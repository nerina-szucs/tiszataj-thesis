tiszatáj
6 0 .

É V F O L Y A M

Csiki László,
Marsall László,
Zalán Tibor versei
Faludy György,
Márton László,
Tandori Dezső prózája
Virág Zoltán
beszélgetése
Zalán Tiborral
Poszler György
köszöntése
Kántor Lajos
Bretter Györgyről,
Cseke Péter
Láng Gusztávról

7

2006. július

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
**
a Nemzeti Kulturális Örökség Minisztériuma
fff
Nemzeti Kulturális Alapprogram
>»"¡1k
támnaatácávfll
támogatásával
N t M m i KILTIRÁUS ÓRÖKSÉC
Felelős kiadó: Tiszatáj Alapítvány.
MlMSZTtRIlMA
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549- Levélcím: 6701 Szeged, Pf. 149.
Teijeszti: Lapker (Magyar Lapteijesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LX. ÉVFOLYAM, 7. SZÁM
2006. JÚLIUS
MARSALL LÁSZLÓ: Bartók Amerikában ..............................

3

FALUDY GYÖRGY: Rotterdami Erasmus (Részlet) (Fordította: SZŐCS NOÉMI IMOLA) ..........................................

4

CSIKI LÁSZLÓ: Ingerek (zenére) ..........................................

9

MÁRTON LÁSZLÓ: Fehér ing vörös folttal ...........................

20

ZALÁN TIBOR: Város, idegen lepkékkel ..............................

27

Átrajzolódó arcélek között (Zalán Tiborral beszélget Virág Zoltán) ..................................................................

30

FERENCZES ISTVÁN: Esteban Zazpi de Vascos (1746 ? –
1817 ?) .........................................................................

45

ESTEBAN ZAZPI DE VASCOS: Advent a tengeren; Gázel kedvese szeméről; Éji tűz; Kedvese hajára (FERENCZES
ISTVÁN átköltései) ........................................................

47

TANDORI DEZSŐ: Az én Gergely-naptáram (2003–2004)

50

K ÁNTOR L AJOS : Jegyzőkönyvek hiányában (Bretter
Györgyről – szubjektíven) ..........................................

63

CSEKE PÉTER: Minden értékre nyitottan (Láng Gusztáv
hetvenedik születésnapjára) .......................................

68

TANULMÁNY
FRIED ISTVÁN: Márai Sándor és Franz Kafka .....................

73

VÖRÖS ISTVÁN: A mítosz nélküli nép mítosza (avagy az
ironikus önkép formái a cseh nemzettudatban) ........

82

OLASZ SÁNDOR: Vállalt személyesség (A hetvenöt éves
Poszler György válaszútjai) .........................................

92

KRITIKA
SZILASI LÁSZLÓ: A készlet avagy a felejtésre nem törekvő
reflektált valamilyenség esélyeiről (modern – magyar – irodalom – történet [tanulmányok]) ..............

97

BEDECS LÁSZLÓ: Nagyon fáj (Németh Zoltán: A haláljáték
leküzdhetetlen vágya) ................................................. 101
Szerkesztői asztal ............................................. a belső borítón

ILLUSZTRÁCIÓ
KUSZTOS ENDRE rajzai a címlapon, a 19., 29., 62., 67., 72.
és a 91. oldalon

MARSALL L ÁSZLÓ

Bartók Amerikában*
Sápadt arc köd-homályos tükörben
a szeme mint két szentjáros-bogár
a tükrön túli elherdált hazában
idegenségből oda átvilágol
hol Ármány toroz s tűz-piszkafa
megöregedve jégveremben táncol,
farkas üvölt és bőgnek szarvasok.
Magam vagyok a tükörben helyetted.
Szép vagy gyönyörű vagy Ma – Vií –
gyar – Ó!: ország engem elherdál,
veszett fejszéd nyele is elveszett,
hangzataim kisszekundja – Fáj!
Vagy: hangzatokká párolt képzelet.
Nem kérdem: meddig élünk vagy halunk?
Lesz-e gyermekünk, kenyerünk, borunk?
„Setét eszmék borítják agyamat.”
Lehet sorsom: semmiben lebegni,
billentyű-soron futva menekülni,
halálugrásban hanyatt megpördülni,
fortissimo csúcson újra talpra esni,
telített semmiben hosszan elidőzni.
S ha érkezik a vízözöni ár,
a szív meglódul majd újra kihagy,
még fölvillan két szentjánosbogár.

*

A vers-építés szabálya a Bartók alkalmazta Fibonacci sor tükrözéses szegmentuma: 1+2=3, 3+2=
5, 5+3 = 8 és visszafelé: 8, 5, 3. A 9. sor végei Vií a hegedűkkel szólaltatott kis-szekund fonetikus
leképezését jelenti.

4

tiszatáj

FALUDY GYÖRGY

Rotterdami Erasmus
(RÉSZLET)

Párizsba érkezvén Erasmus arról álmodozott, hogy nagy humanista lesz belőle,
a klasszikus tudományok híres és független bajnoka, de szerencsétlenségeinek
lajstromára hamarosan felkerült a magányosság. Szokásos tisztánlátásának köszönhetően minden bizonnyal gyorsan rájött, hogy esélyei rendkívül kedvezőtlenek. Ekkor már majdnem huszonhat éves volt, és teljesen tisztában volt azzal,
hogy a férfiak többsége nem él negyven évnél többet. Mindkét szülője meghalt,
mielőtt elérték volna ezt a kort, és az előző évben Angelo Poliziano is negyvenedik születésnapját követően halt meg. Pico harmincegy évesen halálozott el. És
Erasmus még mindig Ágoston-rendi szerzetes volt, akit bármikor visszaszólíthatott priora. Az „utrechti püspökség megszabott kereteinél” sokkal nagyobb
hírnévre vágyott, és „a világ önkéntes polgára” akart lenni; de a többi teher mellett kénytelen volt elviselni holland eredetének terhét, azt a szégyenfoltot, hogy
egy olyan országból származott, amelyet Európa intellektuális holtágának tartottak.
Hogy ne kerüljön konfliktusba Henrik püspökkel és Werner priorral, teológiát
kellett tanulnia, ami akkor már nem érdekelte. Ahhoz, hogy humanista lehessen,
amennyiben még maradt rá ideje teológiai tanulmányai mellett, még mindig patrónusra volt szüksége. Párizs nem Firenze volt – nem mintha Firenzében dobálóztak volna a mecénásokkal akkor, amikor Savonarola a szószékről kormányzott, és azt hirdette, hogy az öregasszonyok áhítata többet ér Plátó minden műveltségénél. Egyáltalán nem volt könnyű Párizsban olyasvalakinek patrónust találni, aki még nem volt befutott humanista. Ahhoz pedig, hogy valaki befutott
humanista lehessen, pénzre és időre volt szüksége: egyszóval patrónusra.
Egészsége mindig is ingatag volt. Álmatlanságban szenvedett, ezért általában
jóval éjfél utánig dolgozott. Ha megébredt, akármilyen rövid időre is, már nem
tudott pihenni. Ennek eredményeképpen legtöbb napja a támolygó bódultság
állapotában telt el. Nem túl megnyerő megjelenése sem kedvezett: lapos sapkát
hordott, elrejtendő szokatlanul alacsony homlokát, mely fizikai tulajdonság a
népi hiedelem szerint a butaság jele; szőke haja gyér volt és kusza; könnyben
úszó kék szemei voltak, vékony ajka, sápadt arcbőre és olyan hosszú és hegyes
orra, hogy a hajóorrhoz hasonlították. Semmiképp sem volt jóképűnek mond-

2006. július

5

ható, bár úgy tűnik, mégis vonzotta a nők egy bizonyos típusát, akik fakóságát és
hosszú orrát tévesen a szerzetesi ledérség jeleként értelmezték.
Rossz egészsége, szegénysége, kellemetlen arcvonásai és hírnevének teljes hiányával szemben félelmetes intelligenciával és humorral, gondolkodásának kitűnő
világosságával, varázslatos beszédével és az irodalmi stílusban elért könnyedséggel meg gördülékenységgel volt felfegyverkezve. Szorgalmas volt, és elméjének
szívóssága rá tudta venni gyengélkedő testét, hogy teljesítse, amit parancsolt
neki. Egyedül az alvásra nem tudta rávenni. Mire Párizsba érkezett, már eldöntötte, hogy minden szükséges kompromisszumra és áldozatra hajlandó a karrier
érdekében, de példaképével, Aeneas Sylviusszal ellentétben, túl félénk és túl bizonytalan volt ahhoz, hogy valamit tegyen a lehetőségek megtalálásának érdekében. Sőt mi több, lelkiismerete élesen rendreutasította, akárhányszor valami
olyasmivel próbálkozott, ami nem felelt meg szigorú erkölcsi elveinek. De máris
kitűnő latinista volt, eléggé jártas a studia humanitatisban (bár ő akkor úgy gondolta, hogy inkább kevésbé), és tarsolyában ott volt három befejezett könyv kézirata: az Antibarbari, a Valláshoz írt jegyzetek és a latin versek.
Aligha hihető, hogy egy ilyen ember valaha is valóra válthatta különc álmait;
de a humanizmusnak egy vezérre volt szüksége, a nyomdák még mindig egy világhíres kortárs szerzőre vártak, és ahogy ez gyakran lenni szokott olyankor,
amikor egy név halhatatlanságra tesz szert, a legvalószínűtlenebb ember érkezett
a legmegfelelőbb időben.
A Collège de Montaigu, ahol Henrik püspök kieszközölte Erasmus számára a helyet, egy rendkívül híres intézmény volt. Rektorát, Jan Standonck van Mechlint
szintén a Közös Élet Testvérei tanították. Szellemi eszményképe Paulai Szent
Ferenc volt, az az aszkéta, akit XI. Lajos király hozatott Párizsba, és aki gyökereken élt, és sohasem mosdott. Standonck a legszigorúbb módon fenntartotta a devotio légkörét, egyetemén absztinencia és csend uralkodott. Bármelyik diák, aki
érdeklődést mutatott a humanista tanulmányok iránt, automatikusan gyanússá
vált, és a szabályok legkisebb megsértését korbácsolással büntették.
Erasmus a közös hálóban aludt, mely sötét, penészes és bűzös volt. Kollégáit
– akik többnyire tizenhat és húsz év közötti fiatalemberek voltak – jóformán
semmi sem érdekelte, csak a skolasztikus teológia és saját testük sanyargatása.
Úgyhogy Erasmus erősebben érezte annak a rendszernek a szorítását, amelyiktől
világéletében szabadulni próbált, mint valaha.
Az egyetemen az étrend főképpen heringből és tojásból állt. Soha nem ettek
húst (a halat, a rákot nem tartották húsnak a középkori katolikusok). Huszonöt
évvel később Erasmus erről az életről is beszámol Ichthuophagia (Halevés) című
dialógusában. Arról mesél, hogy a diákok minden reggel poshadt vizet mertek az
udvaron lévő kútból, és hogy rohadtak voltak a földszinti háló falai, a háló ugyanis egy bűzös árnyékszék szomszédságában volt.

6

tiszatáj

„Nem nyilatkozom a sokszor ártatlan személyek kegyetlen korbácsolásáról… és
az elfogyasztott számtalan rothadt tojást sem fogom említeni… lehet, hogy
ezeket a dolgokat mostanra helyrehozták már. Túl késő van viszont azok számára, akik már meghaltak, vagy akik fertőzött testtel járnak-kelnek. És nem is
azért említem ezeket a dolgokat, mert neheztelnék a Kollégiumra; azért találtam
fontosnak elmesélni mindezt, hogy az emberi szigor el ne torzítsa az éretlen- és
zsengekorúakat, a vallás ürügyével.”
Erasmus véleménye sokkal engedékenyebbnek tűnik, mint a párizsi néptömegeké, akik a Collège de Montaigut „Teológia Anya farközi nyílásának” csúfolták;
vagy a Rabelais véleményénél, aki az ő idejében föl kívánta gyújtani az épületet.
Ketten azok közül, akik Erasmusszal egy időben éltek az intézmény fedele alatt,
később legkeservesebb ellenségeivé váltak: Picard Noel Beda, az Inkvizíció egyik
tagja és Jean Major, egy skót, aki a skolasztika egyik utolsó apologétája volt. Nevük fennmaradása elsősorban annak köszönhető, hogy Rabelais maró gúnnyal
árasztotta el őket. Bedával többet foglalkozott, hiszen könyvet is írt annak rágalmai ellen. Hozzá kell tennünk viszont, hogy Erasmus és Rabelais nézeteit nem
kell többnek tartanunk annál, ami volt: a humanisták természetes ellenérzése
minden ilyen intézménnyel szemben. Úgy tűnik, a többi diákot nem zavarta az
étrend, a bűz vagy a mocsok; a korbácsolást pedig, amint tudjuk, általában alázattal, sőt élvezettel fogadták. Rövid idővel Erasmus távozása után, két másik
olyan diák került azokba a nyirkos hálókba, akiknek ugyanúgy fennmaradt nevük, és akik nosztalgiával gondolhattak vissza az intézményre egész életükben:
Loyolai Ignác és Kálvin János.
A Sorbonne teológiai karának erejéhez mérten a humanisták franciaországi hatalma elég csekély volt. A Reformáció előtti Párizsban viszont nemcsak a hatalmi
struktúra számított, hanem a helyzet jellegzetessége is. A sorbonne-i doktorok
elfoglalták magukat saját vitáikkal, és nem fogták fel teljesen, hogy a humanizmus mekkora veszélyt jelent számukra. A királyi udvar, mely inkább babonás
volt, mintsem vallásos, nagyon vonzódott a humanisták történetírási képességeihez, hisz az eulógiák rendkívül népszerűek voltak. Márpedig a humanisták ékesszólása utolérhetetlenül hízelgő és szórakoztató volt. VIII. Károly király, aki nagyon közel állt a félkegyelműséghez, ebben az időben (1495) még mindig Itáliában tartózkodott hadseregével, és egyik győzelmet a másik után aratta. Amikor
hazatért, a hadizsákmányok között magával hozta Ioannes Lascarist, a görög humanistát, hogy az udvarát ékesítse és beszédeket tartson – bár maga a fejedelem
aligha értett egy szót is latinul.
A humanizmus kezdett divattá válni Párizsban, mintahogyan Európa legtöbb
városában. Meglehetősen ironikus módon még a Sorbonne is lelkesen várta a humanista professzorokat, leginkább az olaszokat. Csak annyit követeltek, hogy

2006. július

7

ékesszólásuk minden elképzelést felülmúljon. Az egyáltalán nem számított, ha
– akárcsak Erasmus barátjának, Andrelininek – nem volt szakmai rátermettségük.
A humanistákat úgy hordozták körbe és mutogatták a városban, mint valami
hősi és titokzatos alakokat, mint társadalmi díszeket. Azok viszont, akik tényleg
megértették őket, egyáltalán nem voltak olyan lelkesek, mint az értetlenek.
A párizsi humanisták kis köre az optimizmus szinte diadalmas légkörében élt,
annak bizonyosságában, hogy a győzelem közel van. Könnyű volt ismeretséget
kötni velük, mert módfelett közvetlenek és didaktikusak voltak. Minél sikeresebb
lett egy humanista, annál inkább szüksége volt tanítványokra, hogy segítsék
munkájában: elszaladjanak a nyomdászig, kéziratokat javítsanak, és nem utolsó
sorban, hogy dicséretét zengjék. Ahhoz, hogy valaki bekerülhessen a körbe, sodródnia kellett a többiekkel, hátrahagyván személyes érdekeltségeit. A közönség
a klasszikus irodalom után epekedett, és ezen feladatuk mellett a humanistákat
összekötötte a skolasztika elleni harc és egyéb örökös egymás közti viták. Nehéz
lenne eldönteni, hogy ők mint értelmiségiek melyiket élvezték jobban.
Mivel Erasmus pap volt, valószínűleg nem vetették alá a Collège de Montaigu
teljes kegyetlen szigorának. Mindenesetre nem adta jelét annak, hogy félt volna
Standoncktól, és megérkezte után rögtön felvette a kapcsolatot a humanistákkal.
A legfontosabb azok közül, akikkel találkozott, Robert Gaguin volt, egy férfiú, aki
már túl járt a hatvanon, a Trinitáriusok Rendjének generálisa, a jogi kar dékánja,
diplomata, költő, író, történész és fordító. Gaguin Itáliában tanult, és az újplátóista Ficino tanítványa volt. Öregsége dacára megtartotta fiatalos lelkesedését az
új iránt, ő alapította meg a könyvnyomtatást a Sorbonne-on, és ő maga szerkesztett néhány könyvet. Halála után sok évig szeretettel és tisztelettel emlegette
Erasmus és Reuchlin is, aki tőle tanult jogot.
Erasmus egy bemutatkozó levél kíséretében elküldte néhány versét Gaguinnek. A levél elveszett, de Gaguin válaszából („a barátságom rendelkezésedre áll…
lírikus mintapéldányodból ítélvén arra következtettem, hogy tudós vagy, de ne
vidd túlzásba a dicséreteket…”) gyaníthatjuk, hogy Erasmus még a próza- és levélírás eme túlfűtött korszakához képest is a szokásosnál sokkalta messzebbre
merészkedett a hízelgésben.
Gaguin viszont úgy tűnik, hogy elejétől fogva megkedvelte. Erasmus megmutatta neki az Antibarbari kéziratát, mire Gaguin azt tanácsolta, hogy ne adja
ki, hacsak szembesülni nem akar a Sorbonne dühével, mely könnyen végzetes
csapást mérhet rá. Ami Gaguint illeti, ő büntetlenül támadhatta a skolasztikát,
mert nagy kegyben volt az udvarnál; bár amikor azt tette, inkább a derülő megvetés, mint a harag jellemezte. Hitt abban, hogy a középkori teológia hamarosan
észrevétlenül a feledésbe merül, és nincs értelme túl sok időt vagy energiát pazarolni arra, hogy ellene küzdjenek. Erasmus esetében viszont ez azt jelentette,
hogy egyelőre polcra kellett tennie azt a kéziratot, amelyhez reményei fűződtek.

8

tiszatáj

Valójában csak akkor került kiadásra, sok évvel később, amikor a benne foglalt
elveket már sok más könyvében is kidolgozta – bár ritkán olyan tehetséggel,
mint az Antibarbariban.
Egy másik kéziratával sem volt nagyobb szerencséje, bár teljesen más okokból. Hollandia rusztikus messzeségében akkora rajongójává vált Vallának, hogy
a végén már majdnem saját felfedezésének tekintette. De Párizsban minden könyvespolcon és minden könyvesboltban megtalálta az Elegantiaet. Egyetlen nyomdásztól sem lehetett elvárni, hogy újból kiadja a művet egy ismeretlen holland
szerzetes jegyzeteivel.
Szerencsére akadtak más lehetőségek is. A francia hadak diadalmas itáliai
előrehaladásának köszönhetően felhevült a nemzeti érzés Párizsban. Szent Lajos
ideje óta a francia csapatok mindig a saját földjük védelméért harcoltak, és csak
álmodozni mertek a külföldi kalandok élvezetéről. Az új események hatására Gaguin írt egy francia történelmet, A franciák eredetének és cselekedeteinek öszszefoglalását. Amikor a levonatok megérkeztek a nyomdából, beteg volt, így nem
tudta kikorrektúrázni őket, és Erasmust bízta meg a feladattal. Midőn a szedés
elkészült, észrevették, hogy az utolsó két fólió oldal üresen maradt, amit megengedhetetlennek tartottak. Gaguin az egyik oldalt saját versével töltötte ki,
Erasmusnak pedig megengedte, hogy kitöltse a másikat. Így Franciaország történelme Erasmusnak a szerzőhöz írt hosszú és kitűnően megírt levelével jelent
meg. Kis dolog, gondolnánk, csakhogy a munka történetesen hatalmas sikernek
örvendett. Négy évvel később, amikor Erasmus megismerkedett Colet Jánossal,
az utóbbi már ismerte a nevét Gaguin francia történelmének 136. oldaláról.
Néhány hónappal később, valószínűleg 1496 januárjában, Erasmusnak vékony verseskötete (a legtöbb vers még Steynben született) jelent meg. Ebben az
időben a fiatal költők könnyen ki tudták adni műveiket. A nyomdászok zöme örvendett, ha új kézirathoz jutott. A szerzőket a kiadás néhány példányával fizették
ki. A verseskönyvet száznál kevesebb példányban adták ki, és Erasmusnak némi
hírnevet is hozott, bár nem annyit, mint a fentebb említett levél. Körülbelül egy
évvel később ő szerkesztette barátja, Wilhelm Hermann verseit. A kéziratot
Steynből hozta magával, és hozzáadott egy saját verset is. Azontúl ritkán, csak
különleges alkalmakkor írt verset.
Fordította: SZŐCS NOÉMI IMOLA

2006. július

9

CSIKI LÁSZLÓ

Ingerek
( ZENÉRE )

1.
nagy arca van
lehetne végre
lehetne végre
annyi erőm
hatalmam istenem
hogy szakállt szereljek reá
álmomban legalább
iá-iá-iá
de ő akkor sem
szerintem
de én még annyira se
tudom tehát
nem változom

2.
én voltam tegnap
tegnap én voltam
voltam tegnap én
kopogtattam
én vagyok mondta
a barna ajtó mögül
én vagyok
te vagy

10

tiszatáj
vagy
vagy
fehér
azt hittem akkor
fehér
biztos a kilincset néztem
azt mondtam magamnak
lám beszélek
lám-lám-lám
lámnyila
csókolom
ezt is mondtam
lám-lám-lám lámnyila
meg azt is

3.
há’ mondd meg a barátodnak
jó az a sírköves
fű nő az udvarán
menjen el szobornak
tiszteljük meg a mestereket
elhunytunkkal
munkát adva nekik
te menj el ma
én eljövök holnap
jézusom
csendestársam!
hogyne tudnád

2006. július

11
virítani is fogok
nézheted
hagyom
még barátodnak is
( bal lator barom
és annak is hamis)
jobb leszek
mert lenni kell
mint az a madárpötty
a kőangyalon

4.
szép asszonyodnak mondd el
szebb lehetsz nála
nálam
talán a szobámban
csoda hogy láttam
kitaláltam

csoda ez a ketrec
szerethetsz
én fogadlak és én utállak
jobb vagyok nála
nálad
má’ nehogy kitaláljad
húsból vagy
állat

5.
semmim nincs
csak én magam vagyok
hagyod?

12

tiszatáj
6.
ha jőnél kirúgnálak
nézném aztán hogy elmész
le a szittyós parton
a nádtorsok felé
lógna a karod
mint az unokámnak
lüktetne benne a vér
mehess
élvezném haragomat
kézügyben éreznélek
téged és a vízszintet a nádszálakon
érezném hagynám magamat
bár nem akarnám
azt képzelném
egy férfit szeretek
és az nem a barátom
ákom-bákom

7.
tudnod kell ehhez
hogy én csak nőket
tudnod kell ehhez
hogy néha reménytelenül
mondhatom már
és akkor mi lenne
történne egy világ talán
ha mondanám?
szebb a kéj és jobb a máj
(rímem kedvéért csak:)
te kiabálj
attól még
megtörténhetek

2006. július

13
8.
jobb lennél akkor nálam
szentüléskor
énmagamnál
jól lépnél le a szittyón
a vízig
törökül
de ne felejtsd el
hogy integetek utánad
semmi az
én vagyok
mintha lehetnék
a leghatalmasabb
mert én nézlek benneteket
sehogyan se
akárhol
mert van valami odébb
nem túl a hajnalon

9.
szeretnéd ezt a hajnalt
örökre örökbe?
odaadom
huhú mibe’ van nekem ez a reggeledés
alig ezer évbe!
te ingyen élvezheted
én istenemre mondom
és hagyom

14

tiszatáj
boldog leszek
ha te is nézed
ugyanazt
hunyt szemem mögül látlak
mindkettőtöket
mindkettőnket
ha vagytok
mintha lehetnénk
feküdjetek ki most a stégre
kényre kedvre
asszonyoddal
adjátok meg magatokat
a napnak nekem
látásomnak védtelenül
jaj istenem semmi se
mormogom magamban akkor én
mintha
a te szakálladba
jaj ugyanaz
ugyanaz
ugyanaz
mondogatom
de felejtsetek el ha veletek vagyok
ne féljetek
ezt mondom ugyanakkor
az én dolgom a félelem
csoda munka
vállalom
befejezem
végemre járok
kacaghatsz

2006. július

15
és én is én is
vagyis csak én
ki más?
te olyankor mivel foglalkozol
ha nem velem ha asszonyoddal
ha éppen szereted?
jaj ismerem azt a nyákot
de még hiszem is

10.
amikor te
eljövetelemkor
amikor te
jöttödön
amikor a nap sütött
amikor neked én
amikor te nekem
amikor akkor
há’ há’ mikor
amikor egymást kikacagtuk
te is én is
há’ há’
tudtuk is
nem is
volt erőnk
há’ még
egymást elfeledni
ugyanabban a pillanatban
ugyanazzal a szemmel
amellyel egymást láttuk

16

tiszatáj
felcserélődni
egy asszonyban
máskor
há’ há’
ha időt adott
hagyott
combjai közt
egy nő csak történelem
figyeld az órát
ülj állj
helyt helyettem
mondd azt
hogy én
én én én
ha mered

11.
ne kímélj
megaláznál
én háromszor voltam szolga
egyetlen háznál
de te csak nálam vagy
s én jó gazda vagyok
van nálam asszonyod
ételed küblid italod
és szabadságod annyi
hogy álmomban megölhetsz
ne kímélj
megaláznál
én háromszor voltam szolga
egyetlen háznál

2006. július

17
12.
csúnyulj kérlek
vedd fel a szőröd
essen le a vállad
nem vagy jó így
mert hiszen csodállak
nőjjön bütyök a lábadon
fájjon a hátad
olyan legyél mint én
rút öreg
és megcsodállak

13.
hihetnéd
én nem hiszem
most csend van hajnal
s én azt mondom magamnak
igen
igen igen igen
menj át a vizen
száraz lábbal
azt mondom jó ez így
mert így van
így rendeltetett
így rendeltettem
egyre megyünk mi ketten
a vízen
azt hiszem
jézusok!
felhajnallott megint
és mondhatnám rá

18

tiszatáj
nem
ha akarom
szabadon
igen hagyom
igen nem hagyom
vér buzog
szóljál csak
akár telefonon
gyere csak
van sültem és borom
és megvagyok
hallod hogy surrog a troli
hallod a városi rigót
hallod ahogy a vérem elfolyik
hallod hogy mi volt?

14.
boldog vagyok mára virradóra
mint kinek nincs vesztenivalója
átjár lyukas szívemen
a nemere a bóra
hallak a szélben
és olyan fiatal vagy
olyan de olyan fiatal
hogy hallak
és nem hiszem hogy férfi vagy
és nő sem vagy és senki sem
mindőtök helyén én vagyok
csak ne lennél mindig ott velem

2006. július

19
15.
e’ jó volt e’ hajnalon
férfimunka
kár hogy vörösmarty
itt hagyott magunkra
egy estve
ötvenöt (azaz 55) évesen
és te nem és én már sohasem
és már senki nem tanul
vörösmartyul
sem én
nőjj mesék tején
2003. október 23.

20

tiszatáj

MÁRTON L ÁSZLÓ

Fehér ing vörös folttal
Az volt az utolsó napom, huszonkilenc évvel ezelőtt, Milánóban, és ennek az
utolsó napnak is eltelt már majdnem a fele. Vagyishogy számomra eltelt már
majdnem az egész, mert éppen háromnegyed órám volt a vonat indulásáig, és ez
volt az utolsó vonat, ami még egészen biztosan indult, mert hallottam, hogy óriási nagy sztrájk lesz, és meg fog bénulni a közlekedés. Nekem pedig három napja
lejárt a kiutazási engedélyem, és amikor a diákszállóról hazatelefonáltam R-beszélgetéssel (illetve haza nem lehetett, mert otthon nem volt telefon, hanem
a vállalathoz), akkor azt mondták, hogy induljak, de azonnal vagy ahogy ők
mondták, „ész nélkül”, mert máskülönben elveszik az útlevelemet, „bevonják”, és
aztán leshetem, hogy mikor adnak majd másikat.
És még egy fegyelmi tárgyalás is kinéz nekem, de ha most azonnal indulok, és
elérem Bécsben a csatlakozást, akkor megúszhatom szóbeli, vagy legrosszabb
esetben írásbeli figyelmeztetéssel. Ha viszont elkezdődik a sztrájk, és én itt ragadok, akkor megnézhetem magamat. Akkor már az is jobb, ha egyáltalán haza se
megyek.
Nem mintha valami túl nagy feneket akarok keríteni ennek az egész dolognak,
mert én csak azt akarom elmesélni, hogy hogyan szarták le a fagylaltomat a galambok. De azért szeretném, ha érthetőek volnának a körülmények, mert ez már
eléggé régen történt, és azóta sokat változott a világ.
Na szóval, háromnegyed órám volt a vonat indulásáig, és én elhatároztam,
hogy ezt a háromnegyed órát kiélvezem az utolsó percig, az utolsó másodpercig,
mert ez a háromnegyed óra Milánó még az enyém, ezt nem vehetik el tőlem.
Pontosabban fogalmazva, csak harmincöt perc az enyém, ugyanis kiszámítottam, hogy nyolc perc alatt jutok el a pályaudvarra, ha sietek egy kicsit, és két
perc kell, hogy megtaláljam a vonatomat, ezt le kell vonni a negyvenöt percből,
de a maradék harmincöt percet most már aztán tényleg nem hagyom, hogy elvegyék!
Ott álltam egy téren, valami Babilonról vagy Babiláról volt elnevezve, volt ott
egy csomó lődörgő ember, és az emberek a háta mögött egyszerre csak megláttam egy fagylaltost. Egy igazi, tipikus olasz fagylaltárust! Nagyon jó fagylaltos lehetett, mert hosszú sor állt előtte, igaz, meleg is volt.
Egész idő alatt, az előző naptól a mostani utolsóig a közelébe se mentem az
olasz fagylaltnak, mert nem akartam fájdítani a szívemet. Egy adag fagylalt 100

2006. július

21

lírába került, nekem pedig nagyon szigorúan be volt osztva a pénzem. Ti azt el
sem tudjátok képzelni, hogy milyen ijesztő volt ott az 1-es után az a két nulla. De
most a legvégén csakazértis megnézem én magamnak azt a fagylaltárust! Szó,
ami szó, csinos férfi volt, egy pillanatig arra gondoltam, hogy jó lenne megismerkedni vele. De aztán eszembe jutott, hogy: hülye vagy te, mit akarsz csinálni
harmincöt perc alatt?!
Úgyhogy inkább csak a fagylaltokat néztem. De még azok is olyanok voltak,
hogy káprázott a szemem. Volt ott minden: sztracsatella! Meg amaretto! Meg
tutti-frutti! Meg tiramisu! Micsoda nevek! És micsoda színek! Volt ott kék fagylalt, zöld fagylalt, lila fagylalt, pöttyös meg csíkos fagylalt, még négyzetrácsos
fagylalt is volt! Nálunk meg otthon… Most már nálunk is van pöttyös meg csíkos,
de akkor! Vanília, csokoládé, puncs, oszt’ jó napot!
Azok a hetvenes évekbeli rosszkedvű magyar fagylaltok! Ízetlenek és barátságtalanok voltak, mint a harmadik hívásra érkező villanyszerelő. Vagy mint
a Gagarin cukrászbrigád a kötelező színházlátogatáson! Vaníliagombóc Békéscsabán: jó, hogy bele nem harapott a nyelvembe! Rumosdió Győrben: kis híján elkérte a személyi igazolványomat! Málnafagylalt, Budapest, Nefelejcs utca: a megszólalásig hasonlított Ravatal Ervin elvtárs fejebúbjához, amikor megkérdezte
tőlem: „Nem fiatal maga egy kicsit ahhoz, hogy máris elutazhasson Olaszba?”
Kiszámítottam, hogy tíz–tizenkét perc alatt végigállom a sort, az utolsó lírámért veszek egy hatalmas nagy adag dupla fagylaltot. Olyan nagyot, hogy a homloka közepéig felhúzza azt a szép vastag szemöldökét a fagylaltos legény. Aztán,
míg elnyalogatom azt a nagy adagot, az is körülbelül tíz–tizenkét perc. Aztán tíz–
tizenkét percekig ráérősen fogok bámészkodni. Kiélvezem az olaszországi nyaralás utóízét a nyelvemen és a szájpadlásomon.
Akkoriban vagy néhány évvel azelőtt emelték fel a személyenkénti valutakeretet hetven dollárról száztízre. Ti azt el sem tudjátok képzelni, hogyan élhet az
ember egy nyugati országban száztíz dollárból egy hónapon át. Amikor arra vagyunk berendezkedve, hogy nyomorogni kell, az persze más. De mikor azzal indul el az ember, hogy életünkben először itt vagyunk a híres-nevezetes Nyugaton,
ahol mindent meg lehet vásárolni, meg lehet látogatni, meg lehet bámulni, meg
lehet kóstolni, akkor mégiscsak szégyenletes dolog úgy viselkedni, mint egy
utolsó koldus.
Előtte olvastam egy könyvet, mely Nyugatra induló utazóknak ajánlotta a takarékoskodás különböző fortélyait és furfangjait. Mintegy mellesleg óva intett az
utcai kéregetéstől és attól, hogy a nagyáruházakban bárki lopni próbáljon, vagy
az étteremből fizetés nélkül távozzék, mert úgyis megfogják. Annyira szégyelltem
magamat, amikor olvastam ezt a részt, mintha máris elkövettem volna valami
bűnt. És aztán az egész olasz nyelvből annyi maradt meg bennem, hogy „quanto
costa?”, mennyibe kerül, meg hogy „molto caro”, nagyon drága.
De aztán azt is mondták nekem, hogy Olaszországban könnyű az élet. Az ember kimegy a piacra, beszerez egy kis kenyeret, egy kis túrót, iszik rá vizet a szö-

22

tiszatáj

kőkútból, oszt’ azzal egész nap elvan. A barátnőm kölcsönadta a diákigazolványát: igaz ugyan, hogy a fényképe nem túlzottan hasonlított rám, de azzal biztatott, hogy a fényképet nem szokta nézni a kutya se, és hogy én ezzel a diákigazolvánnyal bemehetek a múzeumokba meg a diákszállókba is. De különben is,
Olaszországban annyira meleg van, hogy elég egy hálózsák vagy két pokróc, és
azzal már lehet a szabad ég alatt aludni. Viszont mindig tartsak magamnál spray-t,
arra az esetre, ha álmomban egy vagy több férfi rám támadna és meg akarna
erőszakolni.
Mindezekből annyi valósult meg, hogy egész idő alatt azt állítottam magamról, főiskolai hallgató vagyok, a Ho Si Miny tanárképző főiskolára járok. Meg azt
is mondtam, hogy orvostanhallgató vagyok, amiből annyi legalább igaz volt, hogy
két évig ápolónő voltam. Meg azt is mondtam, hogy huszonkét éves vagyok, pedig
huszonhét voltam, és ez a két szám csak magyarul hangzik majdnem ugyanúgy.
Na most a dolog úgy áll, hogy nekem azért nemcsak az a száztíz dollárom volt,
amit az Állam Bácsi kegyeskedett engedélyezni, mert először is vettem feketén
kétszáz nyugatnémet márkát, másodszor pedig, ami szintén fontos, kaptam az
anyukáméktól valamennyi schillinget is. Nem sokat, mert ők is utazni készültek,
de azért nagyon kedves tőlük, hogy ennyire törődnek velem.
Annyira gondoskodni akartak rólam, hogy még abba is beleszóltak, hová tegyem az illegális pénzt. Mondta az anyukám, hogy tegyem a bugyimba. Persze
nem csak úgy natúr, hanem, előbb csomagoljam be vízhatlanul, higiénikusan.
Akkor már berakhatom. Bugyit azért nem szoktak megnézni. Mindent megnéznek, de azt azért nem. Három évvel korábban az anyukámnak se nézték. Igaz,
hogy akkor jóformán semmit se néztek, alighogy ki kellett nyitni a koffert, már
lehetett is visszacsukni.
Mondtam a szüleimnek, hogy: Én! Bugyiba! Pénzt! Nem teszek!, és bevágtam
az ajtót. Nagyon dühös voltam rájuk, pedig nem kellett volna, mert hát mégiscsak jót akartak.
Akkor vetítették azt a francia filmet, aminek az volt a címe, hogy A háborúnak
vége. Volt abban egy olyan jelenet, hogy az illegális kommunista csávó kinyomja
a borotvakrémes tubusból a krémet, szétnyitja a tubust a túlvégén, és úgy teszi be
az apróra összehajtogatott haditervet. Vagy titkos kapcsolatot, mit tudom én. Egy
ismerősöm, akivel éppen szakítottam (azért is utaztam egyedül), tanácsolta, hogy
én is ugyanígy rakjam be a pénzt a tubusba. Ugyanis azt a filmet még együtt láttuk, és az egy szép emlék volt.
Mondtam neki, hogy: hülye vagy, te Bandi. Mit fogok mondani a vámosoknak, miért van nálam borotvakrém? Ez persze átlátszó kifogás volt, mert rakhattam volna fogkrémes tubusba is azt a pénzt. De én tudtam, hogy a Bandi haragszik rám, és hogy bosszút akar állni, és ha megfogadom a jótanácsát, akkor
Hegyeshalomnál a vámosok rögtön a tubusaimat kezdik nézegetni.
Na, mindegy, nem ezt akarom mondani. Hanem azt, hogy álltam a sorban
a Szent Babilon vagy Babila téren, és néztem a fagylaltos fiút, milyen ügyesen

2006. július

23

dolgozik a lapátjaival, és volt még összesen kétszáz lírám. Szép, izmos karja volt,
mármint a fiúnak, és szorgalmasan lapátolt vele. Húszféle fagylaltja volt neki, és
mindegyik fagylaltrekeszből kiállt egy kis lapát, azokkal evezett, pontosan úgy,
mint egy gályarab. Azért képzeltem gályarabnak, mert szívesen megkorbácsoltam volna, hogy evezzen frissebben, gyorsabban, ugyanis kurvára lassan haladtunk. Kurvára meleg volt, kurvára sok ember volt a téren, és még az embernél is
több galamb (valaki egyszer azt mondta az ilyen hemzsegő nagyvárosi galambra,
hogy szárnyas patkány), és én most már kurvára dühös vagyok, amit abból is észrevehettetek volna, hogy meg akarom korbácsolni a huszonkilenc évvel ezelőtti
fagylaltos gyereket.
Ha csak egy kicsit is eszembe jut ez a fagylaltos történet, rögtön felidegesítem
magamat.
Pedig ez a fiú nem tehetett arról, ami történt. Még csak az sem az ő hibája
volt, hogy lassan haladt a sor, mert ő aztán igyekezett, ahogyan csak tőle telt.
Nem is volt baj, hogy nem haladtunk gyorsabban, mert addig is nézegethettem,
ahogyan hajladozik. Már nem a fagylaltot kívántam, hanem őt. Vagy legalábbis
azt kívántam, hogy minél tovább tartson a sorállás. Hogy addig is nézhessem
a homlokán gyöngyöző verejtéket.
Aztán persze sorra kerültem. És amilyen szerencsétlen az ember, a döntő pillanatban szinte sohasem a lényegről beszél. Sohasem arról, ami hevíti és megdermeszti, ami űzi-hajtja és ami gúzsbaköti, mert azt el sem tudjuk mondani.
helyett azt mondjuk, hogy tutti-frutti, meg hogy quanto costa.
A fiú pedig mosolygott, és evezett a lapátjaival, mint egy gályarab. Fél kézzel
evezett, mert a másik kezében a kosárkát tartotta, amibe gyömöszölte a rikító
színű, tejszínes, fagyos iszapcsomókat. Közben én is rámosolyogtam, és átkoztam
magamat a hülyeségemért, hogy miért is nem jöttem ide tegnap ilyenkor! Akkor
még esetleg megpróbálhattam volna valamit, na de most, amikor mindjárt indul
a vonat, most mit akarsz csinálni, te hülye picsa? .
Elnézést, nem kedvelem a durva beszédet. A hülye picsával azt akarom érzékeltetni, hogy közben eszembe jutott: huszonöt percem van a vonat indulásáig,
és addig nem ártana benézni egy női mosdóba is. Nem lehet következmények
nélkül megkívánni egy férfit, ennek már puszta gondolata is kellemetlenséggel
járhat. És akkor egyszerre csak azon vettem észre magamat, hogy megszabadultam az utolsó kétszáz lírámtól, és ott állok a Babilon téren, kezemben egy kétszázötven grammos, jéghideg dobozzal, melyből úgy magasodik fel a műanyag
kanálka, mint egy igénytelen síremlék, és az én fagylaltos fiúm valaki mással
foglalkozik, énrám ide se néz többé.
Eszembe jutott, hogy: mi lenne, ha mégiscsak lekésném a vonatot, és visszajönnék ehhez a gyönyörű fagylaltos fiúhoz, ehhez a hideget osztogató, forró gályarabhoz, és megkérdezném tőle, mit csinál munkaidő után? Mert amikor azt
gondolom, hogy már késő, az tulajdonképp önáltatás, akkor hazudok magamnak,
mert még nem késő, csak éppen számolni kell bizonyos kellemetlenségekkel.

24

tiszatáj

A kellemetlenségekről meg az jutott eszembe, hogy: fuccs a női mosdónak,
mert ott elkérnek legalább száz lírát, én pedig az utolsó pénzemet elköltöttem
fagylaltra, melyet már nem is érek rá megenni!
Feltámadt bennem a dac. Márpedig én a rendelkezésemre álló néhány perc
alatt magamba tömöm, felszürcsölöm ezt a fagylaltot, az egészet! Ez még az
enyém! Ezt már nem lehet elvenni tőlem!
Tévedtem. Lehetett.
A Babilon téren dörrenés hallatszott, vagy annál kicsit kevesebb, durranás.
Valaki eldobhatott egy petárdát, vagy egy autó kipufogócsövében robbanhatott az
utógyújtás. Nem történt semmi különös, az emberek nem ijedtek meg.
De a galambok igen. Hangos szárnycsattogással fölrebbentek, riadtan köröztek a tér fölött. És éppen abban a szempillantásban, amikor nyúltam a fejfaként
meredező kanál után, az egyik rémült galamb ürüléke rátoccsant a fagylaltra.
Azt hittem, hogy sírva fakadok. Pedig nem vagyok az a kimondottan pityergős
fajta. Jó nagy adag szar volt, és jó híg volt, majdnem teljesen beterítette a fagylaltot.
Nem azért mondom, nincs bennem zsigeri irtózás a szartól, ápolónő koromban volt elég rondaság a kezeim közt. Arról már nem is beszélve, hogy nyaranta
a nagyszüleimnél folyton kilopakodtunk a baromfiólhoz, és megeszegettük a száraz
tyúkszart. Uzsonnára kaptunk zsíros kenyeret, ahhoz ettük. Édeskés íze volt. Azt
hallottam, hogy tényleg tartalmaz cukrot.
Na de mi ott a nagyszüleimnél szegények voltunk, most meg itt vagyok Milánóban, és nem azért vagyok itt, hogy az utolsó perceimben az utolsó fagylaltomról kanalazzam a galambürüléket! Azt ugyanis elhatároztam, hogy most már
csakazértis elfogyasztom a fagylaltomat, vagy legalább az alsó kétharmadát, ami
menthető, és a műanyag kanálkával lekapirgáltam a felső rétegeket, azok pedig
hangosakat placcsantak a szép sárga kőkockákon, amikkel ki volt rakva az a tér.
Akkor odalépett hozzám egy férfi. Valamit magyarázott, amiből annyit értettem, hogy ő a Skálában dolgozik, és hogy nagyon sietős a dolga. Ezzel szemben
csöppet sem úgy viselkedett, mint aki siet. Csak állt, és nézett rám. Emiatt viszont
elfeledkeztem róla, hogy kettőnk közül inkább nekem van okom a sietésre, mert
mindjárt elmegy a vonatom. Vagyishogy a vonatról az jutott eszembe, hogy Pesten, a Nyugati pályaudvar mellett is van egy Skála, csak ott nem szoktak énekelni.
Mondta a férfi, hogy mindjárt kezdődik a Skálában a próba, és hogy emiatt
sajnos egy perc ideje sincs.
Közben csak állt, és nézett, és mindenemet jól megnézte, mintha meg akarná
jegyezni. Idős férfi volt, vagyis nálam tizenöt–húsz évvel idősebb, tehát egyszerűen csak idősnek láttam. Gondosan, elegánsan volt öltözködve, fehér inget viselt, feketecsíkos nyakkendőt aranytűvel, homokszínű nyári öltönyt, széles karimájú fehér kalapot, melyet a kezébe vett, és akkor láttam, hogy nem izzad, pedig
rekkenő hőség volt. Viszont azt is láttam az öltönyön és a fehér ingen keresztül,
hogy egy kicsit petyhüdt a húsa.

2006. július

25

„Na jól van” – gondoltam –, „itt maradok Milánóban, de akkor vegyél feleségül.” Ezt persze nem tudtam elmondani neki, ehelyett azt mondtam, hogy orvostanhallgató vagyok Debrecenben, az pedig egy eléggé nagy város Magyarország keleti részén, és hogy közel van hozzá Kisújszállás, Kisújszállás.
Azt, hogy Kisújszállás, Kisújszállás, azért mondtam a pasinak, mert az éjszakát egy padon töltöttem egy másik magyar csajjal, akit Magdinak hívtak, és
ő Kisújszállásra valósi volt, nekem meg olyan érzésem támadt, hogy mindjárt elszáll a kisujjam. Úgy verdesett a kisujjunk, mint egy megcsonkított madárszárny,
vagy mint egy csupasz madárfióka, aki mindjárt megtanul szállni. Egyikünk verdesett a kisujjával, és kiabálta: „Kisujj! Szállás!”, másikunk meg fuldoklott a nevetéstől, aztán cseréltünk, ezt csináltuk egész éjszaka. Amiből az is kiderül, hogy
kisujjunk az még volt, ellenben szállásunk nem volt.
Mondja nekem a férfi, hogy ő karmester a Skálában, vagy első hegedűs, már
nem emlékszem pontosan, és hogy ő még eddig soha, egyetlenegy próbáról nem
késett le, mindazonáltal ő mégis meghívna ebédre. Ott a sarkon van egy trattoria,
egy vendéglő, ott jól főznek, jó a konyha, higgyem csak el neki.
Tudjátok mit, elhittem. Az a helyzet, hogy előző nap ettem utoljára, úgyhogy
az a madárlátta fagylalt, amiről olyan sokat beszéltem eddig, az lett volna az ebédem, sőt a reggelim, sőt a vacsorám is egyben. Ez a sarkon levő trattoria egy önkiszolgáló vendéglő volt, de nem ám olyasféle, mint nálunk, hanem tiszta volt,
rendes volt, jólöltözött emberek ültek az asztaloknál, és jóízűen, jókedvűen ettek,
amiből már látható volt, hogy itt a konyha tényleg rendben van.
A férfi pedig rakott a tálcámra mindenfélét: minestronét, ami egy ilyen zöldségleves, meg vékony szeletekre vágott borjúsültet, meg egy piskótaféle süteményt. Mondtam, hogy köszönöm, elég lesz már. Erre még egy salátát is odarakott. Mondta, hogy ne haragudjak, amiért ő nem eszik most, de ő próba előtt
soha nem szokott enni.
És még vörösbort is vett nekem, negyed litert. Szépen kitöltötték egy nagy,
öblös, talpas pohárba. Már akkor is szerettem a jó vörösbort, és azt gondoltam,
hogy ez a legjobb kárpótlás a fuccsba ment fagylaltért.
Odaértünk a pénztárhoz, a férfi mondott valamit a pénztárosnőnek, és fizetett, a nő pedig mutogatott az egyik sarok irányába. Ott még volt egy szabad asztal, különben telt ház volt. Mondta a férfi, hogy odáig még elkísér, de aztán tényleg mennie kell, mert mindjárt kezdődik a próba. Átvillant az agyamon, hogy
meg kellene nézni, vajon szőrös-e a hasa, mert az ilyeneknek többnyire szőrös.
Haladtunk a sarokasztal felé, én elől a tálcával, ő mögöttem üres kézzel. Úriember volt, udvarias volt, előre engedett.
Mintha a világ legtermészetesebb dolga volna, egyszerre csak azt mondtam
neki: ha akarja, próba után találkozhatnánk. Illetve csak készültem ezt mondani,
mert engem úgy neveltek, hogy amikor az ember ilyet mond, akkor a szemébe kell
nézni annak a férfinak. Gyorsan hátrafordultam tehát, hogy a szemébe nézzek.

26

tiszatáj

Ezt pedig, őszintén szólva, rosszul tettem. Ez egy rossz mozdulat volt. Először
csörömpölést hallottam, ez volt a szép, nagy, öblös pohár. Aztán egy nagy, vörös
foltot láttam, ez volt a bor. Azt hiszem, chianti volt, sőt biztos. Addig még sohasem ittam chiantit, és most már nem is fogok egyhamar. Elképesztő, hogy milyen
nagy szövetfelületet be tud színezni egy nagy pohár sűrű, sötét vörösbor! Csurom
vörös volt a fehér ing, vörös volt a homokszínű zakó és a nadrág.
Csak aztán néztem a szemébe a férfinak. Udvarias volt, mondta hogy niente,
vagyis hogy semmi baj, de láttam a szemén, hogy legszívesebben leharapná az
orromat, sőt akár az egész fejemet is. Láttam, hogy komolyan haragszik rám, és
nem hiszi el, hogy orvostanhallgató vagyok Debrecenben. Rájöttem, hogy nem is
tetszem neki, hanem egyszerűen csak azt hitte, hogy aki Magyarországról jön, az
kommunista, és politikai elkötelezettségből hívott meg.
Most aztán itt áll csurom vörösen.
De az igazi szörnyűség még csak most következett. Jött a személyzet kefékkel,
szivacsokkal, és bekísérték, vagy inkább berángatták a férfit a férfi mosdóba.
Olyan volt, mint egy razzia. Mint amikor a Kockázat-ban az összekötő partizánalvezért elviszi a Gestapo. Rám meg ügyet se vetett senki. Ott álltam, kezemben
a tálcával, és nem tudtam, mit csináljak.
De csak egy pillanatig nem tudtam. Mert aztán tudtam.
Volt ott egy állványon dekorációnak egy madárfészek, tollas műmadarakkal.
A fészek vattából volt. Leraktam a tálcát az üvegszilánkok mellé a földre, kitéptem a fészekből egy marék vattát, és berohantam a női mosdóba. Nem akarom
részletezni, de tényleg az utolsó pillanatban végeztem el a szükséges igazítást. Fél
perccel később nekem is lett volna jó nagy vörös foltom, a szoknyám közepén.
A többi már nem érdekes. Kirohantam a vendéglőből, ránéztem az órámra, és
láttam, hogy a vonatom tíz perccel ezelőtt elment. Szerettem volna visszasündörögni a vendéglőbe, hátha még nem vitték el a tálcámat és az ételeimet. De ha
felrúgták is, ha beletapostak is az ételbe, hátha összekapkodhatnék a padlóról
néhány falatot, hátha gyorsan betömhetném őket a számba! Mégis inkább a pályaudvar felé vettem az irányt, bármennyire kóbor kutyának (azaz, ne szépítgessük, szukának) éreztem is magamat.
Sokmindenre gondoltam, csak arra nem, hogy nemcsak én fogok késni, hanem a Róma felől érkező bécsi expresszvonat is, így tehát egyszerre érkezünk
a peronra, a vonat meg én. Egyikünk felszállt a másikunkra, másikunk elindult
az egyikünkkel.
Arra már nem volt lehetőség, hogy cseréljünk.

2006. július

27

ZALÁN TIBOR

Város, idegen lepkékkel
a gyomrából a lepkék szálltak
sokáig föl és ott kerengtek
a tornyok közt a harangszóban
s ha értük nyúlt tekintetével
mind szertefoszlott még mielőtt
megérintette volna őket így
abban sem lehetett bizonyos
a lepkék voltak-e valóban
melyek a gyomrából és égnek…
… és ott volt-e a férfi még ki
odavezette ablakához
s rámutatott a teliholdra
az ég üres volt és ő látta
mert látni akarta hogy ragyog
s érezni a hátához tapadt
kilencven kiló tömény magányt
mely úgy zuhant rá életére
később akár taglózott állat
a vágóhíd jeges kövére
de minden rángásával mégis
a vágyát korbácsolta följebb
ez később volt – most még csak ott áll
és hagyja hogy hozzá tapadjon
egy ismeretlen test s a testből
szétáradó szégyentelen vágy
sodorja fel egész a holdig…
… kiért van itt és az miért ő
ha minden seb kinek jó mégis

28

tiszatáj
az éjszakában roppanások
végig – mitől repedt az élet
kezében fogja tartja fogva
vigyázni kell a hímporára
hiszen csak lepke árnya rebben
s gyönyörre hullik vissza szárnya
takarjon el testével kérem
a sóhaj halk s a fájdalom meg
viselhető akár a szégyen
vagy épp lehet rajongásról is
beszélni ettől roppant pontos
kirajzolódás támad benne
egy egykor történt más esetről
mi majdnem ráment életére
vagy tán az életét akarta…
…s már mindegy volt a történet hol
hogy végződik ha kezdetével
elért egy pontig honnan ő már
a hullás mértanával számol
becézni fogja és megölni
s egy alkonyatkor megzabálja
imádkozó sáskára gondolt
s elnézte meztelenségében
gyámoltalan hever a combján
miért mitől a lepkék tánca
harangszóvá váltott át benne
akarná hogy ha még akarna
elérni bármit ő elérje
hogy újra és még ritmusára
vergődve nyögve felzokogva
átzuhanjon s onnan is tovább…
… tovább egy új vagy más megértés
kínpadján lelni más gyönyörre
ki úgy magány hogy mással osztott
feléje nyúl és megragadja

2006. július

29
magába vonja újra s szórja
rá mindenét és függöny-pára
nehéz ködében fuldokolva
gyönyört kiált fel s megvonaglik
s talán a szíve is megáll most

30

tiszatáj

Átrajzolódó arcélek között
ZALÁN TIBORRAL BESZÉLGET VIRÁG ZOLTÁN *

A műnemek és műfajok közötti szabad vándorlás, amely rangos pályaíved, gazdag életműved feltűnő jellemzője, az (út)irányok sokaságára hívja fel a figyelmet. Alkotásaid évtizedek óta töretlenül aknázzák ki a bejárt terek, megtett távolságok epizódszerűségéből
folyamatosságot építő poétikai eljárásmód húzóerejét. Soha nem vonzott a megtelepedés
békés, spórolós nyugalma?
Ha most az időt akarnám húzni, akkor azt mondanám, rettentő zavarban vagyok, s ez így
is van. Az ember olyankor van zavarban, mikor például Szegeden szerepel, mert amint
a vonatról leszállok, megrohannak az emlékeim, jó és rossz emlékeim, az embernek pedig
összeszorul a gyomra, a szíve, amikor visszatér oda, ahol valaha élt és élni akart. Mindenfélét csinálok, tehát mind a három műnemben dolgozom, ráadásul a hetvenes évektől
ugye végiggyalogoltam az összes izmusát, az összes irányzatát a magyar irodalomnak. Ilia
Mihály, aki nekem az elindítóm, az etalonom volt és azóta is az maradt, mondta annak
idején, hogy nagyon sokféle dogot csinál maga, csináljon egyféle dolgot. Egyféle dolgot
csináljon a költő, és akkor az jó. Én megpróbáltam egyféle dolgot csinálni, de nem tudtam
egyféle dolgot csinálni, mert én unom, ha ugyanazt csinálom, ha csinálom saját magamat.
Úgy indultam, mint a Nagy László-i hagyományok, a Juhász Ferenc-i hagyományok örököse. Így is jelent meg az első kötetem, és akkor Baka Pistával ezt a fajta irányt még szerettük, legalábbis érintkezésben voltunk vele. De én hűtlen alkat vagyok, és ezt nagyon
hamar meguntam.
Nem esztétikai kifogásaim voltak akkoriban, hanem egyszerűen csak mechanikussá
vált az a fajta verskészítés, ami azt az időszakot jellemezte, és akkor belefogtam egy avantgárd szövegkezelésbe, ami nagyon izgalmas volt, mert részben akkoriban még nem szívesen közölték az avantgárd szövegeket, részben nem nagyon lehetett hozzájutni a mintaadó
kortárs avantgárd dolgokhoz. Amikorra az avantgardisták megszerettek, a Magyar Műhely meg a többiek, mire megírtam azokat a hosszú, nagy énekeket meg a rövidebb verseket, sőt a képverseket is penzumszerűen megcsináltam, szóval, mindent megcsináltam,
ami érdekelt, egyszerre azt éreztem, ugyanoda érkeztem, mint az előző időszakban, hogy
ezt az egész modernséget is nagyon kezdem unni, ez is olyan, hogy ha előszedek egy papírt, akkor fél óra múlva biztosan megcsinálok egy elfogadható képverset, aminek nem
sok értelme van; és akkor odébbálltam. De ezek úgy párhuzamosan zajlottak, tehát írtam
ezeket az avantgárd verseket, s feltámadt bennem az érzés, hogy most én ilyen másmilyen,
új érzékeny, kis szomorú szerelmes verseket írjak, amiket nyilván egy avantgárd a lelke
mélyén szégyell. Jött ez a korszakom, és mire megírtam a vágyott akvarell-ciklust, a kritika pedig egyértelműen nagyon jól jelzett vissza, akkor éreztem, hogy ez nem fog mű*

Elhangzott a szegedi Olasz Kulturális Központban 2006. április 3-án.

2006. július

31

ködni, mert ez is dögunalmas valahol, ez a szomorú, izé, elégikus hang. Voltak matricák is,
tehát nagyon büszke voltam magamra, hogy milyeneket írnak rólam, ám onnan is odébbálltam, megpróbáltam tárgyiasítani, távolságtartóbban kezelni az élményt, megpróbáltam
a személyemet eltüntetni a versből.
Hála Istennek, jött egy olyan időszak, valamikor a kilencvenes évek táján, amikor úgy
fölkavarodott minden az irodalomban, és elözönlötték az irodalmat meg a művészetet
mindenféle emberek, én azt gondoltam, ez az a pillanat, amikor ki tudok tűnni ebből az
egészből, hát kimentem, kimentem. Visszahúzódtam Óbudán, kiléptem mindenféle irodalmi szervezetből és szerveződésből, mindenhonnan, el is hallgattam egy darabig, akkor
az olyan rendben volt. Akkor jöttem rá, hogy nagyon gyorsan ment ez az egész, ami addig
volt, túl gyorsan ment, túl átgondolatlanul szaladt velem a szekér. És elkezdődött egy második időszak. Most már csak azt csinálom, amit akarok, amit szeretek, egyáltalán nem
érdekel, hogy mi mihez tartozik, ki kihez tartozik, mit és kit hova sorolnak. Annak örülök
legjobban, ha nem tudják besorolni azt, amit csinálok. Vélhetően ez a kötetem vagy a következő kötetem olyan jellegű, hogy nem nagyon lehet ide-oda rakosgatni. Ez az enyém,
rajta van valamilyen bélyeg, régen szeretettel és örömmel hajtogattam, az a jó költészet,
amin nagy egyéniségnek a kézjegye van. Mondhattam, mert fiatal voltam, ma már nem
merek ilyet mondani, de máig vallom azt, hogy az alkotáshoz kell egy erős egyéniség és
kell valamilyen tehetség, de ennek a mértékét nyilvánvalóan nem én fogom megítélni az
én esetemben.
Ez a nyughatatlanság nem volt bennem egy ideig a műnemekkel szemben. Írtam szépen a verseimet, nagyon meg is voltam elégedve magammal. Írtam egy-két novellát, ami
magyar folyóirat-szerkesztőknél egyöntetű sikertelenséget aratott, bár megjelentették
őket. Az egyik a Kék delfin, a Blue Dolphin volt, amit Alexa Károly szerkesztőként megjelentetett a Mozgó Világban, de a megjelenésig ötször gyalázott porba érte, hogy ez a miféle meleg-történet vagy milyesmi (hetvenes éve vége van még csak), öregem, hányok tőle,
hányok a nyelvedtől, hányok mindentől, de azért megjelentette. És az Alföldben jelent
meg még egy rövidebb novellám akkortájt, aminek az a címe, hogy A tank-típusú nő, abban meg egy férfi, akinek modellszép felesége van, beleszeret egy hatalmas, nagydarabtestű nőbe, s azt szereti benne, hogy olyan, mint a tank. Otthagyja a feleségét, és másnap
reggel holtan találják egy szobában, szétlapítva, laposan, mint egy papundekli-papírt, színes szalagokként szét vannak szóródva a szobában a belei, mondja is a szemléző rendőr,
ez olyan, mintha átment volna egy harckocsi rajta, mire a nő azt mondja, nem, nem, ez
tank volt. Ez persze jobban le van írva, és bár az Alföld sem szerette, megjelentette, de
éreztem, hogy novellistaként nekem nem nagyon áll a zászló.
Páskándi Géza, akivel évekig ültem egy szobában a Kortárs szerkesztőségében, azt
mondta egyszer, harminc cigaretta között, hogy figyelj ide, miért nem írsz te drámát? Abban van az üzlet. Mert mindig rosszul éltem, akkor is. Hol munkanélküli voltam, hol meg
félszerkesztői fizetéseket kaptam. Abban van a pénz, a drámában, ezt mondta. Nyomban
elkezdtem drámákat írni. Csak az áldott Géza azt nem mondta, hogy a drámában csak akkor van nagy pénz, ha nagyszínháznak írsz. Tehát, ha nagy a nézőtér, akkor csörög a kaszszában a részed, vígan meg tudsz belőle élni. De én csak két-három szereplős darabokat
írtam, és ezekből sem tudtam megélni, természetesen. Telt az idő, múlt az idő, lassan előadták ezeket a drámákat, a közönség szerette is őket, s ilyenkor a gépszíj úgy elkapja az

32

tiszatáj

embert, hogy már nincs visszaút. Kértek drámákat, írtam drámákat, most is tulajdonképpen csak akkor írok drámát, hogyha kérnek. Színházban dolgozom, színházi emberekkel
tartok kapcsolatot, tehát előbb-utóbb kérnek. Arra már rájöttem, ha gyerekdarabot írok
nagyszínházba, az sokkal jobban fizet, mint ha kis darabot írok entellektüel környezetnek,
hatvan férőhelyes pincébe. De okosabb ettől nem lettem, mert természetesen továbbra is
kis darabokat írok hatvan férőhelyes pincékbe, ha írok…
Később jött a regény, aminek többen ismerik talán a történetét, ennek létrejötte tulajdonképpen a Harmadkorhoz fűződik. Pesten éltem már ekkor, és Szegeden éppen próbálgatták a fogaikat a későbbi remek szerkesztők és írók, a Darvasi, a Csuhai, a Takács,
megkerestek egyetemistaként, hogy csináljanak egy interjút velem, én nagyon büszke
voltam rá, hogy Szeged engem nem felejtett el, elősoroltam nekik az igét, hirdettem, a végén azonban föltették a nagy kérdést, hogy min dolgozom. Ezt a kérdést költőnek nem lehet feltenni, mert min dolgozol, hát verset írok, az nem munka, azon nem dolgozik ez ember a közhiedelem és -elvárás szerint, így azt mondtam, hogy regényt írok. Mert ugye, az
valami. Nyomban rákérdeztek a címére, mondtam, hogy Papírváros. Jó, ez elhangzott, el
is felejtettem a dolgot, mígnem valami szövegben, ami rólam szólt, az van írva rólam,
hogy vadul dolgozom a Papírváros kéziratán. Természetesen, erre hamarosan rákérdeztek máshol, és folyamatosan kérdeztek kilenc évig, én pedig folyamatosan hazudtam, hogy
dolgozom rajta.
Kilenc év után fogtam hozzá a megíráshoz, meg is írtam egy részt, aztán eltelt majd
egy év, mikor a szöveg megjelent a Jelenkorban. Úgy gondoltam, ezzel kielégítettem regényírói érdeklődésemet és hajlamomat, de mert újból rákérdeztek, és a sorsom úgy
hozta, hogy épp a trópusokon voltam, de ott nem tudtam mit kezdeni magammal, megírtam még egy részét a könyvnek. Akkor erre adtak egy Kortárs-díjat, ami az év prózai teljesítményét volt hivatott kijelölni; s egy költőnek prózadíjat kapni egy folyóirattól… hát úgy
vittem haza, mint a Nobel-díjat, az utcán mutogattam az embereknek. Ha már van két
rész, akkor legyen belőle könyv, s lett a könyv. Ha már megírtam a könyvet, botcsinálta
regényíró, eredendően lírikus figura, és el is olvastam az egészet, rá kellett jönnöm, hogy
nem szerkesztettem meg úgy, ahogy a prózaírók megszerkesztik a regényeiket, hogy még
én sem tudom, minek a szimbóluma a Papírváros, az olvasó meg végképp nem tudhatja,
hogy mit olvas. Ráadásul, a szerző azt sem tudta biztosan, történt-e már valami a hősével,
se a hőse nem tudja, történt-e valami vele, sőt az olvasó sem tudja, haladt-e valahova
a történet – és hogy kivédjem ezt a rettentőnek ígérkező malőrt, ráírtam a hátsó borítóra,
hogy ez egy ötrészes mű lesz. Arra gondoltam, öt rész alatt az ember csak körüljárja a saját
problémáját, és hazugságaink valahol célba érnek. Aztán megint kihagytam két-három
évet, egy sor nem íródott a regényben, még az sem nagyon érdekelt, hogy közben a kiadó
bejelentette, már az első kötetre rákövetkező évben, hogy megjelenik a Könyvhétre a Papírváros kettő. Nagyon lelkesen nem írtam, de híreszteltem, vázlataim vannak, meg azt,
hogy elő van készítve minden; végül nem volt mit tenni, újra belekaptam a dologba. Megjelent a második kötet is, ez is jó kritikai fogadtatásban részesült, az olvasók is szerették −
ennek ellenére a harmadik könyvből csak egy oldalnyi van eddig, az is tavaly született, itt
Szegeden, egy táncdarabomat mutatták be, három napot időztem egy szállodában, ott írtam egy oldalt, ezt fogom folytatni, nem tudom, mikor, csak azt, hogy megint évek teltek
el az előző kötet megjelenése óta. Tehát itt tartok.

2006. július

33

Legutóbbi köteted (Szállás rossz ágyon, Tiszatáj Alapítvány, Szeged, 2006) nyitóverse
emlékezetes pillanatokat idéz, finom, jó szándékú intelmeket: „olvasson többet/ és keressen magának/ nevet amit a mű fölé rak”. Milyen mérleg vonható e mondatok fényében?
Az elmondottakból ez a név dolog jött be tutira… hogy nevet kerestem magamnak. Mert
ugye, Ilia Mihály, a Tiszatáj főszerkesztője, hetvennégyet írunk, addig nem jelentette meg
a verseimet, amíg tetszetősebb nevet nem tudtam a vers fölé írni, mint amivel akkor rendelkeztem. Azzal érvelt, az ember nevét a vers fölé írják és nem alá, már a névvel elindul
valami az olvasatban, és nem mindegy, hogy milyennel – evvel egyetértek azóta is. Nem
mesélem el, milyen kalandos úton szereztem én magamnak nevet, de a Tiszatáj szerkesztősége akkor igen jól el volt látva fiatal munkaerőkkel, titkárnő satöbbi, tehát volt, aki
a segítségemre lehetett, hogy haladjak a névkereséssel. A másik az bonyolultabb kérdés,
az a „hogy olvasson többet”. Ezt is Ilia Mihály mondta, természetesen. Ami azt jelentette
számomra, hogy olvastam, mint az állat. Olvastam én mindent, ami nem érdekelt, azt is,
filozófiát minden mennyiségben, meg elolvastam a természettudományi kislexikont elejétől a végéig. Nem hülyéskedek, elejétől a végéig elolvastam, negyedét sem értettem annak, amit elolvasok, de úgy éreztem, át kell magam verni rajta.
Elolvastam Husserlt, Russellt, mindent, átrágtam Ingardent, Hartmannt, Bahtyint, olvastam, mint a güzü. Valószínű, hasznát vettem mindennek, csak konkrétan nem tudom
már, mennyit rontottak vagy javítottak rajtam ezek az olvasmányok. Tény az, hogy most
leendő színészeket is tanítok, és az akkori intelmet átadom nekik, mert azt mondom mindig, egy színész lehet buta, egy színész lehet tehetségtelen, de színész műveletlen nem lehet. Azt gondolom, egy író vagy egy költő se legyen túlságosan műveletlen vagy buta, de
hogy aztán ötven év alatt sikerült-e annyit fölszívnom, hogy ezt elmondhatom magamról,
ebben nem vagyok biztos. Az külön szerencsés együttállás volt, ha már Iliát emlegetjük,
hogy amikor ő volt hetvenéves, akkor voltam én ötven, ezt másoktól kellett megtudnom,
tehát azt, hogy húsz év különbséggel haladunk az időben; innentől a saját születésnapom
is úgy rezegtette a lelkemet, mint az Iliáé.
A formaérzékenység, a komponálástechnika, a ritmikai kidolgozottság bravúrjai sokszor a szabályok játék közbeni módosulásával/módosításával járnak műveidben. E játszmák ugyanakkor igen komolyak, a mindennapi élet apokaliptikáját, a hétköznapok szükségállapotának sorozatait értelmezik döbbenetes erővel, a nagyon személyes sík előtérbe
állításával.
Kezdjük hátulról, vannak különböző alkatú költők, s én olyan alkatú költő vagyok, aki ha
megfeszül se tudja magát eltüntetni teljes mértékben a szövegből. Tettem én erre már kísérleteket, ám úgy van bevésve az én versanyagaimba a személyiségem, hogy semmilyen
mosószerrel vagy tisztítószerrel, semmivel sem lehet kitakarítani azokból. Ez az egyik. Tehát, a személyesnek tűnő személyesség, a nyíltságként kezelt valami, ami a versekből átjön, egyszerűen abból eredeztethető, hogy nem tudok olyan távol kerülni a saját szövegeimtől, amilyen távol lehetne, szeretnék, esetleg kellene. Az is lehet, engem nem is érdekel a szöveg – úgy önmagában. És ezzel tudok közelíteni a másik részéhez a kérdésednek,
hogy a költő, végül is, mint minden szakember, legjobb, ha megtanulja a szakmáját. Azt
gondolom, én megtanultam a szakmámat, és ehhez jó mestereket választottam, s miután
megtanultam a szakmámat, úgy látom, játszhatok azzal, amit megtanultam, tehát összekeverhetem, akár egy versen belül keverhetem össze mindazt, ami rám ragadt, vagy mind-

34

tiszatáj

azt, amit tudok. Azért is örülök, hogy volt egy nagy avantgárd korszakom, mert rendkívüli
módon tud hatni és működni a kötött verseimben is az avantgárd anyagkezelés, illetve az
avantgárd fordulatoknak a használata, versbe-emelése.
Van egy régi kategóriám: a radikális eklektika. Amikor védekezésre kényszerültem,
mert ugye mindig is pontosan erről volt szó, hogy milyen állat a vers, az a vers, amit én
írok, púpja van meg oroszlánpofája meg három lába, és mit tudom én, a farka helyén van
a tőgye, vagy mije, a szarva, nos, akkor találtam ki a radikális eklektika-fogalmat, némiképp a magam mentésére, mentségére. Hadd legyen egy olyan alkotási mód, amikor nem
kell tisztán hexametereket írni, nem kell tisztán szonetteket írni, hanem az ember úgy írja,
ahogy jónak látja, amit. A képzőművészetben akkorra már régen lezajlottak ezek a folyamatok. Egy vászonra vagy egy faldarabra azt tett föl a festő, amit akart, és olyan elemeket
helyezett egymás mellé a szobrász, amilyet szándékozott, csak a költészetben voltak (s talán vannak ma is) skrupulusok, hogy ha valami elindul klasszicizáló stílben, akkor klasszicizáló stílben kell annak maradnia. Ahogy én nem vagyok hajlandó konzekvensen építeni
a saját művemet, értve ezen azt, hogy bizonyos hangokat megütni és azután azokat kitartani akár éveken keresztül, ugyanúgy egy-egy versben sem vagyok hajlandó egyetlen
hangnak a kitartására. Inkább kísérletezgetek, megfordítom a verset, megcsinálom száz
variánsát.
Erre egy példa. Van egy olyan szétszerkesztett szonettkoszorúm, amit akkor fejeztem
be éppen, amikor Huzella Péter zenészbarátommal egy torontói fellépésre utaztunk Chicagóból. Neki egyáltalán nem jelentett semmit a szonettkoszorú, mint olyan, kérte is, magyarázzam meg, mi a fene az pontosan. Amikor nagy nehezen elmagyaráztam, akkor a zenész-agyával azt kifogásolta, miért csak az első sorok vannak kitüntetett helyzetben. Mi
van a második sorokkal? Rádöbbentem, hogy tényleg, ez nagyon nagy igazságtalanság,
s egyáltalán nem szép dolog. Úgy szedtem szét azt a tizenöt verset, tizenöt szonettet, hogy
a második sorokból is csináltam egy verset, a harmadik sorokból is csináltam, hát igen érdekes lett. Engem nagyon izgat az ilyesmi, nagyon izgat, mit lehet kezdeni a szöveggel
magával, tehát, hogy közben ne illanjon el az, amit, akit én beleraktam magamból, akit
szerettem volna belerakni, vagy ahogy bele akartam rakni éppen magamat. Szeretek kísérletezgetni, jóllehet most éppen ilyen klasszicizáló ügyekbe másztam bele az utóbbi időben, bár ezek is tele vannak kísérletekkel.
Azt mondom tehát, hogy megengedem magamnak azt, hogy összevissza legyek. Mondhatják, ez teljes zűrzavar, nekem van egy saját rendem, saját logikám, viszont nem kell az
olvasónak a logikát megkeresnie, mert ezzel az olvasót nem akarnám terhelni, ugyanakkor
azt gondolom, az ember csak úgy írhat, ahogy belülről diktálja magának; énnekem most
ilyen diktálásom van harminc, ötven éve.
A tempózásról, hangkitartásról és az elkalandozásról jutott eszembe, hogy a térképzetek
variabilitása, az állandó mozgás, az utazás és utaztatás metaforái a szűkebb és tágabb
körű otthon alapvető értékeire utalnak szövegeidben. A szülőfölded, a fontos városok
meg a gyakran látogatott külföldi színhelyek a bensőséges és idegen környezet állandó
témává, önálló alakzattá emelése révén rétegződnek egymásra, válnak az identitásépítés részévé, legyen szó versről, prózáról, színdarabról.
Egy kis községben nőttem fel, Abonyban, nekem ez hely sokáig meghatározó élményem
volt, az összes tájam, vagy ha a tájra gondoltam, tájat írtam, oda köthető volt. Festőnek

2006. július

35

indultam, s noha rajzolni tudtam, a színeket nem tudtam kellően működtetni, emiatt váltam ilyen szárnyszegetté, hogy íróként fejezem be. A festők is, valószínűleg, monománul
mindig ugyanazt a belső tájat festik meg. Az én belső tájam az abonyi táj, a téglagyár környéke, a csavargások, a tó, a víz, a nád, a temető. Egy temető mellett laktunk, tudjuk, ez
már Adynál is elég sok gondot okozott, s én szépen, sorban, nem tudatosan persze, sorban
haladtam az identitásépítésnek, az identitásvesztésnek a vonalán.
Első generációs értelmiségiként elmentem először Nagykőrösre a gimnáziumba. Nagykőrös Abonyhoz képest már egy nagyobb város volt, hozzá kellett szoknom ahhoz, hogy
tágasabb, aztán eljöttem Szegedre, ami egy Nagykőrösnél is nagyobb város, magyarországi
méretekben nézve egyenesen nagyváros, először persze zavarba jöttem Szegedtől, amikor
pedig Pestre kerültem, akkor már teljesen zűrzavaros és idegen lett számomra az élet.
Szegeden már ismertek, elismertek, annyit már elértem akkorra, mire el kellett mennem,
hogy tudták, ki vagyok, írtam és ittam a verseket, és ez egyetemista körökben érdekes volt
talán, remélem, most sem érdektelen. Pesten a kutya sem ismert. És ez borzasztó, borzasztó élmény volt. Rakódott a Pest-élményre Európa, aztán jött Amerika, Kelet-, Nyugat-,
Észak-, Dél-, és Puerto Rico. Ezeket összerakni nagyon nehéz játék, részben az ember porszem-léte okán, részben a helyszínenkénti idegenség állandósuló megélése miatt. Már
Abonyban sem vagyok otthon, összevesztem a polgármesterrel meg az egész bandájával,
tehát ha édesanyámhoz hazamegyek Abonyba, megkerülöm a községet, nem megyek át
rajta, van egy kerülőutam, belövöm magam kintről, a temető felől. Azaz, most már ott sincsen otthon az anyám házán kívül.
Egy darabig Szolnokot vallottam szülővárosomnak, de nagyon csúnya hely. A helyszínek a munkáimban, ha megfigyelik, mindig valamiféle idegenséget árasztanak. Aki valahova elkerül, az ott el is pusztul nálam, legalábbis a drámákban – könyörtelenül elpusztul.
Az utóbbi idők verseibe is, ha úgynevezett tájélmény kerül, az már nem az az otthon világ,
ami régen lehetett, nincs az a harmónia, ami például a korábbi könyvek idején még megvolt, amikor még (talán) annyira egyértelmű volt minden: disznóvágások, darvak meg
nem tudom micsodák. Nos, ma már nincs ilyen, ma már számomra idegen a táj is.
A beidegződött társadalmi és kulturális struktúrák kétségbevonásával, mindhárom műnemben alkotva, sorra térképezted és térképezed fel a hagyomány, valamint a közösségi
hányattatások, személyes megpróbáltatások szövevényes dimenzióit. A nagy témákat,
nemes érzéseket bekebelező, majd kikezdő és leépítő szintaxis a groteszk minőségek állandósított közreműködésével leginkább az ironikusan uralt irónia irányába mozdul el,
amit újabb alkotásaidban az átiratok, hangkölcsönzések, maszkcserék fokoznak fel különleges erővel.
Amikor elindultam, abban a korban éltem, amikor a költészetnek volt valami önmagán kívül található, kereshető, felvállalandó hivatása, vagy létezett valami feladata, valami célja.
Akkor még nagyon fontosnak tartottam azt, hogy az ember részt vegyen a társadalom
életében verssel, magatartással, versmagatartással. Először Amerikában vettem észre, az
első amerikai utam során, hogy éktelenül ki van velem baszva. Éktelenül ki van velem
baszva, mert én itt nagyon boldogan és konzekvensen képviselek egy népet, egy országot,
egy hagyományt, egy nem tudom micsodát, elmegyek Amerikába, és ott azt látom, az emberek irtózatosan jól élnek, miközben nem képviselnek semmit, ez a nem-népképviselet
nem esik nehezükre, és ebből senkinek sincs semmi baja. Hogy is van ez? Miért kötelessé-

36

tiszatáj

gem nekem rosszul élni és szomorúnak lenni, miért kötelességem állandó harcban állni
valakikkel, miért kötelességem nekem állandóan a hagyományt vinni, amikor anélkül is
lehetne mondjuk két boldog napot elélni, mint ahogy egy amerikai sok ezret megél? Miért
van az, ha egy amerikai fölvesz egy lila inget, egy sárga nadrágot, egy vakító zöld cipőt,
hozzá egy vörös szalagot, akkor sem érzi úgy, hogy az utcán bárki is meg fogja szólni,
mennyire ízléstelen? Mindenki le van szarva, mondja, és boldog (ezt szoktuk mi tévesen
együgyűségnek, igénytelenségnek hívni, ha róluk beszélünk), bezzeg mi görcsösen felelünk meg minden nap egymásnak, görcsösen felelünk meg a múltunknak, görcsösen felelünk meg a jelenünknek, s az utóbbi pár év vagy évtized arról győzött meg, mintha minden
hiába lett volna. Mintha minden erőfeszítés, az egész küzdelem, szenvedés, kínlódás a kukába elsodródott volna, elvitték, kidobták, kifordították, és valahol bezúzták. Ugyanakkor
az ember nem tud csak ironizálva visszatekinteni erre az időszakára, amikor – fogalmazzunk jóhiszeműen – át volt verve, mert nem lehetett másként. És az ember a fölött is ironizál, hogy azért szüksége van valamire. Azt hiszem, az ember alapvetően jó, akar valamit
a világtól, az élettől és a másiktól, mindösszesen azonban arra is rá kell jönnie, hogy ez
hamis dolog, majdnem azt mondtam, hogy önző, az a jóság is, a tisztesség is, a segítségadás is, meg a segítő szándék is.
Azok a belső tartalmak, azok a szándékok, amelyek fontosak voltak és sokáig építették
ezt a világot, amit én képviselek, azok számomra rendkívül problematikussá váltak. Magamat mosolygom meg, amikor ezekkel próbálok szembesülni, amikor ezeket próbálom
alkalmazni, amikor a mindennapi életben hülyének néznek sorozatban. Amikor társadalmi szinten hülyének néznek és minden szinten hülyének néznek, akkor nem tudok már
mást csinálni, minthogy saját magam reflektálok a saját ostobaságomra, s azt mondom,
igen, ez így van. Vagy csinálsz valamit, de hát mit csinálsz, vagy pedig akkor ne vedd magadra. Innen vannak ezek a rossz játékok.
A szexus színrevitele, a test örömünnepeinek közvetítése, a társas viszonyok, a vágyképzetek működtetése, kimerítő jelenetezése sohasem leegyszerűsítő módon, események, interkurzusok tényközlő ismertetésével oldódik meg munkáidban, hanem mindig az egyéni
viszontagságok, testi vonzalmak és a szerelem fiktív átformálásával. Hatalmas ív,
amely az antik tradíciótól indulva a szexualitás nagy utópiájának technológiai, atlétikai
és neurotikus materializálódásáig vezet.
Sajnos, rengeteg minden, hívjuk mítosznak, nevezzük legendának, ragadt rám az idők során, amik alól nem tudok kiszabadulni. Többek között állandó toposz velem kapcsolatban
a nő, a bor, az éjszaka, a whisky és a vörösbor, tehát a lump, a korhely élet. Ha az emberről legendát képeznek, akkor természetesen hagyja. Miért ne hagyná? Sokkal jobb, mintha
semmit sem akarnának hozzá rakni, semmit sem mondanának róla. Hogy mennyi alapja
van ezeknek, azt én nem tudom pontosan megmondani, de azt hiszem az, hogy itt a szexualitásról évtizedeken keresztül nem lehetett beszélni, nem csak az én csőrömet piszkálta, hanem sok-sok csőrt bántott. Fiatalemberként az háborított fel a „csúnya beszédre”,
hogy nem lehetett beszélni a szexualitás nyelvét, nem lehetett sem nyíltan, csak metaforikusan beszélni magáról a szexualitásról, holott az embernek az egyik legfontosabb
élettere, a szerelemnek elengedhetetlen része a szexus, és nem (csak) metaforikus szinten.
Mikorra ez a beszédmód lehetségessé vált, akkorra már átalakult számomra a szexushoz,
a szexualitáshoz való irodalmi viszony. A szexualitás mint lefelé tartó lelki folyamat jelenik

2006. július

37

meg utóbbi munkáimban, nem mint az örömszerzés forrása, inkább a kapaszkodás egyik
módozata, az életbe való kapaszkodásnak a lehetősége, ami görcsökkel jár, ami fájdalomokozással jár, ami fájdalomkapással jár. Tehát a szexualitás egészen más hangoltságot kap
mostanság bennem.
Erotomantikus nocturne, ilyen és hasonló dolgokat írtam régeben, ezekben nagy szeretkezések vannak kitalálva, megörökítve és leírva, az Új Symposion pornó-számában
még pornóverssel is szerepeltem. Nem esett nehezemre, ez is egy műfaj. Papírvárosom
hősétől viszont, akit tévesen sokan az alteregómnak tekintenek, merthogy iszik, csajozik
és hát rettentő ronda, rossz életet él, elhatárolom magam (ráadásul, terveim szerint meg
is hal a mű végére, ám én szeretnék még élni tovább). Az én hősöm, amikor reggel, másnaposan rosszul lesz a fáradtságtól, a kimerültségtől, a magánytól, a csalódástól, az idegességtől, mindentől, amitől ember rosszul lehet, akkor teste dőlni kezd a tus alatt és kétségbeesve körülnéz, vajon mibe kapaszkodhatna meg, végül a saját nemi szervébe kapaszkodik bele, úgy zuhan el. Ez már, ugye, nem a szexus, ez már valami teljesen más, és azt
gondolom, ez a sokfajta előkészület elvitt most oda, hogy az a bizonyos szexualitás a magánynak, az árvaságnak, a kiszolgáltatottságnak, és mondom, az életbe való kapaszkodásnak az egyik, ha nem az egyetlen formája.
Kell néhány fogódzó az embernek az élethez, és hát ez az egyik, de már nem önmagáért működik a szövegekben, nem azért működik, hogy megmutassa, milyen virtuózan tudom leírni, a lepedő akrobatái miként ügyködnek.
Nem vagyok úgy számon tartva, hogy a szövegeiben nagyon humoros költők közé tartoznék, emiatt nem is értettem, miért hívtak meg a békéscsabai Líra-humor fesztiválra.
Udvarias ember lévén azonban elfogadtam a meghívást, arra gondolva, majd lemondom
előtte pár nappal a programot, azzal, hogy beteg vagyok. Így is történt. Két nappal a fesztivál előtt szépen lemondtam. Írtam egy levelet Elek Tibornak, a Bárka főszerkesztőjének,
aki a bulit szervezte, hogy beteg vagyok, nem tudom elvállalni a fellépést, különben nagyon jó verset írtam volna, most fejezném éppen be, ha. Másnap válaszul megérkezett
Elek főszerkesztő telefonja, aki alapos főszerkesztő, s részletesen elmondta, előző nap mit
csináltam, hol jártam, hol láttak kivel beszélgetni, kivel inni, mintha átlátott volna téren
és időn; azaz, szerinte semmi nem utal a betegségre, tessék megírni a verset. Erre összeszedtem magam, de hát olyan sok humoros nem jut eszébe az embernek, ha humoros akar
lenni, így elhatároztam, mivel színházban dolgozom, kölcsönveszem a szakmát, csinálok
egy képmutogató játékot, s létre is hoztam ott a gyulai vár színpadán. A képmutogatás
annyiból állt régen, hogy egy vásznat letekert a bábművész, arra rá volt festve egy csomó
jelenet a műből, amit előadni készült. Egy pálcával böködte a képeket, itt jön a Jancsi, itt
jön a Pista, vagy éppen a Jancsi és a Juliska, emitt a boszorkány, a Piroska, az Iluska, szóval efféle képmutogatást gondoltam ki Arany János Családi kör című művéből Családi
kűr címmel.
A férfi-nő kapcsolat említett konstrukciós megoldásainak köszönhetően megy végbe
a beszédpozíciók, testi pozíciók, praktikák kontemplatív szétválasztódása, felcserélődése
és dialogizáló egymásbajátszása. Közben pedig a líra/próza/drámanyelv elemi hangzáslehetőségeit próbára tevő szövegek ritmikai tagolódása, akusztikai váltásai, szólamszerkezeti áthelyeződései radikálisan kiélezik a szerelem romantikus ábrándjának és
vaskos realitásának ellentétét.

38

tiszatáj

Ezt a kérdést, azt hiszem, részben már megválaszoltam. Számomra mindig nagyon fontos
volt a férfi-nő kapcsolat megérzékítése, körbejárása a szövegekben. Talán azt is mondhatom, hogy ott jártam körbe ezt a kapcsolatformát, nem az életben. Nem vagyok önanalizáló alkat, nincsenek hosszú távú elképzeléseim, nem elemzem a cselekedeteimet abból
a szempontból, hogy milyen következményekkel járnak. Így volt ez a szerelemmel, a nőkkel
kapcsolatban is. Mint említettem, alapvetően romantikus alkat vagyok – az életben is.
Amikor tehát szerelemmel foglalkozom, vagy a szerelmi érzés makettjén bütykölődöm,
nem kerülhetem ki ennek az ábrándformáját sem. De ha azt mondtam, szerelmes típus
vagyok, akkor azt is el kell mondjam, hogy a szerelemből megírni csak a veszteséget,
a roncsolódást, az elárvulást, elmagányosodást tudom. A veszteséget, kell újra kimondanom. Persze, egészen más szinteken és tónusokkal jelentkezik ez a különböző műnemekben és műfajokban, melyekben megszólalok ez ügyben. Leginkább a hangjátékaimban
voltak jelen a szerelem lírai elemei. Ma már nem nagyon írok hangjátékot, lehet azért,
mert a lírai szerelem, mint olyan, távolabb húzódott az életemtől. A versek képviselik
a legösszetettebben azt a fajta szerelem-élményt, amit én át tudtam és tudok élni, hiszen
az első szövegektől mindmáig valamilyen (meghatározó) formában jelen van a szerelem,
a férfi-nő kapcsolat a köteteimben. Itt azonban nem feltétlenül megélt élmények transzponálásáról van szó, amint azt sejteni, mi több, tudni szokták a rólam, műveimről beszélők
(lásd visszamenőleg, beszélgetésünk elején a legendagyártást). A szerelem-élményt is lehet, sőt, kell is fikcionálni, konstrukcióvá emelni, azt formálni, alakítani, működtetni, működésképtelenné tenni. Amikor a leginkább szerelemről szóló könyvem megjelent, többen
feltették a kérdést, hogy mikor váltam el. Ezen persze mosolyogtam, mert szó sem volt
ilyesmiről, de a versek azt sugallták, hogy egy kapcsolat széttörését, eltöredezését örökítik
meg. Megint mások arról beszéltek, hogy a harminchárom elégia legalább harminchárom
nőt és ugyanennyi szerelmet takar, leplez, vagy éppen takar ki, fed fel. Pedig egy és ugyanaz volt a tárgya valamennyi szövegnek, és ez nem nő volt, hanem egy érzés, amit sokféleképpen igyekeztem tárgyiasítani. Megint más a helyzet a drámákkal, ahol a szerelem talán
a leghidegebb és legvadabb formákban jelentkezik. Ha szerelem az még. Beszéljünk testiségről. Baszásról. Nem tudom, hogyan és miről. A Romokon emelkedő ragyogás című
drámámban tudtam talán legérvényesebben és legegyetemesebben megfogalmazni azt,
amit én a szerelemről, testiségről, nő-férfi, férfi-nő kapcsolatáról gondolok. És amit
a nyelvről gondolok ehhez kapcsolódóan. Ebben valami olyasmi fogalmazódik meg, hogy
minél inkább felöltöztet bennünket a létezhetőségünk, gondolok itt javakra, kényelemre
és az ebből fakadó előnyökre, szabadságra és szabadosságra, azzal arányosan romlik meg
a nyelvünk, a szerelmünk, a szexualitásunk, tehát a lelkünk, vagy a lényegünk. Jeleneteken keresztül romlik a díszlet és a jelmez, mint az életminőség jelzése, az operai díszítettségű és ízléstelenségű lakástól a nyomortanyán át a kopár „sziklás tájig” jutunk el. Ugyanekkor, ezzel fordított irányú folyamat indul el az érzések és a szexualitás, színpadról lévén
szó, a nyelvi kiteljesedés irányában: amíg a két szereplő csak makogni-vakogni tud a nyitójelenetben, és párzani, ha a görcs elkapja őket, addig a végső jelenetben – igaz, vakon és
a nyelvi kifejezés felső határain megsemmisülve – a szerelem teljességét, az odaadás és
egymásba olvadás tiszta aktusát tudják megélni.

2006. július

39

Aki áttekinti munkásságodat, előbb-utóbb fel kell fedezze a muzikalitás elvének jelentőségét, a zenéhez fűződő viszonyod összetettségét. Emlékszel a zenével kapcsolatos első
emlékeidre?
Nagyon fontosak voltak. Nekem egyszerű szüleim vannak, volt és van, édesapám kubikos
volt, amíg élt, édesanyám pedig téglagyári munkás, egyiküknek sem volt módja arra, hogy
sokáig iskoláztassa magát, viszont engem egy zenei általános iskolába írattak be, hogy tanuljak zenét. Apám vőfély volt, szeretett dalolni, lehet, hogy innen volt meg benne az
igény, a kényszer, hogy vigye a fia valamire az életben. A zenei általános iskolában hangszert kellett tanulni, engem hegedülni írattak be. Nos, ha valaki tehetségtelen volt hegedűből, az én voltam. A legegyszerűbb nótát kellett elhúznom, az A szennai lipisen-laposon
kezdetű valamit, és hatszor kaptam egymás után nulla pontot a teljesítményemre, pedig
a dal majdnem üres húrokkal megy, de még ezt se gyakoroltam, a kezem sem állt rá, sőt,
ráadásként egy vasdarabbal ütötte a tanár a kezemet, Husztinak hívták, nagyon utáltam.
Őt is, az óráit is, a hegedűt is. Húztam, vontam, s amikor kijöttem az iskolából, az volt az
első, hogy földhöz vágtam a hegedűt tokostul. Aki hegedült valaha, tudja, a hangszernek
azonnal annyi volt, legalábbis a hangolásnak. A következő órán vittem a Husztinak a hegedűt, hogy elhangolódott, nem tudtam gyakorolni…
Ez így persze tarthatatlan volt, szerencsére a bátyám eltörte a kezemet, és amikor levették a gipszet róla, azt hazudtam a szüleimnek, nem tudok hegedülni, mert nagyon fáj
a könyököm. Ha húzom, nagyon fáj. Akkor beírattak tangóharmonikázni, mert az volt a divathangszer akkoriban. Na, most egy hatalmas tangóharmonikát kellett az ölembe venni,
húzni-vonni kellett, de nem szabadott nézni a billentyűket. Szerencsétlenségemre annak
is vaslapocskája volt, úgy látszik az abonyi zenetanárok értettek az okításhoz, a helyes
kéztartás kialakításához. Akkor édesanyámnak mondtam, hogy nekem nagyon bántja
a könyökömet ez a hangszer is, olyat adjon nekem, amit nem kell húzni-vonni. Mondta, legyen fuvola, azt viszont tartani kell, szóval végighaladtunk a hangszereken, és maradtunk
a dobnál, mert a dobverő könnyű, csak ütögetni kell vele. Elvégeztem egy jazz-dob iskolát
meg egy művész-dob iskolát, ahhoz affinitásom volt, állítólag nagyon tehetségesen doboltam, járt kezem-lábam, benne voltam az abonyi fúvószenekarban, benne voltam az
abonyi szimfonikus zenekarban. A fúvószenekar azért szép, mert belül tudod hallani azt az
irdatlan mennyiségű hangszert bőgni, ordítani. Nekem cintányérozni kellett, meg nagydobolni és kisdobolni, ezek nagyon szép pillanatok voltak. A szimfonikus zenekarban unatkoztam, például mindössze egyetlen pergetésem volt Kodály Háry Jánosának az intermezzójában, így mindig elfelejtettem belépni a pörgetéssel. Gyerek voltam, elbambultam,
lemaradtam. Egyetlen, egyetlen egyszer pergettem a megadott időben a dobot, amikor
a rádió felvette az abonyi szimfonikus zenekarral ezt a Kodály-darabot, vissza akartam
hallani a művészetemet a rádióban, de egyenes adás volt, így soha az életben nem hallottam vissza dob-művészetemből semmit. Pedig irgalmatlanul pergettem…
Komolyabbra fordítva a dolgot, az alapokat megkaptam szerencsére, dobolni ma is tudok, a ritmusérzék maradt, a vershez azért valami ritmusérzék nem árt, ha van, s én hálát
adok az Istennek, hogy doboltam, mert minden ritmus könnyen megy belém és át rajtam,
mindenfajta kötött, szabad forma simán működik a kezeim között.
Valamikor egyetemista koromban, ötödéves voltam, ki kellett menni részképzésre
Moszkvába. Akkor elképesztő mennyiségű művészlemezt vettem, elsősorban mert fillé-

40

tiszatáj

rekbe került, s mivel nem jártam be az egyetemre, történt, hogy valami bekattant az
agyamban, talán a sok emberpoloska miatt, talán, hogy egyfolytában verekedtek az oroszok az utcán, talán amiatt, hogy egyszer kinyitottam a kollégiumi szobám ajtaját, és egy
levágott emberi fület láttam meg fityegni az ajtón, tiszta vér volt az egész bejárat; besokkoltam, bezárkóztam a szobába, nem mentem be az egyetemre, csak vizsgázni, egész nap
otthon ültem, nem voltam hajlandó kimozdulni, megállás nélkül zenéket hallgattam.
A kattant ember kicsit érzékenyebb, a szerkezetekre oda tudtam figyelni, akkor írtam meg az
Ének a napon felejtett hintalovat, akkor írtam monodrámát Sakk-bástya címmel, folyton
egy pontot néztem a szobában, s az mindig ezüst színűvé vált számomra. Néztem azt az
egy pontot, s attól a szoba is teljesen ezüstté vált, s egy idő után rájöttem, hogy az ezüst
szoba kiváló helyszín egy abszurd drámához, megíródott életem első darabja. Teljesen abszurd volt a helyzet, minden ezüstben ragyogott, nem láttam a kilincset, nem láttam
semmit, de megírni láttam ezt a drámát. Ekkor kezdtem el foglalkozni a zenei szerkezetekkel. Itt kell megemlítenem, sok helyen megemlíthetném, Baka Pistát, aki viszont hozzám képest profi zenehallgató volt, mert én sokkal többet csavarogtam, bolyongtam, ez
később volt, természetesen, ő viszont bele tudott ülni órákat a zenébe. Mahlert neki köszönhetem, többek között. Egy csomó olyan zeneszerzőt hallgattam akkor, csomó olyan
zenét, amit később beledolgoztam a szövegekbe, tehát a zenei szerkesztés nagyon fontossá
vált számomra. Nemcsak a vers zenéje, hanem magának a szerkesztésnek a zenére építése.
Főmotívum, mellékmotívum, jönnek, elválnak, átváltanak egymásba a szólamok. Ha az
ember ért hozzá, akkor hallja ezt a zenét, tehát a versek is tudnak egyfajta zenedarabok
lenni, ha jó formában van az ember, meg is tudja őket írni.
A hangokkal, a hangzásokkal, a csenddel kapcsolatos kísérleti eljárásaid nemcsak e sokszínű viszony rétegzettségéről tanúskodnak, hanem feltárják a különböző ritmusszerkezetek működési mechanizmusait, a műfaji átjárhatóságot, sőt egymásra építik a téma és
variáció, a motívumkeringés szerkeszt(őd)ési sémáit, a mozgás, a tánc szemiotikájának
rokonjelenségeit. Legújabb köteted (Dünnyögés, félhangokra, Kortárs Kiadó, Budapest,
2006) például olyan sokszínű és termékeny nyelvjátékot érvényesít, amelyben a félhang
zenei tanulságainak levonása révén a morfondírozás és a jus murmurandi teljesen új
poétikáját hívod életre.
Nem vagyok valami szorgalmas író. Azt mondják, nagyon sokat írok, de egyáltalán nem
érzem azt, hogy szorgalmas lennék. Sokat dolgozom, az igaz. És amikor most eljött a József Attila-év, nyilván nagy megbecsülés volt számomra, hogy sorra megkerestek versért
a szerkesztőségek, jelesül Olasz Sándor főszerkesztő, s ugye én éppen a Tiszatájnál indultam. Természetesen a Tiszatájat azóta is szeretem. Viszont nem szeretem az évfordulókat.
Már akkor tudtam, hogy amikor azt mondtam neki, megírom a kért verset, nem fogom
megírni. Ám nem mondhatom neki, épp neki, hogy nem írom meg, mert akkor lehetségesen megkérdezi, miért nem írom meg, s az, hogy nem szeretem az évfordulókat, az nem
válasz egy főszerkesztőnek. Tehát azt mondtam, meg fogom írni, s természetesen nem írtam meg, nem küldtem el a megadott időre. Valamikor április közepén csörög a telefonom, és azt kérdezi Olasz főszerkesztő úr, hol van a vers? Hol van már április, mondom
én. Na és, nekem nem csak áprilisban kell, hanem májusban is az a szöveg, amit megígértél. Azt mondtad, írod. Írom, írom, persze, hogy írom. Akkor a májusi számban jön.
Teljesen meg voltam lőve. Kétszer ugyanazt az ígéretedet nem szegheted meg, elkezdtem

2006. július

41

hát töprengeni, s az az egy sor jutott eszembe, hogy „József Attila, én meg akarok halni.”
Nos, ez nem egy nagy sor, valljuk be. Ebből nem lehet életművet felépíteni. Még egy verset
se… Azóta meg is változtattam ezt a sort. Gondoltam, ez így jó, meg a libacomb, valahogy
el lehetne kezdeni a szöveget, elkezdtem, és egyre jobban tetszett. Előjöttek bennem József Attila-motívumok, amiket belerakok torzítva vagy úgy egészben a magam szavai közé,
teljesen más szövegkörnyezetben, az én világomban, az én életemben, az én sorsomban
kezdem el működtetni őket.
Tulajdonképpen ezek nem idézetek, nem is vendégsorok, hanem az életemnek az átértelmezései, a szövegeimnek az átértelmezései. Gellert kapnak tőlük a szövegeim, azért
van ez a félhang-kiszólás, mert egy picit módosítom csak az átvételek jelentéstartalmát,
konnotációs mezőjüket, ők meg megteszik ezt az enyémmel. Tehát megírtam ezt az egy
szöveget, amit a főszerkesztő úr nagy megbecsülésemre a lap élén hozott, aminek külön
örültem, s mert úgy éreztem, jó a szöveg, ezt olvastam fel egy kecskeméti felolvasáson.
Akkor a Bárka főszerkesztője, aki a felolvasáshoz kapcsolódó beszélgetést vezette, azt
mondja, miért nem nekik adom oda, miért a Tiszatájba. Jólesik ez egy szerzőnek, hú de
jólesik. Hát azért, mert az Olasz kérte, de tudod mit? Majd írok neked egy másikat. Á, hülyeség, nem tudsz írni egy másikat. Nem tudok? Én nem tudok? Én ne tudnék? A derék
alföldi embernek a gőgje csapott belém, és megírtam a Bárkának is ugyanezzel a technikával egy másik szöveget. A Bárka is hozta a verset, ugyanabban a hónapban, ugyancsak
elől. És akkor azt mondtam magamnak, hát ha ez ilyen jól megy, akkor ezt nyomjuk még
kicsit. Persze nem nyomtam, vártam, vártam, vártam. És valamikor ősszel megint visszaolvasgattam magamnak a két darabot, s úgy éreztem, az anyagban több van. Szóval a kettőben már van annyi, hogy körbejárjam a magam számára ezt a dolgot. És ami nem fordult elő velem évek óta, hónapokon keresztül csak ezen a versen, ezen a cikluson dolgoztam. De úgy, hogy van nekem egy kis kézi masinám, pda, azt tudja, amit a nagy számítógép, írsz valahol valamit, hazamész, rádugod a nagyra, akkor szinkronizál, s dolgozhatsz
tovább. Nos, ezen írtam, villamoson írtam, metrón írtam, utcán írtam, megálltam, javítottam, tovább mentem, teljes bódulatban éltem, írtam és megkomponáltam tizenhármat.
Hozzákezdtem ugyan a tizennegyedikhez, de éreztem, ez már nem kell. Hiába volt szép,
hiába volt az is jó, nincs tovább. A tizennegyediknél, nem tudom, milyen megérzéstől indíttatva, öt versszak után azt mondtam, megvan, ennyi volt, ennyi volt bennünk, ezt ne
nyomjuk tovább, mert megunjuk, belehalunk és elpusztítjuk az egészet. Mikor kész volt
a szöveg, Mátis Lívia, a Kortárs Kiadó igazgatója azt ajánlotta, kötetté formálná a Költészet
napja alkalmából, ami megint komoly öröm volt.
Bár én nem szeretem, ha összecsúsznak a kötetek, tehát jó lett volna még várni ezzel
a következővel, elfogadtam az ajánlatot. Legnagyobb meglepetésemre Kovács Péter barátom, akinek munkásságát a magyar festészet csúcsteljesítményének tartom, azt mondta,
nem kész művét adja a kötethez, hanem csinálna hozzá egy borítót, annyira közel érzi magához ezt a tizenhárom verset, sőt, csinál 13 rajz-továbbgondolást a 13 darabhoz. Úgyhogy
az egész furcsa és gyönyörű vállalkozás lett. És ezek a félhangok, remélem, átjönnek majd
az olvasóknak.
Köteteid markáns képet rajzolnak bizonyos eruditív referenciákról, fontos előképekről,
művészbarátokról, alkotótársakról, akik kiemelkedő szereplői univerzumodnak. Kiket
említenél legszívesebben?

42

tiszatáj

Az első nagy élményem a költészetből apám, természetesen az apám volt. Vőfély volt, és
én vele jártam a lakodalmakba. Olyan vőfély volt, aki átírta a lakodalmi rigmusokat, tehát
költő-ember volt – derekamig érne, ha élne –, óriásira tudott nőni, mikor mondta ezeket
a szövegeket. Tulajdonképpen történeteket talált ki, azokat mondta. Aztán, mint említettem, az egyetemen Ilia Mihály személye és szemlélete hatott rám, aki gyakorlatilag pályára
rakott egy-két határozott mozdulattal, és aztán onnantól kezdve remélhetőleg már kevesebb mozdulatot kellett tenni neki, de azért ezeket is megtette. Hatással voltak rám Nagy
László és Juhász Ferenc, az indulásomkor. Legnagyobb hatással a költők közül talán Ady
Endre volt. Pályatársak közül Baka István volt az, akivel itt hosszú és jó életet éltünk meg
veszekedtünk meg, aztán Simai Miska, aki szeretetteljesen megveregette az ember buksiját, hogyha bemerészkedett a Kincskeresőbe. Géczi Jánost említeném, akivel sokat csiszoltuk egymást meg magunkat. Aztán nem is tudom megmondani, voltak-e vagy vannak-e még olyanok, akik fontosak. József Attilát folyton emlegetik velem kapcsolatban,
s azt gondolom, a dünnyögés-kötet majd valamit visszajelez arról, mi is az én kapcsolatom
József Attilával, mert hát rengeteg művemben jelenik meg így vagy úgy, ám így vagy úgy
mindig valami gelleres formát kap. Végigolvastam a teljes József Attilát, azt a nagy böhömöt, amit kiadtak újra, és a Szabad ötletek jegyzékét is. Nem volt mindig nagy élmény,
megvallom férfiasan, így a keseredő férfikorban, de nagyon nagy költőnek tűnik visszaolvasva, viszont állítom, mégsem volt akkora hatással rám, mint például Ady, bár Jankovics József irodalomtörténész és Tanár ezt vadul cáfolja és megmosolyog, amikor ilyeneket mondok.
Azt gondolom, most vagyok abban a korban, amikor nem nagyon hat rám senki, illetve
semmi. Elolvasom mások műveit, becsülöm mások műveit, de nem nagyon tudok hova,
sehova sem tartozni. Lehet, emiatt is van, hogy én nem vagyok már egyik írószövetségben
se benne, sehol sem vagyok én senki.
Nem ejtettünk még szót a műfordításról, arról a kulturális praxisról, amelyhez több
szállal kötődsz.
Hm. Hogy is kerüljem ki azt, amit most állítottál, úgy, hogy magam ne kerüljek ki rosszul
az állításból. Mondhatni, benne maradjak… Ehhez a kulturális praxishoz, melyről beszélsz, valójában egyetlen szállal sem kötődöm… Bár kötődnék… De nem. Régebben
ugyan fordítottam pár verset, mi több, egy Gennagyij Ajgi-kötethez legalább egy tucatnyit
magyarítottam, de ez minden, és még nem kötődés. Nem fordítok, nem is érdekel a fordítás, mint munka, nyelvhasználat vagy egyéb alkotási forma, lehetőség. Más alkat vagyok, vagy az is lehet, a miatt nem vonz a lehetőség, mert a magam munkáit sem tudom
jószerével elvégezni, nem még a másokéval pepecselni. De azért elmondok egy történetet,
hátha élénkül az előbbi, kissé hervasztóra sikeredett műfordító kép(em).
Pár évvel ezelőtt, talán Tóth Éva költő és műfordító kitüntető figyelmének köszönhetően, meghívtak Moszkvába, egy műfordító tanácskozásra. Mivel régen jártam arrafelé, és
szerettem volna újra látni a várost, elvállaltam a részvételt, gondoltam, majd figyelek, tanulok, magyarán bliccelek egyet-kettőt, aztán barangolás a városban, emlékidézgetés,
úlica Koszmonávtov, ilyenek. De a tanácskozáson már az első napon azzal kezdték, hogy
megkérdezték, mikor akarom tartani az előadásomat. Nem akarom semmikor tartani,
tartottam el magamtól az invitálást. De nem úgy van az, erősködtek, itt mindenkinek meg
kell nyilvánulnia, és a résztvevőket határozottan érdekli, miben és miként látom én a mű-

2006. július

43

fordítás jelenét és jövőjét, s ebben a jövőben a műfordítókét. Szerényen határoltam el
magam újra meg újra a felkínált lehetőségtől, de az utolsó napon, meglepetésemre, a nevemet hallottam, és azt tapasztaltam, hogy kiszólítottak a pulpitusra. Ha már szólítottak,
mentem, és az asztalig tartó úton az jutott eszembe, mondhatom, igen nagy kétségbeesésben voltam, hogy a műfordítás és az internet kapcsolatáról fogok beszélni. És beszéltem.
Nem részletezem, de valami olyasmi csacsiság volt a tételem, hogy az internet kifejlett korában, amikor ráadásul mindenki több nyelvet tanul már és tud, amikor egy-egy mű egyszerre és azonnal olvasható, ha a szerző kiengedi a gépéből, a világ összes pontján, nem
lesz szükség műfordításra, így aztán műfordítókra sem. Tehát, vontam le a konklúziót fél
óra verejtékezés és parttalan észrángás után, a műfordításnak, mint fölösleges közvetítő
rossznak, meg vannak számlálva a napjai. A hatás leírhatatlan volt. Kézerdő emelkedett
a magasba, még a velem együtt érkező társaim is szükségesnek tartották elhatárolni magukat tőlem. Egyet nem vettem figyelembe, amikor a nagy blöff-beszédet kiötlöttem, hogy
velem szemben csak és kizárólag műfordítók ültek, akik eddigi és további életüket erre
a szakmára tették fel. Enyhén szólva gáz volt.
A tanácskozásnak azért köszönhetek valamit: egy olyan kiváló ember és műfordító barátságát, mint M. Nagy Miklósét, akivel akkor körbebolyongtuk Moszkvát, és akivel azóta
is időről-időre le tudunk és akarunk ülni a Cinema-kávézóban egy-egy fröccs mellé, hogy
ebben a szétszakadó és egyre jobban elgennyesedő, elvarasodó világban nem nagy dolgokról, csak az életünkről és az irodalomról beszélgessünk.
Végül elérkeztünk azokhoz a szerepkörökhöz, amelyekben szintén határtalan könnyedséggel mozogsz, a tanáréhoz, a színházi szakemberéhez, a lapszerkesztőéhez, a tévés
műsorvezetőéhez, a feltörekvő tehetségek patrónusáéhoz, és még sorolhatnám. Mindegyik működik pillanatnyilag is?
Nem mind működik. Tanítani tanítok, három helyen is, a Dayka Margit báb- és színészképzőben, a Théba színészképzőben és az Iparművészeti Egyetemen. Mindenhol dramaturgiát, drámatörténetet, drámaelméletet, hol mit kell tanítanom. Régen középiskolában
tanítottam, ott nagyon szerettem tanítani. Az nekem szívügyem volt. Sok iskolában tanítottam, legjobban az egészségügyi szakközépiskolában szerettem tanítani, mert ott nyolcszáz lány volt, egyfolytában és egész évben körülöttem, kényeztettek. Aztán egy út- híd- és
vasútépítő szakközépiskolában már nagyobb küszködés volt tanítani, mert ott nagyon sok
fiú volt, mindig harcoltak velem. Kísérleti iskolában is tanítottam, a Zsolnai-féle kísérleti
iskolában, de ott én kakukktojás voltam. Mikor Zsolnai megkeresett, hogy tanítsak nála,
egyszer találkoztunk valami házibulin előtte Géczinél, mondtam neki, ne haragudj, én
egyetlen sort sem olvastam még abból, amit írtál, nem tudom, mi a Zsolnai-módszer, akkor hogy menjek én oda tanítani. Azt mondja a mindenki tanár ura, az a Zsolnai-módszer,
hogy nálam tanítasz. Mondtam, ha nálad tanítok és az a Zsolnai-módszer, akkor mindent
tudok, megyek. Három év alatt végigéltem a Zsolnainak, akit egyébként nagyon tisztelek,
az összes őrültségét, volt olyan, hogy tizenkettő igazgatóhelyettes volt az iskolában és kb.
tízen tanítottunk. Tehát mindenkire jutott legalább egy igazgatóhelyettes. Én még ezt is
túléltem, ezt is elnéztem neki, majd eljött egy pillanat, amikor azt mondtam, figyelj ide, én
fölmondok, azt mondja, jól teszed, mert én mondanék föl neked. Miért mondanál föl, kérdeztem, azt mondja, mert nem vagy idevaló. Mégsem jó a Zsolnai-módszer? Vagy én nem
vagyok jó? A Zsolnai-módszer jó, mondja, te is jó vagy, de együtt nem jó a kettő. Így aztán

44

tiszatáj

elmentem egy alapítványi iskolába tanítani. Ott meg azt tapasztaltam meg, miként lehet
lenyúlni, kiszedni a pénzt egy iskolából. Elképesztő pénzeket tesznek zsebre ezekben az
alapítványi iskolákban, néha a leggusztustalanabb, legmocskosabb módszerekkel, és azt
mondtam, soha többet nem megyek vissza tanítani. Ezek a mostani tanítások, ezek a színészképzők, meg az iparművészeti egyetem oly kevés pénzt jelentenek, és olyan sok elfoglaltságot, hogy szégyelleném most elmesélni, de ha az ember elkezdte, akkor csinálja
végig, a diákok miatt a kurzusokat. Mindig a diákok miatt tanítottam.
Tévé? Duna TV, műsorvezető. Szerettem csinálni, holott nem vagyok tévésztár vagy
tévés alkat. Hát így néz ki egy műsorvezető? Fél évig ellenálltam, mondtam, nem élek
olyan rendszeres életet, hogy ezt csináljam, másrészt meg hát ugye, minden egyéb alkalmatlansági baj van. Szakály Sándor, akkor ő volt az elnökhelyettes, kötötte az ebét a karóhoz, hogy addig ő nem indítja el a műsort, míg el nem vállalom. Vállaltam. Aztán meg úgy
belejöttem, a végén szerettem is csinálni. Rútul vágtak ki onnan, a legcinikusabban, a legaljasabban rúgtak ki bennünket. Velem nem is közölték, hogy ki vagyok nyomva, még csak
meg sem üzenték. Pedig szívügyem volt a Gong, fiatal festők csinálták meg művészek és
nem művészek, olyan operatőrök, akik szerették a munkájukat, kiváló hangmérnökök,
nagyon jó csapat verbuválódott a vállalkozás köré, és valamennyi műsorunkból közös műalkotást akartunk csinálni. De hát a Duna TV új elnöke azt mondta, állítólag, mert velem
nem beszélt, hogy ez a műsor nem elég magyar, én folyton kádban fetrengve konferálom
fel az interjúkat… Így aztán a tévés karrierem kútba hullott. Lett lökve…
Előtte volt még egy tévés-próbálkozásom, akkor is hívtak, hogy egy beszélgetős műsort
vezessek és szerkesszek. Talán Magyar Szalon volt a címe. Egy szám erejéig vezettem és
szerkesztettem. Történt ugyanis, hogy a főszerkesztő bejött éjszaka a vágáskor, és azt kérdezve tőlem, hányszor hangzott el Konrád György neve a műsorban? Mondtam, kétszer
hangzott el a Konrád neve, erre megkérdezte, hányszor hangzott el a Csoóri Sándor neve?
Mondom, a Csoóri neve egyszer. Azt mondja, akkor az egyik Konrádot vágassa ki. De, makogtam, enyhítendő, volt egy Németh László is. Azt mondja, rendben van; akkor mérje
meg, hogy Hazai Attila szereplése mennyi idő és Tóth Erzsébet műsora mennyi idő. Mi
okból mérjem meg? Mind a kettőnek másodpercre meg kell egyeznie. Ezt mondták a Magyar Televízióban. Éppen nekem, aki azt szerettem volna, hogy mindenki szót kapjon
a műsoromban, aki arra érdemes, innen-onnan, és mindenhonnan voltak is emberek. Akkor mondtam, oké, nem mérem, nem húzok, megvágjuk a műsort úgy, ahogyan én jónak
látom, és holnaptól kezdve nem dolgozom itt. Szóval ezek rövid karrierek voltak, véresek,
bár könnyednek látszottak.
A fiatalok fölfedezésének kényszere máig működik bennem, van egy Új Látószög sorozata a Kortársnak, azt csinálom. Folyóiratom nincs, amikor volt folyóiratom, akkor, örömömre, mindig nagyon sok fiatalt tudtam bemutatni. Mikor a Kortársnál versszerkesztő
voltam, legalább száz fiatalt mutattam be pár év alatt. Közülük került ki a mostani irodalom élhada. Csak szegedieket említve, a Kurdy-Fehér, a Háy, a Darvasi, de nagyon sokan
indultak ott, amikor a fiataloknak nehéz volt bemutatkozni. Szerettem a Szivárványt, Mózsival, Jankoviccsal, Szűgyi Zolival szerkesztettük, de megszűnt… most nincs lapom, és azt
hiszem, nem is lesz már soha az életben…

2006. július

45

Esteban Zazpi de Vascos
(1746 ? – 1817 ?)

Spanyol-portugál, egészen pontosan ibér dalköltő. Zsoldos, kincskereső, forradalmár,
csempész, geográfus, szélhámos, több mint szabadszájúnak nevezhető röplapíró, örök békétlen, mindenkivel tengelyt akasztó, összevesző ponyvahős, akinek még pontos születési
helye- és ideje sem ismert. Az 1746-os dátum is csak egyik írásának a keltezése alapján
valószínűsíthető, amelyből azt tudjuk meg, hogy betöltötte az ötvenet és VI. Ferdinánd
uralkodás alatt látta meg a napvilágot. Bár verseinek keltezése alapján sem lehetünk
semmiben biztosak. Baszk származású volt, hisz a neve ezt eléggé egyértelművé teszi:
a Zazpi de Vascos vezetéknév (amely lehet felvett írói álnév is), annyit jelent, mint HétHetedik Baszk (a zazpi baszkul hetet jelent s a spanyolok a baszkokat vascosnak nevezik).
Egyaránt írt spanyolul gallego-portugálul, az Ibér félsziget valamennyi nyelvjárását
ismerte, de kecsuául is tudott. Baszk nyelven írott szövege eddig még nem került elő, de
verseiben többször hivatkozik szülőföldjére, származására. Gondolhatunk arra, hogy már
zsenge gyermekkorában kiszakadt a baszk környezetből, az is lehetséges, hogy árva volt,
talán valamelyik szerzetesrend lelenc házában nőtt fel. Tanulmányairól sincs biztos adat,
de néhány keltezés, lábjegyzet alapján arra következtethetünk, hogy megfordult a córdobai, salamancai univerzitások környékén. Hosszabb időt töltött Toledoban, mint katona, ahonnan többször megszökött, Portugáliában bujkált, biztos elfogták, mert vagy
rabként, vagy bűntető századi katonaként, bourbonházi III. Károly uralkodása idején kerül ki az Újvilágba. Szolgált az Új Granadai és a La Plata-i Alkirályságok hadseregeiben,
igaz, nem sokáig. Biztos onnan is megszökik, még talán fővesztésre is ítélik. Nem tudunk
biztosan semmit, csak annyit, hogy ott van a történések sűrűjében, serény részese a latinamerikai függetlenségi harcoknak. Az 1780-as évek már az utolsó inka király leszármazottja, José Gabriel Tupac Amaru felkelő seregei környékén találják, de ott van Miranda
tábornok, majd Bolivar csapataiban is, részt vesz az El Libertador 1813-as caracai bevonulásán, a cartagenei vesztes csatában meg is sebesül. Hányódott a potosi-i ezüstbányák környékén, csempészett aranyat, gyarmatárut, embert, irtott erdőt, hittérítők nyomán eljut
a legeldugottabb indián falvakba. 1815–17 táján az Amazonas őserdőiben nyoma vész.
Bizonyos, hogy nem róla lehet megmintázni a rettenthetetlen hős szobrát, hisz ha
hinni lehet a róla feljegyzett legendáknak, pletykáknak, még útonállásra is adta a fejét,
nem volt idegen a kártyabarlangok, bordélyházak világában sem, talán néhány árulásnak
is részese lehetett. Katonának sem volt a legkiválóbb, hisz ha szerét ejthette, mindig megszökött, nem csak a kaszárnyákból, hanem a harcok sűrűjéből is. Úgy hisszük, hogy a túlélést kereste minden áron. Hányódásai során eljutott Dél-Amerika szinte minden tájára.
Megfordult La Pazban, Limában, Cuzcoban, Macondoban, Bogotában, Oxyhuatwandzán,
Trujilloban, Caracasban, Belémben, de az Antillákon, Mexikoban is hagyott nyomokat.
Szédelgéseinek helyszínei számtalanok, életét verseinek, írásainak keltezése alapján (már

46

tiszatáj

amelyiket keltezi), amolyan puzzle-szerűen lehet összerakni, de rengeteg a fehér folt.
Nincs összegyűjtött mű, feldolgozott életút. Csak egy bizonyosság van: szövegeinek állandó múzsája egy córdobai illetőségű hölgy (vagy hölgyek), a titokzatos szenyóra, donna
D., (Dolores, Deborah, Diana?) akit hol Amaryllaként, hol Fekete Liliomként emleget.
Egyik Santiago de Compostelában keltezett dalában Szent Ferenc lányának nevezi, ami azt
sejteti, hogy a hölgynek köze volt a klarisszákhoz, dél-amerikai találkozásaik során keletkezett verseiben is vannak ilyen jelzések, bár szinte biztosra vehető, hogy a hölgy ideigóráig férjezett volt. Máshol viszont ordináré módon lekurvázza, bordélyházi szukának nevezi, poklok mélyéra átkozza. Néhány töredékből az is kitűnik, hogy talán a hölgy miatt
szökött meg, szándékoltan került a fegyencszállítmányba, hogy eljusson az Újvilágba, bár
fordítva is történhettek e „párviadal” eseményei. Nem kizárt, hogy a hölgy hajózott utána.
Semmit sem tudunk biztosan. Csak egy igaz: múzsánk (múzsák?) feltűnik dalnokunk kalandos életének legtöbb helyszínén. Meglehet, hogy az ő élete is épp oly veszélyekkel és
veszteségekkel telített, a túlélést kereső szenvedély és szenvedés volt. Hogy ennek a kapcsolatnak voltak-e boldog, beteljesedett pillanatai, nem lehet tudni. Talán egy középszerű
latin-amerikai ponyva az egész.
Don Esteban (így írt alá) műveinek egy töredékére a nyolcvanas évek elején találtam
rá a tordai ferences kolostor padlásán egy egérrágta papírcsomag kibontásakor. Szerzetes
nagybátyám szerint állítólag egy Pacho Benignusz nevezetű szerzetes hagyatékából került
ide, aki misszionáriusként a XIX. század végén Dél-Amerikát is megjárta. Azóta délamerikai magyar ismerőseim is küldtek nyersfordításban Zazpi verseket, aki tulajdonképpen egy nagy utánzó volt, hisz számos irománya elején hivatkozik nagy elődjei valamelyikére és megjelöli a versformát is. Nem szuverén költészet ez, de egyfajta bűbáj lengi át. Az
örökös hiányról, a mérhetetlen sóvárgásról, az élet hiábavalóságairól, az elmúlásról, a szerelem sivatagjairól, a vágyakozásról, honvágyról, hazavesztésről, a lehetetlenről, születésről, halálról üzennek szövegei. Akár kortársunk is lehetne.
FERENCZES ISTVÁN

2006. július

47

ESTEBAN ZAZPI DE VASCOS

Advent a tengeren
Jöjj, urunk Jézus király,
Te vagy a fehér sirály,
Ki az árbócunkra száll:
Földet kiált – új hazát.
S talán egy más csillagot,
Amely nappal is ragyog
Nekem ma nem, hát másnak.
Csodát hoz, békét, házat,
Tündéri látszatot,
Teremtő alázatot…
Jöjj, szegények királya.
Lelkemnek te légy virága,
Hisz megőszülten várlak,
Mint ki örökre fáradt,
Mint az oktalan állat
Keresem azt a jászlat,
Ágyat s mélyén a vágyat,
A semmibe tűnt társat,
Ki poharamba bort önt,
mert értem csak egy vers jön.
Tán a hazám lesz, rejtek
Hol nem sír föl a gyermek…

48

tiszatáj

Gázel kedvese szeméről
Szemednek mélyén
mór tüzek égnek,
hamvadok bennük
hogyha rám nézel,
gyermeked leszek,
fia a szélnek –
hiába küzdök
pőrén a véggel…
Örök mélabú,
szemed, mint onix,
neved, ha kimondom,
elfogy a Hold
s tefeléd
csak szélbe hintett
por visz…
Mondd ki,
mondj ki,
mielőtt meghalok…
Toledo. 1766.

Éji tűz
Anyád örmény menekült,
Apád andalúz talán,
Ki a mórból messze tűnt,
De lehetne katalán…

2006. július

49
Két pusztulásból lettél
Számomra titkos csoda,
Mediterrán partszegély
Kit vágyva vágy Córdoba.
Páros elmúlás harca
Űz a máshoz, nem nekem
Tart meg, árva szavadra
Vár, minden győz ellenem…
S én egyre messzibb vagyok,
Csak álom vagy, szédület,
Hoznak, visznek angyalok,
Mint az éjbe hullt tüzet…
Salamanca, 1773

Kedvese hajára
Semmi földön énekel kit ősz szült
Alig szerettelek mégis őszülsz
Örmény havakra emlékszik hajad
Válladig omlott s az éj meghasadt
Dér csillan mélyén színezüst veszély
Gyilkosok várnak ránk de te ne félj
Hozzám öregszel mint a délibáb
Ha borul az ég s elhull a virág
Szeretlek, szeretlek mégis őszülsz
Alkonyatkor rád gondolt egy őrült
Córdoba, 1764
FERENCZES ISTVÁN átköltései

50

tiszatáj

TANDORI DEZSŐ

Az én Gergely-naptáram1
2003–2004

Még hogy dorgás vagy mohogás!
Adalékok filológusoknak

I.
Kínos mosolyokat látok képzeletben. „Megint a 65. mezővel (értsd: a 2003–2004-es évvel,
évekkel) jön.” Ez. Vagyis én, csekélységem. Aki talán önmaga önelemzési képességeit ezúttal meghaladva szeretne pedig elsősorban filológusoknak, de főleg az (így mondja Virginia Woolf) egyszerű, mindközönséges, legjava Olvasónak adalékokat szolgáltatni, aki,
emez olvasó, hol egy bonyolult verset ragad meg, hol egy szépen faragott széklábat, vagy,
hogy az író példáihoz hozzáadjak valamit, egy deturberált analógcentrikus perifériumot
a nyelvfilozófiából, esetleg egy olcsóbb tanzániai utazás lehetőségét, érintve ösztöndíjszerzés céljából valami jobb amerikai egyetemi portát is. Tehát a 2003-as és a 2004-es évekből, főleg kölcsönös át-visszahajlásukból tényeket hoznék.
Hol kezdjem? Mentségéül annak, hogy (ha) ez a fordulat netán egy Virginia Woolfdolgozatomban (élre kerülve) ismétlődik, hadd mondjam el hetedszer is Umberto Ecónak
azt a találó védés-visszavágását, hogy az író igenis hajtogassa csak a fontos-magáét! Nálam ez mindig más környezetben jön elő, másrészt reménytelen volna annyi könyvben
reménykednem, hogy a dolgozatokat megfésülve, az ismétlődéseket kikefélve stb. a rend
(miféle?) formai elemének (miért elem?) elég tétessék. Ráadásul, ezt is másodjára írom,
az igazán alapvető és kivételesen olvasmányos tudósi-féltúdósi mű, Kant after Duchamp,
szerzője Thierry de Duve az MIT Press October Books 1996–1999-es kiadásában a 248. és
a 375. oldalon hajszálra ugyanazt az idézetet hozza, karakterisztikus szöveg, jó, hogy ott is,
emitt is jelen van… s felkél gyanúm, hogy a kötet (összeállítva lévén különböző, megvolt
dolgozatokból) más efféle ismétlődéseket is mutathat. Mivel itt, e munkám elején szeretnék minden eddig általam ismert formai kifogásra cáfolatos választ adni (ezeket némi mosollyal, kínosan bár, de visszavetni), elmondom az Eco-féle „mentség” mellé (a szerző jegye egy-egy ilyen ismétlődő elem; a szerzőnek és az Olvasó feltételezett szükségletének
fontos) hozzátenni, hogy mivel (ez megállapítás! mint ilyet olvastam) a másdivatú kritikát
efféle esszéisztikus művein nem nagyon érdekelték, hát éhes maradtam, nem örültem,
1

Gergely Ferenc és Kovács Ákos (de a Gergely-naptár hangzik jól) 1998-ban nagy meglepetésemre,
s eleinte némi feszengésemre összeállított dolgaimból egy bibliográfiát, most én, épp mert a kötetben (náluk) a folyóiratközlések még nem nagyon szerepelnek, jellemző módon kedves folyóirataimban reagálok, nézem át magam is ügyeimet.

2006. július

51

hogy nincs reakció (nem örülök! bár túlságosan sok olvasni- és megleveleznivalóval sem
tudnék már mit kezdeni), nekirugaszkodtam hát újra.
Mindenkit megnyugtatok, a 2003–2004-es év számomra legfontosabb filológiai adataira gonddal rá fogunk térni.

II.
E „II”-es pontban, csak hogy tudjuk, mire számíthatunk (megzörgetem-emelintem papírjaimat, sajnos, még sok van hátra!), végigveszem az újabb kifogásokat. Röstellem újra Kocsis Zoltánt idézni a bőbeszédűség (velem kapcsolatban a szerintem hülyén egyformásított, túlságosan hegeli-lukácsi „bornírt” szó használatán túl, a „szószátyár” jött elő oly
erőig, hogy már-már én biztatom, aki effélét nem mond, sajnos nem járok már vendéglátóipari helyekre, ahol tényleg nem mondanának, nem is gondolnának – bár egyszer ebben is tévedtem), a fölös szavak tárgyában: hogy ő azt hinné, hogy a zenész azt hinné, oly
vendég ő, a zenész, akit ízes bífsztekre hívtak, aztán megcumiztatják csak, s hinné ezt, ha
Kocsis, mit tudom én, odavágna egy szimpla „forté!”-t, ahelyett, hogy… nem ismerem
a zenei magyarázatok mibenlétét. Ellenben a bőbeszédűség vádja illetheti, s salingeres
szellemességgel azt mondja ez a mi felülmúlhatatlan kiválóságú és sokoldalúságú zenészünk, hogy épp a brácsaszekcióból állhatna fel egy Herr XY, mondván, Herr Kocsis, ne
tanítsa a zenekart!
Az esszézés feltétlenül bőbeszédűség az akcióregény eszményi formájához képest.
(Bár, én magam, saját akcióregényremekemet megalkotván 2004-ben, az általános akcióregényt bőbeszédűnek ítéltem.) Virginia Woolf, akinek regényírói munkásságával a maga
módján az esszéizmusa is felér (nagy magasokban!), hol kétségbeesett a cselekményes regény dolgán, a tudatfolyam javára, hol meg azt mondta, a cselekményes esszéregény az
igazi. (Ld. Bécsy Ágnes, Virginia Woolf világa, Európa, 1980. Szerintem magyar nyelven
a kiemelkedően legjobb tanulmánykönyv e tárgyban, s ha ez meg nem történt, az akkori
rendszer igénye szerint kicsit túl soknak érezhető „polgári-társadalmazás” – és velejárói –
kiiktatandók lennének, s akkor a könyv korszakos remeklés. Természetesen az ilyen munkák mindig új szempontok szerint egészülhetnek-teljesülhetnek; magam azonban – újabb
filológiai adat! sőt, TDadat, pardon –, épp 2004-ben, két Woolf-regényt is fordítgatván,
A világítótorony volt az egyik, a Hullámok a másik – csak egészen csekély, nem a fordító,
hanem az író, azaz az egyszerű, kis o-val, olvasó szempontjai szerint toldottam-foldottam
Bécsy alapvető meglátásait. Semmi több.) Tehát ahogy ez a tanulmánykötet (Bécsyné) felhívja a figyelmet (a jelzett kiadás 68–70. oldalán) egy bizonyos William James nevű, inkább angolszász vidékeken feldolgozott s alapvető filozófusra, aki a maga „stream of consciousness”-elméletével, elnevezvén így a tudatfolyamat-áramot, Woolfra (Virginia, de
gondolom, férje, Leonard is ide sorolható) jobban hatott, mint Bergson vagy Freud, akiknek munkáit nem nagyon olvasta, igaz, Jameséit sem… de a Bloomsbury- és a „Hogarth”kör átszűrő hatása révén épp célszerű arányokban ismerkedhetett az eligazító filozófiai
tárggyal…
Rövidre. Tehát az esszéregény azért részletesebb bír lenni, mint sok más, egyébfelől
pedig épp James volt az, a maga pluralista felfogása alapján, hogy „végső soron egyáltalán
nem létezik a dolgok egész-formája” (talán Bécsy Ágnes fordítása), „a valóság tartalmai
sosem gyűjthetők össze teljes mértékben…” (Russell pozitivizmusa és pozitivizmus-meg-

52

tiszatáj

haladása, majd Wittgensteiné, aki azonban épp a – most nem elemzem, kedves tárgyam –
Tractatus nevezetes 7-es pontjában az „Amikről” – Wovon – szóval örvényeket szabadít
el: fogalmilag, dologilag megvan-e, kész létező-e, amiről nem lehet beszélni s amiről hallgatni kell, vagy csak a Misztikus az! nem egyszerű kérdés) „tehát a jelenségek végtelen felosztottságában kell látnunk a lényeg egészét” (Bécsy). Nincs „minden-forma”, egész, csak
megannyi rész együttese, az van. Akkor meg? „Mennyinél” (TD) a határ? Mi a sok információ, mi a kevés?
2003–2004-es magánmunkálkodói filológiámhoz tehát, könnyen belátható, nem az
ösztönös ellenfélkedés(ek), a kakeckodások, a „másmilyenségek” okán és révén jöttek
a kifogások képzetei, hanem igen érdekes módon tárgyaimban (a fordítandók, a tanulmányozott szövegek stb.) tükröződtek, jóllehet e kölcsönviszony nem látszhatott fennállni.
S ha már Wittgenstein. Egy róla szóló tanulmánykötetkében Herbert Marcus kifogását olvashattam. (Szintén idéztem egyebütt.) Arról, hogy W. valamiféle pápai fellebbezhetetlenséggel (nálam az omnipotenciát emlegette valaki, így, jaj!) nyilatkozgatott, dirigált (volna),
miközben bíderi-mejer volt az alkalmazkodásokban, s más bürgertum. Nahát!?
Olyas dolgokat, mint a Zenonra (hibásan csak rá!) visszavezetett pszeudo-halmazolásaim és matekozásaim, geometriázásaim idomtalanságát, okoskodásaimat emlegető megítélés elő sem hozok. Hiszen nem azt mondtam én (mondhattam volna! Zenon, akit komolyan vesznek, s hagyjuk ezt a 0.999999… „sor” egy-egészet-el-nem-érő jelenségén túl is),
hogy ez a célt sosem érő, felezős haladás nem hozhatja létre az euklidészi elvi pontból a kiterjedt, nem euklidészi pontot, ergo az úgynevezett „valóság” nem indokolható (indokolható?) elvekkel, tételekkel (mindenben?). hanem csak a matéria erőszaktevése… ezt a figyelmesebb olvasóknak – szakemberekről beszélek, nem udvariaskodom – úgy mondtam,
remélem, hogy ha mindezt, ah, füstmilániság kerülhetetlenség, lelkünk geometriájának
színpadára tesszük át, ott…! És hah? De ezzel nem mentegetem 0.9999…-es meggyőződésemet. Csak azt mondom: még tartalék megoldásom (pszichés) is volt az ügyre. Ráadásul
nem kell sokat pszichézni, volt egy ilyen: „A legrövidebb út egy pont közt…” Befejezetlen
kijelentés, olyasféle. Ez pontosan vonatkozhatna a létrehozhatatlan pontra, mert hogy
a fizikai pont: az valamekkora; ergo belső, eszmei, nem eszmei stb. középpontjából sugarak
vezetnek a kerületéhez, maszatolás indul – ha nem sugárzás –, de ez mind nem érheti el,
azaz megtörténhet, hogy nem éri el a létrehozandó, a brutálisan létező pont „kerületét”.
De mivel némi gunyorosság is fogadta ezt a tételecskét, másrészt túlzottan behódoló igenlés, kénytelen voltam…
Arra, hogy bebizonyítsam: „pozitivistán” (ezt nem a filozófiai irányzat szűkebb értelemtartalma szerint mondom, e szót) jelent valamit, kikezdhetetlenül, jelentéses ez a kijelentés, csak élőbeszédbe kell tenni (vagy jelölni kell egy helyen a lényeget így): „A legrövidebb távolság egy pont közt.” A „pont” itt „éppen” jelentésű. Ezt is elemeztem, ám egy
újdonságot mondani fogok itt mindjárt, valamit, amit még nem mondtam.
Ergo létezik legrövidebb távolság. Ez az „épp KÖZT”.
Miért létezik? (Ezt sem mondtam.)
Az ily-szempontúság miatt.
Megvilágítom az ily-szempontúság fogalmát. Ha pl. Maury nevezetű pszeudo-akcióhősöm (ld. a 2004-ben perfektuált regény, a 13:87 címűt, igen, 13:87 a címe, de most
a könyv fontosabb aspektusaira sem érek rá kitérni), ha Maury, vagy Fatyestyák Abelárd

2006. július

53

stb. azt mondja (bárki azt mondja), ő a Cupendale Taranga szigetekre szokott járni, s e szigetek valami fura állatfajról nevezetesek, és az illető, Maury vagy Fatyestyák Abelárd falán
valami furcsa madárfej van kipreparálva, hát nem is hoztuk volna össze Mauryt vagy Fatyestyák Abelárdot e madárfaj irtásával (ami tény) a Cupendale Taranga szigeteken. Gondoltuk volna, vette a bázeli, a nagydorogaltői piacon. Ellenben így, s hogy hirtelen rádöbbenni kényszerülünk: Maury vagy Fatyestyák urak hajlamaiból kinéz egy kis madárirtás…
nem folytatom. Ahhoz, hogy „legkisebb távolság”-ot tételezzük fel, s hogy ez tényleg legyen, ily-szempontúlag kell néznünk bizonyos dolgokat.
Ellenben (ellentétben Mauryék dolgával, ami ettől még korántsem bizonyosság, csak
tetemes gyanú) akkor már ez a legkisebb, legrövidebb stb. távolság létezik. Releváns.
Ld. Kafka nagyapja, aki nem hitte, az élet végén, hogy a közeli, szomszédos faluban
akár egy (szóismétlés) élet hossza alatt is át lehet érni. Nekem meglett ez a „szempontúságom”, s levontam: nemcsak agg fejjel van ez így, de parabola-szerűen mindig, és most,
hogy (nem agg fejjel ugyan, bár…) nem utazom, elhatalmasodik rajtam ez a legrövidebb
távolság min abszolútum… zeónian nem érnék oda… és a többi. Ez több, mint pszichés.
Több, mint esszés.
Ez egzisztencialista létérzet, vagy micsoda.
Ám ez sem témánk itt.
Ha mármost ezt az irodalomtudomány (ágazata) okoskodásnak tekinti, nem tudok mit
mondani.
Olykor igen nagy jó szándékkal is esnek tévedések. Hangsúlyviszonyok tolódnak el.
A most már nevezetes
sakkfeladvány
esetében belátom pl., hogy nem lényeges a mezők feketeségének jelölése, mert jelölet az
egész, a 64-es osztás a lényeg:

és ha a „szempontúság” a magam részéről új (és meghatározó) fogalom volt az imént,
talán ezt sem árt, többedszerre bár, említenem megint:
eleddig nem tudjuk, miről van szó. Adva egy cím, egy rajzolat, és? Amit alája írok, az
határolja be a dolgot, fejjel lefelé, ahogy a megoldásokat szokás – itt az a dolog parányi
gyengéje még, hogy nem tudom: odaírjam: Megoldás: –? vagy sem? Tehát fejjel lefelé (de
ez sem okvetlenül fontos, hogy így legyen) ott áll a kérdés: „Mi lesz a 65. mező?” Talán oda
kell írni, hogy Megoldás. Igen, oda kell, mert így látjuk:
ez a feladvány. Ez a kérdés. Ezzel van megoldva a dolog. Hogy elkezdünk gondolkozni
rajta, mi lesz a 65. mező. Semmi se lesz a sakki értelemben. A lelépés sem az. A tábla egészének „egyetlenmezősítése”, mit tudom én, beszürkítése, az egyik mező sarjadása (jaj,

54

tiszatáj

gyenge!), semmi se a megoldás. A lényeg itt, az én felfogásom szerint, az, hogy gondolkozzunk valamin, aminek – tudjuk! – nincs megoldása, gondolati „eredménye”.
Nem folytatom. A főbb kifogásokat összefoglaltam – s „válaszaimat” is. Ellenben amiért elnézést kell kérnem: ha talán az alábbiakkal kezdem (s esetleg épp a készülő Virginia
Woolf-dolgozat lesz az) egyik írásomat másutt:
„Írói tevékenységem legfontosabbjának azt tekintem, hogy helyesen értsenek.” (Ezt ott
jobban fogalmazom meg, nem találom jegyzetemet, ahol már ott is áll.-) Tehát egyrészt
fontos volt ez az itteni „II”, másfelől még sok mindenről szólhatnánk (egymással). Például,
hogy ez a nem helyes értés vajon jellegbéli, kapacitásbéli, más (beszéltünk itt róla) másságokra vall? Ahogy a lovak és a verebek között igenis nem a lócitrom (jaj, vulgaritás, még
viccnek is gyötrelmes) a közös tényező (nálam) , hanem pl. a Töredék Hamletnek c. kötet
bevezető, Hommage c. versének ló-motívuma és Hamletnél a Gondviselés akarat(ja), mely
nélkül egy verébfi sem eshetik le. De ezt lehetetlen volna számonkérni az esszéistán. Csak
azt nehezményezheti bárki, miért állít ugyanakkor az esszéista, ha csak tréfásan is, ilyen
henyén bármit. Ráadásul itt hibás vagyok én is. Elmondom előbb, miben nem.
Amikor 1990-ben az azóta megszűnt bécsi pályán (Krieau) életemben először láttam
ügetőversenyt (51 éves voltam; amiképpen 50 éves, hogy Bécsben először járhattam!),
a startautó fehér szárnya (közhelye már a velem kapcs. tanulmányoknak) Szpéróm, alapverebem, holtában széttett kifehérült, öreg szárnyait idézte. Na. Ezt megírtam többször.
Amire nem tértem ki kellő hangerővel – bár pedzettem –: maga a lófogadás a wittgensteini szubjektum határ-helyzetét markírozta, a szubjektum azaz elképzeléseim ihletődését próbáltam a valósághoz igazítani, s ott jártam el vesztő módjára, ahol a játék gépiessége kapott el, és ott cselekedtem eredményesen, ahol az evidenciatörténet (nem megyek
bele itt), a „sugallat” v. egyéb átélt jegy mutatkozott. Viszont az egésznek mégis az volt
a mozgatója, hogy 1989 után érezni kezdtem: a magyarországi íróember helyzete megbillen,
s – a szerencsés vagy orientálódó vagy támogatott – kivételektől eltekintve, bajok érnek
bennünket. Durván mondom, abban az időben az utazás és az itthoni élet a maihoz képest
még oly határok közt mozgott (materiálisan, forintilag), hogy reális nyeremény reményében lehetett csinálni „a lovat”, nem szólva róla, az események valami ütőerén tarthattam,
magánjelleggel – és ez jó is! – a kezem. Erős fontolás, és Gergely-naptáram tárgya lesz,
hogy mikor is billent meg ez a véletlen, hit, remény… 1997–1998 táján. De 1999 óta érdemben nem is utazom, sőt. gyakorlatilag már egyáltalán nem, ám ez – részleteivel – nem
dolgozatom tárgya jelenleg.
A lovak elhagyásában veréb is közrejátszik: utolsó, szóló (velünk egymagában élő) verebem, a Mándytól kölcsönzött nevű Totyi fontossága úgy megnőtt, hogy… Vagy mégse.
A feleségemre nyugodtan itthagyhatnám őt egy-két napra megint, nagy kapcsolat van köztük. A Kafka-szomszéd-faluja-szindróma gátol az utazásban. S ma már sem időpontot
megbeszélni, semmmm… sic. majd erről is másutt.
Még ide, a „II”-be illhet a cím magyarázata: ez a következő. Eleve a Gergely-naptár
dolog onnét jött, hogy magam elégeltem meg az ilyen örök-reagálósdit (aminek lezárására
szolgál ez a „II” is), s helyette inkább az évek tudnivalóiról akartam (akarnék) beszámolni.
Mindarról, ami releváns… ami megírható. (ld. Wittgenstein Tract. 7 – hogy amiről nem
lehet lehet beszélni…)… és amire emlékszem is. (Nagy szempont!) A 2004-es év maga,
Virginia Woolffal épp, behozta az „évek” válaszos szempontját. Az Évek c. könyve valóban

2006. július

55

esztendők sorát veszi végig, lazasággal, ahogy én sem 1938-tól akarok haladni 2005-ig,
2006-ig majd… azaz én valóban lazasággal, de a Pargiter család, a könyv főszereplőinek
életét V. W. sem nézi meg minden évben. Ergo ez az én Gergely-naptáramra. Bízom
benne, a 2003–2004-es párostól ezennel el is szakadhatok, összegezvén pár kuriózumot.
Azután nekem is nagyobb élvezet lesz „az iskolaévek”, az „Adriai évek”, a lovas évek, a verseskötetek évei (eleinte), vagy egyszerűen csak a 4-esekre végződő, a 8-asos évek stb.
A reagálósdit – holott hát muszáj volt, bár eléggé kínos – magam is meguntam. Félek, az
irod. elmélet mai itthoni divatja szűkösebbé tette az elméket, mint ami pedig épp a lényeg
volna, volt, tágasabb terekben „van”. Így a tartalmát-vesztett-világ, a gépies repetitív-ábrázolás stb. éjjeli-mint-menedékhely-köpenyét aránytalanul gogoli mozdulatokkal terítik… galambocskám. Csak hát a boldogtalan Lichtenstein-ügyet is akkor lett volna értelmes így kinagyítanom, ha volna remény, hogy bármin is változtattam. (Nincs remény.)
Erre mondtam a címben itt, a morogsz-dohogsz, kedves TD, nagyon szép megfogalmazás, de agyon-enyhíti a tényállást. Mert abban az „irányban” nem haladhatok úgyse
a „berendezés marad!” ildomos elve és helyes gyakorlata szerint, tréfával ütöm el, „dehogy
dorgok és mohogok én”, azaz… nem is tudom, benne a dorgálósdi, a mohos agy stb. Ezt
elutasítom, mind.
A tréfás elütés meg, szerintem, out dolog, elüt az egész mellett. Többször elmondtam,
az örök elhumorizálástól miért irtózom. Jó, magam is viccelődtem, és vannak egészen kiváló humorú tréfálkozók. Csak a magyar irodalom neo-fősodra (sajnos, a beidegzések szerint – hiába, hogy ezeket a beidegzéseket „gyűrték volna le” – továbbra is ilyen legfőbb,
főbb stb. szempontok élete, és remek megélhetésesdije etc.) efféle „kibevetés”-re épületeskedett, s itt ketté lehetett választani hajdan az adott művek kiválóságát és a kinevetés alkalmiságát; mára azonban, amikor ennek mind gyakorlati haszonkövetkezményei (s némelyünkre erős hátrányai) jöttek, az ember kénytelen azt mondani, Karinthy karonülőjével: „Nevem Iksz Jeromos.” Nem pedig Magyarhumorka, Nyelvfilozófiácska, Posztmodernke-Benke. Na.

III.
Bár épp Virginia Woolf két regényének fordításával (2003 tavaszától őszéig), a Bécsy Ágnes-féle könyv tanúsága szerint, erős „kapcsolatban” jöttek bizonyos evidenciatörténetek
(oly véletlenek, melyek nem csupán látszanak, hanem „azután már” mélyebb összefüggésekre mutatnak, így szinte evidensek, a maguk történésével), ezeket egy másutt megjelenő
tanulmányomban kell említenem, bár inkább ide illenének. De mindez sajnos így van. Ha
az ember, Iksz Jeromos, egyszer már csak így vagy úgy elhatározott valamit.
(S keddről szerdára magam sem akarok az ismétlés – stíluselvnek csak kínosan nevezhető – gyakorlatával élni.)
A 2003-as év nyilvánvalóan nem volt a sakk (miért lett volna?) éve, nem volt a lelépésé, ahogy – mondom, bármi nagyszívű, remekül megírt dolgozatban – olvashattam,
s ahogy ez jó példa rá, mint kellett 2004-ben látnom bizonyos dolgokat. Rátérek erre mindjárt. 2003-as év nem volt „a jelentős műfordítások éve” sem, bár ilyeneké volt (a már említett kélt Woolf-regény, a Parzival, kisebb dolgok, úgy mint Poe versei, egy nagyon kitűnő
Süsskint-elbeszélés stb., némi Oscar Wilde; utólag nekem is hihetetlen; s a 2004-es év
nem kis mértékben hasznos, bár véletlenszerű pihenősebbje ezért jön jól. Centrumában

56

tiszatáj

fordítóilag egy amerikai poszt-salingeri, de teljesen önálló kiválóságú kis regényfolyammal, négyszer 7 ív kb., hatalmas meglepetés, mikor-témában a legmagasabb igények szerint megírt mű… sajnos, a mi tematikaközpontúságot nyelvfilozófiába és posztmodern énnem-tudom-mikbe oltó-oldó felfogásunk az ilyen műveket mellékvágányra tologatja, nem
veszi igazán komolyan.
Ha tehát teljességgel analitikusak leszünk, amit Virginia Woolf nem ajánl, ő a szintetikus módszer, az általában-az-élet elvének híve a könyveiben, azt mondhatjuk: a 66. életévét taposó (fogalma sincs, már hülyültnek irodalomelméletesített, derekas sómalmi lónak tekintett, esetleg valami jobbra becsült), a megbízóinak a munkáival tűrhetőnél sokkalta jobban eleget tenni bíró műfordítóember az egyik évben (2003) ugyanannyira vak
véletlenek következtében fordított sorozatban remekműveket vagy minimum igen jeles
alkotásokat, ahogy 2004-ben egy csudálatos, de rendesen be nem sorolható könyvsorozatocska, meg egy nevezetes, rá fontos hatást gyakorló, de mégis inkább közönségirodalmi
munka fordítójaként fogja zárni alkalmasint az ilyes esztendőt.
Persze, történtek egyebek is. (És a manapság nálunk uralkodó szellemgyakorlati
anarchiáról ugyanúgy nem érdemes beszélni, ahogyan a honoráriumok abszurduma sem
fordulhat egyhamar elfogadhatóra. Ha a szinte tragikus-röhejes jövedelemalacsonyságot
számokban fejezném ki, enyhe szó lenne rá az „ijedelmes”. Nem akarom elrontani vele
e dolgomat itten.)
Történtek egyebek, s ha itt most elteszem, is más dolgozatra az alaposabb ismerkedést
Duchamp felfogásvilágával, annyit mégis megjegyzek: megérintett az az élet-művészet
összefüggés, ennek szorossága, amely Duchamp-nál szinte legendás, és sok kérdésben, az
időfogaloméban, illetve az idővel „való” nagyon is gyakorlati bánáséban (ld. szomszéd
falu; nem utazom, nem találkozom, nem beszélgetek – ah, a bőbeszédűség ilyen! rákényszerülök, ha valami indukálja, provokálja, belezuhanok a sok beszéd szakadékába… de
főleg nyáron, ha csak madarammal vagyok kettesben… van vele baj elég, mert fajfenntartási kényszerképzetekkel terhelt „őrült” kellemetlenkedő, önveszélyes, s így rám is életveszélyes, meg ne öljem véletlenül –, igen, igen, hetek hosszán nem beszélek senkivel, leszámítva a postást, a boltost, vagy véletlenszerűségeket), az élet-művészet szoros kapcsolatát csak egy újonnan bevezetett fogalompárosom, azaz fogalmiságom ügyén (ürügyén?)
említem.
Mindjárt.
Visszatérek előbb a következőkre.
A 2003-as és 2004-es év fordulója volt az az idő, mikor egy régi (jól le nem tudható!)
könyvadósságomat mégis „letudtam”, azaz teljesítettem vállalásom, és abba a sorozatba,
mely Terebess laza, de szépséges és kitartó gondozásában jelenget meg, s ahol már volt
eddig a Keletbe-fúlt kísérletek, A zen-lófogadás, de a lábon vett filozófia, e sorozatba, egyelőre befejezőlegesen (de nem biztos!) megcsináltam a kártyakönyvet.
Mi ez a „kártya”, egyáltalán? A könyvből (Zen Koala Kártya) kiderül majd, itt csak
a cikk (e dolgozat) műfaji kívánalmainak teszek eleget, mikor egy bekezdésnyit írok róla.
Feltétlenül valami rendszeralkotó hajlandóságom tüneti jegye az idehaza 1972 óta két
liga formájában, 20–20 medve-, madár- s egyéb-klubbal zajlított bajnokságnak, eszköze
a francia kártyával játszandó francia kaszinó nevű kétszemélyes játék, az asztal két oldalán
feleségemmel ülünk, képviselvén a 20–20 klub valamelyikét, és valóban nem könnyen

2006. július

57

megérthető rendszere van e bajnokságosdinak, karakteres eredménysora, vannak sztárjai,
hatalmas izgalmai, s kettőnk között is áramkört hoznak létre ezek a meccsek, és számomra elemi erejű izgalmat jelentenek, hovatartozásom gyakorlatai. Ahogy az ide igazán
jól illő (nem mindenben kedvencem, sőt!) Saint-Exupéry mondja, a dél-amerikai reptérparancsnokról, R.-ről, hogy sosem volt nyugalma, mert mindig volt fent pilótája a légtérben… nekem sincs, mert mindig vannak függő ügyeim (könyvek, tervek, dolgozatok, honoráriumok, munkavárások és munkátlanságok, nyughatatlanságok és közönyök, ez
utóbbiról ld. Duchamp, „a közömbösség az egyetlen cáfolat”), ezeknek mintegy a „mennyországát”, üdv-változatát jelentik a kártyabajnoki állások, a két liga… látni lehet majd
a 100 flekkes (!), épp csak jelzés-értékű, de komplett könyvből… mi mindenei.
Folyamatosság, alkalmi kihegyeződések, „véletlenek” és szekvenciák… s közben, a neveken át és a neveken túl: ragaszkodásom (nagyjából: ragaszkodásunk) valakikhez, legyenek azok élők vagy már holtak, „rilkei értelemben bábok” stb. (A báb telt. „Na hát, báb
vagy te, barátom”, így erre Főmedvém, Dömi. Vele kapcsolatos könyveimet is: ld.)
Általában, s ide illik ez a kis elágazás: nehezen tudom elképzelni, hogy dolgaimra hallása legyen annak (az ítésznek), aki egy-egy Dömi-könyvnek, madaras könyvnek stb. nem
megy utána. Pl. Medvék és más verebek stb. Megmarad ott, hogy tandori-lovak, tandoriverebezés etc. Ez teljesen felesleges időpazarlás. És erő. Ilyen értelemben mondtam csak,
hogy írói főfoglalkozásomnak tekintem, hogy helyesen értsenek. Nem úgy értettem ezt,
hogy „úgy ahogy én szeretném” (elhangzott már: a dolog teteje, hogy megdicsérem, aki
nekem megfelelően írt rólam – nahát, kérem, kérem! azért már!), hanem hogy az illető
reális alapot találjon az egyáltalán-megítéléséhez.
Sokat kellett gondolkoznom ezeken a „kérdéseken” a két tárgyévben. Ahogy Duchampról is, V. W-ról is másutt, nos, valamiről, talán a legfontosabbról, itt.
Sokat kellett gondolkoznom a különféle relevanciákon. Vagyis: hogy mely prezenciák
(egyáltalán-jelenvalóságok) érvényesek egy bizonyos rendszer(ezés)ben. Wittgenstein
7-ese indított el. Már az 5-ös pontok vége felé, a 6-osokban több helyütt: a szubjektum, az
érvényes létezés), a világ és a határ stb. fogalmai nagyon „jönnek” ott. Csudálom, hogy
Wittgensteint nyelvfilozófiává facsarják – rá nem ez a legjellemzőbb mégse. De mindegy.
Magam, és épp itt lelhető egy felfogás(om)beli különbség a ma dívó itteni tudományhoz
képest (nos, amiben nagyon eltérek), hogy magam nem vallom bár a james-i filozófiát,
mert inkább vagyok agnosztikus (túlzás!) egzisztencialista (udvariaskodás, legyen „név”),
semmint tárgyrendszerező pozitivista, neo-ilyen akár… ennek ellenére: ha én W. Tractatusánál a nyelvvel jövök, kérdésem konkrét. Tehát nem arról van szó az én számomra W.nél), hogy milyen paraméterek, rácsozatok stb. alakulnak a világ vagy az esztétikum felfogására (a művekben megjelenített gondolatokra, ezek gazdagságára, netán hiányára –
a hiány itt a „szempontúságot” jelenti, ahogy a pontkérdésnél beszéltem erről… járt-e a szigetre madarat irtani az az úriember vagy a másik), nem, hanem hogy a (másutt írtam, de
itt fontosabb kérdés felvezetésében van minden eddiginél fontosabb szerepe a számomra!)
„Woovon…”, tehát az „Amiről”… ld. nem lehet beszélni, arról hallgatni kell, mennyiben
van meg már, amikor a beszélni róla nem! parancsa érvényesülni kezd. Ez rettentő fontos! Vagy ily jegyben jön létre? Vagy nem konkrétum? Csak – ld. korábban, a 6-osokban,
Tract., ott – a Misztikum maga? Ha konkrétum, miért nem lehet róla beszélni? Mint
Napoleon mondta volna hadnagyának, van, amit nem írunk le (itt: nem mondunk ki)? Jó,

58

tiszatáj

nem mondom valakinek, hogy te, láttam apádat, a nyugdíját verte el a kocsmában épp,
engem is meghívott. Vagy ezt talán… de van, amit nem mondunk. Nem beszélünk olyasmiről, amivel csak a másik fél (vagy a magunk) láncait ráznánk, sebeket feleslegesen
okoznánk etc. Nem is hozom elő: mikor magam az 50-es és a 60-as évek (évek!) fordulóján ezzel az egy szál Wittgensteini húr-rezdüléssel megismerkedtem, tisztára politikai
tartalmat adtunk a dolognak. Érdekes, hogy az a koanom, mely valahogy így szól:
Némaság a hang helyett.
De a némaság mi helyett? –
öntudatlanul is ugyanezt feszegette. (Évek! A 60-asok második fele, ez a koan.) S ezt
nem akarta megérteni ismerősöm, aki ezzel csalódásomra lett: hogyhogy a hang, mikor
a némaság van? Nem akarta megérteni, amit koanom mondana: hogy a mostani hang helyett van a némaság. De ez a némaság is egy „valami”, olyan „woon”, ami tárgyi-konkrét.
S ha ilyen, mi helyett van? Ha ebben a „rendszerben” valami helyett van (vagy lehet)? Mi
volt még a némaság előtt az „A” szobában, mielőtt ahelyett a valami helyett a némasás a
némaság átjött a „B” szobába (durván!), hogy itt aztán a hang helyett legyen? Az „A” szobában a némaság által leváltott „valami” ugyanolyasmi, mint a sakkfeladványban a 65.
mező. Nem lehet konkrétan elgondolni. Hiszen a hang-némaság: duálkapcsolat. Az ám,
a mi kommersz felfogásunk, gondolatérzületünk(!) szerint. Mondhatni: a gondolat, mint
mégis-érzékletesség, ellentétpárokban satöbbizik. De hát nem csupán, nem kizárólag!

IV.
2003–2004-ben alakult (az iménti tárgyra azonnal visszatérek, csak ez el ne maradjon!)
a 6 év alatt személyemre helyeződött súly leadásának szükségessége, ezért az ivás mindenben (víz kivételével) elhagyása, az 1993-as nagy 61 kiló alá menés megkísérlése. Erről másutt lesz szó. De ez is alakulás, épp zajlik, lassú heteivel. A két év során lett meg egy Galambocskám-sorozat… erről nehezen tudnék mit mondani, túlkommentálás lenne, meg
aztán meg is szeretném várni, mire lepereg a 6 részlet ott, ahol elindult. 2004-ben még
a kártya-vállalkozásnál is fontosabb (és alapvetőbb, ekképpen sikeresebb is) a 13:87 regény,
mellyel 24 és fél év bűnügyis („bűnügyis”) próbálkozásait és Maury-Morny 12 és fél éves
történetét teljesítettem ki, magyarán, írtam meg egy könyvet, melynek létrejöttét magam
is ámulattal nyugtázom. Erről még nehezebb lenne (egyelőre) írni. Félek, nem az itteni
irodalomfelfogás kenyere. (Nem akarok senkit-semmit sértegetni. De nagy „eltolódás” lesz
a felfogások közt.) Hogy ezeket a dolgokat elmondtam, rátérhetek a Tract. 7-ből adódott
elder-felhár kérdésre.

V.
A befejező rész itt. Nos, hogy az utolsó papírlapokat zörgessem meg – s irány közönségemnek a büfé! magam nem koccintgathatok! –, az a kérdés, hogy a „Woon” konkrét-e,
számomra egészen alapvetővé vált. De másutt kell kezdenem.
S nem csupán az érzékletesség elemének kedvéért. (Azért is.)
Totyival sokat vagyok kettesben, s nyaranta, mikor „őrült”, külön is életveszélyes. Sajnos (mondom, sajnos, mert senki számára nem jó) a fajfenntartás ösztöne annak ellenére
kialakult-feltámadt benne, hogy társai nincsenek (csak kutyánk, meg a feleségemmel mi

2006. július

59

ketten, meg a kinti madárhangok etc.). Talán nem lesz az, ami Szpéróval volt (ismerős
a név?)? nem fogja agyontojni magát. Ám a leglehetetlenebb helyeken bukkan fel a legváratlanabb pillanatokban – s így a vele kapcsolatos életmentés a 3. fázisába érkezett.
Az alapvető… felderítés?… nehéz ezt mondani… tényre-érzés vele kapcsolatban az első
években volt, mikor szárnytollait összetörte a kalitkában (manapság teljesen szabad, ritkán kell elzárnunk őt, szellőztetéskor, ilyesmi), s majdnem siklórepülésben jött elő mindig, s mert hozzám igyekezett, a lábamnál kötött ki. Sokszor álltam egyik szobánk nagy
asztalánál, lábam fölemelve kicsit, lábfejem… talpam alá jött. Éreznem kellett, ott van, érzékelnem a suhanást stb. A felderítési, figyelési tevékenységnek köszönhetően nem következett be mindennél borzalmasabb tragédia: nem öltem meg én magam a nekem legfontosabb kreatúrát. (Lényt, na.)
A másik fázis a Zabkeselyű c. regényből ismerhető tűzeset volt. Amikor a szomszéd lakás (ah, a mi hajdani, háború előtti lakásunk másik fele! de ez nem tartozik ide) a mai
lakó jóvoltából kigyulladt, szerencsére nem lett nagy baj, a tűzoltók hamar intézkedtek,
ám épp egymagam voltam itthon Totyival s kutyánkkal… s ahogy máskor se szoktam,
most se nyitottam ajtót, bármennyire dörömböltek is a lakók, hogy kifelé, lefelé… A tűzoltók nem bántottak. Nekik nem kellettem, se ennek a lakásnak a tere. Minden egy hétig
füstös maradt a házban, csak a mi lakásunkban nem. Így maradt életben Totyi és kutyánk,
szegény.
De itt nem megyek elágazásokba. A harmadik életóvás ez: fel kell derítenem, valahányszor belépek két szobánk valamelyikébe, vagy akár csak munkafotelomból felállok,
átmegyek a két szobán, hol van Totyi. Rá ne lépjek.
Ezzel elhárítom a tragédiát.
Hanem ez, bármennyire szekularizáltuk, világiasítottuk is a két fogalmat, elválasztva
a stb-stb-stb. képzetköröktől, az ipartól, az állam fontos ügyeitől etc., azért ez csak pozitivista (én így nevezem), valóság-elemű tevékenység.
Annak felderítése, miféle munkák elérhetőek egy adott időpillanatban egy adott irodalmi területen, szintén pozitivista, enciklopedikus, lexikális etc. művelet lenne, ilyen érdeklődés nyilvánulása. Hogy baj ne érjen, például rossz kritikákat ne kapjak, ki-és-megne-fúrjanak (brr, ocsmány fogalomkörök eleve), meg sok egyéb, vagy annak másik fele,
hogy Totyinak baja ne essék: ez az átlag pozitivista elhárítás körébe tartozik, így nevezhető.
Az, hogy nem utazom, tehát nem érzem rosszul magam, az, hogy nem borozok-sörözök stb., szintén elhárítás. A fölös kilóké ez utóbbi. És így sorolhatnám. Az én életemben
igen kevés a tényező, jószerén nem is tudok mit mondani. Az irodalmiakon kívül (pár kiadó, folyóirat) szinte (abszolút!) semmi kapcsolatom nincs, ilyeneket nem tartok. Vagy
nem is szólok bele ügyekbe, vagy képtelen volnék elhárítani, hogy ügyek rám nézve pl.
kedvezőtlenül alakuljanak. Reputációm, elismertségem vagy kifogásoltságom stb.
Ellenben…
A wittgensteini „wovon” ezekben az esetekben konkrét. Megvan az, amiről nem lehet
beszélni, megvan, amivel kapcs. felderítést és elhárítást kell végezni. (Még ha jószerén
Totyi dolgán túl semmi más ügyben nem végzek is ilyesmit.)
Kérdéses, valóban elhárítása-e valaminek, ha úgy döntök: egy olyan dologról, melyben
nem vagyok egészen bizonyos, holott az lehetnék, az lehetek (vagy vagyok!), nem beszé-

60

tiszatáj

lek? Például, hogy mik a magyarországi gazdasági várhatóságok. 1989-ben azt mondtam:
a jövedelmeink megmaradnak a béka feneke alatt, s közben bécsi árak lesznek. Világos,
hogy „nem jön velem ebben” az, akinek hatalmasan megnövekedett a jövedelme az elmúlt
15 évben, míg nekem (és feleségemnek) a nyugdíjam (nyugdíjunk) a német munkanélküli
segély 1/4-e, 1/5-e. Az irodalmi honoráriumok a „kintiek” 1/6-a, 1/4-e, ilyesmi. Bár „kint”
se könnyű. Meg én nem is hajtottam úgy rá. Meg szépen kijjebb is lettem küllebbítve. Meg
minden. Ilyesmiről rémségesen nehéz beszélni. Vagy hogy a szerencsétlen „lichtensteinügy” még a legegyszerűbben megoldható kérdések egyike. De ahogy állandóan azt érzem
X helyen Y egyre „nyom” engem, hízeleg, de kellemetlenkedik… hogy Z helyen alfa, béta
vagy omega haverjai ülnek, és külön harc kell, hogy valamit elérjek magamnak… ilyesmiről is mit beszéljek? Ködös képzetek – bár valóságok. Elhárítani nem lehet „őket”, felderíteni se. Égnek csapom kezem, s ködösen elsüllyesztem magamban a kérdést. Derítés? Az
tisztítás. De én el-derítem. Valami homályos anyagban hagyom úszni. És, mondom, égnek
csapom kezem, fel-hárítom, „a Nemlétezőnek” (Duchamp-nal tartok isten-kérdésben, de
hát… ez is elder-felhár téma, na).
Nem fogom tehát gondolatban sem felderíteni (mert elhárítani se tudnám!), mit akarnak a hatalmasok. A globálisak és az itthoniak. Mik a dolgok (pénz, munka stb.) önmozgása. Hogyan fog ez hatni… nem is megélhetésemre, valahogy talán megélek… de az életemnek arra az „értelmére”, amelybe a teljes kisemmizettség és megalázottság rosszul
pászol azért.
(Ideidézem: 1989… s nem mondtam Bécset-és-béka-alattit!)
De nem csupán arról nehéz beszélni – azaz se nem lehet, se nem lehet, erre a végén itt
rátérek –, hogy (Virginia Woolfról olvasván, merőben más körülmények közt: a közvetlen
a világháború előtti Anglia egy vége felé közeledő írói pálya, jóllehet V. W. a 60-at se érte
meg, öngyilkos lett, sokadszorra szegénykénk sikerült ez, nem véletlen, hogy mikor!) a körülmények változása mivé teszi az ember tudatát. Nem csak arról nehéz beszélni, hogy akkor azért ezt állítólag te leküzdenéd, mert így a helyes, mert „ez épp az ember”, nem. A körülmények hatalmánál fogva a korábbi világa által elengedett, vagy hadd mondjam régimódi nyegleséggel, „rosszul eleresztett” író hordozza magában azt az elveszíthetetlent,
mely mégis a születtem-elvegyültem-kiváltam evidenciája, ld. József Attila, még ő is ezt
mondja. Nekilódulok újra: ahogy csak úgy általában elnézem az utcán az embereket, elsődlegesen ezt gondolom: hát vele se… vele se… és vele se tudnék az én fontos dolgaimról,
a nekem fontos dolgokról érintkezni. Hozzá sincs igazán közöm… igen, elsődleges ezt érzem, s nem azt, hogy „ő is egy ember”, hanem hogy „ehhez a valakihez sincs közöm… ehhez sincs”. Ahogy a szellem érvényesülhetése a minimum felé közeledik a tömegvilágban
(és globálisan, bocsánat), olyképp fokozódik az ismét József Attilától vett szóval (pedig
nem szeretem, ha örökké tőle idézünk; de ma: nehéz nem!), hogy ezek idegenek, fokozódik ennek érzése. Ez megint bedarálódik az elder-felhár rosszabbik gyűjtőtartályába. Nem
beszélek róla, mert… Nos, igen. S nem azért, amit közvetlen környezetem is mond: „ne
örökké ebben a tudatban”, ne ahogy V. W. írja, hogy ha a falka üldözi, ha a közöny övezi,
ő túl van ezen. Azaz: légy túl ezen!
Totyiban – muszáj megmondanom, elder-felhárt félretolva most – nyáridőn, mikor
a fajfenntartást (teljesen értelmetlenül, hiszen csírás tojása nem is lehetne) ösztönszerű hevességgel kultiválná, van valami gárgyultság, heves őrültség, mint itt már mondtam, káro-

2006. július

61

gásában és erőszakosságában valami (akkor is leírom, ha tudom: tönkre fogok menni belé,
ha meghal, ha előbb hal meg mint én; erre nem mondhatok semmit, íme, tavalyi majdnem halálbalesetem, méghozzá egy tűzoltóautóval!) ellenszenves. Valami, amitől a (leírom ezt is) magam színjózan lényével viszolygok. Igen, a magam színjózansága ösztönösen az, mely ezt az elder-felhárt őrzi, hogy mégse döntsek holtbizonyosan, s így talán tévelyegve, tévesen, de a véleményalkotás, az érezmény, az érzület, ahogy az embereket
megítélem, nem tagadható, legföljebb az elder-felhár bizonytalanjába mosódik, s ki nem
mondódik. Van bennem valami „nívórasszizmus”? Nincs, de az a bizonyos aszerinti-amiépp-vagyok, minden később már logikus revideálásával együtt igen erősen ilyesmi. Ezért
kell, persze, Totyit is megértenem. Mint a szellem embere, ráadásul, olyan végtelen, ezrelékarányokkal sem kifejezhető kisebbségben vagyok a „jónéphez” képest, hogy még csak
önvédelemnek sem nevezhető ez az ellenesség, elitarianizmus címszóval pedig végképp
nem jellemezhető. Érdekes, mennyire szakszerű vagyok: nem úgy értem ezt, hogy szakszerűen cselekszem, viselkedem, céhjelleggel netán, nem! Hanem hogy a mesterségem szakszerű kérdései foglalkoztatnak. Például most a 13:87-nél. Hányszor mondogatom magamban, röstellendő elbűvöltséggel gondolván a kész műre: íme, cselekményregény! Csak
cselekményből áll kb., ám semmi sincs benne az akcióművek kelléktárából; jó, itt is ölnek,
fondorkodnak stb. De a sodrás akkora, hogy a túlcselekményesség jellegét is „elködözi”,
s egyszerűen sugall. Ezt nem tagadhatom. És épp ez az! Az elder-felhárt meg kell vallani.
Meg ha: benne kell élni.
Az elder-felhár (így rövidítettem) jellegzetesen szak-egzisztencialista kérdés. Egzisztencialista pedig az, aki amatőrként kb. ugyanúgy (ugyanúgy!) él, mint a többiek, vagyis
él, csak az ezzel kapcsolatos gondolataival az átlagosnál messze többet foglalkozik, ezeket
a gondolatokat állítja valami belső rendszerbe, ezekhez fordult tanácsért, ezek nélkül nem
bír meglenni, ezek nem hagyják, hogy nyugodtan meglegyen… s még fokozható.2
Világos, hogy elder-felhár kérdés a szomszéd falu (Kafka), az éhezőművészség (szintén
tőle), az elioti „álmunkban láttuk a tenger alatti termet… s megfulladunk, ha majd emberek ébresztgetnek”, vagy szólítgatnak… ez a némaság-hang-mi-helyett gyönyörű alap-példája, nem is tudom, nem befolyásolt-e. Még anno. (Évek. Negyven éves a „Hamlet”-anyag,
s visszafordul, hála az égnek, az eredeti „Egyetlen”-ségbe, ami a címe lett volna.)3
2

3

S ami a rémes: hogy Totyi is az elder-felhár eset, nyáron. Őrjöngve, értelmetlenül rohamoz. Nem
„tisztázott” ügy. Később majd visszasírnám e napokat. Nem szabad kielemeznem, nem tudható
s nem védhető.
Egy címváltozás
és összevonás,
íme:

62

tiszatáj

Másutt talán hozok fel példákat az elder-felhárra. De hiszen épp ez a lényeg: a wittgensteini „csak a Misztikus” és a „konkrét” köztesei ezek az elder-felhárok. Felhárítmányok,
így is mondhatnám. A mi van? és a mi lesz? olyan kérdései, hogy a paraméterek nem nevezhetők meg. Nem illik, nem szokás… őrület és önrontás, öngyilkosság lenne… vagy,
mint Szabó Lőrincet idéztem, majdnem az. A lófogadásnál a „felhár” egyszerre volt az,
hogy amit nem érzek, azt nem kell csinálni… másrészt a megérzett fogadások, a jók is
ilyenek voltak. De maga az írás is? Ha nem elder-és-felhár?! Szent őrületben villan a költő
szeme Shakespeare-nél is égről a földre, földről égre, s ad a légi semminek állandó alakot,
lakhelyet és nevet. Ottlik az „Iskolá”-ban kiszállt a nem neves, nem lakhelyes igazibb létezésünk mellett. Az elder-felhár szellemében tette. De még ennyit sem szabad kimondani.
A wittgensteini-féle Harmadik, dolgoztam ki magamnak 2003–2004-ben, ez az elder-felhár. A többit máskor. Kevésbé-konkrét Gergely-naptáram mégis-konkrétumaiként.
Ez a „naptár” pedig, az elder-felhár jegyű, nem számszerűség.

*
Idáig juthattam ma. Gondolatban az „idegenek”-et elejtettem.
S mert jó gyerek voltam, talán, itt, ekképp, rendesen dolgoztam, jutalmul beugrott valami. (Jutalmul = csak a tisztességgel végzett elder-felhár, az írói munka hozhat íróilag
igazán bármit.) Az írói szellemet ne konfrontáltasd egyre.
És a korábbi évekből: jó, költőnek ez meg az, prózaírónak (esszéstül) amaz-meg-emez.
De az ideogrammás? „Az én nem?”
Rendben, én benne vagyok (évek feldolgozása, tömören végzett elder-felhár): az ideogrammákkal mindig addig mentem, ameddig a vers engedte. Ameddig a vers mehetett.
Tehát – minden tiszteletem ellenére – semmi kilépés a duchamp-iba, az avantgárdba
mint olyanba… azaz… csak mint elder-felhár. De nem megérte? Már úgy szerény kereteim
között…

2006. július

63

KÁNTOR LAJOS

Jegyzőkönyvek hiányában
BRETTER GYÖRGYRŐL – SZUBJEKTÍVEN

Az erdélyi magyar művelődéstörténet legújabb kori (a 20. század
második felét meghatározó) történetében megkülönböztetett hely
illeti meg Bretter Györgyöt (1932–1977). Róla is elmondható, amit
az Apáczai-film szövegében klasszikus elődről írt: „A kor színvonalán volt kortárs.” (Posztumusz írásként jelent meg a Tiszatájban,
1979 januárjában, Tamás Gáspár Miklós közlésében.) Bonyolult volt
az a korszak, amelyet Bretter megélt, a fasizmustól a sztálini évek
Kelet-Közép-Európáját gúzsba kötő „népi demokráciáig”. Bretter
György életműve a változtatás igényében, kimunkálásában nyert
értelmet. Ő fogalmazta meg, máig ható érvénnyel, az „itt és mást”
programját, és ezzel az átmenet jellegzetes filozófiájának hirdetőjeként írta bele magát Erdély históriájába.
Az itt következő emlékezés Egyed Péter, az egyik leghűségesebb
Bretter-tanítvány, a kolozsvári egyetem filozófiai tanárának felkérésére született meg, egy majdani kötet számára, amely sokoldalúan
járja körül Bretter György örökségét.

Legteljesebb gólya-koromból (1954 őszéről) őrzöm az emléket: Bolyaira bekerült magyar
szakos gyerekek – én ugyan betöltöttem 17. évemet, de volt köztünk a 16-ikat sem elért leány! – álltunk a Marianum épületének földszintjén, a tantermünk előtti folyosósarokban.
(Ahol mostanában, de már régebben is doktorandusok védik-védték dolgozataikat – ezt
tettem én is, vagy harminc éve.) Az első előadás első szünetében egy nálunk jóval idősebb
ifjú ember, az 1930-ban született, újságírói múlttal közénk érkezett Baróti Pál magyarázta,
nyilvánvaló fölénnyel, hogy ő majd miképpen fog doktorálni. A részletekre persze már
nem emlékszem, de arra igen, hogy nekem nem imponált, engem nem nyert meg ez a határozott fellépés; ettől még sajnáltam, hogy Pali végül is nem fejezte be a velünk (Láng
Gusztávval és velem egyszerre kezdett doktori ciklust (ami természetesen a hetvenes évekről szólt).
Akkor még, 1954-ben, fogalmam sem volt arról, hogy Baróti Palinak van egy Bretter
György nevű öccse (sokan gondolták a bátyjának). Ez a bizonyos Bretter a kolozsvári
pártlap, az Igazság belső munkatársa volt, s egykori olvasatomban feledhető újságcikkeket írt; ezek a penzum-cikkek nem sokban különböztek a lap egyéb közleményeitől. 1958ban aztán vagy már ’57-ben?) a történelem úgy hozta, hogy hivatalból ismernünk kellett
egymást Bretter Gyurival: áthozták az Igazságtól a Bolyaira, tanársegédnek a dialektikus
és történelmi materializmus tanszékre. Emlékezetem szerint – ez volt a hír – azért hozták
az egyetemre, mert a Diákszövegség élére új, politikailag megbízhatóbb ember kellett. Addig – az előző elnök(nő) mellett – én titkárkodtam, az új felállásban eggyel-eggyel vissza-

64

tiszatáj

léptünk, nekem jutott a tanulmányi felelős funkciója. Ha volnának – kézbe vehetők lennének – a korabeli jegyzőkönyvek, „hivatali” találkozásainkról alighanem többet mondhatnék – így viszont, sajnos, az elsüllyedt emlékek címkét ragaszthatom erre a maradékmozgalmi évre, a bolyais Brettet-szereplésre.
Egy másik, máshol készült jegyzőkönyv ugyancsak hiánylistán szerepel (nálam), pedig
ez már közelebb hozna ahhoz, ami számomra – és meggyőződésem szerint az erdélyi,
a romániai magyar kultúra, közgondolkozás számára – az igazi Bretter Györggyel, az „itt és
mást” (filozófus) hirdetőjével azonosítható. A Korunk szerkesztőségi gyűléseinek jegyzőkönyvére gondolok, amelyből kiolvasható volna egy kemény vita – jóllehet az érvelés
Bretterék mellett, a vezetőség állásfoglalásával szemben nem csupán gyűlés-keretben folyt –;
a végül is eredményes küzdelem a Bretter György és Rácz Győző által jegyzett, Termékeny
spekuláció című tanulmány közléséért a Korunkban sajátosan osztotta meg a belső
frontokat, és ez a későbbi sorsalakulások felől nem könnyen érthető. Ha emlékezetem
nem csal, a közlés fő ellenzője Balogh Edgár volt, és az ő véleményétől nem állt nagyon távol, legalábbis bizonytalankodott Gáll Ernő. Mint rovatszerkesztő bizonyára Szabó Sándor
terjesztette elő a kéziratot (ebben az időben nemcsak szakmai, hanem azon túli barátság is
összekötötte a két szerzőt és a (Korunk még fiatal) ideológiai=ideológus szerkesztőjét), de
a beajánlás „felső” ellenzését tapasztalva, magam is kiálltam mellette. Irodalmi és művészeti szerkesztői státusomat a hatvanas évek második felében erősítette, hogy a folyóiraton is feltüntetett szerkesztő bizottságnak hét éven át tagja voltam. (A Korunknál – a hivatalos gyakorlattal ellenkezve – mindig is élt a szándék, legalábbis a Gáll Ernő – Balogh
Edgár páros idejében, hogy nevesítve legyenek a szerkesztők, már azok, akiknek ilyenszerű nyilvános szerepeltetését a hatalom megengedte. 1964 és 1971 között sikerült elérni,
hogy ne a külső, a szerkesztésben részt nem vevő „nagy nevek” szerepeljenek szerkesztői
bizottságként, hanem olyanok, akik bent dolgoznak.) Az „ellenzék” győzelmeként könyvelhettük el, hogy az 1968. márciusi Korunkba bekerült a Termékeny spekuláció, sőt (?!)
„A dialógus jegyében” jegyzett egyéni rovatában Gáll Ernő már reagált is rá, figyelemre
méltónak minősítve a tanulmányt, és reményét fejezve ki, hogy „élénk visszhangra lel
majd és hozzá fog járulni magyar nyelvű filozófiai irodalmunk gazdagodásához”. (A visszhang nem késett, Balázs Sándor az augusztusi Korunkban szállt vitába a szerzőkkel, amire
Bretter és Rácz éles hangon, ironikusan válaszolt a decemberi számban.)
Hogy mi történt 1958 és 1968 között? Bretter György gondolkodásába, világnézetében
(?), nem utolsósorban írásmódjában lényeges változás figyelhető meg. A folyamatot akár
a Korunk-közlések alapján is érzékelhetjük. Az elidegenedés és forrásai (1966. 3.), a Személyiség és humanizmus (noha utóbbi a „műhelytanulmányok” alcímet viseli, 1966 júliusában) nem nagyon üt el az „alkotó marxizmus” korabeli itthoni megnyilvánulásaitól, az
Ikarosz legendája viszont (Korunk, 1967. 3.) Bretter újszerű filozofikus esszéinek sorozatát nyitja. És talán az is megjegyzésre érdemes, hogy lefordította románból Eugen
Ionescu (Ionesco) „eredeti komédiáját”, Tanuljunk könnyen, gyorsan angolul címmel, és
fordításához bevezető szöveget is írt. (A Ionesco-darab francia változata, A kopasz énekesnő lett világhírű – évtizedekkel később, Tompa Gábor rendezésében, a kolozsvári magyar színpadon is hatalmas siker; ezt Bretter már nem élte meg.)
Hogy mi történt 1958 és 1968 között a kettőnk kapcsolatában? Ezt sajnos nem tudom
dátumokhoz, akár évekhez kötve nyomon követni. Jegyzőkönyvelt adatok erről miért is

2006. július

65

maradtak volna? Gondolom, (fel)-jelentések sem születtek. De létezett egy füzet, nemrég
ráakadtam egy fiók mélyén (most nem találom), amely preferansz-partiink eredményét
rögzítette. Néhány adósság-igazoló cetli is maradt a füzetben (pár bani, pár lej nagyságrendben), lehet, hogy a Gyurié is köztük van – noha ő nem tartozott általában a veszítők
közé. Többnyire óvatosan játszott (azért nem annyira, mint prózaírónk, Szabó Gyula), ritkán kockáztatott. Ez ugyanúgy jellemző volt a parti többi filozófiai-végzettségű tagjára,
Szabó Sándorra, Ráczra. Nem sokkal maradt el tőlük racionalitásban Láng Guszti. A preferansz-csaták eleinte eléggé sűrűn, egy időben hetente zajlottak, váltott helyszíneken,
valamelyikünk lakásán (néha hajnalig, amitől a feleségek nem voltak elragadtatva), nyáron akár a Szamos-parton is, persze napvilágnál, fürdéssel meg-megszakítva. Boldog békeidők a diktatúrában, ideológiai fegyvernyugvás. Bretter Gyuri a humanizmusának azért
hangot adott, partik közben. Én főképp a nekem címzett szövegeit őrzöm, tévedhetetlen
sztereotípiában; amikor rossz lapjárásom volt, és ezért nem csupán sóhajtoztam, hanem
hangosan panaszkodtam is, ő csak egyet ismételt: – Nézz körül, ki sajnál… És volt még egy
szokás, tudtommal ő vezette be: a körpasszban tizet vivő tagtárs bekerült egy filozófiakötet (Janagida Kendzuro) utolsó lapjára. Mi, irodalmárok inkább a Brehmet emlegettük.
Amíg a Korunk a Főtéren, majd a Vármegyeházán székelt, Gyuri gyakran jött be hozzánk, Angi Pistával 1971 őszétől főképpen Rácz Győzőhöz (R. Gy. az 1971. 10. számban jelenik meg főszerkesztő-helyettesként, a nyugdíjba küldött Balogh Edgár helyén, majd
ugyanígy avanzsál, Gáll Ernő főszerkesztői székébe, 1984 októberében). Útvonalunk részben egyezvén, a városközpontban sokszor összetalálkoztunk, ő így köszöntött: –Va salut
din mers! Persze, az utcai, útmenti találkozóknál (a prefi-partikon kívül) akadtak tartósabbak-tartalmasabbak is. Az egyiknek megtalálható – végre! – a jegyzőkönyve, pontosabban Ligeti László tanár úr (akkoriban még, hivatalosan: elvtárs) lejegyzése. A szatmári
Magyar Líceum meghívottjai voltunk, az irodalmi körben beszéltünk a diákoknak Madáchról. Én nyilván igyekeztem irodalomtörténetileg precíz szöveget előadni – Gyuri továbbgondolta ezt, és provokált. Így: „A probléma az – Kántor itt elmondta –, hogy Madách micsoda nehéz körülmények között működött. 48 bukása, kiábrándultság, az egész
ügy borzasztó szomorú, magánélet, társadalmi élet, kiábrándultságok, hát kérem, abban
a korban mindenki ki volt ábrándulva. Higgyék el nekem, a kor tele volt kiábrándultan rohangáló emberekkel. Egy Madách lett közülünk. A probléma az, miért? Mi tette Madáchot
Madáchossá? Miért lett Madáchból nagy író, miért lett számtalan más kiábrándult emberből, számtalan más meggyötört emberből, szerencsétlen emberből nagy alkotó?” A talány természetesen megfejtésére nem vállalkozott, de a küzdelem, a tartalommal megtöltött küzdelem szépségének a hangsúlyozásával, ennek szokatlan formájával sikerült a nagy
számú szatmári diákot magával ragadnia.
Azt hiszem, a korán lezárult bretteri életmű ismeretében akár önjellemzésként is érdemes kiemelni ebből a szabad előadásból néhány – a hetvenes évek elején nálunk még
renitensnek hangzó – mondatot. Például: „Madách végiggondolta azt, hogy nincs olyan
társadalom, amelyben ne kellene egy jobb társadalomért küzdeni. Ez a madáchi végeredmény. Tehát a madáchi végeredmény nem egy ideális társadalom illúziója. Nem arról van
szó, hogy hajrá, előre elvtársak, a kommunizmus felé, és akkor minden rendben, mert
a mi gondolkodónk megfogalmazhatja a kérdést: és azután mi lesz? Mi? Küzdelem, kérem.”
És: „Hogy mi az állandóság a történelemben? A küzdelem. A küzdelem a történelemmel,

66

tiszatáj

a feltételekkel, a minket körülvevő reális viszonyrendszerrel, az intézményekkel, a politikai
eszmékkel, az illúziókkal, az állandó küzdelem? Miért? Azért, mert valahogy le kell élni
egy életet, és azt úgy kell leélni, hogy méltó legyen ahhoz, hogy életnek lehessen nevezni.”
Közvetlenül is megszólította az ifjú hallgatóságot: „…Nagyon valószínű, hogy Madáchtól
megtanulhatjuk azt, hogy hogyan lehet. Azzal, hogy becsületesen végigküzdjük ezt az életet. Hogy ez nem egy hálás feladat? Hogy emiatt rengeteg kellemetlenségünk is lehet?
Hogy – valahol – nagyon kényelmetlen dolog? Így van. Nem muszáj vállalni. De szerintem nagyon sokan vállalják, s önök közül még többen fogják vállalni. Nyilván azért, mert
önök között még több következetes gondolkodó lesz, mint amennyi a mi nemzedékeinkben volt. Ilyen szempontból óriási szerencséjük, hogy sokkal kevesebb az illúziójuk. Óriási
pechjük, hogy sokkal kevesebb az eszményképük. A két oldal kiegyenlíti egymást; irigylem
magukat, mert nincsen illúziójuk, önök is irigyelhetnek minket, mert mi még mindig tele
vagyunk szép, nemes, fennkölt eszményekkel, amelyek közül mindenekelőtt eggyel vagyunk tele: a madáchi eszménnyel, azzal, hogy méltó módon le lehet élni egy életet akkor,
hogyha becsületesen végigküzdöttük.” Ahogy visszaemlékszem, Bretter előadásának hangulati csúcspontja az volt, amikor a küzdelem és siker fogalmát szembesítette a diákok
előtt: „Van, aki megkérdezi: tisztán a küzdelem érzése boldogítaná az embert? Vannak,
akik sikerélményre törekszenek, szeretik, ha sikeresen élnek. Mi az, hogy sikeresen élni?
Gazdagon, kérem, kitüntetésekben. Társadalmi hierarchiában megfelelő szerephez jutni.
Megkérdezik egymást az emberek, húsz évig nem találkoztak, és azt kérdezik egymástól:
mit valósítottál meg? A válasz: Dacia 1300.
Ez a Bretter György már nem az volt, akivel tizenöt évvel korábban a Bolyain megismerkedtem. Ez az a Bretter, aki Az „itt és most” logikája és erkölcse gondolatmenetével
botránkoztatta-figyelmeztette felnőtt közönségét, a Korunk 1972. februári számában.
(Párbeszéd a jelennel című kötetében végleges címként ezt adta: Adalék egy hely- és egy
időhatározó sajátosságaihoz – amit véleményem szerint a válogatott írások 1979-es kötetében tévesen, a logikának ellentmondva, lerövidítve-összevonva átalakítottak, így: Adalékok egy hely- és időhatározó sajátosságaihoz; mintha az itt és a most egyaránt volna
hely- és időhatározó…) Egyébként szatmári meghívásunk előzménye a Korunk 1973. februári Madách-száma – Madách Imre születésének 150. évfordulóján; ebben olvasható
Bretter Madách-esszéje is: Ádám harca Luciferrel, avagy idő és egzisztencia a Tragédiában.
Találkozásaink más írásokon, könyveken keresztül is konkretizálódtak. Láng Gusztávval közös romániai magyar irodalomtörténetünk hetvenes évek elején zajló heves vitájában Bretter György is megszólalt, Kovács János 1972. februári, az Igaz Szóban megjelent
támadására reagált, és reflexióit közölte a Párbeszéd a jelennel kötet végén, „Függelék
helyett” (Cím nélküli vitairat a taktikus kritikus ellen). Két passzust fölelevenítek ebből
a Bretter-írásból. Az első: „Vádaskodás: nem érv. Még akkor sem, ha meggyőződéssel vagy
meggyőződésből teszik. Vádiratból még nem alakult ki sohasem egy elvileg-logikailag indokolható elméleti álláspont.” A másik idézet még egyértelműbben mutatja, hogy Gyuri
barátunk nem minket akart védeni, bármi áron, hanem reális kritikára törekedett. Íme:
„Ha Kántornak, Lángnak szemére vethetünk valamit, akkor főként következetlenségük az,
amit vitatnunk kell. Hiszen ők is gyakran beleragadtak a tényekbe, a valóságos irodalmi
folyamatból azt a pillanatnyi végpontot igazolták, amely jelenleg éppen a Forrás-nemze-

2006. július

67

dék címkéjét viseli. A dogmatizmus elleni fellépésük ezért következetlen. Nem tudták »fogalmilag megtagadni« a kort: a kor reális mozgása ezért többnyire egy irodalmi eseményhalmazt produkál irodalomtörténetükben.” (Más kérdés, hogy én ma sem adok teljesen
igazat Bretternek ebben a vonatkozásban, jóllehet látom irodalomtörténeti kézikönyvünk
hibáit-hiányait. De nem eseményhalmaz az a könyv…) Jobban jártam az Utazás a gyökerek körül bretteri bírálatával, A Hétben (1973-ban). Itt ma sem ellenkezem semmivel, és
különösen örülök egy mondatának: „Kántor vállalkozása tulajdonképpen tiltakozás a provincia, saját belső-puszta-kisszerű provinciánk ellen.”
Együttléteink, együtt-gondolkodásunk jelentős alkalmainak tudom a Pezsgő-díj megbeszéléseit, 1976-ban és 1977-ben. Ez a kolozsvári kritikusokból verbuválódott önkéntes
(Pezsgő=)díjosztó társaság 1971-től 1983-ig működött. Hatan kezdtük: Láng Gusztáv mint
kezdeményező, mellette Földes László, K. Jakab Antal, Marosi Péter, Szőcs István és én.
Földes halálával, Szőcs kilépésével négyen maradtunk az alapítók közül, s a fiatalabbakból
már behívtuk (1974-ben) Tamás Gáspár Miklóst. Brettert akartuk most, 1976-ban hatodiknak tudni (a kezdeti létszámhoz ragaszkodva), ám Marosi – „irodalompolitizálva” –
Rácz Győző mellett tudta-akarta tagként elképzelni Bretter Gyurit, így lettünk heten.
1976-ban a díjazottunk Szilágyi István (Kő hull apadó kútba), 1977-ben Lászlóffy Aladár
(A hétfejű üzenet) … fennmaradt a „jegyzőkönyv” az Utunkban.
1978-ra pedig már Bretterrel lettünk kevesebben.
Ez a veszteség nem – messze nem – csupán számbeli volt.

68

tiszatáj

CSEKE PÉTER

Minden értékre nyitottan
L ÁNG GUSZTÁV HETVENEDIK SZÜLETÉSNAPJÁRA

Ahhoz az erdélyi tanárnemzedékhez tartozom, amelynek irodalom-felfogására már negyven évvel ezelőtt jótékonyan hatott Láng Gusztáv értékszemlélete. Igaz, akkor még nem
nagyon voltunk tudatában ennek. Azt is csak jóval később tudtuk meg Antal Árpád professzorunktól, hogy a kolozsvári magyar irodalomtudományi tanszéknek mekkora küzdelmet kellett folytatnia érte. Előbb azért, hogy fiatalon kivívott szellemi rangjának megfelelő egyetemi státusba kerüljön. Aztán azért, hogy doktori értekezését megvédhesse.
Pataki Bálint halálát követően 1966 őszétől a 20. századi magyar irodalomtörténetnek
nem volt előadója. Ki más lehetett volna a kurzus várományosa, mint a harmincéves Láng
Gusztáv: nemzedékének markáns személyisége, a dogmatikus irodalomszemléletet múltba
utaló műközpontú irodalombírálat szálláscsinálója. Csak hát ő akkor még tanársegédként
szerepelt a tanszéki ranglétrán. Tanársegéd pedig – a mai napig – csak kivételes esetekben bízható meg előadással; és csakis a kari tanács meg az egyetemi szenátus jóváhagyásával. Ajánlói szerint Láng kimerítette ugyan a „kivételes eset” fogalmát, de az „egyetemi
hierarchiában” megelőzte őt az ELTE-n végzett Georgescu Ileana, aki adjunktusként is
csak szemináriumokat „vezetett”. (Akiről csak mi nem tudtuk akkoriban, hogy dicstelen
szerepet vállalt a kolozsvári ötvenhatosok perében.) Amúgy jól megvoltunk Icával. Miután
rájöttünk arra, hogy konyhaművészeti „előadásaival” végigfecsegi az órát – a rummal részegített és gesztenyével töltött pulyka volt a leginkább „ínycsiklandozó” témája –, előre
megtervezett „szakmai vitákat” provokáltunk; egyetlen célunk kimondottan az volt, hogy
lehetőleg ne hagyjuk őt szóhoz jutni.
Elképzelni is rossz: mi lett volna, ha a „fölöttes elvárások” érvényesülnek. Szerencsénkre nem ez történt. Bizonyára azért, mert Ica sem örült túlságosan a váratlan helyzetben rászakadó teendőknek. Így történt, hogy Jancsó Elemér anekdotázó „Ady-kompendiumával” kezdtük a tanévet, Szigeti József vérszegény „Móricz-vázlatával” töltöttünk egy
hónapot, hogy végül Babits, Kosztolányi, Tóth Árpád lírájának vonzáskörébe kerüljünk
Láng Gusztáv elemzései alapján. Az érettségin és a felvételin még József Attila „munkásmozgalmi”, „proletár” verseinek sztereotípiáit szajkóztuk, ámde földerült az értelmünk,
amikor megérintettek A téli éjszaka, a Falu, az Eszmélet, az Óda világának rejtelmei.
Cseppet sem zavart, hogy „a megbízott előadó” szemlátomást kialvatlanul lépett katedrára, merthogy tudtuk: rendszerint a hajnali órákig írja előadásainak alapszövegét, amit
aztán a jelenlétünkben épített tovább – a frissen felfedezett összefüggések váratlan örömével. Nem csupán egy „tantárgyat” adott elő: a létünk lényegére eszméltető „tiszta költészet” értékvilágát igyekezett érzékeltetni velünk.

2006. július

69

Addigra némiképp lazult már az ötvenes évek merev dogmatizmusa, s az első Forrásnemzedék fellépése nyomán kezdtek megmutatkozni az irodalom önszemléletének esztétikai szempontjai. Már nem lehetett úgy írni például Dsidáról, miként azt – börtönévei
után – Méliusz József tette máig érthetetlen, kirekesztő „buzgalmában” (Vigyázat! Hamis
angyal. In: M. J.: Kitépett naplólapok. Irodalmi Könyvkiadó, Buk., 1961. 323–331.), de
a pályakezdő fiatal íróknál – a második Forrás-nemzedék hangadóinál – tartott házkutatások során a Dsida-kötetek még „bűnjelnek” számítottak. Ilyen körülmények között vállalkozott Láng Gusztáv arra, hogy disszertációjában felmutassa Dsida Jenő költészetének
örökérvényű ragyogását. Mintegy a „tabusító módszerek” ellenszereként. Ösztönzésnek
persze az sem volt kevés, hogy bár ő maga Budapesten született, sorsa fordulójaként
Dsida szülővárosában eszmélkedett, Szatmárnémetiben; és aztán kolozsvári életében is
körülvették őt a megkerülhetetlen Dsida-emlékek.
Az ugyancsak ELTÉ-n végzett és vendégtanárként jó ideig az ottani román filológiai
tanszéken működő Gavril Scridon terjedelmes romániai magyar irodalomtörténetében
(Istoria literaturii maghiare din România 1918–1989. Ed. „Sfinx”, Cluj-Napoca, 1996,
610.) tíz oldalt szentel Dsidának. Emil Giurgiuca fordításai alapján bemutatja a költő
fontosabb köteteit, elemzi jónéhány költeményét, de szóba sem hozza a Psalmus Hungaricust. Láng Gusztáv irodalomkritikusi és irodalomtörténészi munkásságáról ugyancsak
elismerően ír, de említést sem tesz arról, hogy egyetemi kollégája kiváló disszertációt írt
Dsidáról. Ezek után már aligha kell találgatnunk: a szekuritaté által „kézben tartott” Scridon a Psalmus miatt írt annak idején elutasító referátumot Láng doktori értekezéséről,
jóllehet Dsida költészetét – mint fentebb említett művéből is egyértelműen kiderül – bevallottan szerette. Hogy Láng 1974-ben mégiscsak megszerezhette a tudományos rangfokozatot, az döntő módon a Bukarestben élő Nicolae Batotă irodalomtudósnak és Ion
Ianoşi (Jánosi János) esztétának köszönhető.
Még feltárásra vár, hogy az irodalomkritikus és irodalomtörténész Láng Gusztávnak mekkora szerepe volt abban, hogy irodalomtörténet-írásunk a nyolcvanas évek elején a szemléleti megújhodás és a revízió korát élhette. Tény, hogy érveléseivel minden adandó alkalommal azt tudatosította: a korszerű elméleti megközelítések mellett elkerülhetetlenné
vált a korábban forgalmazott egyoldalú politikai-irodalompolitikai nézetek szembesítése
az irodalomtörténeti tényekkel és dokumentumokkal. Különösen fontossá vált a forrásértékű dokumentumok számbavétele és újraértelmezése olyan esetekben, amikor a torzításokat és – nem ritkán – ködösítéseket hatálytalanító eljárások irodalmunk egy-egy
irányzatának belső fejlődését, önmozgását tették láthatóvá; amikor ez a tisztázási folyamat olyan irodalomszemlélet értékteremtő mozzanatait helyezhette előtérbe, amely a maga
érvényesülése idején nem csak megtűrt vagy járulékos színt jelentett irodalmunk összképében, hanem alakítója is volt annak az irodalomtörténeti korszaknak, amelyben létrejött.
Ha már a „klerikális, transzszilvanista, nacionalista, stb.” Dsidával is úgy meggyűlt
a baja a kirekesztő „irodalmi baloldalnak”, elképzelhető, hogy mit művelt a „fasisztának”,
„horthystának”, „antiszemitának” is bélyegzett „narodnyikokkal”: a társadalmi és nemzeti
felelősséget felvállaló népi irodalom erdélyi képviselőivel. Elsőként Tamási és Nyírő feje
hullott porba, aztán a Bözödié, Balázs Ferencé. (Azon már csodálkozni sem lehet, hogy az

70

tiszatáj

„osztálydühből” származó bosszúállás utolérte két világháború közötti irodalmunk és művészetünk olyan kiváló személyiségeit – és mecénásait! –, mint báró Kemény János és
gróf Bánffy Miklós…) Bár a hetvenes években már előtérbe került a két világháború közötti irodalmunk maradandó értékeinek átmentése, újrafelfedezése – elsősorban a Kriterion Könyvkiadó működésének köszönhetően –, a fel-fellobbanó viták még jó ideig azt jelezték, hogy a népi irodalomszemlélet és irodalomtörténeti irányzat megítélése továbbra is
„túlérzékeny” kérdésnek számít; merthogy nem sikerült megnyugtató módon tisztázni
sem a nép felé forduló érdeklődés eszmei-ideológiai hátterét (s ennek nyomán a szellemiművelődési életben megmutatkozó szemléletváltás lényegét), sem pedig a népi irodalomszemlélet értékképző funkcióit. (Ne feledjük: az országvesztés Trianonnal „szentesített”
következményei, a kisebbségi élet demokratikus önépítésének igényei, stb. a Ceauşescuidőkben ugyancsak tabutémának számítottak!)
Ezekkel a kérdésekkel akkor szembesültem, amikor – az adminisztratív akadályok elhárulása után – magam is hozzáláthattam a népi irodalomszemlélet jegyében alkotó, autodidakta Horváth Istvánról készített doktori értekezésem megírásához (Horváth István
és az erdélyi népi irányzat. Balassi Kiadó, Bp., 2000.). Már a fogalmi tisztázásnál elakadtam volna, ha történetesen nem kerül a kezembe Láng Gusztáv Kiskatedra rovatának
„válaszcikke” az Utunk 1982. évi 51-es számában. Balázs Sándor székelyudvarhelyi géplakatos ugyanis – számomra is meglepő módon – ilyen kérdésekkel tisztelte meg a folyóirat népszerű „katedravezetőjét”: „Kik voltak a két világháború közötti erdélyi magyar irodalomban a népi(es?) irányzat megteremtői, és mi jelentette irányzatuk újdonságát? Az
adott történelmi-társadalmi körülmények között eszményeikből milyen halhatatlan vagy
általános igazságot hirdető művek születtek?” Író és olvasó „összekacsintása” általános
jelenség volt abban az időben. Nemcsak a sorok mögül olvastunk, olykor „rangrejtett” cikkekben bukkantunk rá a tanulmányértékű eszmefuttatásokra, a tanulmányok törzsszövegénél pedig nem egy esetben nagyobb szellemi izgalmat nyújtott a jegyzetanyagba épített/bújtatott gondolat.
Bármennyire is hihetetlen: Láng Gusztáv említett írásának megjelenéséig egyetlen
összefoglaló sem állt az irodalomtörténeti kérdésekben tájékozódni kívánó olvasók rendelkezésére az erdélyi népi irányzat létrejöttéről, jellegéről és jelentőségéről. Láng elsőként hívta fel a figyelmet az Előre című félhavi kolozsvári folyóiratra (1922 januárjától
májusig kilenc száma jelent meg), amely a romániai magyar irodalom első, nemzedéki
alapon szerveződő csoportját tömörítette maga köré, s amelynek működésétől számíthatjuk lényegében irodalmunk népi irányzatának jelentkezését is. A folyóirat szerkesztői
(Balázs Ferenc, Kemény János) és munkatársai (Jancsó Béla, Kacsó Sándor) közös írói
programot alakítottak ki, amelyet majd e csoportosulás kiadásában megjelenő Tizenegyek
című antológia (1923) manifesztál frontáttörő sikerrel – nem csak programadó tanulmányokkal, hanem szépírói alkotásokkal (főként elbeszélésekkel) is. Ennek az irányzatnak
a főbb jegyei: elfordulás a Nyugat irodalomeszményétől; vonzódás az avantgárd irányzatokhoz; elkötelezettség Szabó Dezső nép- és irodalomszemlélete mellett.
A szerző gondolatmenete a továbbiakban a következő tételekre épült: 1) A népi gondolat e korai jelentkezése összefügg a romániai magyarság kisebbségi helyzetével. 2) A népiség fogalma egyszerre szűkebb és tágabb a nemzetinél: az emberiség irányába mutat,
mintegy annak az előszava. 3) Nem véletlen, hogy a romániai magyar irodalom első nem-

2006. július

71

zedéki csoportosulása népi elkötelezettséggel lép porondra (jóval megelőzve a népi mozgalom magyarországi kibontakozását), mivel a kisebbségi helyzetben induló fiatal írók
a nemzeti fogalmával már nem határozhatták meg önazonosságukat; tehát a népiség fogalmába sűrítették azokat a közösségi jellemvonásokat, amelyek segítségével az erdélyi magyarság mint egységes népcsoport jellemezhető. 4) Következésképpen: az erdélyi népiség
egyik alapvető tartalma a kisebbségi önazonosságtudat. 5) A másik pedig az, hogy elutasít
mindenfajta nacionalizmust, és nyitott a haladó törekvésekre. 6) Az irányzathoz tartozó
írók társadalomszemléletét a transzszilván ideológia demokratikus szellemisége hatotta
át. 7) Esztétikai eszményeiket az jellemezte, hogy elutasították a népiesség konzervatív, az
irodalmi megújulással szembeforduló változatát, és az avantgárd irányzatokat egyeztették
a népi hagyományokkal, népi hiedelmekkel és valóságszemlélettel. 8) E modern irodalomszemlélet jegyében újították meg az elbeszélő műfajokat. 9) Különösen Tamási Áron
prózája példázza ezt a folyamatot; a népélet realista rajzát ötvözi a népmese csodás elemeivel már kezdeti novelláiban; a népdalok „képes beszédével” színezi líraivá kifejezésmódját; a balladától tanul tragikus tömörséget. De nem egyszerűen átveszi a néphagyomány értékeit, hanem korszerűsíti, egy 20. századi formanyelv részévé lényegíti őket.
A Tizenegyek fellépésének 80. évfordulóján a Kriterion reprint-kiadásban jelentette
meg az első erdélyi írónemzedék antológiáját. A kiadó engem bízott meg azzal, hogy
a nemzedék elő- és utóéletét dokumentáló szövegekből – kritikákból, levelekből, visszaemlékezésekből, tanulmányokból – állítsam össze a kötet ikerpárját. Minthogy a Romániai Magyar Irodalom első kötetének antológia címszavát Láng Gusztáv jegyezte, a szerkesztés során arra kértem: tekintsen vissza a szócikk megszületésének körülményeire.
Teljes terjedelmében idézem Szombathelyről küldött – 2003. január 12-én keltezett – levelét:
„Az RMIL antológia szócikkét még a hetvenes évek végén írtam, s benne – mint most
magam is kicsit meglepődve tapasztaltam – legnagyobb teret a Tizenegyek antológiájának
s az Új arcvonalnak szenteltem. Az előbbi fontosságát abban (is) láttam, hogy a népi gondolat s az avantgárd modernség összekapcsolására az első példa a magyar irodalomban –
erről a lexikon szerkesztésekor nem lehetet szólni, mert a romániai magyar és a magyarországi irodalom kapcsolata vagy éppenséggel összetartozása tabutéma volt. Kétségtelen
azonban, hogy a népi irodalom programja itt és ekkor, az erdélyi irodalomban jelentkezik
először – ezekkel az »elsőségekkel« is számolnia kell majd annak, aki az összmagyar irodalom megírására vállalkozik, s a magyar kisebbségek irodalmi életét, mozgalmait és műveit sem az »anyairodalomtól« gépiesen függő jelenségcsoportnak, sem attól függetleníthető entitásnak nem tekintheti.
Annál is inkább, mert a Tizenegyek – Balázs Ferenc megfogalmazta – programja
hangsúlyosan transzszilvanista. Mintegy az erdélyiség népi változatának nyitánya, mely
nemcsak az erdélyi irodalomban vált termékennyé és termékenyítővé, olyan mozgalmak
mintaadó előzményeként, mint az Erdélyi Fiatalok vagy a Termés című negyedévi folyóirat köre a 40-es években, hanem a transzszilvanizmus eszmei értékeit közvetítette a magyar (»összmagyar«) népiséghez. (Ebben a vonatkozásban érdemes lenne a két háború
közötti kisebbségi magyar irodalmak ilyetén mozgalmainak összehasonlító vizsgálatára is
szánni időt és energiát; egy ilyen »kisebbségi komparatisztika« nélkül az a bizonyos
»összmagyar« irodalomtörténet aligha lesz megírható.)”

72

tiszatáj

Egyetlen szerteágazó kérdéskört emeltem ki csupán Láng Gusztáv – irodalompolitikai
korszakokon átívelő – munkásságából. Érdeklődéséből bizonyára nem is a leglényegesebbet. Amelyekben „tiszta helyzetet” teremtett. „Határokon innen és túl.” Bizonyságául annak, hogy az ő irodalomesztétikai értékrendjétől 1990 után is „idegen maradt” az értéksorvasztó kanonizáció.
Aki ismeri, hogy mekkora műgonddal dolgozik, az azt is tudja: nem könnyű tőle kéziratot szerezni. Könyvkéziratot pedig különösképpen. Kitüntető figyelmének köszönhetően magam három kötetét is szerkeszthettem: kettőt a Korunk-hátterű Komp-Press Kiadónál (Kiskatedra. 1993; Kivándorló irodalom, 1998) és egyet a Kriterionnál. A Közelképek sorozatban megjelent Dsida-(kis)monográfiáját (Dsida Jenő költészete, 2000) tekintem mindmáig a legnagyobb szerkesztői „sikerélményemnek”. Szerkesztői hiúságtól
függetlenül azt kívánom mindannyiunk számára, hogy mielőbb kézbe vehessük a Láng
Gusztáv igényszintje szerint megírt nagymonográfiát.

Tanulmány
FRIED ISTVÁN

Márai Sándor és Franz Kafka*
Soha nem utánoztam Kafkát, de
ma már tudom, hogy néhány írása,
tárgy-látása, szemlélete megvilágosítottak bennem homályos
területeket…1

1934–35-ben a magyar irodalmi kritikában már elismert szerzőként számon tartott Márai
Sándor két ízben nyilatkozott Kafkáról. Egy „irodalmi levelé”-ben,2 cikkében fölteszi
a kérdést: „Ki emlékszik Franz Kafkára?” Az éppen időszerű németországi „befogadás”
problémáira nem tér ki, ellenben a francia visszhang jelentőségét hangsúlyozza. S anélkül,
hogy a maga jóval korábbi szerepére célozna a magyar Kafka-fordításokat illetőleg, a Kafka„jelenség” fölvázolását vállalja. „Ritka jelenség az irodalomban”, állítja, „rokon- és ősnélkül való.” Ez utóbbi megjegyzés kétfelé nyit. Talán önkéntelenül utal arra az Ady Endreversre, amely Robert Klopstock közvetítésével Kafkából elismerő, együttérző mondatokat
váltott ki.3 A művészmagánosság modernista poétája a rokontalanságot és a rokonulás
vágyát szembesíti egymással, mint két olyan személyiség-alakzatot, amely látszólag kizárja egymást, verssé, művészetté csak abban a „lebegésben” lehet, amely a kafkai reakcióban is hangot kap. Ugyanennek az írásnak érdekessége, hogy Márai nem az általa tolmácsolt elbeszéléseket emlegeti, hanem A per-t, „a vádlott ő maga, minden ember, s valamilyen eredendő bűnért ítélik el az idegen és komor törvényszék bírái.” S ami a Kafkaéletművet illeti, talán éppen arra az önfelszabadító folyamatra látszik utalni, amely az
1920-as évek elején számára a Kafka-olvasásból következett: „Szabadon lebegünk valóság
és álom között: az író művészete a »realitás« elemeiből új bolygót olvaszt össze, melyen
emberhez és állathoz hasonló élőlények, de belső szerkezetükben egészen újfajta élőlények
élnek, különös feltételek mellett.” Kafka újszerűsége éppen azáltal tetszik ki, hogy Márai
konfrontálja egyidejű olvasmányaival: ekkoriban tanulmányozza Malraux, Céline, Huxley,
Th. Mann, Hughes prózáját. Kafka „közelsége” korántsem akadályozza, hogy a tőle eltérő
narrációs stratégiákat, a XX. század európai regényírásának más változatait is méltassa.
Sőt, innen és másik, alább idézendő 1935-ös beszámolójából az derül ki, hogy a maga
epika-elképzelései Kafkától távol állnak, a megjelenített regényvilágok inkább csak a lehetőségeket sugallják. A leginkább Kafka előadásmódja tűnhet „idegen”-nek számára,
jóllehet, annak szuggesztivitását nem tagadja. Mindez dokumentálható az Egy polgár
vallomásaiból, melyet a kutatás önéletrajziként aposztrofált, a második kötetében leírtakkal.4 Az 1919-től Lipcsében, Frankfurt am Mainban, Berlinben tartózkodó, újságcikk-kel,
regénnyel, novellával, színművel kísérletező Márai azt írja, hogy a Kafka-művek mintegy
véletlenül jutottak el hozzá. Annyit még az önéletrajz alapján is állíthatunk, hogy az
1920-as esztendők elején Kafka mellett a Menschheitsdämmerung c. antológia volt szá-

74

tiszatáj

mottévő irodalmi élménye, a német irodalmi expresszionizmus stílussajátosságait próbálgatta magyar nyelven. Márai pályájának ismeretében megkockáztatható a megjegyzés,
hogy Werfel-, Benn- stb. fordításai5 ellenére szűkösnek vélhette az expresszionista poétikát (és retorikát); s bár későbbi műveiben felbukkannak a mondatszerkesztésben, a generációs ellentétek megjelenítésében mutatkozó avantgárd elemek, valójában az 1920-as
esztendők végére már egy teljesen más regényalakzat megformálásában lesz érdekelt, és
1930-as válogatott verseskötete6 egyben búcsú a(z expresszionista) lírától, ezekután már
csak kivételes esetben írt verset (1944/45 háborús eseményeire reagál majd vékony verseskötettel): az Egy polgár vallomásai Kafkára vonatkozó lapjai azonban azt jelzik, hogy
visszatekintve egyfelől Márai számára Kafka az expresszionisták viszonylagos közelségében tűnik föl, másfelől viszont olyan íróként, akinek sikerült az, ami az 1920-as évek elején Márainak még nem sikerült: megalkotni a maga írószemélyiségét, létrehozni a maga
írói világát. Finoman céloz Kafka közöttes pozíciójára, ti. sem nem német, sem nem cseh,
aki megvalósította azt a fajta „függetlenséget”, amely a különféle hatások ellen védekezni
kényszerülő ifjú Márai Sándor számára még nem adatott meg. És talán éppen a kafkai
próza egyedisége az Márainak, ami lehetővé teszi az íróság, az író-személyiség, narrációs
stratégia nem szokványos, a kortársakétól eltérő értelmezését. S bár Márai – s ezt nemcsak ő állítja – valóban nem került Kafka „hatása” alá, három Kafka-fordítása mégsem
csupán azzal tűnik ki, hogy világviszonylatban az elsők között van (pontosabban a cseh
nyelvű fordításokat követőleg ő a második), hanem egyrészt azzal, hogy jó érzékkel nyúl az
azóta is a legfontosabb Kafka-művek között emlegetett Az átváltozás meg Az ítélet után,
mindkettővel azt a fajta generációs-életmódbeli konfliktust érzékelve/érzékeltetve, amely
majd a Márai-művekben is felbukkan: míg Kafkánál a kutatás nem szokta elmulasztani
a személyes érintettség háttéranyagként tárgyalását, Márai esetében nem az Apával (akinek
megragadó, szeretetteljes, portréját adja önéletrajzában), hanem az Apák világával történik a(z irodalmi) leszámolás, a zendülésnek már kamaszkorban különféleképpen kibukó
formái révén egy ellen-világ, egy szubkultúra, illetőleg a művészetbe lépés hol torz, hol
szecessziós magatartása, a társadalom ellen „játszó” individuuma lesz irodalmi tárggyá.
S ha van az efféle Márai-írásoknak „előszövegük”, az inkább Hesse (Demian) és André Gide
regényei körül keresendők.
Márai három fordítása szinte észrevétlen jelent meg. Azok a kassai napilapok, amelyek
helyet adtak Márai írásainak, nemigen számíthattak más olvasókra, mint Kassa, esetleg
más szlovákiai városok magyarul tudó publikumára. S bár Márai újságcikkeinek egy részét
magyarul és németül (Frankfurter Zeitung, Prager Tagblatt, Die Weltbühne stb.) megjelentette, Kafkáról csak magyarul írt. Azt sem árt említeni, hogy ekkor már rendelkezett
némi fordítói gyakorlattal. 1920-ban adta ki például Schnitzler Szavak komédiájának három egyfelvonásosát. Ennek ellenére elmondható, hogy a Kafka-fordítások nem túlságosan sikerültek, érezhető, miként küszködik Márai a nyelvvel, de az is, mennyire nem leli az
általa (az idézett cikkben) megfigyelt stilisztikai sajátosságok magyar megszólaltatásának
modusát. Ebben természetesen nemcsak a hangját kereső ifjú írójelölt a hibás. Ugyanis
Márai egy teljesen más magyar prózahagyomány felől érkezett Kafkához. A XX. század
elején még élt a romantizáló történeti regény öröksége (s ezt éltette a magyar akadémikus
irodalomtörténet-írás), Kafka mellé, nevezetesen aforizmusa mellé alig illeszthető az az
anekdota-hagyomány, amelytől ugyan sem az önreflexió, sem az önirónia nem volt egé-

2006. július

75

szen idegen, de humora egészen másfajta, mint Kafkáé. A századforduló magyar prózája
hajlott az esszé meghonosítására, kísérletezett s lélektani regénnyel, élt még a naturalizmus, a szecesszió, az újromantika; de a személyiség helyzetének az a közöttessége, a pervertált mitológia, illetőleg a kabalisztikus hagyomány ekkor még nem nyert teljesen polgárjogot a magyar irodalomban. Márai nemigen tehetett mást, mint a kor magyar irodalmának retorikájában szólalt meg. S tette ezt akkor, amikor írói tevékenységének legfőbb
mozgatója a tájékozódás volt, stílusok, megszólalási módok próbája, elszakadás a csábító
zsurnalizmustól (sosem szakadt el), de megszabadulni a sikerrel kecsegtető alakzatoktól
is. A Kafka-fordítás számára egy lényegileg idegen nyelvvel való találkozás közvetítése, egy
olyan nyelvé, amelynek „kontextusát”, esetleges előzményeit, „őseit” nem ismerte. Így eshetett meg, hogy fordítóként nem tudott mit kezdeni a Die Verwandlung címmel, sem
a Goethéhez, sem az Ovidiushoz vezető vonatkozások nem merültek föl. Márai címadása:
Változás, ami Änderungot, Veränderungot, Wandlungot, Umwandlungot jelent. Ennélfogva, amit Kafka már a címben előlegez (például kimondatlan vita a nevelődési regény
ekkorra naívvá lett fejlődéselvével, párhuzamosan avval, hogy a görög-római mitológia
„átváltozásainak” paródiájaként is emlegethető), Márainál nem egyszerűen elvész, hanem
leegyszerűsödik. Hozzátenném, hogy a magyar mítosz-befogadás ebben az időben aligha
illeszthető a Kafkáé mellé. A fordításokat nem sokkal követő ismertetés nem érinti ezt
a kérdést. Az 1922-es Napló könyvekről8 három Kafka-elbeszélést mutat be a magyar olvasónak. Az átváltozás „egy vigyorgás”, Az ítélet „egy sikoly”, A fűtő lényege „egy gyerek, aki
elsírja magát”. Látható, hogy Márai (aki eszerint a „véletlen” találkozás után immár tudatosan kereste és vásárolta meg Kafka műveit) egy tárgykörön belül értelmezi a Kafka-prózát, melyet egy dichotómia írói változataként mutat be. Az átváltozás eszeveszett sikoly,
lázadás a világrend ellen, mely erős és sérthetetlen – állítja, majd így folytatja: „mert érdekel és izgat ez az író, aki mindezen túl hozott egy furcsa letisztulást az expresszionizmusban”. E letisztulás jellemzésére az alábbi kifejezéseket alkalmazza Márai: „tökéletes
lehiggadtsággal lázas; éli és vergődi a kor lázát, s agya közben óvatosan számlálja az ütőeret.” A magyar szövegre a közöttesség egy változata jellemző. Érzékelhető a kritikus igyekezete, aki informálni szeretné a járatlan magyar olvasót, ezt az igyekezetet azonban háttérbe szorítja az olvasási élmény reprodukálása, amelynek adekvát formájául az expreszszionista előadást választja. Márai írói-személyiségi problémáinak centrumába jutottunk:
mind az expresszionista líra (ekkor még Werfel, később már nem; majd Benn, Else Lasker-Schüler, Trakl, Yvan Goll, August Stramm, Ernst Stadler, Walter Hasenclever) vonzereje hat fordítói nyelvére, az idézettek néhány versének Márai által készített változata
a magyar avantgárd nyelv egy lehetőségeként jöhet számításba, s ehhez a nyelvhez fordul
segítségért. Ezzel párhuzamosan figyeli a magyar és európai modernség más változatait,
amelyek vagy vitában állnak az avantgárddal, vagy az avantgárd nyelv- és stílusújításaival
szemben a nyelv- és személyiségválság tematizálásában jeleskednek (Márainak Schnitzler
mellett Az áhítat könyve Rilkéje szintén korai élménye). Ebben a szövegkörnyezetben
egyszerre látja Kafkát az expresszionizmushoz közel és tőle távol, mintegy létrehozván egy
expresszionizmuson túlmutató költészetet. Az expresszionizmusból kilépés egy objektívabb, tárgyszerűbb világba: valójában ez Márainak 1921–22-ben írói létproblémája. Igen
jellemző, hogy jelentősebb érvényességgel ez majd csak az 1920-as évek végére sikerül.
Márait ekkor már korántsem a lírikusi helyzet, az „élmény” és a reflexió lírai viszonya ér-

76

tiszatáj

dekli, hanem azt a „történetet” igyekszik megfogalmazni, amely az események felszíni, ha
úgy tetszik, „realista” rétege mögötti világot tárja föl, de legalábbis figyelmeztet e mögöttes világra és annak kétértelműségére. Ez a korai írás ugyan mindenekelőtt az előadásmód
sajátosságát próbálja körvonalazni, de tulajdonképpen fölfigyelhetünk arra, hogy a Kafkaművek ambivalenciájára is rádöbbent a kritikus, még a fő érdemként hangoztatott váltás,
az expresszionizmus letisztulása is jelzőt kap: furcsa; nemigen dönthető el, hogy ez csupán a kritikus véleménye, vagy a Kafka-írások alapvető jellemzője, amelyet a kritikus
mindössze tudomásul vesz. A második megjegyzés arra vonatkozik, hogy nem kizárólag
a kronológiai szimultaneitás okán „kortárs” szerző Kafka, „éli és vergődi a kor lázát”, művei
ezek szerint valamit elárulnak a korszakról, „retorikájuk” a koré, amelynek fontos iránya
az expresszionizmus. De átélve a korszakot olyképpen lehet résztvevő egy író, hogy ha
megfigyelő, illetőleg „raisonneur”. Ez a távolságtartás majd az 1930-as esztendők Máraijának lesz sajátossága, ezt a narrátori kívülmaradást igyekszik tovább-alakítani 1948 utáni,
emigrációs regényeiben (még ott is – vagy ott talán elsősorban –, ahol saját, közvetlen tapasztalataiból építkezik). Kiegészítésül írom ide Márainak egy korai jellemzését. A Szlovákiában megjelenő magyar írások összegzésére, fölkérésére törekvő kritikus így méltatja
Márait: „Az erősen groteszk hajlamú, mindig ötletből kiinduló, lélektani novellista Márai
Sándor külföldön él.”9 Mármost általánosítható-e Márai ekkor szerzett novelláira, vagy
sem, tény, hogy a kortársak egy része groteszknek vélte Márai hangvételét. Innen továbblépve: Márai Sándor viszont a magyar irodalomból ahhoz a Karinthy Frigyeshez hasonlította Kafka előadásmódját, akinek egy írását Klopstock Róbert fordította németre. Kafka
lektorálta ezt a fordítást. S a két szerző, ti. Karinthy és Kafka, talán nem a groteszk, hanem
az abszurd előfutárainak is tekinthető. A közép-európai abszurd mindenesetre sokat köszönhet a Kafka-recepciónak, s ha Karinthy Frigyes a nyelvi nehézségek miatt kevésbé
fordított és ismert szerző, nem elképzelhetetlen egyfelől a tipológiai analógiák tételezése
magyar és más közép-európai korai abszurd jelenségek között, másfelől az, hogy közvetve
mégis előlegezi az abszurd felé tendáló nyelvi (fekete)humort.
A négy évszak10 Márainak prózaversekből, lírai karcolatokból, emlékezés-töredékekből összeállított gyűjteménye. Egyik-másik kispróza Peter Altenberget idézhetné, akit
Márai nagyra becsült, akad olyan, amely tömör íróportréval szolgál. A per című írása
a régi olvasmányélményt újítja föl, újra-fogalmazza korábbi értelmezését. „Franz Kafka
szerint minden ember körül tart a per, melynek igazi tartalmát nehéz elmondani”. A megfogalmazásból kitetszhet, hogy az ember körül folyik a per, a bűnösség vagy bűntelenség
kérdése idejét múlttá válik, a per mintegy condition humaine, talán a leginkább azért,
mert „igazi tartalmát nehéz elmondani”. S ez többféleképpen érthető: vonatkozhat általában az elmondás, azaz az elbeszélés nehézségére, de a per természetére is, hiszen azáltal
lesz fenyegetővé, hogy burkolt marad „igazi tartalma”. A továbbiakban sor kerül a bevezetésben megpendített gondolatnak folyamatként leírására, a Kafka-mű szuverén értelmezésére, amely a Kafka-művet olyan alkotásként láttatja, mely éppen nehezen elmondhatóságával fejez ki kortársi léthelyzetet. A konklúzió ennek megfelelő: „Ez a per.
Időbe telik, míg megérti az ember. De egy napon megérti. S akkor már vége is a pernek.”
Ha ragaszkodunk ahhoz, hogy Márai Kafka regényéről beszél, akkor Josef K. sorsának
kimenetelét kísérelhetjük meg értelmezni a Márai-intenció alapján. Csakhogy az „alany”
nem Josef K., hanem az ember, illetőleg minden ember. A per eszerint a megértés törté-

2006. július

77

nete, a megértéssel bevégződik a per. Hogy ez időben mikor történik meg, csak találgathatjuk. Vajon a halál pillanatában? Vagy a törvény kapujában veszteglő ember példázatát
szem előtt tartva a megértés elhalasztódásáról kellene elmélkedni? Arról ugyanis, hogy
a célba érés egyben a folyamat (németül a cím: Der Prozess, a processzus) vége, lezárulás,
amelyben nem az értés, netán az értelem teljesedik ki, hanem egy életszakasz fejeződik be,
a(z élet)tevékenység szűnik meg. Kafka sokértelműségét, sokféleképpen magyarázhatóságát követi Márai enigmatikus fogalmazásával. Annyi még elmondható, hogy az 1930-as
esztendőkben viszonylag kevesen foglalkoztak Kafkával Magyarországon. Jóllehet megvoltak a „személyi” feltételek egy általánosabb intenzív Kafka-olvasáshoz. Ugyanis Klopstock Róbert ekkoriban Budapesten élt és praktizált, élénk kapcsolatai voltak azzal a Hatvany Lajossal, aki részint (kétnyelvű) íróként, újságíróként, kritikusként volt tevékeny
részese a magyar szellemi életnek, részint neves költők mecénásaként, vendéglátójaként.
A magyar kultúra érdekében kamatoztatta német irodalmi ismeretségeit, budai palotájában házigazdája volt például Thomas Mann-nak 1937-es magyar útja alkalmából. Hatvanyék körében Klopstock találkozhatott a magyar írótársadalom nem egy jeles képviselőjével, de ezeknek az esetleges találkozásoknak hozadékáról nincsenek információink.
Klopstock tudott Márai korai fordításairól (miként Kafka is), de további adatok nem állnak rendelkezésünkre. Ugyancsak Budapesten élt Németh Andor, akinek 1947-es megjelenésű Kafka-monográfiája (Kafka ou le mystère juif) magyar vonatkozásairól vannak
adalékaink,11 de arról nem, hogy menyire vezethető ez vissza az 1930-as budapesti esztendőkig. Az mindenestre említendő, hogy Németh Andor közeli barátjának, József Attilának
egy versét idézi a könyv a „bűntelen bűnösség” példájaként. Márai jól ismerte Némethet,
József Attilát, csupán az a kérdés, társaságban vagy négyszemközt szóba került-e Kafka.
A kutatás egyelőre csak a kérdésnél tart, s az is kérdéses, előkerülnek-e ebben a tárgykörben
újabb adatok. Márai fordításai óta többször visszatért Kafkához, jóllehet megnyilatkozásaiban az elhatárolódás és az azonosulás/emlékidézés váltogatja egymást.
1945-öt követőleg Márainak haláláig vezetett naplóiból idézhetünk. Az 1945–1957-es
kötetben12 Kafka egyik, Máraitól késeinek hitt elbeszéléséről (Der Dorfschullehrer – A falusi tanító) olvassuk: „A patologikus, a mániásan modoros világlátás, a somolygóan alázatos ravasz irónia, ahogyan ez a rendkívül tehetséges író az írói látomáshoz közeledett,
utolsó írásaiban már kóros.” Nem sokkal utóbb olvashatjuk: „Ma azt álmodtam, hogy Kafkát olvasom. Szabályos Kafka-mondatokat álmodtam.”13 Aztán lejegyez egyet, kiemelve
a „hegyes szoba” szintagmát. Így annak konstatálása bizonyára védhető, hogy Márai Kafkaélménye jóval mélyebb és tartósabb, miként arról számot ad, tudatában (tudattalanjában?) rejtőzik a Kafka-világ, amelytől íróként elszakad, menekül, de amely időnként felbukkan. A következő naplójegyzetében new yorki tapasztalatát rögzíti: „A nagy épületben
a Kafka-per hangulata: zajtalan ajtók, mindenki gyanús.”14 Majd egy másik naplómondat:
„Kafka remeke, a »Per«, megrekedt az intellektuális szférában, politikai és világnézeti
aláfestést kapott.”15 A mondat első tagja számomra nem egészen világos, talán arról az írói
műről van szó, amely irodalomként jött létre, de a történelmi változások politikai és világnézeti tartalommal töltötték föl. Lehet, hogy az újraolvasás késztette Márait e megjegyzésre, amellyel Kafka regényét az 1930-as évek Szovjetunióbeli, valamint az 1950-es évek
elejének magyarországi koncepciós pereivel hozza kapcsolatba. De az is lehetséges, hogy

78

tiszatáj

a regény befogadás egy jellegzetes esetét regisztrálja (ezt maga is tapasztalhatta), amikor
az esztétikai/irodalmi értékelést elfedi a politikai/világnézeti.
Rendelkezünk olyan adattal, amely Márai, Karel Čapek és Franz Kafka regényírásának
összelátását tételezi; éppen az 1930-as esztendők közepéről való egy kritika, amely a három író „asszociáló” előadásának rokonságáról mond véleményt. Az azonban nem érdektelen, hogy a kritika egy Szlovákiában élő magyar írótól származik.16 A bírálat megfogalmazásának tömörsége nem engedi a bizonyítást. Egy alaposabb kifejtés talán a közép-európai irodalmakban föllelhető „közös”-re mutathatott volna rá. Márait a magyar kritika és
irodalomtörténet, elsősorban tárgyválasztása alapján, a polgári írók közé sorolja, és kissé
felületesen Thomas Mannhoz szokta hasonlítani. Egyébként a két író személyesen ismerte
egymást, de miként Kafkáról, Mannról is többféleképpen írt Márai, a rajongás és a csalódottság hangjait egyként megszólaltatta. Ugyanakkor világirodalmi olvasmányai közül
Proustot és Tolsztojt mindvégig meghatározó szerzői között emlegette.
Kiegészítésül még egy megjegyzés. Márai önértelmezései közül azt, miszerint Kafka
konkrétan egy művére sem hatott, azaz „filológiailag” nem mutatható ki Kafka-szöveg
„jelenléte” a Márai-művekben, jórészt elfogadhatjuk. Egy esetben azonban ennél bonyolultabb esetbe ütközünk. Mint ismeretes, Kafka Ein Hungerkünstlere 1922-ben kétszer is
napvilágot látott, a Die neue Rundschauban és a Prager Pressében, a kötetkiadás évszáma: 1924.17 Hogy Márai kezébe jutottak-e ezek a publikációk, csak feltételezhető. Az
1922-es évet Berlinben töltötte, amikor a Die neue Rundschaut kezébe vehette. Már Párizsban élt Márai, amikor Succi címen a Prager Taglattban cikket közölt a francia koplalóművészről, s ezt az 1924-es írást a következő esztendő elején magyarul is megjelentette,
a Succi, a híres éhező címmel.18 Az első Kafka-közlést az első Márai-közléstől mintegy két
esztendő választja el, emellett Márai egy akkoriban közismert jelenséget kommentál. Az
a tény azonban, hogy Kafka ezt a jelenséget novellába írta, a tematikának irodalmi rangot
kölcsönzött. S bár Márai újságíróként szinte válogatás nélkül kísérletezett szintén „érdekes” történetek, személyek, kapcsolatok megörökítésével, a kafkai példa hozzájárulhatott
ahhoz, hogy ezt az esetet megörökítse. Átlagos újságcikkről van szó, amely alkalmat kínál
a koplalóművész képviselte jelenség tanulságainak levonására, s itt már figyelemre méltó
az eltérés Kafkától. Ennek ellenére nem érzem teljesen jogosulatlannak a Márai-Kafka
kapcsolatba besorolhatóságot, ha „hatás”-ról a szó pozitivista értelmében nem beszélhetünk is.
Összegezve: Kafka magyar irodalmi útján jelentékeny Márai szerepe. Még akkor is, ha
sem fordításai, sem Kafkáról írt cikkei, megjegyzései nem keltettek nagyobb kortársi
visszhangot. Ugyanakkor az irodalomtörténet már néhány évtizede számon tartja Kafka
hozzájárulását Márai öntematizációjához. Elsősorban az Egy polgár vallomásai idevonatkozó lapjai alapján értekeznek a Kafka-Márai kapcsolatról, viszonylag kevesebb figyelmet szentelnek a rövidebb Márai-írásoknak. Az nem állítható, hogy Márai Kafkáról
alaposabb, részletezőbb értékelést közölt volna, az azonban igen, hogy „világirodalmában”
helyet juttat Kafkának, méltányolja azt, miként közelítette az avantgárdot a modernség
korszerűbb alakzataihoz. Ha erre gondolunk, a szórványos említések akár „történet”-té
is összeállíthatók, olyan történetté, amely Márai írói, individuális és nyelvi kétségeit
a Kafka-életművel szembesíti, és önmeghatározását többek között Kafkával szemben is
megfogalmazza. Elsősorban Márai szempontjából lényeges ez a fajta kapcsolat, az ő írói

2006. július

79

életútja világítódik át, az ő világirodalom-képe teljesedik ki. Mindazonáltal jelez egy irányt
is, a Kafka-befogadás egy lehetséges változatát, egy olyan típusú Kafka-értelmezést, amely
attól az írótól származik, aki az expresszionista közjáték után a magyar modernség számottévő szerzője lett. Ezzel párhuzamosan tanúsítja egy közép-európainak nevezhető irodalom esélyeit egy közös szöveg kialakítására.
E közös szöveg létesíthetőségét szem előtt tartva szembesíthetjük Kafka „kései” magyar utókorát Márai kezdeményeivel. Ugyanis a megszakítottsággal jellemezhető magyar
Kafka-befogadás lényegében 1957-tel kezdődik újra, mikor vitatható értékű fordításban
jelenik meg Az ítélet, majd 1963-ban a Nagyvilágban a Levél apámhoz. S bár az uralkodó
„marxista” kritika, Lukács Györggyel az élén, fenntartásait jelenti be az esetleges recepció
kiszélesedésével szemben, az 1960-as esztendőktől kezdve mind a kutatásban (Egri Péter
már 1963-ban közöl tanulmányt a Filológiai Közlönyben Kafka álomszerűségéről), mind
a könyvkiadásban jelen van Kafka, s mindmáig sokat kiadott-olvasott, a középiskolai oktatásba bekerült író. Rónay György 1964-ben ülteti át A kastélyt, Szabó Ede A per fordítása
1968-ban jelent meg. Mindkét tolmácsolás jelzi a küzdelmet a kafkai nyelv(felfogás) érzékeltetéséért, annak tudatában, hogy a német és a magyar nyelv szintaktikai eltérései leküzdhetetlen akadályként meredeznek. A kastély magyar szövege annak a fordítói felfogásnak erényeit és hibáit mutatja, amelyet a Nyugat fordításelképzeléseit folytató és elsősorban a szöveghűségre törekvő „nemzedék” képviselt. Rónay György prózája inkább
emlékeztet olyan francia szerzők regényeire, mint például Mauriac, ennélfogva a Kafkánál
jellegzetes aprólékos leírások fantasztikumának megszólaltatása nem mindig sikeres.
Szabó Ede a századfordulós álom-valóság világát átpoétizáló narrációval adná vissza Kafkának mástípusú „álomszerűség”-ét, és így éppen az „álomszerűség” ironizáltsága vész el.
A Kafka-fordítások magyar történetében a fordulatot Tandori Dezső hozta. Már 1968-as,
első verseskötete előlegezte azt a nyelvi váltást, amely nem pusztán emancipálta akár
a „roncsolt nyelv”-et, az agrammatikus költészetet, hanem úgy alakította lírájának „belső
világteré”-t, hogy abba integrálta a világ (művészet)történetének töredékességében rétegzett, mozaikszerűségében is idegenségét sajáttá integráló sok-sok epizódját, egyben átélve
és olvasóival szinte feladványként átéletve a nyelvazonosságot. Miközben Tandori költői
világába szervezi a világirodalmat (festészetet, a világirodalomba foglalva a magyart is),
olykor a mitológiát trivializálva, fordítóként ugyanakkor értelmezője mindazoknak az alkotóknak, akiknek lírája és prózája nem vagy csak áttételesen érintkezik saját nyelvi műalkotásaival. Az ítélet bravúros újrafordítása mellett azt a kafkai kisprózát tolmácsolja,
amelynek rokonságát a Jung Wien egyes szerzőinél a Máraitól és Füst Milántól kedvelt
Peter Altenbergnél lehet megtalálni. Tandori azonban „körbe”-fordítja Kafkát, részint
a modernitás bécsi, azaz Monarchia-beli, a Monarchiát tematizáló, a Monarchia-nyelvet alkotó íróival, részint a Kafkával kortárs, illetőleg a Kafkára valamiképpen vonatkoztatható
„nyugati” szerzőkkel. Az előbbiekre néhány példa: Karl Kraus: Az emberiség végnapjai
(1977), Musil: A tulajdonságok nélküli ember (1977), Franz Werfel: Cella (1973), illetőleg
Thomas Bernhard: Fagy (1974), az utóbb említett művek közül Virginia Woolf Mrs. Dalloway-ét (1971, Márainak is kedves olvasmánya), Samuel Beckett Murphyjét (1972)
emelném ki. Amit hangsúlyozni szeretnék: Kafkának e szűkebb és tágabb irodalmi környezete magyarul egyaránt Tandori nyelvén szólal meg, ennek következtében a fordításkötetek segítségével nemcsak az egyes szerzők világa körvonalazódik, hanem az a nyelvi

80

tiszatáj

(és természetesen tematikai, világszemléleti, művészetfelfogásbeli) kapcsolat is, amely az
európai modernség történetét meghatározza, illetve segíti megjelölni Kafka helyét és szerepét a modernségben. Tandori maga olyan próza alkotója, akinek számára látszólag minden részlet, minden mozzanat majdnem egyaránt fontos, valójában e mozzanatok egy
soha végig nem írható töredéknek darabjai, amelyek mégis műalkotássá képesek szerveződni (az olvasás révén). Tandori Kafka-fordításai jelzik, miszerint a fordító felfigyelt
egyfelől Kafka aforisztikusságára, másfelől még kisprózájában is munkáló motivikus megszerkesztettségére. Az egymást kizáró, de etimológiailag hasonló szótőből származó ellentétek megszólaltatása az értelmezhetőség kétségeire, egyben az értelmezés lezárhatatlanságára utal.
A Márai-fordítások ugyan többször fölbukkantak a tudományos kutatásban, ám nem
velük dialogizáltak az 1950-es, 1960-as évektől a Kafka-fordítók (Márai jódarabig tiltott
szerző volt Magyarországon!). Ellenben Márai magyar reneszánsza összefügg a modernségnek a posztmodern felőli szemléletével. Márai több regényét hozzák a bécsi modernség
közelébe. Annál is inkább, mivel Márai Kafka mellett Hofmannstahlt, Werfelt, Musilt (és
nem utolsósorban Rilkét) gyakran emlegette, mint a Monarchia világának művészi tanúit.
Amikor Tandori Monarchia-szerzőként fordított, létre hozta annak a nyelviségnek regényi
megfelelőit, amelyet találkoztatni lehetett a magyar prózahagyománnyal, így Márai Sándor regényeivel is.19

FÜGGELÉK
A Kosztolányi- és Kafka-művek lehetséges kapcsolatain még nem töprengett el a kutatás. Ezúttal fölvetem annak lehetőségét, hogy Az éhező-művész c. Kafka-elbeszélés és Márai két újságcikke motívumtörténeti sorába beléptethető az alábbi Kosztolányi-mondat: „Azt mondták, hogy már évtizedek
óta a legteljesebb nyilvánosság színe előtt végzi alvási szükségletét, mint az a koplalóművész, aki hivatalosan lepecsételt üvegkalitkában éhezik a közönség szeme láttára.”20 További kutatás szükséges
ahhoz, miképp került az Esti Kornél tizenkettedik fejezetébe ez az alvó elnök históriájához szervesen
hozzá nem tartozó mondat. Márai magyar nyelvű cikkének címével („az éhező”) szemben a ’koplalóművész’ a kafkai ’Hungerkünstler’ pontosabb fordítása. Kosztolányi tudomásom szerint nem nyilatkozott Kafkáról. Így 1906-os (!) Homérosz-novellájának ironizáló anakronizmusai legfeljebb előlegezik Kafka hasonló de/anti-mitologizáló kisprózáját: „Másnap Homérosz fényes lapot adott ki. A vezércikkben ragyogó dialektikával kifejtette, mily jelentős változásokat hoz Akhillész, közbelépése
a görög politikára, s talán egész Görögország jövőjére.”21

FÜGGELÉK 2.
Vissza a Márai-naplókhoz, amelyek 1945 előtt továbbgondolják a „világirodalmi” esszék tematikáját,
1945/48 után pedig pótolni hivatottak ezeket azt esszéket (hiszen nem volt számára olyan orgánum,
ahová írni akart volna). Az állandó szereplők, Goethe, Tolsztoj, Proust, Arany János és Krúdy mellett
fel-feltűnik – láttuk – Kafka, de megjelenik a sorok között, sőt, a sorokban olykor világirodalmi folyamat minéműségére kérdezés is. 1943-ban egyhelyütt ekképpen válik Kafka központi szereplővé:
„Utak, mélyvizek és áramok az irodalomban:
Egy Walser nevű író hangját viszi tovább Franz Kafka. Kafka hangját tudatosan dünnyögi tovább
Julien Green. Charles Morgan továbbépíti e különös térfogatú világot, Green világát.
Mindez nem plágium. Az irodalomban különféle hullámhosszú áramok vannak, amelyek megfelelő érzékenységű vevő- és adóállomásokon át kifejezik magukat.”
Nem tudom, honnan szerezhette Márai ismeretét Robert Walser (1878–1967) svájci német írónak és Kafkának „viszonyá”-ról; tény, hogy Kafka nagyrabecsüléssel nyilatkozott Walserről, aki 1943ban és azóta is jórészt ismeretlen Magyarországon. Charles Morgan (1894–1958) angol írónak The
Voyage című regényét Márai Voyages-ként emlegeti, érdekes módon nem az 1943-ban publikált Az

2006. július

81

utazásként (Nagypál István, azaz Schöpflin Gyula fordította), s ugyancsak a naplóban Green és Kafka
folytatójaként szól róla, csekély és fogyó lelkesedéssel.22 Ami azonban valóban fontosnak tetszik: érthetővé válik, miért fogadta elismeréssel Babits európai irodalomtörténetét. A művek és irányok ilytípusú összefüggéseire figyelt föl, arra az állandó mozgásra, amely irodalomtól irodalomig vezet, és
amely minden művet olyan szövegegyüttessé emel, amelyben korábbi szövegek tetszenek át. Kafka
ezáltal nemcsak önmagában, hanem mások által is jelen van.

JEGYZETEK
1
2
3

4

5
6

7

8

9
10
11

12
13
14
15

16
17

18

19

20
21
22

Márai Sándor: Egy polgár vallomásai. Budapest, 1990. II. 203.
Márai Sándor irodalmi levele. Színházi Élet 1934. febr. 11–17. 8. sz. 70–71.
Vö. erről részletesebben tőlem: Franz Kafka und die Ungarn. Arbeiten zur deutschen Philologie
1972. 123–129. (A följebb hivatkozott Márai-kiadásból idéztem.)
Az első kiadás évszámai: 1934–1935. Mind a mai napig az 1940-es öncenzúrázott kötetek újrakiadása történik.
Emberi hang. Versek. Kosice 1921. 132–164.
Mint a hal vagy néger. Versek. Budapest 1930. – már nem tartalmaz műfordításokat, viszont
válogatott verseinek kései gyűjteménye igen: A delfin visszanézett. Válogatott versek. (1919–
1977) München {1978.}. 33–43.
A változás. Szabadság 1921. aug. 23–szept. 1. 182–191. sz. kilenc folytatásban; Az ítélet. Ugyanott
1921. szept. 21. 206. sz., A gyilkosság (Der Mord= Ein Brudermord). Kassai Napló 1921. dec. 25.
266. sz.
(m. s.): Napló könyvekről. Kassai Napló 1922. márc. 23. 67. sz. 6–7. Kafka-Handbuch in zwei
Bänden. Unter Mitarbeit zahlreicher Fachwissenschaftler hrsg. von Hartmut Binder. Bd. 2. Das
Werk und seine Wirkung. Stuttgart 1979. 598. vö. még: Turczel Lajos: Szlovákiai magyar triptichon Márai Sándorról. Irodalmi Szemle 1994. 11. sz. 41–43.
Kázmér Ernő: Szlovenszko magyar irodalma II. Szabadság 1921. jún. 28. 137. sz.2.
Márai Sándor: A per. In: A négy évszak. Budapest 1938. 322–323.
A kékpúpú teve hátán. Németh Andor idézése. Szerk. Tverdota György. Budapest 2004. 168–179.
Európai kulturális füzetek 14–15. sz. Szerk. Mihályi Gábor.
Napló 1945–1957. Budapest, 1991. 211.
Ugyanott 245. Kafka naplójáról, elismerve A per és Az átváltozás jelentőségét: 281–282.
Napló 1958–1967. Budapest 1992. 202.
Napló 1958–1967. Budapest 1993. 9. 76 évesen Isaac Bashevis Singert idézi: „Kafka, Joyce olyanok, mint egy levágott fej, mely beszél.” Napló 1976–1983. Budapest, 1994. 11.
Magyar Írás 1936. 7. sz. 114–115. A kritika szerzője: Egri Viktor.
Kafka-Handbuch… Bd. 2. 7–9.; Ludwig Dietz: Franz Kafka. Die Veröffentlichungen zu seinen
Lebzeiten (…) Heidelberg 1982.
Succi. Frankfurter Zeitung 1924. dec. 6. 911. sz. 12.; Succi, a híres éhező. Kassai Napló 1925. jan.
11. 8. sz. 10–11. A bibliográfiai adatok ellenőrzéséhez felhasználtam Mészáros Tibor művét: Márai
Sándor bibliográfia. Budapest 2003.
Franz Kafka: Elbeszélések. Ford. Antal László, Eörsi István, Gáli József, Györffy Miklós, Szabó
Ede, Tandori Dezső. Budapest 1995. A kötet Kafka összegyűjtött elbeszéléseit adja.
Kosztolányi Dezső összes novellája. S. a. r., jegyz. Réz Pál. Budapest 1994. 924.
Uo. 59–62. Az idézet a 61. lapon
Márai Sándor: A teljes Napló. 1943–1944. Sorozatszerk.: Mészáros Tibor. Bp. 2006. 24. 26.

82

tiszatáj

VÖRÖS ISTVÁN

A mítosz nélküli nép mítosza
AVAGY AZ IRONIKUS ÖNKÉP FORMÁI A CSEH NEMZETTUDATBAN

I. A módszer elé
Minden nép egy könyv.1 Indítsunk ezzel a talányos mondattal, mert ez a talányos mondat
máris szigorú irányt szab tanulmányunknak, mely nehezen körüljárható témát kíván feldolgozni.2 Egy nép önképét, magáról kialakított mítoszát felfoghatjuk valami olyasminek
is, mint egyetlen individuum tudatát, és akkor a vizsgálódásunk elsősorban pszichológiai
természetű lesz. Felfoghatjuk úgy is, mint történelmi események következményét, de akkor épp a vizsgálat történettudománytól eltérő, lényeges része sikkad el. Ha megpróbáljuk
a pszichológia és a történelmi szempontot egyesíteni, akkor viszont az irodalom területére
tévedünk.
Tekintsük tehát az irodalmat tudománynak (nem összetévesztő e tudomány metatudományával, az irodalomtudománnyal), és módszereit bizonyos kérdések vizsgálatára al-

1

2

Hogy is kell ezt értenünk? Az közhely, hogy ahány nyelven beszélünk, annyi ember vagyunk. Nos,
ha egy népet a nyelv révén kezdünk azonosítani (ez a nyelvnemzeti felfogás – vö. BERKES 42–47.),
ahogy az megtörtént a 19. század elején átalakult cseh nemzettudatban, akkor azt a népet egyetlen embernek tekinthetjük. Persze abban az esetben lenne ez igaz, ha egy mondás értelme tágítható lenne, és logikai erővonalai túlhúzhatók lennének grammatikai határain. Húzzuk most túl
őket, ahogy a táskarádió antennáját húzza ki a strandoló, ha távoli országok foszladozó adását
akarja kiszűrni az éterből. Ha mindenki annyi ember, ahány nyelv, akkor az egynyelvű nemzet
individuumként viselkedik. Ha pedig minden ember egy potenciális könyv, akkor minden (mai
értelemben vett) nép egy könyv. Az ember persze nem az a könyv, amit ő írhat meg, hanem az
a fiktív könyv, melyben ő szerepelne. De ezzel még mindig nem értünk végére ennek a láncnak.
„A szereplő és az értelmező között (…) bármekkora legyen is a távolság, bármekkorák is legyenek
a különbségek, a határ bizonytalannak tűnik. Mindig átjárhatónak.” (DERRIDA 12.) Vagyis nem
szerzői vagyunk a könyvnek, hanem szereplői, de másfelől elemzői is. A szereplő és az elemző közötti végtelen szakadék talán nem szélesebb mint egy késsel ejtett vágás. Reflektálatlan létbefeledettség és a tudatos önreflexió egymás szomszédai. Egy nemzet első ösztönös tette az önelemzés.
(Innen egyenes út vezet a 2. lábjegyzethez, a kettő folyamatosan olvasható:)
E téma nehézsége arra kényszerít minket, hogy először a vizsgálódás módszeréről gondolkodjunk. Platónnal szólva: „Én először is azt akarom elmondani, hogy miképpen kell beszélnem,
s csak aztán akarok beszélni.” (Idézi NÁDAS 129.) De nehéz-e ez a téma, vagy inkább elviselhetetlenül könnyű, hogy Kundera igen találó kifejezését idézzük a létről. Nem kell ezt az ellentmondást
feloldanunk, mert épp arról akarunk írni, miként rendeződik egységbe irónia és komolykodás,
paródia és öncsalás a cseh nemzet önképében, vagy annak keletkezéstörténetében. Tehát vizsgálódásunk során az önellentmondás nem hiba, hanem eszköz.

2006. július

83

kalmas tudományos eszközöknek. Nos, ha az irodalmat nem művészetnek3, hanem tudománynak4 tekintjük, akkor el kell végeznünk néhány alapvetést.
Mi tehát e tudomány tárgya?
Az irodalom mágikus tudomány, olyan összefüggéseket tárhat föl, melyek a logikának
alávetett tudományok számára épp módszertanukból következően megközelíthetetlenek.
„A líra: logika; de nem tudomány”, mondja József Attila egy töredékében. Költői szempontból igaza van, de épp logikailag pontatlan az állítása. A teljes szöveg ugyanis így
hangzik: „Kertemben érik a / leveles dohány. / A líra: logika; / de nem tudomány.” Nos,
ez a négy sor semmilyen logikai összefüggésben nincs, ugyanakkor koherens, és esztétikailag indokolt. Tehát épp fordítva igaz az állítás. A líra tudomány, de nem logika.
Persze tudomány-e, ami a logika törvényeinek nem engedelmeskedik? Nem a gondolkodás „fekete lyuka”, egy oximoron5 közepén találtuk magunkat éppen? Eltekinthetünk-e
attól, hogy az oximoron, mint költői alakzat épp logikai meghatározású. Ahogy az esztétika is logikai tudománynak minősül. Lehet-e egy nem logikai tudomány metanyelve logikai?6 Lehet, de arra is törekedni kéne, hogy a logikai tudományok metanyelve ezentúl
nem-logikai legyen.
Ha oximoronokba ütközünk, akkor azért azt is regisztrálhatjuk, hogy végre közeledünk
témánkhoz, a cseh kultúrához, cseh gondolkodáshoz, cseh önismerethez. Mert a cseh irodalomnak egyik attribútuma az oximoron.7 Ha azt mondtuk, hogy minden nép egy könyv,
akkor föl kell nyitnunk ezt a könyvet, és meg kell néznünk, mi van beleírva. Az irodalom
nem művészet, hanem önismereti gyűjtemény. A csehek nyitott könyve jól kivehetően

3

4

5

6
7

Erre egyébként a közgondolkodás is feljogosít bennünket, hiszen konzekvensen az előadóművészeket (legyenek azok bármilyen gyatrák) és a képzőművészeket szokták művészként emlegetni,
a művészellátó boltban sem szoktak soha írógépet vagy értelmező szótárt árulni. A nyelvben kifejeződő gondolkodás tehát nem művészetnek, hanem mesterségnek tekinti az írást, az íróságot. Lehetne ezt a tényt ignorálni is, de próbáljuk inkább bölcsességként kezelni. Hiszen az igazi bölcsesség nem mindig az, ami magát bölcsesség jelmezében jeleníti meg, ahogy a tudomány se feltétlenül az, mely magát a tudományosság attribútumaival ruházza fel:
„Annak a módszernek az eszméje, amelyik magában foglalná a tudomány művelésének szilárd,
változhatatlan és abszolúte kötelező alaptételeit, és lehetővé tenné számunkra, hogy a „tudomány” fogalmát szerény, ám konkrét tartalommal töltsük meg, tetemes nehézségekbe ütközik,
amint a történeti kutatás eredményeivel szembesítjük. Akkor tudniillik kiderül, hogy nincs
egyetlenegy szabály sem, legyen bármennyire meggyőző és ismeretelméletileg szilárdan lehorgonyzott is, melyet ne sértettek volna meg valamikor.” FEYERABEND 45.
A gondolkodás törvényei tulajdonképpen modellezik a világegyetemet. („Amit le lehet írni, az
meg is történhet, és amit az okság törvényének ki kell zárnia, azt leírni sem lehet.” Wittgenstein
6.362) Így a modellünk egy olyan táguló labdához hasonlít, melynek külső és belső határain
a törvények ellentmondásba kerülnek egymással, és megsemmisítik nem önmagukat, hanem a külvilágot, akárcsak a fekete lyukak a valóságban. Ezek szerint persze a gondolkodás vagy az írás során belekerülhetünk egy olyan oximoronba, melyből nem lehet szabadulni. Remélem ez az írás
(nem) efelé tart.
„Az okság törvénye nem törvény, hanem egy törvény formája.” WITTGENSTEIN 6.32
Az oximoron Mácha költői módszerének elengedhetetlen része volt, és Mácha hatásával együtt az
oximoron is fontossá lett a 20. századi cseh költészet legnagyobbjai számára. Erről lásd Sylvie
Rychterová tanulmányát (A csend kontúrjai, oximoron a modern cseh költészetben. in: RYCHTEROVÁ 79–93.)

84

tiszatáj

irodalmi természetű. A nemzeti irodalom egy nép gondolkodása önmagáról. A nép mint
olyan tudományunk eszközeivel persze megragadhatatlan, illetve ezek az eszközök jószerivel egybevágnak magával a néppel. Amennyiben az irodalom eszközei alapvetően nyelviek, és egy nép önazonosságának forrásai is sok tekintetben nyelviek.
Ahogy az emberiség sem biológiai és faji kategória, hanem egy gyorsan változó összetételű egyedcsoport lassan változó tulajdonsága, úgy a népet sem lehet etnikai, hanem inkább nyelvi alapon vagy más szellemi kategóriák alapján meghatározni. A nyelv maga
a nemzet. A biológiai és társadalmi egyedek összessége kommunikációs kritériumok mentén rekeszti azonos karámba vagy zárja el egymástól az embereket. A csehek esetében ez
nyilvánvaló. A 18–19. század fordulóján kiváltak az így megszűnő „bohemusz”8 népből,
nyelvi alapon kezdték identifikálni magukat. Korábban a cseh korona összes lakója, németek, csehek és a többiek együtt alkottak egy történelmi nemzetet, melynek korántsem
voltak olyan élesek a határai a középkori globalizált, latin nyelvű és egységesen kereszténység alapú Európában.
Az önálló (mai értelemben vett) cseh nép kialakulását nem a 6. századra, hanem a 19.
századra kell tennünk, mert ekkoriban szakadt le németjeiről, és ugyanekkor szakadtak
le róluk szlovákjaik. Nagyon is fiktívnek tűnhet ez a gondolatmenet, nem túlzás az, hogy
a cseh nép csak a 19. század elején jött létre? Az, de épp erről van szó: az irodalmi tudomány
egyik eszköze épp a fikció. A cseh pedig az irodalom népe.9
Ezért szeretném nemzettudatának elemzését, a verselemzés módszereivel elvégezni.
De akkor hol van a vers, amit elemezni fogunk? Ilyen vers nincs, van viszont egy alapvetően irodalmi mibenlétű, lírai természetű tárgy, a csehek önmítosza, és annak különböző átstilizálásai, majd ellentétébe fordulása. Hiszen az egyén (és így az egyéniségként
viselkedő nép) számára nincs olyan, hogy történelem, csak a történelemről bennünk élő
képzetek vannak, melyeket mások gondolatai, gondolkodás közben elvégezett munkája
révén igyekszünk formálni; tehát mások formálják bennünk, a történelem a tudatunkba
alapvetően irodalmi formában jut el10; irodalmi tárgyiasulásán belül a történelmi önismeret lírának számít, tehát megvizsgálhatjuk formáját, hatáseszközeit, bizonyos szándékolt
és szándéktalan tartalmakat. A szándékolt tartalmon azt értve, amit a szerző el akart
mondani (az irodalomtanárok által olyan sokszor föltett obligát kérdést: Mit akar mondani a költő?); a szándéktalan tartalmon pedig azt, amit a mű, a szöveg magában jelent,
nyilván sokban, de nem mindig és nem mindenben hasonlítva arra, amit a szerző mon8

9

10

A német nyelv egyértelműen megkülönbözteti a földrajzi és a nyelvi értelemben vett cseheket,
az ő szópáruk mintájára hoztam létre ezt a szót. Ahogy egyébként a csehek is megkülönböztetik
a történelmi és a mai Magyarországot. (Uhry – Maďarsko). De saját magukra vonatkoztatva se
a csehek se a magyarok nem végzik el azt a megkülönböztetést.
Ehhez lásd Berkes Tamás kitűnő dolgozatát, A cseh újjászületés mint irodalmi kánon (in. BERKES
25–41.).
„A közgondolkodást filozófusok vagy történészek tudományos igényű műveikkel alig-alig tudják
befolyásolni. Sokkal inkább az újságírók és a politikusok azok, akik szóbeli vagy írásbeli megnyilatkozásaikkal a szélesebb közgondolkodáshoz eljuttatják a nemzeti történelemről, népről, államról fölvetődő aktuális gondolatokat. Csakhogy az újságírók és a politikusok ezeket a téziseket nem
a saját fejükből merítik. Többnyire nem ők maguk, akik filozófusok és történészek munkáit tanulmányozzák, hanem történelmi regényeket olvasnak, történelmi témájú színdarabok előadásait
látogatják.” MĚŠŤAN 68.

2006. július

85

dani akart. A szöveg önálló entitás, amelynek saját mélyáramai vannak és önálló struktúrája van, sőt, elárulhat olyasmit is, amit a szerző akarata ellenére jelenített meg, fecsegett
ki önmagáról. Csakhogy jelen esetben szereplők és elemzők vagyunk egyszerre, és nem
látjuk magát a korpuszt, mely még annál is amorfabb, mint a biblikus szövegek halmaza
a kanonizáció előtt. Ugyanakkor felettébb kérdéses a szerző mibenléte. Ki írja a történelmet,
ki a róla kialakuló képet? Melyikért felel Isten, melyikért egy nemzet egyetlen emberére
emlékeztető tudata? És az e tudat nevében beszélő írók melyikhez állnak közelebb? A cseh
társadalom Európa egyik legszekularizáltabb társadalma, nem rángatjuk-e valami olyasmibe, ami lényegétől teljesen idegen? Én inkább úgy tenném föl a kérdést, a módszerünkkel nem tud-e meg valami olyasmit is magáról, aminek nem volt tudatában?
II. A kéziratok
A történet elején szinte megvan az a kézirat, amit keresünk, csak ez a kézirat hamisítvány.
Egy nem létező versnek végül is furcsa lenne, ha akadna eredeti kézirata. És épp mint
ilyen lesz a mi érdeklődésünk tárgya ez a hamisított kéziratcsoport, mint az akkori európai
trendbe ugyan teljesen beleillő, de cseh környezetben új értelmet nyerő jelenség; nem annak a kézirata, aminek szánták, hanem a kis cseh nép11 önmegszólító és önelemző versének. Ha a cseh irodalomtörténetben elhangzik a Kéziratok kifejezés, akkor mindenki rájuk
gondol, a Zöldhegyi és Királyudvari Kéziratokra. De még ennél is több volt belőlük, az
1810-es években két romantikus szemléletű tudós, Václav Hanka és Josef Linda olyan
szövegeket talál meg, melyek azt bizonyítják, hogy a cseh nép időben és kulturálisan
is előbb érkezett hazája területére, mint a német. Föltalálható ezekben a töredékekben
a magyar irodalom folyamatából Arany által hiányolt, és a csehből ugyanúgy hiányzó elveszett nemzeti eposz, előfordulnak bennük nagy lírai értékű, romantikus ízlést is kielégítő szövegek. Mindezek történelmi forrásként a korabeli cseh nyelv és társadalom fejlettségét hivatottak igazolni. Afféle happy end ez, minden jóra fordul már az elején. Az ember
nem is érti, hogyha az a hiány és igény ennyire nyilvánvaló, mért nem írták meg a maga
idejében őket12. De nem azért vagyunk itt, hogy ironizáljunk ezeken a kéziratokon13.

11

12

13

Jan Patočka a nagy történelmi faladatokkal bajlódó cseh nép időszakát az államalapítástól
a fehérhegyi csatáig jelöli ki, ami aztán jön az a kis cseh történelem (vö. PATOČKA 154–160.). A kis
cseh nép ebben az értelemben az a cseh nép, amelyről eddig is beszéltünk, a magát anyanyelve
révén identifikáló, és kicsiségével kitűnően gazdálkodó közösség.
„A nemzeti ébredés kultúrája a maga egészében misztifikációhoz folyamodott (nem tudott nem
folyamodni), azt a látszatott igyekezvén kelteni saját maga és a környező világ előtt, hogy léte
magától értetődő.” MACURA 17–18. p
Csakugyan fölvetődik a kérdés, hogy hol is vagyunk valójában? És hol vannak a kéziratok.
Tudományos térben, vagy a fikció terében? Egy múzeumban vagy egy elbeszélésben, egy versben,
vagy valami romantikus nemzeti (cseh) hangulatban? Bár Hankáék a Cseh Nemzeti Múzeumnak
dolgoztak, valójában a cseh nemzet nagy versében szerepeltek. Vagyis a valóságon kívül vagyunk
avval szembe megyünk. Az elemző reméli, hogy ő is ebben a kérdéses identitású térben időzik,
miközben persze számítógépe előtt ül, a szobában sötét van, az íróasztalát csak egy kis lámpa világítja meg, ha felnéz ez a fénykör az arcával együtt tükröződik a szemközti vitrinen, közben hallgatja Beethoven Hammerklavier szonátáját.

86

tiszatáj

Annál is inkább, mert ezt már megtették maguk az érintettek, a leletek állítólagos szerzői, akik nem sokkal nagy felfedezésük után paródiát14 is közzétettek az inkriminált szövegekről. A vers, amit keresünk itt van, ennek a hamis paródiának és az eredeti hamisítványnak a viszonyában. A két szöveg(csoport) felesel egymásnak, kölcsönösen leleplezi
egymást, jelzi, hogy az irodalmi játéktérben vagyunk, mely erősebb az irodalomtörténetinél, ugyanakkor jellege tudományos marad. A keresett szöveg műformája ironikus tudomány, vagy Nietzsche szavával élve, vidám tudomány.
Ez a cseh vidám tudomány megintcsak tiszta irodalom; miközben nagy sietséggel
húzták föl a nemzet új épületét (falazták önmagukat a nyelvbe), lopott vagy legalábbis elcserélt téglákat építettek a falba, egyelőre még bátortalanul, de már mosolyogtak magukon.
III. A kicsiségért vívott harc
A 19. század első felében a kéziratokkal kapcsolatos csatzározások voltak a leghangosabbak, és ebben lírai hangulatban részt vett a nemzeti ébredés egész szellemi élete; a század
második felét a kéziratok illúziójának leleplezése vitte új irányba. Nem mintha vissza lehetne vonni ötven évet, amikor a cseh öntudat a legfontosabb inspirációját ez az illúzió
jelentette, vagy vissza lehetne vonni egy Smetana operát, egy Mikuláš Aleš rajzot. A hamis
tudat a kultúra része lett, és mint ilyen megszűnt hamisnak lenni.
A várva várt 20. század a cseh irodalomban avval kezdődik, hogy Švejk egy tolókocsiból azt kiabálja a háborúra készülő Prágának: Fel Belgrádra! A kincstári hazaszeretetet
kifordítja, mert nagyon is komolyan veszi, belebújik, mint később az orosz egyenruhába
fog. Nem kerüli a bajt, hanem inkább elébe megy. Azt mondja, lássuk, baj-e egyáltalán,
vagy ha mélyen a szeme közé nézünk, elfut az ember pillantása elől, mint a tigris. Švejk
bátor, Švejk hazafias, Švejk elébe megy a veszélyeknek, Švejk pontosan érti mi történik
körülötte, Švejk az egyetlen ember, akit nem fertőzött meg a világban tomboló globális
hülyeség, Švejk intelligens, Švejk önfeláldozó, Švejk jó katona, Švejk ért a kutyákhoz,
Švejk hisz istenben, ha Isten kételkedik is benne, Švejk nem szökik át az oroszokhoz, Švejk
nem árulja el a cseheket, Švejk pontosan tudja ki az a Ferenc Ferdinánd, Švejk nem kispolgár, Švejk nem cseh, de nem is nemcseh, Švejk nem akar túlélni, csak nem tud meghalni, Švejk nem keresi a biztonságot, hanem belerohan a veszélybe, Švejk kiáll a bajtársaiért, legfeljebb csak magáért nem áll ki, Švejk nem kitalált alak, Švejk mi vagyunk, de
akkor kik a csehek, Švejk egy versben Hölderlinnel szerepel együtt.
Persze ez egy lírai futam volt, kérdés, hogy az irodalmat irodalom révén pontosan elemezhetjük-e, alá kell vetnünk még egyszer saját módszerének, lássuk mire megy maga ellen fordítva, vagy épp magára kopírozva. Az előző replikát tegyük negatívjába:
Švejk gyáva, Švejk hazafiatlan, Švejk mögötte megy a veszélyeknek, Švejk egyáltalán
nem érti mi történik körülötte, Švejk az egyetlen ember, akit megfertőzött a világban tomboló globális hülyeség, Švejk buta, Švejk önző, Švejk jó civil, Švejk idegenkedik a kutyák-

14

Evvel az eredeti hamisítványok paródia jellegét is hangsúlyozták. Kigúnyolva az eredetire számot
tartókat, az azt megírókat, a nemzeti ébredés folyamatát, mely nem létező dolgokra építi hatalmas építményét. Evvel jószerivel légvárat teremtve. Talán ennek a légvárnak köszönhető, hogy
a cseh írók soha nem kerültek légüres térbe.

2006. július

87

tól, Švejk kételkedik Istenben, ha isten hisz is benne, Švejk átszökik az oroszokhoz, Švejk
nem árulja el magát, Švejk pontatlanul tudja, ki az a Ferenc Ferdinánd, Švejk kispolgár,
Švejk cseh, de egyúttal nemcseh, Švejk nem akar élni sem meghalni, Švejk nem keresi
a veszélyt, hanem belerohan a biztonságba, Švejk a kisujját sem mozdítja a bajtársaiért, de
magáért sem áll ki, Švejk nem kitalált alak, Švejk mi sem vagyunk, ahogy a csehek sem,
Švejk egy versben Gavrilo Princippel szerepel együtt.
Megállapíthatjuk, hogy az a második kísérlet termékeny kudarccal végződött. Tapasztalnunk kellett, hogy egy nyelvi struktúra ellentétébe való fordításának több, egymástól
sokban eltérő útja van, a nyelv sosem hajlandó tisztán logikai törvények szerint működni.
Annak a kijelentésnek pl., hogy Švejk jó katona, vajon az-e a helyes ellentéte hogy: Švejk
nem jó katona, vagy hogy: nem Švejk jó katona, esetleg az, amit írtunk, hogy: Švejk jó civil. A katona és a civil ellentéte már nem elsősorban logikai ellentét. Annál is inkább, mivel a jelző is bonyolítja a helyzetet. Azt meg tudjuk mondani, milyen egy jó katona, de a jó
civilnek semmiképp sincsenek karakterisztikus vonásai. Egy jó katona erős, bátor, önfeláldozó, rátermett, de épp ilyen egy jó civil is lehet. Ezek szerint fogalmunk sincs, milyen
az a derék katona, és ezt a fogalmunkat még bizonytalanabbá teszi, ha Švejk kapcsán próbálunk vele bármit is kezdeni. A Švejk, mint könyv arról szól, és ez az emblematikus személyiség arra ébreszthet rá bennünket szórakoztató mellébeszélésével, hogy a szavak jelentésébe beleépült az ellentétük is, hogy az abszurditás már ott van a nyelvben. Ahogy
Kundera írja, egyes ellentétpárokról nem eldönthető, melyik nézetük a pozitív (könnyűnehéz). Vagy nyilvánvaló, két replikánk közül mikor dicsértük Švejket ? Lehet, hogy mind
a kétszer?
Josef Jedlička azt írja, hogyha a cseheknek jól áll a szénájuk, akkor „Husz János örökösének tartják magukat, ha azonban nehéz idők következnek, akkor többnyire Švejk példáját követik.”15 Kérdés, ki a fontosabb: az, akire öntelt pillanatainkban mutogatunk, vagy
az, aki segítséget nyújthat a nehéz időkben. Ezzel persze nem Husz János nagyságát akarom kétségbe vonni, hanem Švejk kicsiségét igyekszem méltatni. Azt gondolom, nem véletlen, hogy Husz a nagy cseh történelem kulcsfontosságú alakja. Azt is mondhatnánk rá,
hogy a csúcson áll, ahonnan már csak lefelé vezet az út. Lefelé, és nem kis részben az ő tevékenységének a következtében. Persze nem a megsemmisülésbe, csak a nagyságból ki, el,
le. A kis cseh történelem tulajdonképpen sokkal szimpatikusabb. Melyet többnyire a kicsiségéért vívott harc jellemzett. Amilyen pl. a Masaryk-féle realistáknak már emlegetett törekvése volt, hogy a nemzeti nagyságot hazudó önáltatásnak16 véget kell vetni. Hihetetlen
nagy dolog a kicsiségért harcolni.17 Ennek a törekvésnek élharcosa Hašek, és folytatója
15
16

17

JEDLIČKA, 73.
Karel Kosík egészen odáig meg, hogy Josef Lada híres Švejk-illusztrációit is pontatlannak, félreértelmezőnek, idealizálónak tartja, melyek nem érzékelik a borzongatót, a groteszk grimaszt
(Kosík 126.), majd ehhez lábjegyzetben még többet is hozzáfűz: „Lada Švejk-illusztrációi nem az
egyetlenek, amikor az ábrázolás eltorzítja az eredeti irodalmi mintát. A cseh kultúrában ez az
idealizálás, sőt idillizálás komoly hagyománnyal bír. Elégendő példa Myslbek Mácha-szobra
a Petřín hegyen, mely a cseh költő zseniális életművével nincs semmilyen összefüggésben, és évtizedek óta hamis képet szuggerál Mácháról a nyilvánosságnak. (KOSÍK, 131.)
Jöjjön most megint egy oximoron-próba: Hihetetlenül kis dolog a nagyságáért harcolni. – itt például kétszer is váltottunk, kettős tagadás, tehát ugyanaz kéne legyen az értelme e mondatnak,
mint az alapszövegnek. Vagy: Hihetően nagy dolog a kicsiségért békülni. Vagy: Semmi a kicsisé-

88

tiszatáj

eminensen Hrabal, meg az ő kopaszodó homlokából kipattanó egész, nagy filmes generáció. Akárcsak az a költészeti iskola, amely az 1950-es években indult és neve egyúttal mozgalmának jelszava is volt: a hétköznapok költészete. A cseh irodalom magyarországi népszerűségének elsősorban nem humoros volta, hanem filozófiája volt az oka. Az, hogy nem
fuldoklik a hétköznapok kiszerűségében, hanem meglátja benne a teljeset. Nem a szórakozni vágyók kedvenc terepe a cseh irodalom, hanem az élet értelmét keresőké, azoké,
akik nem kedvelik az illúziókat.
IV. Kundera szökése
Persze ilyen tekintetben a hazánkban egyik legnépszerűbb cseh író, Milan Kundrea épp
kivételt képez. Ő az illúziókat ugyan egyáltalán nem kedveli, de a kicsiségért nem kíván
személyesen harcot vívni, sőt egyéni döntéseiben határozottan szembefordul vele.18 Ő volt
az a bátor, aki az egész nemzetre nézve is fölvetette a kérdést, vajon nem lett volna-e helyesebb, ha a csehek sem forszírozzák ezt a nem túl pragmatikus bölcsességet, hanem eltekintenek nyelvüktől, és ezáltal megspórolják maguknak a nemzetépítés nehézségeit:
a német irodalom hátára állva építik tovább regionális irodalmukat. Nos, ha elkövetik
a nemzeti öngyilkosságot19 (ami csak abban az értelemben az, ahogy a 19. században kezdték definiálni magukat), vagyis ha az írek módjára lemondanak nyelvükről, akkor ma
biztosan cseh írónak számítana Kafka, de talán még Rilke is, bár azt el se tudom képzelni,
hogy született volna meg a Švejk németül, kicsit nyilván Thomas Bernhard-osabban hangzana, kérdés, hogy léteznének-e egyáltalán Hrabal szövegei, vagy épp Holan versei. A cseh
kultúrának, a cseh íróknak lehet, hogy könnyebb lett volna az útjuk, de épp, mert egyértelműbben az európai irodalom részét képeznék, más feladatokat oldottak volna meg másként, nyilván nem a kicsiség apoteózisával bajlódnak egy nagy nyelvi közösség részeseiként. Ahogy akkor persze nem jön létre Csehszlovákia sem, így valószínűleg a csehek választása magukkal sodorta volna a szlovákokat is a nyelvi nemlétbe, vagy a nem nyelvi
létbe; ha nem jön létre Csehszlovákia, akkor a Monarchia sem bomlik szét. Eddig a pár
következtetésig szinte biztosak lehetünk benne, hogy ezt az utat járta volna Közép-Európa, ha pár cseh értelmiségi nem kezd csehül tanulni a 18–19. század fordulóján.

18

19

gért harcolni. Semmi a nagyságért békében maradni. Az ellentétek szétviszik a mondatott, mint
az eső a porba írt betűt.
A bevezetőben arról írtunk, hogy a nyelvi alapon felfogott nemzettudat az individuummal mutat
hasonlóságot. Bojtár Endre felhívja rá a figyelmet, hogy egyén és nemzet ennek ellenére, vagy épp
ezért nem fejlődött összhangban: „Közép- és Kelet-Európában nemzet és személyiség nem egymást támogatva, harmonikusan formálódott, hanem gyakran egymás ellenében, nem egyszer
a megsemmisüléssel fenyegetve egyik a másikát.” (BOJTÁR, 48.) Nos, ez jóval a nemzeti ébredés
után hatványozottan igaz Kunderára is, hiszen miután megbírálta a csehek korábbi választását
anyanyelv és európaiság (=német nyelv?) között, személyesen a másik (nyelvtől elszakadó) utat
választotta és francia íróvá lett nagy erőfeszítéssel és sikerrel.
Márpedig a helyzet úgy fest, hogy Kundera épp ennek elkövetését kéri számon a cseheken. 1967.
június 27-én a Csehszlovák Írószövetség IV. kongresszusán a következőket mondja: „Az a jövendő, amit az egységesedő világ jelent, még irgalmatlanul és teljesen igazságosan be fogja nyújtani 150 évvel ezelőtti választásunkat illetően a számlát, és rá fog kérdezni, hogy mért így döntöttünk, miféle mentségünk van a létünkre. (IV. SJEZD 25.)

2006. július

89

Kundera természetesen nem forgathatta másfelé a történelem kerekét, de saját pályáját irányíthatta úgy, hogy cseh íróból fokozatosan franciává váljék. Bár műveiben még az
idő visszapörgetését is megkíséreli pl. amikor Az élet máshol van-ban Jaromillal újrajátszatja és felülírja saját múltját. Kundera a valóságon is kipróbálja a fikció erejét, és kísérletei nem is bizonyulnak eredménytelennek. Ő néha a valóságot is irodalomként akarja
formálni, műveiben pedig valóságszerű struktúrákat kíván létrehozni, mikor mondjuk egy
házzal és a mellette levő kerti lakkal modellezi regénye kompozícióját (szintén Az élet
máshol van-ban). Kunderát nem véletlenül értékelik alul a csehek, vagy ha alul nem is
tudják értékelni, mert csehül Csehországban műveinek jó fele még nem jelent meg, mindenképp idegenkednek tőle. Létével és műveivel megkérdőjelezi azokat az elfojtott hazugságokat és öncsalásokat, amelyek olyan szimpatikussá és szerethetővé teszik a cseheket.
Ő sajnos tudja, hogy az egész egy önismereti tévedésen alapul. De azt sajnos nem tudja,
hogy ez a tévedés nem butaságból, hanem játékos kedvből ered. És ez elől a nemtudása
elől szökött a francia nyelvbe.
V. Europeana
Hogyha a 19. század létrehozta nemzeti identitásunk kirekesztő formáját, a nacionalizmust, a 20. század létrehozta a személyes identitás kirekesztő formáját, a pszichologizáló
individualista önértelmezést, akkor a 21. századnak ezeket a kirekesztő öntudatokat le kell
bontania. Nem lesz könnyű feladat, mert a téves önképek (az önszeretet és a tévesen értelmezett hazaszeretet) áthatották életünket, erre épül a gazdaság, a világ politikai berendezkedése, a mindennapi élet, sőt a művészet is.
Az Európai Unió kifejezést egy irodalmi szándékkal megírt szövegbe például képtelenség beiktatni, mert az ember nem szabadulhat attól a gyanútól, hogy pont olyan, kínos lojalitással átitatott ballasztot helyez el szövegében, mintha 30 évvel ezelőtt a Szovjetúnió
nevét iktatta volna oda. Akkor marad a Szu, a Jugó, Cseszkó de az a bökkenő, hogy egyik
bevált szó mögött sincs már valóságos tartalom.
Talán a soknemzetiségű Eu-ba való beolvadás oldhat valamit a feszültségen, hogy
a ránk jutó személyiség és nemzetiség kereteit szűknek érezzük. Európa új történelmi feladatai, épp kitágulása révén, nem világméretűek, hanem belsővé váltak. Ha Patočka kis
nemzetnek és kis történelemnek nevezi azt, amikor egy közösség a saját bajaira koncentrálva befelé fordul, akkor ebből az következik, hogy épp most jött el a kis Európa ideje,
a kis európai történelemé.
A nemzeti történelmek új kontextusba kerülnek, másképp mondva elvesztik értelmüket, ahogy elveszti az értelmét az időrend is. Ouředník könyvében nem a történész alaposságával és precizitásával haladunk egyik témától, egyik évtől a másikig, hanem sokkal inkább asszociációk mentén. De csak így lehetséges, hogy a kollektívum ne csupán racionálisan működjön, hanem irodalmi és misztikus elemek is hatással legyenek rá, kiszorítva
a démonit. Az Europeanában épp ez a kiszorítás történik meg, a démoni az időcsavarok
centrifugája révén kipörög a jelenből, mint centrifugált ruhából a víz.
Mágikus erejű lenne ez a könyv? Azt azért nem hinném. Ám az irodalom folyamatának
nemcsak valóságértelmező, hanem valóságkorrigáló feladata is van. Ez a könyv nemcsak
szórakoztat, de nevel is. Másképp megfogalmazva, ez a könyv egyáltalán semmire nem
akar nevelni, egyáltalán nem szórakoztató, mert ki tud ilyesmin szórakozni. Sőt nem is

90

tiszatáj

könyv igazából, hanem egy hosszúra nyúló vicc; bár a 20. század történelme nem vicc, ha
ki akarjuk belőle a tragikusat centrifugálni, akkor kínos, századunkig eltartó röhögés marad hátra, melyet jobb meg sem hallani, mert még kővé válunk, vagy ha már eddig is kőből
voltunk, akkor szétesünk nyílhegynyi darabokra.
Az irodalomnak semmi köze nincs a valósághoz, nem is korrigálja és nem is értelmezi
azt, ad valami mást helyette, ahogy az emberi civilizáció a több millió koncentrációstáborlakó után megteremtette a lágerruhába öltözött barbie-babát20. Az irodalom, amit Ouředník művel abszolút korszerű, abszolút eurokonform, de nem konformista, és nem akarja
se a valóságot se a kort mímelni, a tudományosságot egyszerűen formaként használja;
választhatta volna hős nélküli, költőietlen szövege számra a hexametert is, témául pedig
Trója ostromának néhány napját, ha a választás rajta múlt volna, ha arra törekedett volna,
hogy remekművet írjon, nem pedig olyan katalizátort, mely ellene dolgozik mindenféle
szabálynak. De a szabály ellen dolgozás esztétikai szempontokról tanúskodik, szépirodalmi szándékkal írta meg-át-újra-szét a 20. századi történelmet a szerző, hiszen történelemhamisítás a terepe, ahogy az a cseh irodalmi hagyományban már annyira bevett a 19.
század eleji kézirat-hamisításoktól, a Švejken át egész Kunderáig. A Švejk túlélési taktikát
kínált a túlélhetetlenhez, Kundera pedig egy másik, nem nyelvében élő nemzet képét
ajánlotta többször és többféleképp a 2. világháború után hazájukban egyedül maradó csehek számára. Így a történelemhamisítás persze nem a tények meghamisítását jelenti, hanem azt a törekvést, hogy értelmet fedezzünk fel ott, ahol nincs, és viszont: értelmet űzzünk ki onnan, ahol történetesen van. Az Europeana az értelem csapatainak átrendezése
a frontvonalak mögött.
A cseh öntudat formáinak erre nem biztos, hogy szüksége van. Hiszen a szükség törvényt bont, és ők mindig is a törvény keretei között szerettek fontolva haladni, a lázadásaik a lojalitás álarcát viselték, és ha lojálisak voltak az rögtön lázadásnak tűnt. Kisarkítva
azt mondhatnánk, ha 68-ban nem verik le a Varsói Szerződés csapatai Csehszlovákiát, talán még ma is van Varsó Szerződés.
Azt terveztük, hogy az irodalom módszereivel fogjuk kutatni a cseh mentalitást, ehelyett a cseh mentalitást hurcoltuk be a kutatásaink közé, mint a felfedezők a pestist és
a vérbajt Európába. Hamisítunk, vagy legalábbis elképzelünk egy másik múltat a megtörtént helyett. Ha több ezer év múlva a fatális véletlen úgy hozná, hogy ez a szöveg lenne az
egyetlen forrása a 20. század történelmének, akkor talán véglegesen meg is változtatnánk.
A csehek önmítosza ma az, hogy ők a mítosz nélküli nép. Ők semmiképp se vállalnák,
hogy miattuk menjen más irányba a történelem.

20

OUREDNÍK 59–60.

2006. július

91
IRODALOM

BERKES Tamás: A cseh eszmetörténet antinómiái. Balassi Kiadó, Budapest, 2003.
BOJTÁR Endre: „ Az ember feljő”. A felvilágosodás és a romantika a közép- és kelet-európai irodalmakban. Magvető Kiadó, Budapest, 1986.
Jacques DERRIDA: Esszé a névről. Jelenkor Kiadó, Pécs, 1993.
Paul FEYERABEND: A módszer ellen. Atlantisz Könyvkiadó, Budapest, 2002.
Josef JEDLIČKA: České typy, aneb Poptávka po našem hrdinovi. Nakladatelství Franze Kafky, Praha,
1992.
Karel KOSÍK: Století Markéty Samsové. Český spisovatel, Praha, 1993.
Vladimír MACURA: Masarykovy boty. Pražská Imaginace, Praha, 1993.
Antonín MĚŠŤAN: Česká literatura mezi Němci a Slovany. Academia, Praha, 2002.
NÁDAS Péter: Az égi és a földi szerelemről. Szépirodalmi Könyvkiadó, Budapest, 1991.
Patrik OUŘEDNÍK: Europeana. A huszadik század rövid története. Kalligram Könyvkiadó, Pozsony,
2003.
Jan PATOČKA: Mi a cseh? Kalligram Könyvkiadó, Pozsony, 1996.
Sylvie RICHTEROVÁ: Slova a ticho. Československý spisovatel, Praha, 1991.
IV. SJEZD Svazu československých spisovatelů. Československý spisovatel, Praha, 1968.
Ludwig WITTGENSTEIN: Logika-filozófiai értekezés. Akadémiai Kiadó, Budapest, 1989.

92

tiszatáj

OLASZ SÁNDOR

Vállalt személyesség
A HETVENÖT ÉVES P OSZLER GYÖRGY VÁLASZÚTJAI

„A művészet módján – sejtetve és nyitva hagyva; ezért gazdagítva is. Nem teória módján –
megfogalmazva és leírva; ezért szegényítve is.” A Századvégi történet című Sándor Ivánregény elemzésében olvasható mondatok mintha Poszler György irodalomtudósi dilemmái közül az egyik legszemélyesebbet ragadnák meg. Nyitva hagyás és lezárás, szegényítés
és gazdagítás végletei hogyan oldhatók föl a tudományos munkálkodásban, s föloldhatók-e egyáltalán? Hiszen a tudomány – már amennyiben nem válik a disszemináció rabjává – mégiscsak állít valamit, s állítása érdekében meggyőző érveket sorakoztat. Van retorikája, meg akar győzni, s olykor elég agresszívan akar tőlünk valamit. Addig, amíg az
állítás ellenkezőjét nem hiszi, szükségszerűen lezár. Mindez nyilvánvalóan nem jelenti az
állandóságot, hiszen a tudományt előállító ember hitei, következésképpen megfontolásai
is változnak szüntelenül. Az autoritatív nyelvek zűrzavarában azonban ez a lehetőség valahogy nem tudatosodik igazán. Olykor végképp elhalványodik az a nehezen cáfolható
tény, hogy az elemzés, értelmezés, tudományos megközelítés valamit mindig homályban
hagy. De törvényszerűen elrejt valamit az a gyakorlat is, amely a művet holmi teoretikus
megfontolások visszaigazolásának tekinti. Az utóbbi évtizedeknek ettől a zsákutcájától
Poszler György nagyon korán elhatárolta magát. Ha Szerb Antalról, ha Lukács Györgyről
írt, mindig ott bujkált írásaiban a nyitva hagyás és gazdagítás művészi eleme.
„Az emberről emberi kapcsolatok vallanak. Ahogy vonz és vonzódik, ahogy választ
vagy taszít. Ezekben is realizálódik a személyiség, legalábbis megmutatkozik. Márpedig
a tudósi életműben is megkerülhetetlen. Abban, ami gonddá lesz számára, meg ahogyan
kérdez, és válaszol. A szubjektum választ és determinál. És persze bizonytalanná is tesz.
Mert itt is elmozdít a »mérőműszer« hatása meg a mérést végző milyensége és pozíciója.
Ez minden teória »bizonytalansági relációja«, amelyet az – úgymond – egzakt természettudományok a XX. században fedeztek fel, az – úgymond – inegzakt társadalomtudományok mindig is tudtak.” Az évszázad csapdái című, Lukács-tanulmányokat összefogó kötetből (1986) idéztem az irodalomtudomány csapdáira vonatkozó mondatokat,
melyekből itt „a mérést végző milyensége” gondolkodtat el. S az a kiirthatatlan emberi
tulajdonság, hogy az olvasó is kíváncsi arra a valakire, aki – ha eltakarja, ha nem – minden leírt sor mögött ott áll. Szerb Antal lehetett az ösztönzés. Nemcsak a stíluseszmény,
hanem az érzelmi ihletettség – kutatási tárgy és emberi ügy elválaszthatatlansága.
A nyugatos esszé indító, meghatározó szerepe tagadhatatlan. Ámde a nyugatos hagyományú esszét elsősorban irodalomként kell olvasnunk. Hiszen rejtett jelentéseket, racionálisan megközelíthetetlen dolgokat sejtet, s olykor kifejezetten ezek mellé áll. Ez is elválaszthatatlan a személyiségtől és személyességtől, de a kifejtés fehér foltjait egy kisebb-

2006. július

93

nagyobb mértékben hipertrofizált és a kételyeket kizáró szerep, a prófétálásba hajló emelkedettség próbálja ellensúlyozni. A jelenség egyébként a századvég, ezredforduló esztétista későnyugatosságára is érvényes. Poszler György inkább a diszkurzív logika és az érzéki-epikus közeg különös ötvözetét alakítja ki. Elmélyült gondolkodástörténeti és poetológiai fölkészültség egyfelől, a szigorúan tudományos beszéd átlendülése irodalom-,
műfaj-, filozófiatörténeti elbeszélésbe másfelől. Ha Szerb Antal jellegzetes személyes műfaját a pozitivizmus élettelen adatszerűségével és szürke tudományosságával szemben
alakította ki, akkor kézen fekvő lenne Poszler György vallomásosságát a modern irodalomtudományos irányzatokkal szembeni ellenhatásként értelmezni. Ez azonban már csak
azért sem igaz, mert Poszler tanár úr – noha sok mindent nem tud elfogadni a mai elméletekből – sok mindent be is épít: a formalizmusból, strukturalizmusból, újkritikából, fenomenológiából, narratológiából. Vagyis mindabból, ami a műalkotás jellemzőit érdemi
módon képes artikulálni. A tudományosság sokféle forrásból megteremtett szigorú rendjét a konfesszionális beszédmód töri meg, ami nem tévesztendő össze a posztmodern eszszé tudományos beszéd és fikció közötti lebegő pozíciójával. Poszler György Kulcsár Szabó
Ernő akadémiai doktori értekezésének opponenciájában meggyőzően bizonyította, hogy
– Halász Gábor módszertani gondolatmenetének (Portré és Tabló) megfelelően – különbség van az irodalomtörténet és az irodalomtörténeti esszé között. Sok tényből korportrét
vázol az egyik, s közben, időben előre haladva, az adott korszak irodalmi tendenciáinak
mozgástörténetét adja – a tendencia belső szempontjai szerint. Az irodalomtörténeti esszé
kevesebb (sokszor egyetlen) kilátópontot keres, s innen tekinti át azokat az irányokat,
melyek nézőpontjából fontosak lehetnek – az esszéista külső nézőpontjai szerint. Poszler
György esszéit olvasva éppen arra figyelhetünk föl, hogy írásai e tekintetben is átmeneti
változatot alakítanak ki, minthogy megtartják az irodalom történetiségének, egymásra
épülésének, linearitásának belső szempontjait, de mégsem az irodalomtörténet aprólékossága érvényesül, hanem az egyébként külső szempontokat is érvényesítő irodalomtörténeti esszé problémaérzékenysége, jellemzőnek ítélt jelenségek iránti fogékonysága.
A Szerb Antal-monográfia (1973) irodalomtörténet. A regény válaszútjai (1980) inkább
irodalomtörténeti esszé. A klasszikus történeti realizmus és a modernség közötti félszázad
teljességre törekvő történetét nem adhatja, a műfaj átmenetét és fordulatát három nagy
nyugati irodalom reprezentatív mestereinek portréival érzékelteti – belső és külső nézőpont egyensúlyában. A Kié ez a történelem? (2003) egyik esszéje (esszé az esszéről),
a „Teoretikus” bevezetés: A tizedik Múzsa? Kísérlet a kísérletről aztán minden eligazítást
megad. Az erős szubjektivitással mint elengedhetetlen feltétellel indít, majd az esztétika
magatartása és az esztétikai magatartás (Hartmann) között helyezi el a műfajt. „Az esszé,
a kísérlet – természetesen – mindvégig absztrakciókkal dolgozik. De éppen a szemlélet,
a kép által is lendül a metafora felé. Hogy egyes jelenségek nem fogalmi-állandó, hanem
érzéki-egyszeri összekapcsolásával megpróbálja kimondani vagy sugallni a kimondhatatlant, megpróbálja láthatóvá tenni vagy sejtetni a láthatatlant.” Az esszé ebben a felfogásban nem a megérkezés, hanem az úton levés műfaja. „Közelíteni akar, de még nem érkezett meg.” Átmenet továbbá a tudomány és a bölcselet, az értekezés és a traktátus között.
Itt a magyarázat, hogy miért lett Szerb Antal és az esszéíró nemzedék Poszler György
eszménye. Még a kor is hasonló: a védekezés, az irodalomba való visszavonulás kora.
A szándék rokonsága: nem elhinni és hitetni, hogy csak az lehet tudományos, ami érthetet-

94

tiszatáj

len. „Hogy jól »átmenjen«. Mert az irodalom nemcsak a szakmáé. Illedelmes apparátussal. Hogy ne hivalkodjon. Mert csak a mű igazán fontos. Derűs toleranciával. Hogy ne
bántson. Mert nem biztos, hogy igazam van. Érzelmi ihletettséggel. Hogy személyes legyen. Mert élmény és átélés is szükségeltetik.” A melankolikusnak minősített meditáció
így mégis csak „ars teoretica”. A „szorongó tájékozatlanságban” újra és újra elveket megfogalmazni – szüntelenül visszatérő igény ez Poszler György pályáján. Visszamenni az
alapokig. Nehogy gyenge legyen az alap, s összedőljön a ház. A Vonzások és taszítások
(1994) című kötetben – régi kritikaviták után és újabbak előtt, nemcsak a kritikára érvényesen – A szépség és a felé mutató csillagok. Hat tézis a kritika esélyeiről címmel alkotó
és befogadó, műalkotás és műértelmezés kettős esélyével vagy esélytelenségével kapcsolatban fogalmazott meg téziseket. Mivel az ember történelemben él, a történelmi szemlélet, historicista szempont nehezen rekeszthető ki. Akár az időben előre haladva, akár viszszafelé olvassuk az irodalmat, vagy éppen többirányú látásnak elköteleződve, a történeti
nézőpont aligha negligálható. Ám a történet az egymástól elválaszthatatlan hármasság
egyik alkotóeleme csupán. A történeti folyamatok feltárása ugyanis összefonódik az általános formatörvények elemzésével és a művek interpretációjával, az elmélettel és a kritikával. „Az elmélet csak a történet és kritika múltbeli és mai anyagából általánosíthat.
A történet csak az elmélet fogalmaival, a kritika ítéleteivel értelmezhet. A kritika csak az elméletre figyelve, történetre támaszkodva elemezhet. Vagyis a három elem egymást inspiráló-korrigáló együttműködése nélkülözhetetlen.” Az elmélet – történet és kritika nélkül –
könnyen megmerevedhet. Az utóbbi években gyakran láthattuk, milyen furcsaságok
származhatnak abból, ha nem a történetből és kritikából lesz az elmélet, hanem fordítva.
Aki csak a történeti szempontban hisz, könnyen írhat társadalomtörténetet vagy eszmetörténetet az irodalom közegében, de nehezen írhatja meg a nyelvben realizálódó irodalmiság históriáját. A kritika pedig publicisztika lehet a történeti távlat nélkül, efemer ítélet
az elmélet tanulságait mellőzve. Az alapelvek újragondolása már csak amiatt is szükséges,
mert az általános elvek meginogtak, az egyetemes törvénytan, a „sensus communis” megszűnt. Nincs „közös érzékelés és ízlés”. Különösen fontos igazságokat fogalmaz meg a negyedik tézis a sorssal párbeszédet folytató mű és a mű által a sorssal párbeszédet folytató
irodalmárral kapcsolatban. Az egyik véglet szerint a mű jelentése objektív és egyértelmű.
A másik póluson a szubjektív és végtelenül sokértelmű jelentésben hisznek. Ennek megfelelően az értelmező vagy háttérbe szorítja önmagát mint személyiséget vagy előtérbe állítja. „Objektiváló-szcientista felfogás a századközépről és a század második feléből.
Szubjektivizáló-esztéticista felfogás a századfordulóról és a század első feléből. Végletesen
egyoldalú. Valóban harmadik lehetőség kívántatik. Szintézis – szinte minden ellentétben.
A mű jelentése nem meghatározóan egyértelmű, de nem is végtelenül sokértelmű. Ha csak
egyet jelent, keveset jelent. Ha mindent jelent, semmit nem jelent.” A Gadamertől elemzett fogalomhármas (megértés, értelmezés, applikáció) harmadik eleméből is újabb kérdések következnek. Az egyik a megértés lehetőségének időbeli szemlélete. Mert szerző, mű
és befogadó, kritikus vagy olvasó élhet ugyanazon időfolyamatban. Ám lehet hatalmas
időbeli távolság, s a múlt, múltbéli mű és a jelen, jelenbeli befogadó között akkor is bonyolult hálózat alakul ki.
Poszler György módszertani fejtegetéseinek, s még inkább gyakorlatának a továbbiakban két összetevőjét emelem ki. Nem hiszi, hogy a szövegen kívül semmi nincs. Nem hiszi,

2006. július

95

hogy a szerző halott. Az olvasó születése nem a szerző halála. A szerzőknek van szülőföldjük, gyermekkoruk, jellemző élményanyaguk, melyből a mű, az életmű építkezik. Kosztolányi Szabadkája, Krúdy Óbudája, Márai Kassája. De maradhatunk a közelmúltnál is. Hiszen ezek a mozzanatok Az én Pannóniámban, a Termelési regényben, az Egy családregény végében éppúgy jelen vannak – legföljebb áttételesebben. Poszler György mindig
úgy gondolta, hogy a megkerülhetetlen referenciák léteznek. Az újabb irodalomtudomány
hosszú ideig nem így gondolta. Sőt, néha már az irodalom sem így vélekedett. A tudomány
(egy része) mára belátta, hogy a „tiszta nyelviség” átgondolatlan dogma. Sőt, a próza is
föllázadt, jóllehet sohasem gondolta igazán komolyan, hogy a leírt szó mögött csak egy
másik szó áll. Poszler György az elméleti diskurzuspiacon „menőnek” számító elméleteknek nem dőlt be. Ezzel összefüggésben a kötelező kanonizáció sem érdekelte. Nemcsak
Kosztolányiról és Márairól ír, hanem Illyésről és Déry Tiborról is. Hasonlóképpen kétségesnek látta azokat a helycseréket, melyek olykor az irodalomtudomány történetét próbálják írni. Hiszen egyáltalán nem valószínű, hogy a későnyugatos vagy történetfilozófiai
beállítottságú szempontrendszer helyébe a beszédhermeneutikai lép, s azt meg a disszeminációs olvasási retorikák vagy más irányzatok váltják föl. Inkább az olyan többszólamúság a kívánatos, amire olykor nyugaton és a tengerentúl mutat példát a szellemi élet.
Poszler György például korán fölismerte, hogy elmélyült kritikai, prózaelméleti és -történeti stúdiumokra van szükség. Az elbeszélés metamorfózisa című tanulmány 1978-ban
született, s az 1983-as Kétségektől a lehetőségekig. Irodalomelméleti kísérletek című kötetben jelent meg. Az epikai mű elemzéseinek kérdéseit foglalja össze. A szerkezet, nyelv,
nézőpont és beszédhelyzet, idő korszerű prózaelméleteken nyugvó tanulmányozásakor is
az a cél vezette, hogy az esztétikai jelenségeket minél árnyaltabban értelmezze. Itt a tény
szüli a teóriát, s nem fordítva. Az elmélet abszolutizálása helyett a műalkotás tisztelete
jellemzi.
Poszler György jó néhány tanulmánya, nyilatkozata elárulja, hogy regényvonzásai és választásai között kiemelt helyen említtetik a 19. századi nagyrealizmus. E regényforma
(típus?) bomlását tudomásul veszi, eredményeinek semmibe vételét nem. A csodához
visszakanyarodó modern regény útjait érzékenyen követő Szerb Antalt kissé meg is rója,
amiért túlságosan abszolutizálja az újat. A hetvenes, nyolcvanas évek Lukács György-hivatkozásai is jelzik, hogy ennek az időszaknak a szemléletét alapjában határozta meg
a Balzac, Stendhal, Zola szerzőjének esztétikája és regényelmélete. A regény válaszútjai.
Műfaji változatok a XIX. század második felében (1980) érdekes elmozdulást mutat.
A szerző itt arra kíváncsi, mi történik a klasszikus történeti realista regény és a modern regény között. Az Érzelmek iskolája azonban olyan irgalmatlanul (és persze ellágyulva) adja
a balzaci, stendhali regény paródiáját, hogy ennek a bomlásnak, válságnak a magyarázata
föltételezi a modernség nagy regénylázadásainak befogadását. Utóbbira, mint tudjuk,
Lukács esztétikája és regénypoétikája már nem volt képes. Az 1980-as kötetben tárgyalt
regénytörekvésekben, a Flaubert-Maupassant összevetésben Poszler György azt tapasztalta, hogy megszűnik a személyiség. Legalábbis az a személyiség, amelyik nagy, kartartikus cselekedetekben képes megfogalmazni önmagát. A „nagy elbeszélés” porladása, eltűnése is innen datálható. Jönnek a cselekmény nélküli pszichológiai regények vagy
a pszichés motiváció nélküli cselekményregények. De ezek már nem Julien Sorel vagy Bolkonszkij herceg történetei. A nagy elbeszélések szükségszerűen számolták föl magukat. Az

96

tiszatáj

olvasói igény azonban megmarad: „Időnként vágyom egy elbeszélés után. No, nem olyan
nagy, kötelező, csak valami kicsi, fakultatív elbeszélés után.” S vágyakozik a regényíró is –
miként az utóbbi öt–tíz év új regénykorszaka egyértelművé tette. A magyar irodalom
mimetikus, metonimikus hagyományának megítélésére, s nemcsak a háború utáni irodalom történetére lehet érvényes Poszler Györgynek az a megállapítása, hogy – amennyiben
toleráns, pluralitást elismerő elbeszélésekről és világképekről van szó, akkor ezek visszfényében – „korábbi elbeszélések, világképek, koordinátarendszerek mimetikus és metonimikus megjelenítési formái átértelmeződhetnek, esetleg magasabb értékhangsúlyokat
kaphatnak. Akkor pedig minden kezdődik elölről.”
S bizonyos szempontból kezdődik is. A Szerb Antal-monográfiában szerepel egy idézet
A stlizálás alkonya című Halász Gábor-írásból. „Csak a realizmus nem volt hajlandó megszólalni és elárulni titkát… Emlékezett az ősök mesterfogásaira, és egyformán kijátszotta
a mindenáron újítókat és a külsőségekben hagyományosakat. Tudta, hogy nem jöhet nagy
író, aki vele szakíthat, és tudta, hogy az igazán nagy újra napfényre hozza a titkot. Várta új
urát és parancsolóját.” A Halász-idézet lejegyzésétől közel négy évtized választ el. A magyar regényben is sok minden történt azóta: az „igazmondó regények” megtépázása,
a posztmodern áttörése, s a posztmodern utáni időszak poétikai átrendeződése. Ma ott
tartunk, hogy a legújabb regény – ha akarja, ha nem – hagyományszemléletében újra számon tartja a 19. századi változatokat. Vagy úgy, hogy ironikus ellenpontként szerepelteti
(mint Márton László a Testvériségben), vagy a nagy történet, kaland tradícióját villantja
föl, mint a Hollóidőben, Szilágyi István regényében. A részletező tapasztalati realizmus
világ- és létértelmező mítosszal ötvöződik, a sejtetett, lebegtetett regényvilág bizonytalan
jelentése is ebből következik. Miként az Ölyv és gyík című Szilágyi-tanulmány mondja:
megbomlik a történések logikája a logikájában megbomlott történelemben. Nincsenek
rögzített pontok – miközben minden olyan, mintha egy hódoltsági időkben kalandozó regényben járnánk. Az értelmes cselekvés útjai ugyan nehezen fürkészhetők, a mű azonban
újra nekifeszül ember és történelem – „hollóidő”-metaforában sűrített – nagy témájának.
Poszler György minden bizonnyal Sándor Iván regényeit is azért követi érdeklődéssel,
mert ezek a művek – újabb és újabb regényváltozatokat kidolgozva – a kelet-közép-európai történelem saját téridejét helyezik a poétikai centrumba.
Ebben a téridőben helyezhető el Poszler György nemzedékének az elfogadás és elutasítás, belenyugvás és fellázadás ellentétpárjai körül létrejövő küzdelme. Folyamatosan le
kellett küzdeniük valamit, s folyamatosan újragondolni. Az utánuk jövőknek minden bizonnyal könnyebb. Az ő elnyert és elveszített illúzióik, vélt vagy valódi becsapottságaik
azonban olyan termékeny fölismerésekhez vezettek, amelyek a simább, olajozottabb életű
utódoknak nem – vagy nem így – adatott meg. Ezek a tapasztalatok számukra talán bármelyik nemzedéknél elementárisabban érzékeltetik a „sakk-matt helyzetek” reménytelenségét és reménységét. Az idő „nem az esztétikum (és az etikum?) felértékelődésének, hanem leértékelődésének dolgozik” – mondja Poszler György. „…a megértő-felelő kultúra
mint tradíció valami újat és mást hív elő – mondja Sándor Iván. – Miközben változatlanul
érvényes az a felismerés, hogy: lépni csak a teljes örökség birtokában lehet.” Gyötrő dilemmák, melyekről kortársaink jó része már nem is tud. Hiszen a naiv és a mindentudó
magatartás végletei között jobbára eltűnik a tét. Az a tét, amit Poszler György egyszerre
beavatottan, empátiával és tárgyszerűen tud közelünkbe hozni.

Kritika

A készlet
avagy a felejtésre nem törekvő reflektált
valamilyenség esélyeiről
MODERN

– MAGYAR – IRODALOM – TÖRTÉNET ( TANULMÁNYOK)

A magyarországi egyetemi szférának a humaniórák művelésére szakosodott, némiképp elgyötört lakóit számos jelenség idegesíti mostanában. Ezek között a legrafináltabban, mert a legkitartóbban bosszantóak talán azok, melyek
abból erednek, hogy a történetének legkevésbé organikus
átalakulása előtt álló, s emiatt igencsak frusztrált intézményrendszer számos olyan igényt megfogalmaz velük
szemben, melyeknek teljesítéséhez, felettébb barátságtalan
módon, egyáltalán nem biztosítja a megfelelő kereteket.
Publikálj, vagy pusztulj! – mondja például fenyegetően,
miközben korántsem világos, hogy voltaképpen hol, miféle
orgánumokban is kellene vagy lehetne az egyéni szakmai
pusztulás elkerüléséhez bizonyosan elegendő mennyiségű
és minőségű publikációs dózist újra meg újra elhelyezni.
Arról pedig végképp nincsen szó, hogy az intézményrendszer ebben a tekintetben azokra is ügyelne, akik (némiképp
Tiszatáj Könyvek
érthetetlen okokból) éppen most kívánnak e szféra lakóivá
Szeged, 2006
241 oldal, 1950 Ft
válni – ám ettől függetlenül az ő belépésüket is a minél
vaskosabb kinyomtatott életmű feltételéhez köti. Hát ezért
különösképpen fontos a Tiszatáj Könyvek, immár három kötetből álló, irodalom – történet – sorozata. (Hogy „régimagyaros” kötet – egyelőre – miért nincs, azt most nem kérdezem meg.)
A könyvkiadók és az egyetemek együttműködésére persze számos egyéb példa lenne
hozható. Ami természetes is, hiszen nem nehéz észrevenni, hogy az egyetem olyan speciálisan biztos piac, amely a saját maga által (részben: kényszerűen) előállított termékeket
jórészt el is fogyasztja (részben: kényszerűen). Ahogy nem nehéz észrevenni azt sem, hogy
éppen ezért a külső profi (vagy legalábbis: profit orientált) kiadó tulajdonképpen olyan
hasznot fölöz le, amely (ott termelték meg, ott vásárolták meg:) teljes egészében az egyetemet illetné, s így a jövő – hosszú távon, legalábbis ami a papíralapú hordozókat illeti –
mindenképpen az egyetemi kiadóké. Addig azonban az olyan nagyon-egyetem-közeli kiadók segítségének kell és lehet örülnünk (mivel a nagydoktorok általában nem szerkesztenek lapot, sajnálatosan ritkán tehetjük), mint amilyen a Tiszatáj.

98

tiszatáj

Az irodalom – történet – sorozat kötetei azonban még ezen a körön belül is speciálisak. Az egyetemi, vagy nagyon-egyetem-közeli kiadók ugyanis a legtöbb esetben projectköteteket adnak ki. Olyan gyűjteményes munkákat, amelyekkel egy-egy kutatási alakulat
igazolni kívánja, hogy elvégezte azt a munkát, amelyre pályázatának elnyerésekor ígéretet
tett. Az értelmezői szótárak totalizálódásának és a kutatói konzorciumok uralmának korában ezek a kötetek szükségszerűen nagyok és egyneműek: egy-egy kérdésirány mentén
végigszántanak egy-egy jól definiált területen. Eredmény-centrikusak, hasznosak, sok
esetben nélkülözhetetlenek – és szinte kivétel nélkül roppantmód unalmasak. Az irodalom – történet – sorozat kötetei (s ennek persze jórészt a szegedi egyetem bölcsészeinek
pályázati teljesítménye, nem mindig igazságtalan alulreprezentáltsága az oka) nem ilyenek. A fiatal kutatók egyéni szakmai stratégiáinak hol össze-, hol széttartó irányai állnak
egybe (vagy nem) egy nagyobb nyalábbá, amelynek szükségszerű sokszínűsége nem csupán életszerűbb, de talán, bizonyos szempontokból, tanulságosabb is, mint a termelésre
átállított monolit elméleti rendszerek megnyugtatóan egyhangú dübörgése.
A sorozat harmadik, modern – magyar – irodalom – történet című kötetének előszava, Szerkesztői jegyzete szerint „a klasszikus modernséggel és a kortárs magyar irodalommal foglalkozó tanulmányokban az elméleti szempont és a filológiai megközelítés
egyaránt helyet kap” (5., Kiemelések tőlem. Sz. L.). Ez, így, ebben a formában, a kötet
egészét illetően – azt hiszem – nem igaz. Érteni vélem viszont, hogy a bevezető szerzői
(Kolozsi Orsolya és Urbanik Tímea) miért látják így. Mindenekelőtt, gondolom, persze
azért, mert az ő (a kötetben egymás mellett szereplő) tanulmányaik (ellentétes hangsúlyokkal) valóban ilyenek: Urbanik dolgozata Mészöly Miklós Zsilip című írásának alakulástörténetét a genetikus és a szinoptikus textológia szellemében értelmezve jut el a hagyományosabb irodalomtörténeti szempontok felől is akceptálható kérdésekhez – Kolozsié
pedig úgy hasonlítja össze Mészöly Film című regényét ill. Beckett Film című forgatókönyvét, hogy a vizsgálódás megalapozása és szigorú végigvitele még azokat is megnyugtatja, akiktől a medialitás-központú megközelítés esetleg idegen. Sokkal fontosabb azonban a másik ok. Az elméleti szempont és a filológiai megközelítés, más szavakkal: az irodalomelmélet és az irodalomtörténet, tovább egyszerűsítve: haladiság és maradás egyszerre történő alkalmazásának, szerves egységének hangsúlyozása akkortájt lett az interpretátori önértelmezések és a szakmai kritikák vezérszólama, központi toposza, amikor az
elméleti boom jótékony hatásai lassanként testes, monografikus művekben is elkezdtek
testet ölteni: az elmúlt évszázad utolsó évtizedének első felében. Ekkoriban vált ugyanis
lassanként világossá, mindkét tábor számára és nagyjából egyszerre, hogy az ellenfél erősebb, mint korábban remélhető volt. Az újszerű elméletek hívei csodálkozva látták, hogy
ellenfeleiket súlyos, alapvető és megkerülhetetlen monográfiáik sem veszik rá a megtérésre – az irodalomtörténészek pedig meglepve tapasztalták, s nemes konzervativizmusuk nem is nagyon titkoltatta velük, hogy bizony, számukra sem feltétlenül teljesen haszontalanok azok kérdések, amelyek Hankiss Elemér utáni olvasmányokból következnek.
Néhány valóban nagyszerű, egyik oldalról sem támadható könyv megjelenése és sikeres
fogadtatása után (különös módon szinte mindegyiket Dávidházi Péter írta) aztán világossá
vált, hogy a helyes stratégia (ha a munkában nem is feltétlenül, de az önmegjelenítés
szintjén mindenképpen) ezúttal is az organikus egység, a szintézis hangsúlyozása. Vörös

2006. július

99

farok helyett ezúttal néhány óvatos Derrida- ill. Horváth János-hivatkozás. Nem ütök sehova – mégis nekem fütyöl.
Az akadémiai beszédmód: örök. Képes mindent magába olvasztani. Ha szerencsénk
van, néha-néha azonban tényleg beoltódik ezzel-azzal, és lassan, nagyon lassan, szinte
észrevétlenül megváltozik egy picit. Éppen ezért azt gondolom, hogy manapság (de talán
mindig is) szakmánk azon szövegei birtokolják a legtöbb innovatív erőt, azok viszik tovább
az avantgárd zászlaját, azokat feszíti leginkább a rock & roll rugója, amelyek valamilyenek. Olyanok, amilyenek, de teljesen olyanok. Jelen kötet előszavát nem azért érzem elhibázottnak, mert haladiság és maradás organikus egysége valójában nem jön létre a szövegekben, hanem azért, mert a szintetiko-organikus egység tétele eltakarja ezen szövegek
valódi innovatív teljesítményeit. Szegedy-Maszák Mihály egy nagyon fontos tanulmányában1 nemrégiben arra hívta fel a figyelmet, hogy a módszertani újdonságok és az innovatív
erő immár nem feltétlenül állnak egymással egyenes arányosságban. Érdemes és nagyon
ajánlott figyelmeztetnünk egymást, hogy a franciák már nem téglaporral tisztítják az
ágyúk csövét, de hosszabb távon mégiscsak akkor járunk jól, ha tudománytörténeti emlékezetünk tartós, ha vágyott újszerűségünk nem a korábbi elméleti megfontolások, korábbi
hiteink azonnali, túlbuzgó, kritikátlan, neofita elfelejtésén alapul. A reflektáltság fontosabb az újdonságnál. A felejtésre pedig nem kell kifejezetten törekedni. A modern – magyar – irodalom – történet című kötet szövegeinek legfőbb értékét én éppen ebben: a felejtésre nem törekvő reflektált valamilyenségben látom.
Ha valaki az irodalomelmélet történéseit nem csupán fejlődéstörténetként, de mindig
hozzáférhető készletként is képes kezelni, akkor előfordulhat, hogy Kosztolányi Dezső
Őszi reggeli című versét olvasva újra jóllehet divatjukat múlt, ám attól még hasznos
grammatikai fogalmakat fog használni (Kiss László). Pilinszky időkoncepcióját a filozófia
(Hankovszky Tamás), Nemes Nagy Ágnes prózaverseit a képleírás retorikája (Hernádi
Mária), Weöres Sándor korai kísérleteit a zeneelmélet (Pethő Ildikó), líráját a szimbólumelméletek (Újvári Edit), színjátékait pedig a mítoszkritika és a népi kultúra kérdései felől
interpretálja majd (Ócsai Éva). Babits regényeinek megértéséhez a látás-elméleteket (Bakonyi Veronika), Karinthy Faremidójához A tragédia születését (Kocsis Lilla), Déry Tibor
Szerelem című novellájához pedig a poétikai-retorikai szempontrendszert hívja segítségül
(Bordás Sándor). Örkény egyperceseit társasnyelvészetileg (Kötél Emőke), Bodor Ádám
regényeit onomasztikailag és identitás-elméletileg (Bányai Éva), Nádas Péter filmnovelláját kép- és narrációelméletileg (Molnár Zsuzsa), Nádasdy Ádám szövegét pedig a bibliai
hermeneutika eszközeivel interpretálja (Nagy Márta). De akkor sem érzi magát kínos
helyzetben, ha egy elfelejtett irodalmi műhely vagy egy éppen egy irodalmi vadászbarátság
dokumentumai felé fordul kiszámíthatatlan figyelme (Iván Zsuzsa, Sánta Gábor). Mivel itt
arra van szüksége, visszatér a pőre filológiához. Megteheti, hiszen azt a nyelvet is beszéli.
Manapság az egynyelvű tanszék a divat. Amikor a szegedi Modern Magyar Irodalmi
Tanszék vezetését nemrégiben átvette Odorics Ferenc, sokan attól tartottak – a tágabb
kontextust figyelembe véve: nem is alaptalanul -, hogy a sokszínűségnek ezzel vége, a me1

SZEGEDY-MASZÁK Mihály: Irodalomtörténeti elképzelések a New Literary History című folyóiratban. In Az irodalomtörténet esélye. Irodalomelméleti tanulmányok. Szerk.: Veres András. Bp.,
Gondolat, 2004. 296 l., 2680 Ft.) – Lásd még recenziómat: „Mindegy, hogy hogy’, csak nehogy
sehogy”. Literatura, 2005. 2. 240-247.

100

tiszatáj

dialitás-elméletekkel újrafutózott kései retorikai olvasás leuralja a terepet, a második
emeleti folyosót pedig hemzsegve-szörcsögve elözönlik a dekonstrukció csereszabatos,
szappantartó-fejű droidjai. Jönnek a klónkatonák – vagy maguk a buckalakók. Én ezt
a kötetet olvasva úgy látom, hogy ezek az aggodalmak megalapozatlannak bizonyultak.
A színvonal, persze, nem egyenletes. Én legalábbis úgy vélem, hogy Babits értelmezője
a választott metódus történeti beágyazottságát, Déryé a módszer alkalmazásának finom fogásait, Mészölyéi a vizsgálat tárgyává életművet, Bodoré az elméletek házasíthatóságának
szabályait, Nádasdy Ádámé pedig a megírás műveleteit jobban ismeri, mint a többiek.
Néha alacsonynak találtam a reflektáltság fokát, néhol hiányoltam az érvelés összetettségét, némely ponton pedig túlzottnak találtam a fennálló kánonokhoz való ragaszkodást.
Ha pedig úgy gondoljuk, hogy a módszertani készletből történő választáskor a szöveg igényére hallgatunk, tudjuk azonban azt is, hogy a szöveg csak miáltalunk képes a megszólalásra, igényeinek szóvá tételére, akkor teljesen bizonyos, hogy még hosszabban és még
elmélyültebben kell elidőznünk, mielőtt nekifogunk az applikációnak. (Hogy hogyan és
meddig – talán épp ezek ennek az iskolának a legmeghatározóbb alapkérdései.) Mindent
összevetve azonban mégiscsak létrejöhetett itt egy olyan (sem az Ilia Mihály, sem az Odorics Ferenc iskolájában tanultaktól nem idegen) műhely, amelynek beszélői néha régi,
néha új elméleti ajánlatok szövegközpontú, koncentrált, esetenként szélsőségesen egyoldalú csúcsrajáratásával nem mindig csupán simogatják a mindig maradéktalan centralizációra törekvő akadémiai diskurzus sertés testét, az undokot.
Régebben – a humanista hagyományoknak megfelelően – kicédulázott (jórészt: módszertani) bölcsességek borították az íróasztalomat körülvevő függőleges felületeket. Ma
már csupán egyetlen ilyen cédulám van. A sokak számára undorítóan divatos (ám attól
még hasznos) német gondolkodó 134. töredékének utolsó előtti mondata áll rajta. Egyszerű kis mondat, bár akárkitől azért nem származhatna, mindenesetre nekem mostanában fontos – és már az eredetiben is kurzív. „A legnagyobb lelkiismeretességet összekötni
a legnagyobb brutalitással”.2 Még több lelkiismeretességet és még több brutalitást kívánok valamennyiőnknek.

Szilasi László

2

Walter BENJAMIN: „A szirének hallgatása”. Válogatott írások. Ford.: SZABÓ Csaba. Bp., Osiris,
2001. 115.

2006. július

101

Nagyon fáj
NÉMETH ZOLTÁN: A HALÁLJÁTÉK LEKÜZDHETETLEN VÁGYA

Meglehetősen ritka, hogy egy verseskötet olvasását
a nyugtalanság, a zavar, az elismerés és az elutasítás érzéseinek egymást erősítő kavargása kíséri. Betegségről,
kórházi élményekről, illetve az ezzel kapcsolatos szorongásokról, netán a szorongások szülte halálfélelemről
már sokan, sokféleképpen írtak, ám a Németh Zoltánéhoz hasonló száraz, naturalista, szókimondó, a szenvedés lírai közhelyét egészen új fénybe állító nyelvet csak
nagyon kevesen használták. Az alcím műfajmegjelölése
szerint „verses halálnapló”-nak íródott kötetet megdöbbentő erővel nevezi néven a betegség és a kórházi
kezelés okozta szenvedéseket, illetve mutatja be azt az
utat, mely a test romlásának első jeleitől egyenesen veKalligram Kiadó
zet a kórtermekig, onnan pedig a lelki összeomlásig.
Pozsony, 2005
128 oldal, 1700 Ft
Addig a felismerésig, hogy hiába az orvosok igyekezte,
hiába a beteg türelemmel viselt hosszú szenvedése,
a biológiai folyamatokat csak lassítani lehet, visszafordítani vagy legyőzni nem.
Németh Zoltán tizedik könyve, egyben harmadik verseskötete, mindeközben ahhoz
a nyelvi-poétikai kísérlethez kapcsolódik, melyet a szerző A perverzió méltósága című,
2002-es kötetének verseiben dolgozott ki, és indított útjára. Abban a kötetben a test törvényeinek, illetve az ehhez kapcsolódó nyelvi eseményeknek a problematizálása a szexualitás tabunak számító, durva, obszcén, véres és valóban perverz rétegei felől történt. Azokban a szövegekben a pornográfia jelenléte már az obszcenitás legitimációját tette kérdésessé, nem mintha Catullus vagy Martialis óta kevésbé lenne prűd a mindenkori olvasóközönség. A szadisztikus kéjelgés taszító irodalmi eseménye a nyelv tiltott, legfeljebb az
intim beszélgetésekben létező, de írott formában csak ritkán megjelenő szeleteit tárta fel:
újszerű metaforákat, izgalmas jelzőket, nyomdafestéket alig tűrő négy és ötbetűs szavakat.
Sade és Bataille nyomdokain Németh akkor egy akár botrányosnak is tekinthető könyvet
írt, mely azonban a kötet utószavában is világosan jelzett, az irodalomtörténész körültekintésével megfogalmazott önreflexív beszédhelyzetének köszönhetően sokkal inkább az
erkölcsi és poétikai határok átjárhatóságáról, illetve a „magas” irodalmiság és a közönségesség összekapcsolhatóságáról szólt. Németh már abban a kötetben eljutott alapkérdésének megválaszolásáig, hogy tudniillik igenis létre lehet hozni egy efféle költészetet a kortárs líra törekvéseivel párhuzamosan, a provokáló tematika mellett a nyelvi-formai történésekre helyezve a hangsúlyt.

102

tiszatáj

A haláljáték leküzdhetetlen vágya azonban az akkori eredményeket is értékelhetőbbé
teszi, amennyiben a saját testünk működésével kapcsolatos élmények megfogalmazhatóságának problémájára kérdez rá. Hiszen ahogy az udvarláson, a csábításon, sőt a szerelem
minden formáján túli, a test legsötétebb vágyait kielégítő szexualitás, illetve a lángoló szexuális fantázia eseményeire sincsenek – pláne egy irodalmi diskurzusban is használható –
szavaink, ugyanúgy nem tudunk a betegséget körülvevő, eredendően szintén testi eseményekről sem beszélni, talán még önmagunknak sem. A három ciklusba rendezett kötet középső részében a naplószerűen megszólaló figura egy urológiai osztályon töltött tíz napját
idézi fel ötven, jellemzően rövid, néhány soros, legtöbbször a tényközlés egyszerűségével
sokkoló versben. Azaz egy olyan helyre kalauzol el, ahol „az emberek mind véreset vizelnek” (Kórház), és ahol az „alvadt vérdarabok” vizelés során hullnak alá, mondhatni, a szavak helyett is: „folyik a desztillált víz belém / óránként viszik el alólam / a vödrökben a véres gennyes / vizeletet” (24 óra mozdulatlanul). De ezen a helyen gyakorlatilag minden
véres, a lepedőtől a csempén át a wc-ülőkékig, minden vér- és genny- és húgyszagú, ahogy
mindenfelől fájdalmas nyöszörgés, sőt gyakran üvöltés hallatszik. A szövegek nyílt brutalitása furcsa módon mégis inkább együtt érzővé tesz, mintsem elutasítóvá, ami elsősorban
az ugyancsak kínálkozó hatásvadász eszközök elkerülésének köszönhető.
A két kötet közötti kapcsolatot tovább erősíti, hogy míg a korábbiban a szexualitás és
a férfiasság uralma vált a versek egyik fő témájává, itt mintegy megfordul a képlet: a test
nem csupán vonzerejét veszti el, de nemi értelemben működésképtelenné is válik, épp
a különös kegyetlenséggel felhelyezett katéter miatt. Az átmenetet ugyanakkor árnyalja,
hogy az új kötet első ciklusában egy tüdőszanatóriumban töltött közel egy hónap versben
is kommentált eseményei között még feltűnik a vidám, a nővérkékkel flörtölő beteg alakja,
és ehhez képest válik a férfiasság később már-már távoli, absztrakt fogalommá – például
épp a Férfiak című versben: „abszolút természetes: / anyaszült meztelenül fekszünk, / és
óránként igazgatják a véres / hímvesszőket a női alkalmazottak”, illetve: „a kórházi nővér
»ápolt, puha ujjai«-val / »körülfogja a hímvesszőt«-t a »metszően / fehér oldalhelyiség«ben (…) egy ujjnyi vastag cső halk sóhajtással / hagyja el a hímvessző hasítékát” (Kórház)
De ebből az idézetből az is jól látszik, hogy a versben idézőjelek között közölt félhivatalos
terminusok a beszélő önmagára ismerésének eszközei, ugyanúgy, mint az újszerű, a hétköznapitól teljesen eltérő élmények, melyek tulajdonképpen az önkép és ezen belül
a méltóság fenntartását teszik lehetetlenné. Mellesleg kiválóan illusztrálja ezt a helyzetet
a borító is (Hrepka Tibor munkája), melyen két, a röntgentechnika miatt koponyának látszó
fej, illetve a szájakból kinyúló, egymást kereső nyelv látható.
Az önfelismerés azonban már egy általánosabb tapasztalat, mely a média sugallta,
a fogyasztói tömegkultúra által felfestett test-ideál hamisságára is reflektál. A kötet a maga
depresszív, mégis tárgyilagos hangvételével pontosan jelzi, hogy a „biztonságos, tiszta,
száraz érzés” helyett kiszolgáltatottság, vér és veríték a beteg, vagy előbb utóbb megbetegedő ember osztályrésze. A magazinok és a életmódműsorok tanácsaiban a test problémája az egészség megőrizhetősége, illetve a „sose halunk meg”-érzés felől artikulálódik,
a cél pedig a fittség, a munkabírás és a szexuális vonzerő fokozásának rózsaszín ígéretével
való manipuláció. A média mindeközben a test stilizált képét közvetíti, Barbie-testű nőkkel és izmos, illatozó férfiakkal, akiknek a fiatalság, a szépség, a karcsúság, a szabadság,
a romantika, az egzotikum, a fényűzés, az élvezet és a szórakozás, illetve a sohasem unalmas

2006. július

103

vagy szokványos élet könnyen elérhető, és kis odafigyeléssel szinte örökké megtartható
árunak látszik.
A versek azonban épp arra mutatnak rá, hogy bár a test a mai társadalomban is fontos
kommunikációs felület, amelyen a kor, a nem, a státusz, a vagyoni helyzet vagy akár a vallási hovatartozás is könnyen bemutatható, a mindenkinek egyformán kényelmetlen kórházi ágyon, a pizsamák alatt vagy a fent idézett meztelenségben ezek a különbségek azonnal eltűnnek. Németh számára a test elsősorban a betegségek fenyegetését és véletlenszerűségét, avagy a látszólag boldog életek mögötti szorongások okát jelenti, evidenciaként ismerve fel a test fokozatos és elkerülhetetlen romlását, az ilyen-olyan testi bajok
szükségszerű megjelenését és kétségbeejtő elhatalmasodását. A kötet mindeközben azt
a folyamatot is megpróbálja bemutatni, mely során a fetisizált értékek, melyek a hétköznapi
vágyak jellemző célpontjai, a kórházban többszörösen is átélt halálélmény következtében
átértékelődnek és univerzálissá válnak, mintha nem is létezne rajtuk kívül semmi sem:
„sok kis pötty, csillagok / a sötétkék pizsamanadrág égboltján” (A fájdalom anatómiája)
De a kötetnek a virtuális reklámvilág és a „valóság” ellentmondásainak megmutatására más eszközei is vannak. Ilyen például a szlovák szavak, sőt sorok használata, melyek
a média basic-angolja helyett, annak afféle paródiájaként kapnak helyet a szövegekben,
például: „lahnite si” (’dőljön hátra’), „uvolnite sa” (’lazítson’) vagy „zostaň tu navždy
a budeš zdravý” (’maradj itt végleg, és egészséges leszel’) stb. Persze a felvidéki költő nyilván más szempontokat is figyelembe vett, amikor épp a besztercebányai és a csorbatói
kórház, illetve szanatórium falai közé űzte versbeli hősét, és még inkább, amikor a szlovák
és a magyar nyelvű szavak egymásba kapcsolásával a szlovákul nem tudók felé idegenségélményt, a mindkét nyelven értőknek viszont bizonyára identikus otthonosságot közvetít.
Az azonban mégis jelzésértékű, sőt kifejezetten ironikus gesztus, hogy a test körüli diskurzusok „up-date diéta”- és „fittnes center”-féle, fellengzősen angol kifejezései helyét épp
a szlovák terminusok veszik át.
A másik eszköz a kórház mint helyszín ábrázolása. A test játékának szabadsága és felszabadultsága ugyanis szöges ellentétben áll a kórházi osztályterem több részletre kiterjedő, szigorú fegyelmével, illetve az ezt szavatoló hierarchiával, melyben a beteg, aki itt
végképp nem lehet ura a testének, legalul helyezkedik el. Jellemző e szabályrendszerre,
hogy nők és férfiak elkülönítve gyógyulnak, azaz a kórházon kívüli rendhez képest merőben szokatlan helyzetben. Hiszen miközben a falakon kívül minden a testek interakciójáról, azaz a férfi és a nő hétköznapi (akár munkahelyi) kapcsolatainak áterotizáltságáról
szól, a kórházban, legalábbis a kérdéses osztályokon, erről szó sem lehet. Merőben szokatlan, de annál érdekesebb megoldásként egyébként, hogy négy Kórház című vers is szerepel a kötetben, ami a további sokszorozás lehetőségének felkínálásával épp e különös
szabályrendszer kiterjesztésének gondolatával játszik el. Mintha akár minden vers ez alatt
a cím alatt, erről a problémáról szólhatna, talán nem is csak ebben a kötetben.
A könyv harmadik ciklusa a kórház után, a fikció szerint Indiába utazott szerző verseit
gyűjti össze, de ezek a versek – melyek a keleti filozófiák segítségével próbálnak számot
adni a betegségélmény során megváltozott értékrendről és létszemléletről – már messze
nem olyan izgalmasak, mint az első és a második ciklus szövegei. Talán el is maradhatott
volna a kötetnek ez a része, hiszen – mint Kukorelly Endre is megjegyzi az Élet is Irodalomban közölt kritikájában (2005/??) – vélhetően a koncepcióadás és kompozícióképzés

104

tiszatáj

félreértett és felesleges kényszere tette a költő számára szükségessé. Érthetők a szándékai,
hogy ugyanis a kórház és az ottani szenvedések előtti és utáni életet megpróbálja élesen
elválasztani, csakhogy ezt a distinkciót e nélkül is jelezni tudja, például (a harmadik) Kórház – „A kórház beleírja véres betűit / Ebbe a testbe is.” –, vagy a Negyven kiló („három
gramm a lélek, / de a kórházban gyorsan / összegyűjt belőle az ember / vagy negyvenkilónyit”) – című versekben. Így aztán afféle didaktikus túlzás, hogy minden szöveget ebbe az
erőltetett koncepcióba zsúfol – sőt ezt még meg is magyarázza –, és emiatt a kötet belső
történetének több figyelmet követel, mint az egyes verseknek. A kórházról kórházra járó,
majd Indiába utazó, és ott eltűnő szerző, illetve az ez után megtalált kézirat története pedig túlságosan közhelyes ahhoz, hogy erre fel lehessen építeni egy ilyen, kifejezetten újat
kereső kötetet. Ráadásul, úgy érzem, senki sem várná el, hogy épp ezekből a versekből egy
efféle, valahonnan valahová eljutó gyűjtemény álljon össze. Kicsit olyan ez, ismerünk erre
is példákat, mint amikor a kiváló novellista minden áron nagyregényt szeretne írni: felesleges, hiú ábránd.
Végül érdemes arra is odafigyelnünk, hogy bár a magyar költészet az utóbbi évtizedben – főleg a fiatalabb költők munkáiban – a könnyedebb, játékos, sőt néhol a kifejezetten
vicces hangvétel felé fordult, és az ennek alárendelhető nyelvi eszközöket részesítette
előnyben (Varró Dániel, Orbán János Dénes vagy Karafiáth Orsolya munkáira gondolok)
– 2005-ben Németh Zoltán mellett még két harminc körüli költő, Acsai Roland (Alagútnapok) és Lövétei Lázár László (Két szék kell) is olyan verseskötettel jelentkezett, melyek
mintha szembe mennének ezzel a tendenciával. Mindez még akkor is említést érdemel, ha
e három, egyenként is kiváló könyv megérkezését hatékonyan készítette elő Borbély Szilárd kiváló, több irodalmi díjat is begyűjtő 2004-es verseskötete, a Halotti pompa, mely
látványosan mutatta meg, milyen lehetőségei lehetnek a mai laza, akár olvasóbarátnak is
nevezhető szövegek között a tragikust újszerűen megszólaltató, komoly, ám önmagát nem
reflektálatlanul komolyan vevő költészeteknek. Németh Zoltán, aki A széttartás alakzatai
című tanulmánykötetében részletesen is számot vetett a „fiatal irodalom” egyes irányzatainak kihívásaival, ezen az úton jár. Nem riad vissza a tabuk kimondásától, vagy a megszokottnál nyersebb, durvább, kegyetlenebb megfogalmazásoktól, miközben olyan kérdéseket érint, melyeket a nyilvánosság társadalmi konvenciói eddig nem tűrtek meg. Holott,
miként A haláljáték leküzdhetetlen vágya is bizonyítja, az efféle normaszegés nem morális, hanem kifejezetten esztétikai kérdés. És épp ettől lehet ez a könyv igazán felkavaró olvasmányélmény.

Bedecs László

Lapzárta után kaptuk a szomorú hírt, hogy Domokos Mátyás író,
irodalomtörténész 78 éves korában elhunyt. Tiszatáj-díjas szerzőnktől
következő számunkban búcsúzunk.
Tiszatáj-díj és -jutalom. Június 15-én a Bartók Béla Művelődési Központ nagytermében adtuk át a 2006. évi Tiszatáj-díjat. A Tiszatáj Alapítvány Kuratóriuma
ebben az évben Tornai József munkásságát ismerte el. Kedves szerzőnk 1968-tól
– sok kiváló verssel és esszével – folyamatosan jelen volt a Tiszatájban. Harmadik alkalommal ítélt meg a kuratórium Tiszatáj-jutalmat, melyet ezúttal Nagy
Koppány Zsolt érdemelt meg írásaival. A díjat és a jutalmat Ott József, a Csongrád Megyei Közgyűlés alelnöke adta át. Ugyanekkor mutattuk be Baka István
életműsorozatának harmadik kötetét (Publicisztikák, beszélgetések), melyről
Bombitz Attila, a kötet szerkesztője és Olasz Sándor főszerkesztő beszélt. Közreműködött Galkó Bence, a Szegedi Nemzeti Színház tagja.
*
A Petőfi Irodalmi Múzeum, a Németh László Társaság és a Tiszatáj Alapítvány
június 9-én a Károlyi-palota Lotz-termében mutatta be Németh László Naplóját,
mely a Tiszatáj Könyvekben jelent meg. A kötetről Füzi László irodalomtörténész
beszélt, közreműködött Havas Judit előadóművész, Németh Ágnes, a kötet öszszeállítója és Olasz Sándor főszerkesztő.
*
Tiszatáj-est volt június 12-én az orosházi Petőfi Művelődési Központban. Az esten Balogh Tamás író, Hász Róbert író, szerkesztő, Olasz Sándor irodalomtörténész, főszerkesztő és Zalán Tibor költő vett részt. A Tiszatájban megjelent művekből Szívós László, a Szegedi Nemzeti Színház tagja olvasott föl.
Augusztusi számunk tartalmából
TORNAI JÓZSEF, LÁSZLÓFFY CSABA, MEZEY KATALIN, LACKFI JÁNOS versei
DANTE MARIANACCI, HATÁR GYŐZŐ, KIRÁLY LEVENTE, NAGY KOPPÁNY ZSOLT,
ORAVECZ IMRE prózája
PÁL JÓZSEF, PAYER IMRE, SZÉNÁSI FERENC tanulmánya

Ára: 350 Ft
Előfizetőknek: 300 Ft

S

I

f V

» ^ •»

a » v w >» v

