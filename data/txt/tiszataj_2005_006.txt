S/Í9SC

" G

S
I

QJ
G
G

ÊH
I

O

CO

G)
O
O

-O

Q

a
o

I

O

o
I
W
fe
O
fe
O
fe
O
fe
O
N
co

a
co

-a
CD
5s1
CO
CO

•O

6
•

/

2005. Junius

tiszatáj
IRODALMI FOLYÓIRAT
Főszerkesztő:
O L A S Z SÁNDOR

Szerkesztő:

HÁsz

RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
=7
Nemzeti Kulturális Alapprogram
Jr^rTl
W
támogatásával.
NliMZrri KULTURÁLIS ÖRÖKSÉG

minisztériuma.

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.

Internet: w w w . t i s z a t ^ j . h u e-mail: t i s z a t a j @ t i s z a t a j . h u

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 6. SZÁM
2005. JÚNIUS
ANTUN ŠOLJAN: Šubić Zrínyi Miklós (Kollár Árpád fordítása) ...

3

SLAVKO MIHALIĆ: Metamorfózis (Fenyvesi Ottó fordítása) .........

11

VLADO GOTOVAC: A nem teljesen lerombolt világ (Fenyvesi Ottó
fordítása) ...............................................................................

12

ANTUN ŠOLJAN: Vendéglőben, ebéd után (Fenyvesi Ottó fordítása) .......................................................................................

13

VIKTOR ŽMEGAČ: Irodalomtörténeti paraméterek és a horvát irodalom (A ’kis’ és a ’nagy’ irodalmak) (Hász-Fehér Katalin
fordítása) ...............................................................................

14

LŐKÖS ISTVÁN: Jegyzetek a croatohungarus tudatról ..................

21

JOSIP SEVER: Szentimentális produkció (Fenyvesi Ottó fordítása) .......................................................................................

30

DANIJEL DRAGOJEVIĆ: Esernyő alatt (Fenyvesi Ottó fordítása) ...

31

ARSEN DEDIĆ: Hazafias költemény (Fenyvesi Ottó fordítása) ....

33

MIRKO KOVAČ: Összeesküvők (Orcsik Roland fordítása) ............

35

IVAN ROGIĆ NEHAJEV: Vukovári posztumusz 92 (Fenyvesi Ottó
fordítása) ...............................................................................

38

PAVAO PAVLIČIĆ: Ivan Radak levele, melyet Észak-Itáliából küldött barátjának városukba (Kollár Árpád fordítása) ..........

40

TOMISLAV MARIJAN BILOSNIĆ: Balkán Blues (Fenyvesi Ottó fordítása) ...................................................................................

44

LUKÁCS ISTVÁN: Szegényhorvátköltő szegényemberversei (Antun Branko Šimić [1898–1925]) ..........................................

45

ANTUN BRANKO ŠIMIĆ: Szegényemberek; Szegényemberek napja;
Szegényemberek tekintete; Két szegényember ebédje; Déltől délig táplálkozó szegényemberek; A szegényemberhez;
Ablakok a szegényemberek házain; Szegényemberek szerelme; Post scriptum; Pohárköszöntő; Vég (Lukács István
fordításai) ..............................................................................

49

BRANKO ČEGEC: A horvát irodalom és a megdicsőülés montírozása (Kollár Árpád fordítása) ..............................................

56

ZVONKO MAKOVIĆ: Az idegen (Fenyvesi Ottó fordítása) ..............

59

GORAN TRIBUSON: A kartográfusok összeesküvése (Kollár Árpád
fordítása) ...............................................................................

63

BRANKO MALEŠ: Minek nevezzelek? (Fenyvesi Ottó fordítása) ..

67

JAGODA ZAMODA: Három miniatűr (Slava Raškaj a műteremfestő; Várakozás; Anna és Oszkár) (Fenyvesi Ottó fordítása) .......................................................................................

69

BRANKO ČEGEC: [20th century, fox] (Kilenc töredék a szerelemről és a halálról) (Virág Zoltán fordítása) ...........................

71

GORAN REM: This Is Just A Love Song (Orcsik Roland fordítása) .......................................................................................

74

MIROSLAV MIĆANOVIĆ: A gyilkos üstökös (Orcsik Roland fordítása) .......................................................................................

75

DELIMIR REŠICKI: Elmegyek Szecsuánba, hogy meghaljak a pandák között (Fenyvesi Ottó fordítása) ...................................

77

TVRTKO VUKOVIĆ: Blow up (Fenyvesi Ottó fordítása) .................

78

MILKO VALENT: Coitus reservatus (Balázs Attila fordítása) .......

79

ŽARKO PAIĆ: Az eredet vágya (Orcsik Roland fordítása) .............

90

FRIED ISTVÁN: Ambivalencia és regénytörténet (Miroslav Krleža
Az ész határán újraolvasása) ...............................................

94

Tájkép repedésekkel (Virág Zoltán beszélgetése Goran Remmel) (Orcsik Roland fordítása) ............................................ 103
Életrajzok .....................................................................................

110

Szerkesztői asztal ............................................. a belső borítón

ILLUSZTRÁCIÓ
HORVÁT FESTŐMŰVÉSZEK alkotásai a 32., 37., 39., 58., 62., 66.,
68., 70. és a 76. oldalon,
a címlapon OTON IVEKOVIĆ Zvonimir király koronázása c.
festménye
Horvát számunkat Virág Zoltán állította össze és szerkesztette.

ANTUN ŠOLJAN

Šubić Zrínyi Miklós
Az utca homályos oldalán lépdelt Šubić Zrínyi Miklós, kimerülten mégis összeszedetten, az utca homályos oldalán. Hatalmas gesztenyék árnya csíkozta a kövezetet, ami az arcára vetülve vasutas bajuszra emlékeztetett. A lombok homályán
áttörve egy magas utcai lámpa kékes sugara világított szemébe, a fény a reménytelenség pókfonatával szőtte be arcát. Arca sápadt és elcsigázott volt.
Vonásai elernyedtek, lazított egy kicsit: még ötven lépésen keresztül, egészen
a fasor végéig óvja őt az árny. Azután jön a világosság, az oltalmat nem nyújtó
kereszteződés, tele zajjal és csillogással, tele fényűző kirakatokkal és nyugtalan
embertömeggel, tele szédítő mulatságokkal, álcázott fenyegetettséggel. A várfalról jött, ahol harc folyik, a város szívébe, hol mintha mi sem történt volna, vakmerően pezseg az élet.
Bár Miklós Kapitány tisztában volt a rá váró megpróbáltatásokkal, melyektől
még elválasztotta őt a homály és a fatörzsek sánca, nem lassította meg lépteit.
Tudta, ha kitör a tisztásra a sötétség erődítményéből, felkészülten áll majd az eljövendők elé. Már látta a fénycsóvákat, hallotta az üzletek kábító zsivaját, de
benne még másfajta villámok cikáztak, másfajta mennydörgés dübörgött: a Kapitány még néhány perccel ezelőtt fénylő trombiták hangjára, selyemzászlók neszére, szablyák csattogására figyelt. Bármi történt is itt benn a városban, tudta,
a csata soha nem érhet véget.
És százötvenkét centiméternyi szolgálati magasságából büszkeségének szédítő
magasába emelkedve a Kapitány eltökélten lépdelt a város felé. Ki tudja, nélküle,
a Kapitány nélkül létezne-e ma egyáltalán ez a város? Ki óvta volna ezt a századok kövezetén sodródó dióhéjat. A várost, mely olyan, mint egy kőhalom, ahol
úgy élnek az emberek, akár egy szürke vízibogár kolónia: csak a kövek tartják
őket össze. Emeld csak fel a követ, és szanaszét szaladnak.
Ám ő, a Kapitány ezekért a kövekért vívja harcát. Idegen kövekért, mert neki,
a magasság teremtményének még a közöttük lévő emberek is idegenek. Ez a harc
nem az én harcom – tudta jól a Kapitány –, csak látszólag vagyok testvére és szövetségese ezeknek az embereknek. Közös balsorsunk köt össze minket, mert be
vagyunk kerítve, s a falak lassacskán összeroskadnak az öregség és az ellenség
aknái miatt. Még ha az ideiglenesség hosszabb ideje is tart, a testvériség bizony
ideiglenes állapot. Mert hát mi köze neki, mi köze is lehet neki hozzájuk.

4

tiszatáj

A Kapitány átlátott rajtuk, ahogy a testvériségen is. A céljaik csak látszólag
egyeztek. Ők nem fogják fel a harc értelmét. Tökéletesen egyedül volt – magánháborút vívott. Egy félig romos erődítmény és félig-meddig szétszéledt nép védelmezője volt, bár oltalmazottjainak sem hite, sem ereje, sem erkölcse nem volt
többé. Mégis kész volt áldozatot vállalni. Készen állt utolsó leheletéig küzdeni az
idegen kövekért, idegen testvérekért, de a saját háborújában.
A kereszteződésben most tűzijátékként robbant szét körülötte az élet. A Kapitány vonásai megkeményedtek, büszke és megvető szemei szikrát szórtak a járókelők felé. A férfiak lesütött szemmel húzódtak félre, a nők előzékenyen illatfelhőikbe burkolták őt, a villamosok pedig lassítottak, hogy utat engedjenek neki.
A Kapitány inkognitóban járt közöttük. De még ha nem is ismerték fel, mindannyian az ő katonái voltak. Ez az ő hadserege, amely céltalan bolyong parancsra
várva. Megrendülten szemlélte a zavart és a tehetetlenséget. Benne bízott mindenki, noha ő tudta csak igazán, mennyire értelmetlen parancsokat adhat csak
nekik, és milyen kevéssé függ tőlük a csata végkimenetele. Mindannyiunkra, ki
tudja már hányadszor, ugyanaz a vereség vár, mint nagyapáinkra és fiainkra. Viszont erre a gyáva seregre semmit sem lehet rábízni: nincs menekvés, és ők
semmi esetre sem tekintik jutalomnak azt, amit e csatában kivívhatnak maguknak: a bátorság, az emberi mivolt megőrzése és a posztumusz érdemrendek adta
öntudatot. A Kapitány akaratlanul is a mellére csapott: az én szablyám harca itt
az egyetlen, az igazi.
Ők pedig öncsalással nyugtatták magukat, vagy igyekeztek mindent elfelejteni. Nem mertek belegondolni, milyen közel is van az ellenség. Csak azért nem
menekültek eszeveszetten, mert még bíztak a Kapitányban. Ő a falakon virraszt!
A Kapitány nem hagy el minket! És a Kapitány, bár legszívesebben kifakadt
volna, nem mondhatta el nekik az igazat: hogy a vereség fagyos kezei már az ő
halhatatlan lelkét is megérintették, hogy a várfalakat rongáló repedések lassan
már a város utcáit is behálózták, hogy már a bukás örvényei tátongnak a lába
előtt.
Még senki sem retteg a veszélytől, mert még senki sem ismeri igazán. Még
Miklós Kapitány sem fél, holott ő tisztában van, de még mennyire hogy tisztában
van vele! Nem létezik olyan erőd, amelyik menedéket nyújthatna. Mert a ravasz,
szétszivárgó és láthatatlan ellenség már köztünk ólálkodik. Kései órákon már
a szomszéd tereken kavargó szélben is őt hallani. Énekeinkben váratlanul idegen
dallamok, idegen szavak bukkannak fel. És az elővárosok földszintjeiről (ahol
alacsony párkányokon nyílnak a rózsák) kikandikáló szende fejek már az ellenséghez tartoznak.
Hiszen az ellenség is tudja, a Kapitány nélkül elesik a város. A Kapitány alacsony, de figyelemre méltó teremtés. Rajta függ minden védő szeme: reményeik
egyetlen éltetője a Kapitány. A város elbukik, ha a Kapitány feladja a küzdelmet.
Ám nem árthat a városnak sem ágyú, sem roham, ha a halhatatlan lelkű Kapi-

2005. június

5

tány kitart mellette. Az ellenség ezért kémeket küld a városba, hogy alattomos
módon leszámoljanak a Kapitánnyal, hogy aztán minden könnyedén mehessen
a maga útján tovább.
És a város tele van kémekkel, akárcsak csipkebogyóval. Lehet, a városban
a kémeken kívül nincs is már más – csak még nem tudatosult bennük az átváltozás, az abszolút fölény, és még haboznak fölfedni kilétüket egymásnak.
A Kapitányt könnyű megölni. A Kapitány magányosan járkál, védtelenül és
büszkén. A Kapitány nem figyel a háta mögé. De ők nem akarnak vérontást az utcán, nehogy kicsírázzon a kövek között a bosszú. Ők a Kapitány halhatatlan lelkét
akarják megkaparintani. Nem pusztán a vereségét, a megbecstelenítését követelik. Nemcsak azért, hogy Kapitány nélkül maradjon a sereg, de hogy ráébredjenek, többé soha senki nem lehet olyan, mint a Kapitány. Hogy semmi sem ismétlődhessék meg többé, hogy végéhez érkezzen a történelem.
Ezért csapdát állítanak a Kapitánynak. Megkísérlik lepénzelni őt, elcsábítani
nőkkel vagy behálózni fondorlattal. Minden lépés kelepcét rejt számára, de hiszen az egész város is egy nagy csapda. Váratlanul ismeretlenek hivatkoznak rokoni szálakra – mi mindannyian egymás földijei vagyunk! – a parkban játszó
gyerekek más jövőt követelnek maguknak, a kocsmában a részegek nyájasan italt
kínálnak, a kirakatok pedig keleti fényűzéssel csalogatnak. De a Kapitány, a spártai Kapitány nem inoghat meg. Neki minden nap ki kell mennie a falakra, és
minden nap át kell látnia a veszedelmet.
Maga a történelem is csapdát jelent a Kapitány számára. Mert hasonlatos egy
a múlt örvényéből kiemelkedő, hatalmas hídhoz, melyen át kell haladni, nem tekintgetve se jobbra se balra, nehogy alászédüljünk. És a homályos üzenetek,
a megfejthetetlen örökség emlékei egyaránt megfordulnak a támadók meg a védők
kezei között, ők pedig tétován fogadják ezeket, akár a gyanús tallérokat, a fejek és
írások tömkelegét. Hamis próféták, a kétely kereskedői, a gyanú házalói környékezik meg a Kapitányt. Mennyi Szulejmán halt meg már, mennyi Mehmed pasát
nőtt be már a fű, és mennyi ívelt várfalat hántottak már le a város szívéről. És
a harcot továbbra is a régi, elrongyolt, megfakult zászlók alatt kell megvívni.
A holtak kikelnek sírjaikból, és üres, semmitmondó tekintettel állnak lesben az
utcasarkokon.
Ám ők mindannyian, élők és holtak, támadók és védők, kémek és hűséges hősök, mind-mind a Kapitány fölé emelkednek, mert mindannyian emberfelettiek.
Az egész világon egyedül ő, a Kapitány marad meg emberi léptékkel mérve valóságosnak. És ő emberként oly védtelen, csupasz és kicsiny, úgy lépdel itt a világban, mintha egy hatalmas erdőben járna. Az erdő felett pedig még több felfoghatatlan csillag ragyog. De elhessegetve minden kérdést, minden gyanút, ő a városfalakon marad, síri őrségén, hogy ellássa az elődei által rámért feladatot.
És csak egyetlen kérdés lebeg előtte: kirohanjon-e a várból sisakkal a fején,
egyfelől szuronnyal, másfelől szablyával, hogy a maga fenségességében, a dicső

6

tiszatáj

halál fényében mutatkozzon meg az ellenség előtt, vagy szinte észrevétlen, ilyen
parányi és közönséges formában maradjon tovább is a várban, nap mint nap
szembesülve a betegekkel, hogy toldozza-foldozza a falakat és felrázza a csüggedőket. Az egyetlen lényeges kérdés hát: hogyan lehetne kitartani?
És csak egyetlen reménye maradt, csak az összeillesztett tenyerek pedagógiája: hogyan hagyhatna az utódokra nagyapáik kicsorbult szablyájánál erősebb
fegyvert, hogyan adhatna át nekik valamit saját büszkeségéből, lemondásaiból és
áldozatkészségéből?
És hogyan hagyhatna örökül nekik egy biztos jelet, melyről felismerhetnék az
ellenséget?
Neki, a Kapitánynak, jó orra volt ehhez. Felismerte az ellenséget még mielőtt
előbukkant volna belőle maga az ellenség. Hogyne ismerné fel tehát Szokolovics
Mehmed pasát, aki vele szemben áll a villamosmegállóban, és szinte valóságnak
tetsző kezével int neki.
Testes, két méter magas ember, színlelt nyájassággal úgy tesz, mintha nem
lehetne felismerni őt, mintha becsaphatná a Kapitányt. Nyájassága csak a közelében tartózkodóknak, a villamosra várakozóknak szól; álarcát egészen a végső
leszámolásig viseli majd.
– Szervusz Miklós! – szólt önnön magasságából Mehmed, túl hangosan és
negédesen. – Hát veled meg mi van, az anyját?! Ezer éve nem láttalak!
– Hát látod Meho, sok dolgom van – legyintett alant a Kapitány. – Ráadásul
gyötör ez a nyavalyás parlagfű miatti allergia is.
És hozzá akarta tenni: még egynéhány dologra allergiás vagyok. Tulajdonképpen annyi mindenre, hogy már nem focizik péntek délutánonként a skacokkal a Száva-parton.
– Szóval, minden maradt a régiben – mosolyodott el Mehmed.
– Mit tehetnék, egy könyvmoly mindig is könyvmoly lesz – nevetett fel szolgálatkészen a Kapitány. – Minden maradt a régiben.
A régiben, de tisztességben, tette hozzá magában, mérgelődve készséges, zavart nevetése miatt.
– Jelena érdeklődik felőled – mondta Mehmed, hogy fölényét a végsőkig kiélvezhesse. – Mindig figyelmeztet, adjam át üdvözletét, ha találkozom veled. Elnézhetnél talán egyszer hozzánk is.
– Talán majd benézek valamelyik nap – mondta hűvösen a Kapitány. – Add
át neki üdvözletem.
Merevsége láttán Mehmed hangosan és gondtalanul felkacagott. Megkezdte
az átváltozást a nyomorult janicsár. Ahogy az a kígyó Jelena is, ha igaz, hogy érdeklődik felőle. Jelena a Kapitány kiszemeltje volt hajdan, amikor még ilyen dolgokra is jutott ideje. „Barátnőjének” nevezte a lány, még ha nem is ismerte el ezt.
És amint Mehmed színre lépett, elárulta őt, odaadta magát ennek a töröknek. De

2005. június

7

mindez régen történt. Most mindketten átalakulóban vannak: milyen figyelmesek is lettek vele szemben. Ez a legfájóbb neki.
– Te is a villamosra vársz? – kérdezte tőle különös figyelmességgel az alávaló
Török. – Ha még mindig a Szávánál laksz, talán mehetnénk együtt.
– Nem lakom már ott – felelt szárazon a Kapitány. – Most itt élek a központban.
Hagyta, hogy hangjában elegendő megvetés tükröződjön a „szávántúli söpredék” iránt, és ő, a központlakó tudta, hogy elérte célját. Bár Mehmed pasa arcán
és tartásán semmi sem változott, mégsem tudott mit felelni erre. És a Kapitány
szemtelenül, kihívóan elmosolyodott a bajsza alatt. Mindaz, ami elválasztotta őt
Mehmed magasságától, Jelenától, az egész világtól, szétporladt e győztes mosolyban.
Mehmednek nem volt ereje hozzá, hogy felvegye az odavetett kesztyűt. Tétován legyintett egyet, s a villamos után futva felugrott rá az utolsó pillanatban.
A hitetlen janicsárok nem ismernek sem büszkeséget, sem becsületet, kiáltotta
volna utána a Kapitány, hogy győzelme teljes legyen. A Száván-túlra menekülnek, de ott is a helyük, hogy rozoga dúcokban végezzék elrabolt szabin nőikkel
együtt. Ez egyébként küzdelmük végső célja is: hogy elárasszák a világot tyúkóljaikkal.
A Kapitány folytatta őrjáratát. Körül kell járni az őrhelyeket, figyelni a jeleket.
Az egyik udvarból váratlanul vidám gyerkőcök csoportja özönlött köréje, oly
gondtalanok voltak, mintha nem is folyna háború. Valószínűleg épp véget ért az
iskola. Tanultatok rólam az iskolában – nézett rájuk melegen a Kapitány – lesz
majd elég erőtök a folytatáshoz?
És akkor a szőke gyerekfejek között felbukkantak, mintha csak egy virágos
réten sétálnának, Lovro Juranić és Sofija. Mint mindig, most is csak egymást
nézték, kis híján összeölelkezve jártak. Vidáman haladtak feléje, mint ki mindjárt
dalra fakad:
Csókolgatta a galamb
a fehér galambocskát...
Kicsinyek és védtelenek voltak, akárcsak ő maga, könnyen egy táborba tartozhatnának, ha egymáson kívül valami másra is figyelnének. De ők a csata forgatagában is, miközben világok dőlnek romba, kizárólag saját boldogságukról
tudnak.
A Kapitány becsületes szíve tehetetlen haragra gerjedt. Nem rájuk haragudott, hiszen ők vakok és boldogok, miként a gyermekek, hanem az alattomos ellenségre. Mert az ellenség küldi rokonát, Juranićot Sofija elé, aki tanárnőként
dolgozik egy zene vagy balettiskolában, éppen akkor, mikor ő őrjáratot tart a városban. Ilyen idilli állapotban, gyermekektől övezve állítják őket elébe, hogy emlékeztessék arra, amit már régen elveszített, amiről már végleg lemondott.

8

tiszatáj

– Hogy vagy Miklós? – csiripelték, akár a madarak. – Nem látni téged az emberek között. Merre jársz?
Talán tényleg megörültek neki, de lehet, csak megszokásból, udvariasságból
mutattak örömet. „Folyton az embereim között vagyok” – akart válaszolni nekik
a Kapitány. „Ti nem vagytok emberek között, ti egy vak, izolált világban léteztek!” Nem, a Kapitány nem irigykedett rájuk, csak sajnálta őket azért, mert ilyen
könnyedén megadták magukat.
– Szavamra, mi sem mozdulunk ki túl gyakran – panaszkodott Sofija. – Túlságosan lefoglalnak a családi teendők...
„A ti családi teendőitek fabatkát sem érnek.” – felelt nekik magában a Kapitány. „De nekem nincs többé családom; szétszéledtek, eladták magukat. Nemzetségem utolsó sarja vagyok, és most egy nagyobb családhoz, nemesebb nemzetséghez tartozom.”
– Hallom, teljesen elástad magad történelmi játékszereid közé. – mondta
Juranič. – Na ja, még ez a legokosabb dolog, amit manapság tehet az ember.
„Hát ez lenne az én rokonom, az én harcostársam?” – mondta a Kapitány.
„Ő is egy egyetemes katasztrófa áldozata lesz, és később majd megemlékeznek
a haláláról; de ő maga észre sem fogja venni, mert már halott, hiszen ma ez
a legokosabb. Elásta magát Sofija ágyába. Kisszerű élet ez, mely hatalmas halállal
végződik.”
Kiért vállalok hát áldozatot, kinek a nevében folytatok háborút? – kérdezte
a Kapitány, miközben figyelte a távozóban lévő, ölelkező szerelmeseket. De nyomban elhessegette magától a kérdést. Jól tudta, az ellenség küldte rá ezt is. Az áldozatvállalásra személyes sorsod kötelez, nem valami ócska indok.
Valaha a Kapitány is volt szerelmes. Egy tíz centivel magasabb lányba, aki
szégyenkezett emiatt. A Kapitány önzetlenül szerette őt, de végül átlátott rajta.
Nem, Jelena nem Mehmed miatt hagyta ott a Kapitányt, már jóval azelőtt leírta
őt. Amikor megpróbálta megosztani vele misszióját, ő nem hitt benne. Egyáltalán
nem hitt semmiben. Nem becsülte a Kapitány féltett gyűjteményét sem, a szobáját, ahol a múlt ereklyéit halmozta fel. Sem a kardok, sem a páncélok nem izgatták, de nem érdekelték a kéziratok sem. Kijelentette, elfogja a tüsszögés, ha
száz évnél régebbi könyvet vesz a kezébe. Ő abban a csalóka világban szeretett
volna élni, ami nem szól másról, csak a moziról és a táncról, a kirándulásról és
a flörtről. Ehhez nem volt szüksége a Kapitányra, hiszen nem követhette őt ide.
A Kapitány lemondott a lányról, még mielőtt az elhagyta volna. És azóta magányos.
Egyedül maradt, nem mintha nem adódott volna alkalom, mintha senki sem
csábítgatta volna. Emberek ezrei környékezték meg a Kapitányt, emberek ezrei
akarták magukkal rántani az élet forgatagába. De a Kapitány szilárd maradt, akár
csak egy magányos szikla a folyó közepén, és az áramlat megtört kemény mellkasán, mint ahogy most a járókelők sodra is megemlegeti őt.

2005. június

9

Volt egy barátja is, valamikor nagyon régen. Még ma is fájón beleborzong,
amikor eszébe jut. A barát megértette őt: osztozott eszméiben és a harcban. Ma
a jobbkeze, megbízható támasza lehetne. Azonban egyszer váratlanul emigrált,
vendégmunkásnak állt a pénz, a karrier vagy valami más illúzió miatt. Sokáig zokon vette tettét, gyáva árulónak tekintette, aki eliszkolt a küzdőtérről. Ám ahogy
közeledett a végítélet órája, a város elkerülhetetlen pusztulása, mind kevésbé
ítélte el őt. Csak még egy feltehetően felesleges áldozattal szaporította volna
a sort. Így talán megmenekül. Mentsd magad Alapić! – végül egy üzenetet is küldött neki a távoli, sűrű kanadai ködbe: Mentsd magad Gašo! Azonban ismét legyőzte a magány, a fáradtság és a keserűség kicsiny szívéből feltörő áradatát, és
kihúzva magát szokásos esti körjáratára indult.
Pontos menetrendje volt, lépésről lépésre végigjárt mindent: először az
Ilicáról a Špicára indult, ahol begyűjtötte a pánik visszaszorításával és a váratlanul szárnyra kapott reménnyel kapcsolatban keringő városi híreket. Seregének
tagjai itt álldogáltak tétlenül és a futballról vitatkoztak. Majd a Városi Kávéházban tespedő csapataihoz ment, kik félig üres poharaik mellett, füstbe burkolózva,
eleve vesztesen, készen álltak a megadásra. Az ellenség zavartalanul ügyködött
körülöttük, kezükbe poharat nyomott, fülükbe számtalan ígéretet sugdosott.
Azután a nevét viselő helyről az Állomás Vendéglőbe érkezett. Itt a legszembetűnőbbek a pusztulás gyászos jelei: némelyek vonaton menekültek, mások kurvaságra szánták magukat, s voltak, akik, mintha már az örök sírban pihennének,
a kocsmában üldögéltek élettelenül.
Az egyik utolsó odaadó őrszemétől, egy rokkant újságárustól megvette a holnapi, hazug hírekkel zsúfolt lapokat, miközben a rokkant bizalmasan, halkan,
hogy ne törjön ki pánik, elmondta a saját, igaz verzióját.
És mindezek alatt, a kávéházban, az utcán, a peronokon és a tereken háborút
vívott a Kapitány. Felismerte ellenfeleit, láthatatlan ütéseket vitt be nekik. Csak
úgy hullott az ellenség, a kémek lelepleződtek, az árulók pedig megszégyenültek.
De még annyi, de annyi volt belőlük.
Végül meggyötörten, elcsigázva, sebesülten, miután az utolsó halálos találatot
is bevitte, a Kapitány ráismert igazi, legnagyobb ellenfélre, a mindentudó Kémre.
Felismerte, hogy az ellenség ott rejtőzködik, nemcsak körülötte, hanem saját magában is. Testem, én fáradt, nyomorult testem, te megbízhatatlan fej, ne hagyjatok cserben a megpróbáltatás pillanatában, fohászkodott alacsony termetéhez,
küzdelemtől lankadó kezeihez, keskeny csípőjéhez a Kapitány. A test azonban
már az ellenségé lett. Idegen szolgává vált. Fejében, akár a tumor, szétburjánzott
az árulás.
Végtére is a sötét lépcsőházon keresztül eljutott lakásának ajtajáig, felkapcsolta az éjjeli lámpát, nagy nehezen elvonszolta magát a fotelig, beleroskadt,
s meredt szemekkel bámult a semmibe. Ilyenkor még ő is megadta volna magát
bármilyen ultimátum hatására, odadobta volna magát a halálnak, egy kis hami-

10

tiszatáj

sítatlan, gondtalan életért cserébe. Kész volt bárkinek átadni a város kulcsait,
a lakosok arctalan tömegébe olvadni, eggyé válni a többiekkel, anélkül, hogy lenézné vagy lesajnálná őket. A szűkös négy fal között a Kapitány hadsereg és ellenség nélkül maradt. Teljesen egyedül volt. Még a mai győzelem sem döntött el
semmit. Minden kivívott győzelemmel valamit el is veszítünk egyben. Egy darabka életet, egy darabka önmagunkat. Vágyódott a teljes vereség, a béke ölelése,
a megoldás után.
Ám a Kapitány jól tudta, ez teljességgel lehetetlen. Holnap, amikor ismét kilép a lakásból, a gyűlölt elszigeteltségből, az ellenség készen áll majd új csatát
vívni, mint ahogy készen áll minden év minden reggelén, már évszázadok óta. És
a Kapitánynak, akár egy elhivatott színésznek, aki még ha bele is gebed, nem
hagyhatja félbe a játékát, fel kell vállalnia a harcot, erőt kell gyűjtenie az összecsapáshoz. Nem hagyhatja cserben életének azt az egyetlen állandó elemét, ami
még megmaradt neki: az ellenséget. A Kapitány, aki születésétől fogva kiválasztatott erre a harcra, nem hagy el minket, véghezviszi feladatát.
És a Kapitány ismét felegyenesedett, lassan, elnehezült fejjel, mintha csak
utoljára. Néhány lépést tett a hatalmas tölgyfa könyvespolc felé. Minden porcikájával érezte, alacsony termete milyen nyomorúságos, elgyötört eredménye egy
hosszantartó és fájdalmas evolúciónak, melybe annyi reményt fektettek.
Óvatosan a hosszú évek során felhalmozott könyvek, tárgyak és kéziratok
közé túrt. A régi kéziratok ujjai árnyékától sárgállottak. Köztük voltak elődje,
a nagy Kapitány ismeretlen levelei, akinek csodálta küzdelmét, és nagyapja meg
apja levelei is, akik becsülettel tovább adták neki az örökséget. A levelek világosak, egyértelműek és időtállóak voltak; oly tiszták, ellentétben saját történetével.
Belőlük hűvös hit, szenvtelen értelem és emberfeletti jóság áradt. Előre tudták
már, mi fog történni a kicsi Kapitánnyal, mégsem vették figyelembe. Nem volt
szükségük a szószaporításra, a fölösleges együttérzésre. Csak azt várták el tőle,
hogy itt legyen, a saját helyén.
A Kapitány elmúlt éveire gondolva kissé elmosolyodott, megcirógatta a könyveket, higgadtan levetette színes, nemzeti szalagos egyenruháját, és akkor ott állt
védtelenül, parányin a szoba közepén, megjelölve élete örök kokárdájával, zavartan nevetgélve tulajdon bűnössége miatt.
KOLLÁR ÁRPÁD fordítása

2005. június

11

SLAVKO MIHALIĆ

Metamorfózis
Tudni szeretném, hogy honnan ez
a mindent átható üresség, amitől
áttetsző, lakatlan tóvá alakulok,
melynek csak a mélyét látom.
Halak, kagylók és rákok nincsenek benne, sőt
víz alatti növények se, melyek legalább valami
főnevet viselnének. Ezért én is névtelen vagyok.
Sőt egy kicsit mintha nem is lennék.
Miközben az ürességről beszélek,
felkorbácsolom a tó vizét, mely
homokkal és egyéb hordalékkal vegyül.
Nekem meg felfordul tőle a gyomrom.
Az utcát járom lehorgasztott fejjel, egy
másik tó gyanánt, mert ez sötét és mérgezett,
és ne is említsük azokat a förtelmes lényeket,
melyek a tó fenekén mászkálnak,
akik miatt büdösnek érzem magamat.
FENYVESI OTTÓ fordítása

12

tiszatáj

VLADO GOTOVAC

A nem teljesen lerombolt világ
Amikor az utolsó robbanások is elhalkultak, amikor majdnem teljes
lett a csend, felhangzott az első jajszó. Utána rögtön visszatért
másokba is a bátorság, akik valamit szintén elvesztettek,
de nem olyan mértékben, hogy ne tudták volna folytatni az életet.
Az emberek elkezdték egymást segíteni: csináltak egymásnak
szemet, fület, kezet, lábat, majdnem mindenből, ami kitarthat
egy emberöltőn keresztül, egy kicsit eltúlozva.
Akiknek megmaradt a keze, kezet csináltak, azoknak, kiknek csak lába volt;
akiknek csak lába volt, azok a kezeseket hordozták;
a vakokat a látók vezették; a süketeket pedig a hallók hallgatták.
Így kezdődött a szolidaritás, amit annyira szeretünk.
Csak azok tűntek el, akik romba döntötték a világot,
elszámították magukat, a rombolás erejét, siettükben
alábecsülték az emberi torzók kitartását.
Most aztán senki sem gondol a világ tökéletlenségére:
a nyomorékok örülnek a segítőkészségnek, mentik
a menthetőt, hogy a függőség teljes és kölcsönös
legyen.
A boldogság csak félig lerombolt világban lehetséges,
miután eltűnnek azok, akik megpróbálták megsemmisíteni.
FENYVESI OTTÓ fordítása

2005. június

13

ANTUN ŠOLJAN

Vendéglőben, ebéd után
Ülök a vendéglőben, ebédem romjai felett,
nézem a tengert.
(Nem lenne szabad ily fenség előtt ételmaradék
társaságában mutatkozni, tudom.)
Újságlapok mögé rejtőzöm, magasra emelem őket:
nem érzem jól magam a tenger vizslató tekintetében.
Elfordulok, fészkelődöm, de mindig előbukkan,
leselkedik a lapok mögül, elönti a hasábokat, a fotókat,
nyomdafesték helyett a zsálya illatát érzem.
Mert a tenger ott lüktet mindenütt,
amit a szem lát, az csak a felszín.
A tenger, az iszonyú ősanyag, mindig figyel
még erre a fókuszon kívüli esetlen, apró,
jóllakott pontra is, ami én vagyok.
A tenger előtt mindig lelkiismeret-furdalásom van.
FENYVESI OTTÓ fordítása

14

tiszatáj

VIKTOR ŽMEGAČ

Irodalomtörténeti paraméterek
és a horvát irodalom
A ’ KIS ’ ÉS A ’ NAGY ’ IRODALMAK

A tárgyról szóló irodalomtörténeti vizsgálódásnak diakrón jellegű körülményekből kell
kiindulnia. Gondoljunk el egy időgép segítségével zajló képzeletbeli eszmecserét egy középkori, vagy egy reneszánsz idején élő beszélgetőtárssal. A párbeszédkísérlet során nagyon gyorsan kiderülne, hogy a mentális megértés komoly akadályokba ütközik, különösen a címben említett tárgy tekintetében: megmutatkozna, hogy az irodalmi kultúra terén
sok mindenben eltérő szemlélettel rendelkezünk, éppúgy, ahogyan eltérő elnevezésekkel
is. A megértés hiányának vagy a félreértésnek egyik oka abban a tényben lenne kereshető,
hogy az újabb korok kultúraszemléletében, különösen a mintegy kétszáz évvel ezelőtt fellépő európai historizmus kezdete óta, olyan politikai, jogi, esztétikai és irodalomkritikai
kategóriák jelentek meg, melyek a korábbi történeti korszakok számára ismeretlenek
voltak.
Ahogyan az említett képzeletbeli párbeszéd elakadna, ha az újabb kori fél ragaszkodna
mondjuk az eredetiség vagy az állandó művészi újítás eszméjéhez, feltehetőleg értetlenség
kísérne egy olyan fejtegetést is, mely a ’kis’ és a ’nagy’ irodalmak kategóriarendszerét
alkalmazná. Az idősebb beszélgetőtárs érvrendszerében szintén megjelennének bizonyos
különbségtételek, ám azok más fogalmi hagyományból erednének: abból az elgondolásból, hogy a művészi alkotásnak léteznek követendő, az idők során igazolást nyert típusai,
szemben a magas kultúra garanciáit és ajánlásait nélkülöző, „alacsonyabb” kulturális
megnyilvánulásokkal. Az antik példaképekre való hivatkozás eközben, különösen a reneszánsz idején, kiemelt szerepet kapna.
Minthogy a kortárs párbeszédben is elképzelhetők nézeteltérések, főként mentális
sztereotípiák következtében fellépő félreértések, hasznos lehet utalni néhány lehetséges
– és elkerülhetetlen – különbségtételre.
Mindenekelőtt arra a kérdésre kell válaszolni, vajon a ’kis’ és ’nagy’ mint kvantitatív
jegy egyáltalán alkalmazható-e az irodalmi műalkotásra és az irodalomra általában. Mi
fejeződik ki általában e fogalmakban, mi fejeződhet ki egyáltalán, és milyen konnotációkkal kell számolnunk? Az érvelés folyamatának egyik fontos lépése az eredet vizsgálata.
Nem véletlen ugyanis, hogy az irodalomtörténetekben és az irodalomkritika zsargonjában
a mennyiségi besorolás viszonylag későn jelenik meg. Sztereotípiaként csak a 19. században állandósul, abban az időszakban, amikor a nemzetállami feltételek és mércék egyre
erősebben befolyásolják a kulturális tevékenység megítélését. A kis és nagy nemzetek (ez
pedig helyenként azt jelentette: területük és erejük szerinti kis és nagy államok) tényleges

2005. június

15

létezésének tényét különösebb kritikai megfontolás nélkül vetítették ki a szellemi tevékenység különböző formáira, s ezen belül az irodalomra.
Mellesleg szólva, az irodalmi megnyilvánulások társadalmi és művészi szempontú
osztályozásának, minősítésének feltételrendszere az újkori történelem fontos időszakaiban magán a kulturális gyakorlaton belül is kialakult, nem csak rajta kívül. A felismerés,
hogy az irodalmi alkotás mint sajátos tevékenység a nyelvben gyökerezik, és egy nemzet
szellemiségének reprezentációjaként szolgálhat, terminológiailag csak a 18. században
szilárdul meg: ettől kezdve a ’literatura’ régi európai fogalma leszűkül, és a nyelv esztétikai
funkciójának tereként jelenik meg. (A fogalom történeti alakulásáról Robert Escaprit tanulmánya szolgál adatokkal: La definiton du terme ’Litérature’, az Actes du IIIe congrès
de l’Association Internationale de Littérature Comparée c. kiadványban, ’s-Gravenhage,
1962.)
Az újkori társadalmi folyamatok eredményeképpen alakult ki a szemlélet, miszerint az
irodalmi múlt és jelen olyan egység, amely nyelvi és történeti tényezők alapján egy adott
nép nemzeti irodalmát képezi. Egy ilyen jellegű intézményesülés haszna aligha vitatható:
kétségtelen, hogy az irodalmi hagyomány sok nemzetnél éppen ilymódon kelhetett új
életre; fennmaradása biztosítottá vált, és nem a véletlennek szolgáltatott ki. Elkerülhetetlen volt azonban e rendszer létrejöttével, hogy megnyíljanak a kapuk olyan mentális képződmények előtt, melyeket átjárt a versengés és a nemzeti presztízs eszméje. Nekik köszönhetően kezdtek az említett mennyiségi mutatók irodalmon kívüli célokat szolgálni.
A két jelző, a „kis” és a „nagy” konnotációi a nagyság és a fontosság, vagyis a mennyiségi
és minőségi értékek összefüggésének gondolatát emelték előtérbe.
A felületes következtetés számára a hasonló összekapcsolás közismerten a legkézenfekvőbb megoldás, mert nem igényli a kulturális folyamatok bonyolultságáról való gondolkodást. Könnyű azonban eseteket találni annak bizonyítására, hogy az állami, a politikai erő és a kulturális nagyság nem szükségszerűen egymás velejárói. Markáns példája
ennek a 18. és 19. századi német fejlődés. A német művelődés fényes időszaka, melyet az
irodalomban Goethe és a romantikusok, a mindent felülmúló zenei irányzatokon belül
Bach, Brahms és Wagner, a filozófiában az intellektuális szintézisek terén Kant, Hegel,
vagy Schopenhauer neve fémjelez, a politikatörténet olyan korszakával esik egybe, amikor
az etnikai és nyelvi egységet jó ideig számos határvonal tagolta. Az irodalom nagyságához,
és általában véve a művészetek és a tudományok rangjához – a porosz történelem egyes
időszakait kivéve – nem társult jelentősebb politikai hatalom. A politikai és kulturális jelentőség eltéréseire ebben az értelemben Nietzsche hívta fel a figyelmet az Unzeitgemäße
Betrachtungen (1873–1876) című esszéfüzérének egyik első darabjában. „Időszerűtlen
elmélkedéseiben” kimondhatta (mint bebizonyosodott: alaptalan) félelmeit, hogy a birodalmi Németország a második Császárság 1871-es megalapítása után befolyásos politikai
nagyhatalomként el fogja veszíteni kulturális tekintélyét. Ugyanezen időszakban, a 18.
század végétől a 19. század végéig, az európai politikai hatalmak egyik központja, a királyi,
illetve császári Bécs szinte nem is rendelkezik nemzetközi jelentőségű irodalmi művel.
A zenei kultúra terén abszolút felsőbbséggel bíró Ausztria egészen Freud, Hoffmanstahl,
Karl Kraus és Wittgenstein fellépéséig, ha úgy tetszik, egy „kis” irodalmat művelő állam,
olyan értelemben, hogy míg az európai irodalom fejlődési paradigmáját a 19. században az
egyes művek vitathatatlan értékei ellenére nyugodtan felvázolhatjuk az osztrák korpusz

16

tiszatáj

nélkül, az adott időszak zenei paradigmájából nem hiányozhatnak Ausztria alkotói –
Beethoventől Schönbergig.
A területi kiterjedést és befolyást sugalmazó mennyiségi tényezők elégtelenségét és
ellentmondásosságát ugyancsak mutatja az a szokás, hogy a pillanatnyi szükségletek
szempontjai szerint kerülnek előtérbe hol a nyelvi, hol a nemzeti kritériumok – mint ahogyan az írországi irodalom lehet például „kicsi” és „nagy” is egyidőben. A tetszőlegesség
ott is megmutatkozik, ahol, úgymond az egyszerűség kedvéért, egész kontinenseket jelölnek ki egységes irodalmi térségként. A dél-amerikai irodalmat a napi publicisztikai gyakorlatban egyetlen nagy területként emlegetik, figyelmen kívül hagyva a tényt, hogy e térségben eltérő kulturális és nyelvi hagyományok működnek. Közép- és Dél-Amerika irodalmai szemléletes példaként szolgálhatnak a sablonokkal szembeni ellenállásra már csak
azért is, mert arra hívják fel a figyelmet, hogy nagy körültekintés szükséges, ha az európai
talajon létrejött régi képzeteket és kategóriákat olyan államokra vetítjük ki, melyek kultúrájukat ugyan az itteni anyakultúrával való hosszú és szoros kapcsolat révén hozták létre,
de amelyek a 20. században többnyire már saját útjukat járták, így a hagyományos európai mércék erőltetése egyikük esetében sem járhat sikerrel.
A felhozandó érvek között számolni kell azzal a ténnyel is, hogy a latin-amerikai országok irodalmi folyamatai látványos történeti dinamika megtestesítői. Az összkép nagyon
gyorsan változik, és a kijelentések, melyek húsz évvel ezelőtt igazak lehettek, mára érvényüket veszítették. Különösen állítható ez Latin-Amerika egyes irodalmainak regény- és
általában véve prózairodalmáról. Még néhány évtizede is ellenvetés nélkül hangozhatott el
a kritikusok és történészek azon véleménye, hogy e térségek irodalmi térképe, sajátos tájszemlélete csak a „provinciát” tükrözi, olyan művészet tehát, melynek csupán regionális
kiterjedése van. Ezzel szemben ma már nehéz elképzelni az egyetemes irodalmi folyamatokat olyan szerzők nélkül, mint Borges és García Márquez. Vajon az argentin és kolumbiai irodalom „kicsi”, vagy „nagy” irodalom? És mely kritériumok alapján lehet önálló
kolumbiai irodalomról beszélni? Meg kell vizsgálnunk többek között azt a kérdést is, hogy
egy irodalom helyzetének megítélésében milyen súllyal esik latba, ha a köztudatban, mint
az néha lenni szokott, csupán egyetlen szerző képviseli. Kétségtelenül szélsőséges eset,
mely látszólag éppen a mennyiségi mutatók jogosultságát igazolja. De mi történik, ha
olyan szerzőről van szó, akinél az alkotói egyéniség és az individuumfelettiség gyakorlatilag egybeesik, mindamellett annyira erőteljes és nagyhatású művész, hogy személyisége
elválaszthatatlan a „nagy” irodalomról szóló általános képzetektől? A példa, mint ismeretes, nem merő konstrukció; hasonlókat minden korszakban és régióban találni. Ezért nem
elég csupán érdekes paradoxonként rámutatni. Inkább a mentális sablonokkal szembeni
gyanakvás elmélyítésére van szükség, és kitartásra azon szempontok feltárásában, melyek
a kérdéskör árnyaltabb vizsgálatára adnak lehetőséget.
Az érvelés e szakaszának végén megállapítható: aki az európai irodalom hagyománytörténéseit ismeri, tudja, hogy a történeti folyamatban nincsenek örökös garanciák, és
a viszonyrendszerek átrendeződései az irodalomról kialakult képzetek egyikét sem hagyják
érintetlenül. Sokszorosan érvényes ez a huszadik századra, mely egyre inkább „tachogén”
korszakká válik, hogy a kortárs német filozófus, Odo Marquard kifejezésével éljek (Apologie der Zufälligen, Stuttgart, 1986.).

2005. június

17

Amennyiben feltételesen elfogadjuk a mennyiségi jelzők alkalmazását, úgy az általánosító ítélet, az „elviselhetetlen könnyűség” elkerülése céljából, a következetesség elemi feltételeként a történeti korszakok szerinti megkülönböztetést kell alkalmaznunk. Az orosz
irodalom Puskintól Pasternakig és Mandelstamig a leggazdagabbak közé tartozik – de
csak ebben az időszakaszban. A 19. századot megelőzően az európai összhangzathoz való
hozzájárulása elenyészőnek mondható; az utóbbi hatvan év alkotásairól pedig még mindig
nehéz ítéletet mondani, mert a kíméletlen politikai elnyomás hatását lehetetlen objektíven
felmérni. Még szembetűnőbb a skandináv irodalmak példája. „Nagynak” mondhatók-e
vajon? A válasz a vizsgált korszaktól függ. Ibsen és Strindberg nélkül nehéz elképzelni
a világirodalom utóbbi száz évének fő áramlatait. Angol nyelvterületen a norvég Ibsen neve
egész irodalmi irányzat („ibsenizmus”) eponimája. A görög íráskultúra a múltban évszázadokon át szolgált az európai költészet és gondolkodás alapjául. Mint a hagyomány egyik
lépcsőfoka, még ma is kiiktathatatlanul jelentős. De úgy tűnik, ma már elsősorban az antik irodalom részeként tekintünk rá; korunknak nem sikerült megingatnia ezt a nézetet.
Nyugat felé haladva Európában, a spanyol irodalom fejlődéstörténete nyújthat újabb érveket a relativista szemlélet számára. A mennyiségi elv hívei elgondolkodhatnak a tényen,
hogy az anyakontinens nyelvművészetének zenekarában ez az irodalom kétségtelenül
egyetlen időszakával vesz részt, a 16. század második felétől a 17. század második feléig,
melyet a spanyolok joggal tekintenek aranykornak, és amelynek Cervantes regénye a koronája. Ezt követően, egészen a 20. századig, a spanyol irodalom az európai események
peremére szorult. Ha csak innen maradtak volna fenn alkotások, senkinek sem jutna
eszébe, hogy a spanyol irodalmat nagynak nevezze. Az irodalmak tündöklő és hanyatló
korszakaikat élik, és úgy tűnik, egyikük sincs arra ítéltetve, sem felhatalmazva, hogy az
adott történelmi pillanat állapotát mindörökre fenntartsa.
Fejtegetéseink kétséget kizáróan igazolták, módszertanilag indokolt az igény, hogy az
állapotok és folyamatok leírása és meghatározása pontosabb legyen annál, mint amilyenre
a földrajzi, politikai adatokon vagy képzeteken nyugvó jelzők alkalmasak. Európa irodalmi
térképein a bonyolult folyamatok differenciált leírásához, főként a középkortól máig terjedő időszakra vonatkozóan, véleményem szerint elkerülhetetlen néhány olyan fogalom
bevezetése, melyek az említett mennyiségi mutatóknál közelebb állnak az irodalom természetéhez és létmódjához. A részletesebb helyzetleíráshoz legkevesebb négy kritérium
szükséges. A következő kifejezéseket fogom alkalmazni: életkor, folytonosság, paradigmatikusság, primordialitás.
A félreértések elkerülése végett el kell mondani, hogy az említett fogalmak közül egyik
sem tekinthető abszolút érvényűnek. Szerepük operatív és heurisztikus jellegű. Jól mutatja ezt már az első kritérium is. Az életkor az antik korszakot követően, így a horvát irodalomban is – a továbbiakban ez szolgáltatja majd a példákat felsorolt kategóriákhoz – izgalmas kultúrtörténeti tényező, noha a régiség természetesen nem feltétlen garanciája egy
irodalom rangjának. Az olasz irodalom például a középkorban a nemzeti nyelvű irodalmak sorában a legfiatalabbak közé tartozik: meglehetősen későn alakul ki, ezért egyes jellemzően középkori elbeszélésformák, mint mondjuk a francia és a német területen elterjedt heroikus regény, hiányzik is belőle. Későn indul, ám hátrányát sikeresen kompenzálva, azonnal fénykorát éli. A változatossága és kisugárzása által szerzett előnyt a kezde-

18

tiszatáj

tektől fenntartja, és a következő időszakokban, egészen a 18. századig Európa legnagyobb
hatású irodalma tud maradni.
A horvát írás ott van a középkor régi, nemzeti nyelvű szövegemlékei között, annak
a kultúrkörnek a részeként, mely Nagy Károly birodalmának, majd utódállamainak talaján
egy új, soknyelvű európai irodalom kezdetét jelentette. (Vajon a Nyugat közös, latin
nyelvű irodalmi műveltségének végérvényes felszámolása áldás volt-e vagy átok, örökös
vita tárgyát fogja képezni.) A horvát írásos kultúra korai szakasza tehát olyan hagyományhoz tartozik, mely érdekes történeti kérdéseket vet fel. Nevezetes könyvében (Europäische
Literatur und lateinisches Mittelalter, 1948) Ernst Robert Curtius rosszul feltett kérdésnek tekinti, vajon miért kezdődik az olasz irodalom annyira későn. Úgy kell inkább feltenni, hogy miért kezdődik mondjuk a francia irodalom, főként pedig a német, olyan korán. Curtius kérdését a horvát irodalomtörténészeknek is feltették. (Megalapozott válaszok olvashatók Eduard Hercigonja munkáiban.)
Az életkor kritériuma – a négy kategória kifejtésében ez lesz az első következtésünk –,
segíti a történészt, hogy pontosabban tudja meghatározni az adott irodalom vagy kultúra
sajátos „kronotópiai” helyét abban a kivetített síkban, melyet az irodalmi földrajz kronológiai térképének nevezhetnénk. Az életkor kritériumának alkalmazásakor azonban nem
feledhetjük, hogy az irodalom nem csak esztétikai képződmény. Ezt támasztja alá a folytonosság fogalma is. A sajátos, olykor nagyon kedvezőtlen körülmények, melyek közepette a horvát irodalom alakult és változott, nemegyszer veszélyeztették folytonosságát.
Más népek múltjához hasonlóan itt is vannak kevésbé kreatív korszakok, s folyamatai így
búvópatakhoz hasonlóak. Döntő fontosságú azonban az a tény, hogy a horvát irodalom
a reneszánsz korától kezdődően egyetlen történelmi pillanatában sem veszítette el kapcsolatait a nagy európai anyakultúrával, különösen nem a nyugati és északi térségekkel. Ez az
irányultság volt a legszilárdabb biztosítéka szellemi folytonosságának, pontosabban kulturális identitása fennmaradásának, mely akkor is érzékelhető volt, ha éppen nem születtek
jelentős műalkotások.
Hangsúlyoznunk kell mindamellett, hogy a folytonosság képzetéhez a legtöbb európai
és Európán kívüli népnél tágabb irodalomfogalom kapcsolódik, mely nem csupán az elmúlt korszakok poétikai taxonómiáiban elismert szövegtípusokra terjed ki. Különösen
a retrospektív vizsgálódások során nem lehet kétség afelől, hogy a reprezentáció fogalma
sok kultúra esetében csak a nyelvművészet szabadabb felfogása alapján értelmezhető. Elképzelhető-e például Montaigne és Pascal nélkül a francia, vagy Eckhart mester, Luther és
Nietzsche nélkül a német irodalmi hagyomány? A horvát irodalmi kultúrában az útleírás,
az esszé és az értekező próza műfaját a latin hagyományokhoz és a korabeli szellemi elit
nyelvéhez ragaszkodó szerzők művelték, latin nyelven. Az irodalmi küldetést és közvetítést vállaló szerzők – akárcsak más országbeli társaik Angliától Lengyelországig, különösen a 16–18. században – rendkívül jelentős szerepet játszottak a nemzeti nyelvű irodalom
alakulásában is.
A reneszánsz és barokk kori horvát irodalmi kultúra sokrétűségére vetett pillantás
egyben alkalmat nyújt a harmadik fogalmi paraméter vizsgálatára. A paradigmatikus jelzőt azokra az irodalmakra értem, melyek folyamatosan, vagy legalább egyes időszakokban
mintaszerű képviselői voltak egy régiók feletti irodalmi-művészeti standardnak. Elsősorban tengerparti vidékeinek köszönhetően a mi irodalmunk, a horvát irodalom, a rene-

2005. június

19

szánsz és a barokk korszakban az európai paradigma kifejezett képviselője. Kijelenthető ez
fennkölt pátosz, de álszerénység nélkül is. Olyan megítélés alapján, mely nem a korábban
említett mennyiségi képzetekből indul ki, hanem irodalmi mércéket alkalmaz, a horvát
irodalom ezekben a korszakokban „nagy” irodalom. Valójában olyan korszakokról van
szó, melyek kulturális irányultságukat tekintve az egyetemesség követelményéhez való
igazodást, nem pedig az alkotói egyéniség előtérbe állítását kívánták meg. A kérdés lényege a következőképpen világítható meg. Ha valami véletlen eset folytán a 18–19. század
összes európai irodalmából csak a horvát maradt volna fenn, semmiképpen sem lehetne
belőle rekonstruálni a nyugat- és közép-európai irodalmak azon állapotát és törekvéseit,
melyeknek éppen ez az időszak a maga sajátos, semmivel sem felcserélhető arculatát köszönheti – azokat a klasszicizmus-ellenes, romantikus törekvéseket sem, melyek éppen
most alapoztak meg egy egyetemes művészi irányultságot, ennek következtében pedig egy
konvencióktól megszabaduló poétikát, és lehetővé tették mindazt, amit ma „modernizmusnak” nevezünk. Ugyanakkor ha csak a horvát irodalom maradt volna fenn, főképpen
a drámai művek, mondjuk Držić munkái, nemcsak hiteles, hanem kifejezetten kedvező kép
alakulna ki erről az időszakról. Aki ennek függvényében Európáról beszél, nem közhelyeket mond, hanem az igazságot fejezi ki.
Európa 17. századi térképére nem egyedül a barokk van rárajzolva. Számolnunk kell
ezért azokkal a nehézségekkel is, melyek, tekintettel az egyes európai irodalmak különbségeire, a stílustörténeti általánosításokat kísérik. Horvátország ebben az időszakban az
irodalmak többségének paradigmáját képviseli, de nem játszik döntő szerepet a klasszicizmus kialakításában, és mindenképpen távol marad azoktól a klasszicista normáktól, melyeket a 17. század második felében a francia irodalom követ.
A felvilágosodás és a romantika időszakában irodalmunk a többnyire ismert okokból
kifolyólag a paradigmatikusság kritériuma szerint nem központi, sokkal inkább peremjelenségnek számít. Horvát területen a felvilágosodásnak sem az előkészítése, sem a befogadása nem volt kellő mértékű, eredményei ezért meglehetősen szegényesek, de mindenképpen jóval alatta maradnak a francia, német és angol kultúrában elért magaslatoknak. Elmarad a sajátos szellemi összeütközés, mely egyben összefonódást, kölcsönhatást
is jelent a felvilágosult irodalmi gondolkodás és a romantikus klasszicizmus-ellenesség
között, és amelynek gazdagsága leginkább Németországban és Angliában közismert.
Nem szabad ugyanakkor azt sem feledni, hogy az ismert okok miatt a korszak horvát
irodalmát leggyakrabban a német irodalommal szokás összevetni, mely ebben az időszakban szokatlanul sokrétű. (Hasznos lehet itt felidézni egy francia – nem német! – szerző,
Hippolyte Taine szavait, aki Az angol irodalom története című 1864-es, nevezetes könyvében kijelenti, a modern szellemiség klasszikus korszakának megalapozása Goethe, Kant
és Hegel országában történt meg. „L’ Allemagne a produit toutes les idées de notre âge
historique.”) Ha azonban a korabeli horvát irodalmat más, hasonló helyzetű népek alkotásaival vetjük össze, az eredmény kissé kedvezőbb lesz. Aránylag jobb mérleget készíthetünk ma, a század végén, az utóbbi száz évre vonatkozóan – noha mindenképpen azt kívánnánk, hogy határon túli jelenlétünk jobb és szervezettebb lenne, és kevésbé a véletlenek irányítanák. Ott, ahol a szervezettség megvolt, nincs okunk elégedetlenségre. Az újabb
horvát irodalom klasszikusa, Krleža csaknem minden európai nyelvre le van fordítva,
egyes szláv nyelveken és németül pedig az összes jelentősebb művét (drámáinak, regé-

20

tiszatáj

nyeinek, elbeszéléseinek nagy részét, a Petrica Kerempuh balladáit, válogatást a lírájából
és a legfontosabb esszéit) kiadták. Az utóbbi évek jeleiből ítélve indokolt a remény, hogy
a kortárs íróknak is méltó fogadtatásban lesz részük külföldön.
A modern szerzők műveihez kapcsolódik a negyedik, utolsó fogalom. A primordialitás
kritériumáról van szó. Azt a jelenséget nevezem így, amely az utóbbi száz évben, de valójában már a barokk és a klasszicista normatív rendszerek megtörése óta erősen jellemzi az
európai irodalom dinamikáját. A klasszicizmus-ellenességtől és a romantikától a huszadik
századi „izmusokig” tapasztalható közismert mozgásfolyamatok során egyes, úgynevezett
nemzeti kultúrák, főként a francia, német, angol és orosz kultúra vezető szerephez juthattak a többi fölött. A Notes towards the Definition of Culture [Jegyzetek a kultúra fogalmának értelmezéséhez] című, 1948-ban megjelent értekezésében T. S. Eliot az európai
szellemi kultúra fejlődéséről szóló nézeteit az eredetiség elvéből, de mindenekfelett a nagy
alkotóegyéniségek tartós ösztönző erejéből gyökerezteti. Amikor olyan szerzők tűnnek fel,
mint Shakespeare vagy Goethe, ez az esemény teljes egészében átrendezi az egész európai
irodalom viszonyrendszerét és hangsúlyait.
A nagy egyéniségeken keresztül, de olykor tőlük függetlenül is – így lehetne kiegészíteni Eliotot – irodalmi törekvések, kísérletek, elgondolások fejtik ki hatásukat, melyek képesek arra, hogy egy adott időszakban domináns szerephez jussanak, és a környezetben,
ahol megjelennek, biztosítsák maguknak az említett primordialitást. A domináns szerep
akár más kontinens irodalmi folyamataiban is érvényesülhet. Egy példa: a 20. század eleji
jelenségek Párizsban vagy Berlinben primordiálissá és modellszerűvé váltak szűkebb hatósugarukon túl is, közvetlenül vagy közvetetten befolyásolva más térségek alakulásfolyamatait. E jelenség alapfeltétele, hogy az újító kreativitás a megfelelő médiumokon keresztül támogatást nyerhessen, és így a korszak védjegyévé válhasson.
Az ismert körülmények miatt a horvát irodalomnak eddig nem volt alkalma primordiális szerepben fellépnie. Érdemes utalni rá azonban, hogy az említett tényezők között
nem az irodalmiak vannak túlsúlyban. Az okokat más módon kell megfogalmaznunk.
A primordialitás kontextusában mégiscsak szükségesnek látszik, hogy elismerjük a „kis” és
a „nagy” irodalmak megkülönböztetésének érvényességét. A „nagyság” ebben az esetben egy
térség felettes rangját, ösztönző erejét és nyelvi kisugárzását jelenti. E kategóriák mindenképpen döntő fontosságú kritériumok. Ugyanakkor egy pillantás az elmúlt századra, különösen az első évtizedekre azt mutatja, hogy Matoš, Ujević és Krleža kora látványosan szabadult meg a provincializmus terhétől, és ettől az időszaktól kezdve a horvát irodalom, ha
nemzetközi jelentőségében nem is emelkedett a primordiális irodalmak rangjára, de stílustörténeti mércék szerint mindenképpen egyenrangú és párhuzamos velük. És ez ma is
érvényes.
HÁSZ-FEHÉR KATALIN fordítása

2005. június

21

LŐKÖS ISTVÁN

Jegyzetek a croatohungarus tudatról
„Ady énrám soha és sehogyan sem hatott” – írta Krleža egy a költészetében az Ady-recepció lehetőségét feltételező kritikusát cáfolva, majd megírta 1930-as, méltán híres Adyesszéjét, annyi empátiával interpretálva a magyar pályatárs líráját, mint más külföldön
tán soha. A 19–20. századi horvát széppróza mestere, Ksaver Šandor Gjalski, 1906-ban,
magyarellenes felhangokkal teli regényt tett közzé 1848–49 magyar–horvát történéseiről,
majd 1923-ban Tisza Istvánra emlékezett a magyar politikai élet kiválóságaként aposztrofálva a Horvátországban amúgy nem mindenki által magasztalt magyar államférfit,
s még Wekerle Sándorról sem osztotta a korabeli horvát politikai ellenzék elutasító-bíráló
vélekedését. A 19. századvég és a századforduló historizáló horvát festészetének kiválósága, Oton Iveković – az 1890-es évek kultuszminiszterének, Ivo Kršnjavinak elgondolása
alapján – a, „Pacta conventa” pikturális megjelenítésére vállalkozott, miközben az ellenzéki sajtó valóságos hadjáratot indított a magyar honalapítás ünnepének horvát bojkottálására biztatva. S míg 1102-ben a horvát törzsek Könyves Kálmán horvát királlyá választása mellett voksoltak, majd fejére helyezték Szent László sógorának, Zvonimir királynak
koronáját, addig 1918-ban, a késői utódok – a horvát értelmiség hathatós támogatása
mellett – a nyolc évszázados horvát–magyar perszonálunió végleges felszámolása mellett
döntöttek. Így szakadt meg egy nyolc évszázadon át hatékony és gyümölcsöző folyamat,
amelynek hozadéka máig hat, s amelyben a croatohungarus tudat közös szellemi értékeink mindenkori meghatározója volt. S noha az elmúlt másfélszáz esztendő alatt – hála
a kroatisztika magyarországi művelőinek (sajnos, sohasem voltak sokan!) – minderről sok
hasznos könyv és értekezés látott napvilágot, a közös múlt alakulástörténetét fürkésző filológusnak még mindig azt kell konstatálnia: szinte érintetlen terepre tévedt, s persze azt
is: a már ismertnek tudott témák interpretációja olykor korrekcióra szorul.
A nyolc évszázados horvát–magyar szimbiózis valóban társadalom- és tudatformáló,
alkotó együttélés volt, benne megannyi kötődés, összefonódás a nyelvben, a litertúrában,
az életvitelben, a mentalitásban. Tegyük hozzá: az olykori polémiákkal együtt is. De tény:
ez a szimbiózis a 18. század végéig összességében felhőtlen volt, az együvétartozás tudatának folyamatos kifejeződése. Kapcsolataink históriájában tallózva – mindezt bizonyítandó –
bőséges példatár állítható össze. Könyves Kálmán megkoronázásától az 1790 utáni nyelvi
polémiák kezdetéig minden sorsfordító és békésebb időszakaszban valamiképp kifejezésre
jutott létünk egybeforrottsága, aminek nyelvi manifesztációja is lépten-nyomon tetten
érhető. Nemcsak latin nyelvű textusok őrzik közös uralkodóink adományozó vagy éppen
parancsoló, de egyben közérdeket szolgáló gesztusait, a lingua croatica három variánsában, azaz három más-más korban vagy párhuzamosan is – irodalmi nyelvként funkcionáló nyelvjárása (ča, kaj, što) szövegemlékeiben leljük meg a croatohungarus tudat ki-

22

tiszatáj

fejeződésének példáit. Csak néhány fontosabb történelmi évszámot felidézve is tények sokaságával szembesülhetünk, történelmi léthelyzetünk faktumaival, amelyek – a szövegszerű megjelenés okán – mintegy intertextuális szövedéket alkotva biztosították a közös
szellemi és tárgyi örökség fennmaradását. A zágrábi püspökség 1094-es alapítása, Könyves Kálmán horvát királlyá koronázása (1102), 1241 után a dalmáciai városok és IV. Béla
közötti kapcsolatok, a horvát nemzetsors 1526 utáni alakulása, Szigetvár 1566-os ostroma
és Zrínyi Miklós halála, Zrínyi Péter, Frangepán Ferenc Kristóf és Nádasdy Ferenc 167lben történt kivégzése egyaránt az írásos emlékezet tárgya lett, művészi transzpozícióját
– ott is, itt is – irodalmi művek sokasága reprezentálja. A szépliteratúra kínálta példákat az
intertextualitás aspektusából szemlélve különösen szembetűnő a croatohungarus tudat
hagyományozódásának folyamatossága. A mondottak hitelesítésére alighanem elég néhány közös történelmi toposz alakulástörténetének puszta jelzése. Könyves Kálmán
alakja; az Anjou-kor, elsősorban Nagy Lajos király uralkodása; Hunyadi János és Mátyás
törökellenes küzdelmei; Mohács tragédiája; Buda eleste (1541), Szigetvár tragikus végű
ostroma a horvát reneszánsz és a barokk poézis motívumvilágának olyan összetevője,
amely még a nem éppen magyarofil illír mozgalom idején is paradigma értékű. S ha nevek
és műalkotások, sőt életművek felsorolását is elvárja az olvasó, úgy a spalatoi (spliti) Tamás archidiakónus (Toma Arhiđakon) Historia Salonitana c. monumentális történeti
opuszát (13. század); a 16. századi névtelen szerző II. Lajos halálát és mohácsi csatavesztést megéneklő panaszénekét (Počinje razboj i tužba kralja ugarskoga = Kezdődik a magyar király harca és panasza); a ragusai (dubrovniki) tudós bencés költő, Mavro Vetranović Buda veszését elsirató, benne a croatohungarus tudatot nyomatékkal kifejező Tužba
grada Budima (Buda várának panasza) c. panaszversét; a szigeti ostrom kevés számú
magyar túlélője egyikének, Cserenkó Ferencnek (Ferenac Črnko) az ostrom eseménytörténetét horvátul elsőként feldolgozó Podsjedanje i osvajanje Sigeta (Sziget megszállása
és megvétele) c. krónikáját; a Prekmurska pjesmarica (Murán túli énekeskönyv) Pjesma
o Sigetu (Ének Szigetről) kaj nyelvű énekét; a zárai katonaköltő Brne Karnarutić Vazetje
Sigeta grada (Sziget várának elfoglalása) címen számon tartott, a marulići eposz tradícióit kamatoztató, a szigetvári hős fiának, Zrínyi Györgynek ajánlott négy énekes poémáját; Ivan Gundulić barokk remekművét, az Osmant; Petar Kanavelović eposzát (Sveti Ivan
trogirski i kralj Koloman = Szent János traui püspök és Kálmán király); a 17–18. század
fordulóján két ízben is kiadott késői „Zrínyiászt”, a kalandos életű Pavao Ritter Vitezović
Odilenje sigetsko (Sziget megvétele) címen ismert munkáját, végül a 18. századi ferences
Andrija Kačić Miošić néphagyományt és műköltészetet ötvöző remekművét, a Razgovor
ugodni naroda slovinskoga (A szláv nép kellemes társalgása) c. verses krónikát, amely
mintegy szintézise az iménti művekben fellelhető horvát–magyar történelmi toposzoknak.
Akár a horvát irodalomhistória, akár a horvát és a magyar Zrínyiász (Szigeti veszedelem, Adrianskoga mora Syrena) kontextusában analizáljuk a felsoroltakat – Roland
Barthes szóhasználatával –, a dekonstrukció-rekonstrukció révén, a szövegek „permutálásával” szembesülünk, amely a textusok, vagy töredékeik koronként megújuló szövedékében újra és újra a croatohungarus tudatot is manifesztálja. S ha tanúságtételként a felsorolt példák összessége kevésnek bizonyulna, további tényanyag bőven válogatható a báni
Horvátország 16. századtól látványosan prosperáló irodalmából is. Mert aligha vitatható,
hogy a litteratura croatica kaj nyelvű, Ivanuš Pergošićtól Ivan Belostenecig és Tituš Bre-

2005. június

23

zovačkiig töretlen ívet képező változata – a földrajzi közelség okán is – maradéktalan
kifejezője és meghatározója a croatohungarus tudatnak. Ezek az írók a magyar szókincs,
a magyar reneszánsz és barokk irodalom eredményei, a nyelviség, a formakincs recepciójával, s a horvát s a magyar nemzeti hagyományok kölcsönös megőrzésében oly mértékben jeleskedtek, hogy örökségük – Krleža Petrica Kerempuh balladái c. verskötete bizonyítja – a 20. század irodalma számára is példaértékűvé vált: a jugoszláv királyi diktatúra
éveiben a horvát nemzettudat megtartásának eszköze lett. A balladák textusainak ismerői
ezek magyar motiváltságát nem vonják kétségbe.
Horvátok és magyarok együttélésének, a két irodalom ma is csodálatra méltó, termékeny cseréjének ez a tarka szőtteshez hasonlítható folyamata a 19. század elején, a nemzeti
ébredés, a romantika zászlóbontása idején – nem éppen váratlanul – negatív irányba fordult. A török elleni küzdelmekben a Derencsényi Imrék, a Beriszló Péterek és a Zrínyiek
oldalán még vállvetve harcoló két nép 1848–49-ben egyfelől Kossuth, másfelől Jellasich
zászlaja alatt már ellenségként állt szemben egymással. S bár a nagy leszámolásnál a bécsi
udvartól a horvátok is azt kapták jutalmul, amit a magyarok büntetésképpen: az abszolutizmust, a 19. század előtti állapot az 1850 utáni évtizedekben már nem állt helyre. Az alkotmányosság 1860 utáni helyreállítása sem, az 1868-as horvát–magyar kiegyezés sem
tudta semmissé tenni a nemzeti ébredés korából örökölt, vélt vagy valós sérelmeket, gyakran kölcsönös bizalmatlanságot. Olyannyira nem, hogy 1896-ban a király zágrábi látogatásakor a tüntető ifjúság már magyar zászlót égetett, az ellenzéki sajtó a magyar szupremácia ellen hadakozott, elhallgatva persze, hogy a viszályt indukáló, két évtizeden át tartó
(1883–1903) Khuen-Héderváry korszak nemcsak a sérelmek előidézője, a horvát gazdaság (ipar, kereskedelem, vasútépítés stb.) addig nem tapasztalt prosperálásának időszaka
is volt, mást ne mondjunk: Zágráb ekkor lett európai színvonalú metropolis. A horvát
részről ekkor tapasztalható barátságtalan gesztusok talán legvégletesebbike a századforduló és a századelő modern költészetének legjelesebb képviselőjétől, A. G. Matoštól való,
aki poéziséhez méltatlan hangnemben szólt publicisztikájában mindarról, ami a horvát
határon belül és kívül magyar. Aki ezeket az írásokat olvassa, okkal véli úgy, hogy az a bizonyos croatohungarus tudat az 1900-as esztendők beköszöntekor már végleg szertefoszlott. A teljes kép szerencsére korántsem ilyen komor. A horvát irodalom művelőinek
többsége a 19. század második felében sem tagadta meg a közös múltat, a közös hagyomány, a történelmi valóság- és életanyag a művekben és életművekben a tárgyszerűség
szintjén jelenik meg, többnyire igényes és értékálló művészi transzpozícióban. Így csak
természetes: ezekben a művekben – hol halványabban, hol erőteljesebben – megjelenik
a történelem determinálta croatohungarus tudat.
Említettük már: a nem éppen magyarofil voltáról ismert illír mozgalom képviselői közül is jó néhányat ott találunk a horvát–magyar hagyományőrzés vállalói között. No, nem
Ljudevit Gajt természetesen, de a szépprózával már a negyvenes években jelentkező Ljudevit Farkaš Vukotinovićot, a novellista és drámaíró Mirko Bogovićot s a lírikusi pályáját
magyar versekkel kezdő Ivan Mažuranićot igen. Mindhármójuk életútját magyarországi
stúdiumok alakították, némelyeknél a családból hozott magyar nyelvismeret is. Az iskolákban, ahol nevelkedtek (Nagykanizsa, Szombathely, Kőszeg, Pécs, sőt Fiume is) az „iskolás klasszicizmus” jegyében, részben latin nyelven ismerkedtek poézissel, retorikával,
históriával, a magyar literatúra múltjával és jelenével, de fő céljuk és feladatuk a magyar

24

tiszatáj

nyelvbéli jártasság megszerzése. A művelődésnek ez a gyakorlata és hagyománya már
a 18. században létezett, Matija Petar Katančić életútja akár jelképértékűnek is tekinthető
e tekintetben.
A „studium generalét” Eszéken befejező, majd a ferences kolostor lakójaként a budai
egyetemen esztétikát és poétikát („bonarum artium disciplinas”) tanuló Katančić az éppen
serdülő magyar klasszicista poézis művelőinek, Baróti Szabó Dávid, Rájnis József, Révai
Miklós, Virág Benedek és nem utolsó sorban Szerdahelyi György vonzáskörében lesz horvátul, latinul és magyarul egyaránt verselő költővé, horvát bibliafordítóvá, az egyetem
történeti és numizmatikai tanszékének professzorává, az időmértékes verselés egyik első
horvát teoretikusává – példát mutatva nemzedéktársainak is, az utókornak is a közös
kultúrkincs megbecsülésére.
Nemigen lehet kétségbe vonni, lényegében a Katančić–Baróti–Szabó–Rájnis-Révai–
Virág Benedek vonalon lett – Császár Ferenc közvetítésével – a magyar klasszicista költészet művelője a fiumei diák, Ivan Mažuranić (Maxuranich János néven), hogy aztán
Szombathelyen Bitnicz Lajos szellemiségének hatása alatt váljék a croatohungarus tudat
immár illírizmus kori vállalójává, sőt újrafogalmazójává. A képlet érvényes lesz Vukotinović, Bogović, de még a késői romantikus August Šenoa esetében is; a közös horvát–magyar történelmi múlt mélyreható ismeretét ők is Nagykanizsán, Szombathelyen vagy éppen Pécsett szerezték meg. A felsoroltak mindegyike manifesztálta e tudati elkötelezettséget: Vukotinović Prošasnost ugarsko-horvatska (A horvát–magyar múlt) című, Walter
Scott-i reminiszcenciákra is épülő két prózai kötetével a horvát–magyar múlt hagyományainak ébresztésére vállalkozott s a könyvet a példaadás szándékával ajánlotta kora ifjúságának. Ivan Mažuranić magyar nyelvű költeményei mellett 1848-as, méltán híressé vált,
A Horvátok a Magyaroknak című, horvátul is, magyarul is közreadott röpiratával tett
hitet a kettős tudati örökség mellett, Bogović pedig – kötetnyi történelmi elbeszélése
mellett – Frankopan (Frangepán) című drámájával az 1850 utáni horvát nemzetsors alakulását kívánta befolyásolni. A történelmi párhuzam, vagyis: a Mohács utáni alternatíva
(Ferdinánd vagy Szapolyai János) paradigmája az abszolutizmus kori jelennek szóló üzenet volt: a horvátok a Habsburgok oldalán – nemzeti önállóságukat feladva –, vagy a magyarokkal szövetségben óvják az évszázadok óta közös királyságban alkotmányosan biztosított jogaikat. Bogović politikusként is feltette a kérdést. „Hova álljunk, melyik oldalra?”
– kérdezte 1861 tavaszán tizenhárom esztendős szünet után összeülő nemzetgyűlésben
(sabor), majd folytatta:
„Akarunk-e egészen önállóak lenni?”, avagy „a centralista Ausztriába”, a „Reichsrathba” beolvadni, illetve inkább Magyarországgal egyesülni? Válasza a közös történelmi
gyökerekre alludál, amelyek alapján esélyt lát a horvát–magyar viszony rendezésére. Lehetséges az egyesülés a történelmi Magyarországgal („s Ugarskom”) – mondja –, annak
minden népével, nemzetével, „...a teljes nemzeti és politikai egyenjogúság, az 1102.,
az 1527. és az 1712. évi államjogi szerződések alapján. ... Egyesüljön a hármasegy királyság
valóságos és virtuális teljessége, függetlensége és önállósága mellett a történelmi Magyarországgal, hogy ekképpen mindkét királyság valóságosan és a szónak igazi értelmében legyen »regna socia, foedere juncta, ubi«..” Haláláig (1893) a horvát–magyar államközösség híve maradt, 1867 és 1875 között – amíg egészsége engedte – aktív szereplője volt
a közéletnek.

2005. június

25

Sajnos, az abszolutizmus kori barátságosabb horvát–magyar viszony 1861 után Bogović és a vele rokonszenvezők politikai törekvései ellenére – ismét más irányt vett. Az
„útkeresések és úttévesztések időszakát” (Sokcsevits Dénes szavai) élő Horvátország szellemi életének, jeleseinek s politikusainak jelentős hányada nem vállalta magyarpárti nemzettársaik célkitűzéseit és törekvéseit. Az 1868-as kiegyezés, illetve annak 1873-as részleges revíziója éppúgy a szembenállás gerjesztője lett, mint Khuen-Héderváry Károly 1883–
1903 közötti rendszere, amelyet a horvátok jelentős része diktatúraként élt meg, s amely
szükségképpen apasztotta a már amúgy is jócskán megtépázott közös nemzettudatot.
Kérdés: mit mutatnak a valóság mélyebb rétegei? Valóban elapadt-e a croatohungarus
tudat, avagy foszlányai legalább mégis kitapinthatók például az irodalom, a művészetek
vagy akár a napi sajtó szférájában?
A horvát szellemi és közélet történetét kellő tárgyilagossággal, elfogultságokat mellőzve, s a valóságot teljes spektrumában szemlélő, netán analizáló historikusnak, műtörténésznek, irodalomtudósnak észre kell vennie a sommás ítéletalkotás veszélyeit, következésképpen vizsgálódásaiban prioritást kell biztosítania az árnyalatokban rejlő tényeknek,
igazságoknak, műalkotások interpretálásában az élet és élményanyag felderítésének.
Az 1850–1918 közötti horvát irodalom fejlődéstörténetében a regény vezető műfajjá
lett, s csak természetes, hogy művelői – alkalmazzák bár a romantika, a realizmus vagy
éppen a zolai naturalizmus kellékeit, netán a 19. századi orosz prózaírás tapasztalatait és
eredményeit – a történelmi vagy korabeli valóságot ábrázolva óhatatlanul is szembesülnek horvátok és magyarok nyolcszáz éves közös társadalmi, politikai és szellemi örökségével, és persze pozitív vagy negatív megítélésével. A valódi esztétikai értékteremtés jegyében létrejött művek sora tanúsítja: a croatohungarus tudat tovább él – olykor csak lappangva – a dualizmus korában is. Példaként Šenoa műveit éppúgy említhetnénk, mint
Josip Eugen Tomić Melitáját, de mindenképpen Ksaver Šandor Gjalski csaknem teljes
oeuvre-jét és Eugen Kumičić történelmi tablóit. A terjedelmi korlátok miatt e két utóbbi
szerző műveire összpontosítunk.
A 19. és a 20. század hosszú életpályát megfutó alkotója, Ksaver Šandor Gjalski (1854–
1935) alighanem a kor horvát irodalmi és közéletének legellentmondásosabb személyisége
volt. Krleža reá vonatkozó sommás ítélete nemigen cáfolható, amely szerint a politikus
Gjalski volt „illír, szláv, pánszláv, romantikus jugoszláv, horvát, nagyhorvát, kiegyezésellenes, a kilencvenes években Starčević-hívő, de egyidejűleg Strossmayer-követő, a nemzeti
egység prófétája, belgrádi royalista (1904), kétkedő politikus, a Horvát–Szerb Koalíció
tagja, magyarpárti és üldözött khueni hivatalnok, hogy aztán az első világháború idején,
1917-ben magyarpárti főispánként megszavazza Tisza gróf háborús költségvetését. Az állami egyesülés utáni évtizedben (1918–1928) Gjalski csalódott unitarista lett, utolsó irodalmi műveiben az 1918-as Jugoszláviáról mint a népek önrendelkezésén alapuló délszláv
országok és nemzetek szövetségi államáról ábrándozik. Modernista és liberális, spiritiszta
és Schopenhauer rajongó, aki hisz a metafizikai morális tekintélyben, polgárellenes,
sznob, a Karađorđevićek és Mária Antónia apologétája, jakobinusellenes, aki az októberi
forradalomban a világ végét látja, kozmopolita és sovén. Gjalski peripétiáinak sokasága
egy történelmi korszak mentalitásának tanulmányozását kínálja, amely az ő húsz könyve
nélkül sokkal gyorsabban foszlott volna semmivé a múló emlékezetben, mintsem gondolnánk. Gjalski a múlt század hetvenes és nyolcvanas évei között számos hőséhez hasonlóan

26

tiszatáj

egyfajta irodalmi túlélő, aki igen alkalmas e történelmi fesztáv problematikájának tanulmányozására, amelynek keretei között íróként alkotott.”
Az „irodalmi túlélőként” aposztrofált Gjalski szépírói oeuvre-je – az olykori egyenetlenségek, gyengébb szegmentumok ellenére – bővelkedik maradandó művekben. S ha az
életmű egésze kétségtelenül hordozza is mindama ellentmondásokat, politikai tévedéseket, amelyeket Krleža felsorol, az értékálló, esztétikailag rangos művek tárgyszerű képet
adnak a horvát társadalom 1868–1918 közötti történéseiről, a tudati változásokról, politikai küzdelmekről. Gjalski húsz könyvét tárgyunk aspektusából szemlélve azt kell tapasztalnunk: a némelykor kifejezetten magyarellenes felhangokat hordozó művek, s a nosztalgikus hangszerelésű, a turgenyevi próza líraiságának reminiszcenciáival színezett, múltba
tekintő és a jelenkort vallató opuszok mindegyike magában rejt valamit az abszolutizmust
követően kiveszni látszó croatohungarus tudat elemeiből. Még a Matoš által is elmarasztalt, 1848–49 eseményeit idéző, kifejezetten magyarellenes hangvételű Za materinsku
riječ (Az anyanyelvért) c. regény lapjain is ott vannak ennek nyomai, de méginkább az
U noći (Éjszakában) nagy ívű társadalomrajzának fejezeteiben. Ez utóbbi regény markánsan
jelzi azt a kettősséget is, amely a horvát–magyar viszonyt illetően a társadalom egészét
jellemezte. A horvát nemességére büszke Krnjetić (ő a regény egyik fontos mellékszereplője) magyarbarát mivoltát bizonyítandó, gyermekeit Attilának és Árpádnak, leányát Saroltának kereszteltette, szolgáit Josif helyett Józsinak, Imbrić helyett Imrének, Francek
helyett Ferencnek nevezi, s noha magyarul alig tud valamit, könnyekre fakad a magyar szó
hallatán. Meggyőződése, hogy a művelt horvátnak nem Goethét, hanem Petőfit és Eötvöst
kell olvasnia, lakása falát Kossuth, Batthyány, Bem, Damjanich és Deák Ferenc portréi díszítik, lánya ebéd után tüzes magyar csárdásokat zongorázik, amit az apa – magyarul –
„Éljen a haza!” felkiáltással nyugtáz, s arra kéri Saroltát: játssza el a Szózatot is. Amikor
aztán nyelvismeret hiánya miatt a MÁV kötelékéből elbocsátott közeli rokona a csalódás
miatt öngyilkos lett, Krnjetić magyar szimpátiája is elillan: most már „Nagy-Horvátországot élteti”, lányát Dragicának nevezi s a Kossuthé helyett a jogpárti politikus Eugen Kvaternik portréját helyezi szobája falára.
E parodisztikus részlet ellenpontjaként megjelenik a kor ideáltípusa is a regényben,
a strossmayeri műveltségeszmény européer képviselője, az előkelő származású Narančić.
Horvát nemzeti érzületéhez nem férhet kétség, egész habitusa, környezete viszont maradéktalanul az európai jelzővel illethető. Az ideáit, világképét formáló tényezők spektruma
igen széles, politikusok, szabadsághősök, gondolkodók, közgazdászok vonulnak fel jellemrajza kapcsán, akik között ott találjuk Strossmayer püspököt, a cseh történetíró Palackýt,
Zrínyi Pétert, Frangepán Ferenc Kristófot, Ante Starčevićet, Franjo Račkit, Ivan Kukuljevićet, Garibaldit, Victor Hugót, Adam Mickiewiczet s a magyar Széchenyi Istvánt és Deák
Ferencet is. Vagyis: a közös horvát–magyar múlt rebellis, Habsburg-ellenes alakjai kerülnek egymás mellé a horvát nemzettudat illírizmus kori formálóival, a közös szláv eszmények és a jugoszlavizmus egy-egy cseh, illetve horvát reprezentánsával, a strossmayeri idők
történettudósával, a nagyhorvát idea szellemi atyjával, a jogpárti politikussal, az olasz
szabadsághőssel s a 19. századi magyar szellemi élet két meghatározó képviselőjével.
A Gjalski-életmű magyarságképének kontextusában a fent vázoltak egyszerre kötődést
és tagadást kifejező megnyilvánulásként hatnak, ami az író mindmáig legnagyobb művére,
a Pod starim krovovima (Ódon tetők alatt) c. elbeszéléskötetére irányítja a figyelmet.

2005. június

27

Arra a műre, amelynek életanyaga egyetlen személy, Komel Battorych alakja körül szerveződik művészi korrajzzá, hiteles történelmi vallomássá. Mindaz, amit az író róla s a vele
kapcsolatos történésekről, barátairól, életviteléről, személyiségéről, morális tartásáról,
majd élettragédiájáról elmond, nemcsak történelmi látlelet, hanem egyszersmind a jövőnek szóló erkölcsi üzenet. Battorych pedáns küllemével, klasszikus műveltségével (emlékezetből idézi Horatius, Vergilius és Ovidius műveit, latinul társalog, ha kell), az illírizmus
előtti kor szokásaihoz, az ősi alkotmányhoz való ragaszkodásával, közéleti tisztességével
és korrektségével „Szent István király koronájának minden országában s a szövetséges királyságokban híressé lett”, akit országgyűlési szereplése kapcsán egy tisztelője – latin
nyelvű ódában – ekképpen köszöntött: „Lumen duarum patriarum, Illiriae filius, adoptivus Pannoniae”. S most már ide is írhatjuk: a croatohungarus tudat szimbolikussá emelt
megtestesítője volt, aki szeretett szülőháza, a „curia nobilitatis Brezovitza” ablakaiból
élete alkonyáig ezzel a bölcs életszemlélettel tekintett a horvát–magyar együttélés örökségét ha még nem is maradéktalanul tagadó, de mind jobban negligáló kiegyezés utáni világra: „Adja Isten, hogy ismét tudhassák majd az emberek, mi a barátság, mi az őszinte
érzés, hogy újra lelkesedhessenek a magasabb célokért, és ne csak minduntalan a hatalom
és a dicsőség után kapkodjanak. Adja Isten: olyanok legyenek, akik képesek a másikért áldozatot hozni. Mi ilyenek voltunk, s ez alól ritkán volt kivétel, s nekünk igenis jobb volt,
mint a mai haszonlesőknek” ...
Míg Gjalski a politikai pálfordulások útját járva, olykor ellentmondásokkal vallotta
meg a magyarsághoz való viszonyát, addig a horvát naturalizmus képviselőjeként ismert
Eugen Kumičić következetes jogpárti politikai elkötelezettséggel, de szigorú tárgyszerűséggel alkotta meg regényeit, s ez az objektivitás történelmi opuszainak fejezeteiben különösképpen érvényesült. Ha a horvát–magyar viszony kérdésköre felől tekintünk a vonatkozó művekre (Urota zrinsko-frankopanska = A Zrínyi-Frangepán összeesküvés, Kraljica
Lepa = Lepa királyné), s valamely vitára serkentő passzusra lelünk, az is egyfajta tárgyilagosság következménye: kora horvát történetírásának eredményeit használva, azok mára
tévesnek bizonyult megállapításait ő még nem vitathatta. Innen van, hogy a Khuen-Héderváry rezsim félidejében (1892–93) napvilágot látott Urota lapjain a 17. századi magyar–horvát történelmi tragédia: Zrínyi Péter, Frangepán Ferenc Kristóf és Nádasdy Ferenc Habsburg-ellenes szervezkedés miatti kivégzésének bemutatása akár demonstratív
magyarpártiságnak is minősülhet. Az pedig – a regényt elolvasva – mindenki számára
evidencia, hogy benne a croatohungarus tudat történelmi távlatú művészi manifesztumáról van szó. A főhősök kellő mítoszi aurával történő alakrajzában a nemzeti idea és a közös
horvát–magyar Habsburg-ellenesség perszonifikációjával szembesülünk, a regény utolsó
fejezeteiben pedig a Thököly és a Rákóczi-szabadságharc eseményeinek, az „eperjesi hóhér”, Caraffa generális felső magyarországi rémtetteinek, a Munkács várát védő Zrínyi
Ilona hősi helytállásának, s a horvátokat is harcba hívó II. Rákóczi Ferenc mozgalmának
felidézésével a horvát–magyar történelmi sorsazonosság tényei sorakoznak fel. II. Rákóczi
Ferenc szabadságharcának alábbi interpretációja – 1892–93-ban – olyan szépírói állásfoglalás, amely messze áll a horvát szellemi élet számos akkori képviselőjének, jobbára
negatív magyarságképétől, utolsó mondata pedig az 1848-as magyar forradalomra történő, alig rejtett alludálás. Az „üszkös romok” alatt „izzó parázs” szimbóluma a kuruc
mozgalmak és 1848 elválaszthatatlan voltának sejtetése: „Rákóczi sokáig háborúzott, ke-

28

tiszatáj

zében tartott minden hatalmat, 1707-ben pedig, az ónodi országgyűlésen megfosztotta
a magyar tróntól a Habsburgokat. I. Lipót az esemény előtt két évvel, valójában a trónja elleni legnagyobb felkelés idején elhalálozott. Fia, I. József egyre másra küldte seregeit Magyarországra. Rákóczi így nem tudott sokáig védekezni: az ország kifosztva, pusztasággá
téve, a nép mezítelen volt és éhezett. Az 1711-es szatmári béke után Rákóczi három évet
Párizsban töltött az udvarnál, azután Törökországba ment a szultánnal tárgyalni, miként
lehetne megtámadni újból Ausztriát. Rodostóban halt meg, nem messze Konstantinápolytól 1735-ben. „Egész Magyarországon szörnyű csend honolt, ám a hatalmas üszkös
romok hamuja alatt izzott a parázs...” (A kiemelés tőlünk. L. I.)
*
A croatohungarus tudat témavariációinak e kurta vázlatát Krleža szavaival exponáltuk, indokolt tehát – az időrend is megkívánja – a variációk zárlatában is a 20. századi
horvát mester gondolataiból építkezni. Korántsem a teljesség illúziójával és igényével persze, csupán az életmű leginkább kínálkozó szegmentumára támaszkodva. Természetesen
a horvát nemzettudat 20. századi alakulástörténetében oly meghatározó szerepet játszó
verskötetről, a Petrica Kerempuh balladáiról (Balade Petrice Kerempuha) van szó.
Az 1936-ban Ljubljanában megjelent verseskönyv nemcsak nyelviségével, történelemszemléletével s -idézésével is a teljes lírai oeuvre fölé emelkedik. Harmadik dimenziójaként az Ady-líra recepcióját említhetjük.
A kaj dialektusban írott verses kompozíció korántsem regionalizmus, ellenkezőleg:
a nemzettudat nyelvi integrációjaként értelmezhető és értelmezendő. Tiltakozás volt ez
a nyelvi expanzió formájában is megjelenő nagyszerb hegemonizmus és a jugoszlavizmus
ellen, közreadása a horvát nemzettudatot építő cselekedet. Mindez a horvát történelem
kontextusában megjelenítve. S ezzel talán sejtettük is: nem versek egymásmellettiségéről
van szó egy kötetben, a textusok szigorú kompozíciós elvek belső rendje szerint szerveződnek egységgé, amelyben fontos erezet a közös horvát–magyar múlt. Meggyőződéssel
állítjuk: ebben viszont meghatározó szerep jut az Ady-líra kreatív recepciójának, a kötet
e befogadás és a két Ady-tanulmány (Petőfi i Ady, dva barjaka madžarske knjige = Petőfi
és Ady, a magyar irodalom két lobogója, Madžarski lirik Andrija Ady = Ady Endre a magyar lírikus) megírása nélkül halványabb Krleža-opusz lenne. Ady motívum- és képvilágának, szókincsének recepciójáról máshol már értekeztünk (Studia Slavica Hung. 48/1–3
(2003) 167–180.), ezúttal a croatohungarus tudat krležai értelmezésére irányul figyelmünk.
Ez a monumentális történelmi vízió, történelmi színpad, amelynek előterében a 16.
századi Közép-Európa, benne Horvát- és Magyarország parasztháborúinak véres epizódjai, majd a két parasztkirály, Dózsa és Gubec Máté tüzes trónjának lángnyelvei csapnak
a magasba – jelezve, hogy a Dráva mentén, a folyó innenső és túlpartján, ezen a „törökellenes történelmi stratégiai bázison” évszázadok óta „ugyanaz a színjáték” zajlott, s amelynek
szereplői árulók és elárultak, vesztese a táj pórnépe, a horvát s a pannóniai jobbágyparaszt. A kötet panoptikumszerű záróversében (Planetáriom) a költő Krleža történelmi
szemlét tart, amelyben „törökök, kurdok, velencések, // ... himpellérek, trompétások, //
dobosok, rongyos gatyások, // lutheránok és osztrákok, // ... Anjouk és Habsburgok, //
serenessimusok, gaz latrok, // Przemysliek és Korvinok, // tiroliak” vonulnak fel, s „fegyveres álarcosok, // kiegyezéskori muzsikusok, // zugbánok és batyus jövevények, // el-

2005. június

29

náspángolói a pór ülepének”, de mellettük – tragikus főalakokként – a barokk kori teológus és szibériai száműzetés poklát megjáró jezsuita, Juraj Križanić, a nagyhorvát idea politikusa, Ante Starčević majd Frano Supilo, a délszláv egyesülés egykori híve majd egyik
első vesztese is például, aki még az idea megvalósítása előtt rádöbbent annak nemzeti
önállóságot veszélyeztető voltára. S hogy a croatohungarus múlt példái se hiányozzanak,
emlékezzünk az alábbiakra is. A horvát nemzeti história ellentmondásokkal, végzetes
küzdelmekkel, szembeállításokkal, tévedésekkel és tragédiákkal teli fejezetei is megelevenednek a vers strófáiban, s megjelennek a hősök is, akik között a két nemzet mártírjai
(Zrínyi Péter, Frangepán Ferenc Kristóf) éppúgy jelen vannak, miként az árulók (a Bécsben „flangérozó” „Jellasich bán”, s „Gaj úr”, vagy a „Ferenc Jóska ordréjára esküvők”).
S lehet-e beszédesebb bizonysága a croatohungarus tudat motivációs szerepének a műben,
mint az, hogy a történelmi múltnak ez a Dráva mentét, Zagorjét, tágabban Pannóniát átfogó, már-már bruegheli rajzolatú képe – a lingua croatica kaj variánsának nyelvi-zenei
hangszerelésében – megannyi, az Ady-líra recepcióját dokumentáló kép, motívum, ritmikai alakzat foglalata is...
Annak ma külön is örülnünk kell, hogy a méltán Bethlen Gábor-díjas Nedjeljko Fabrio
nagy sikerű Fiume-trilógiájából már két kötet (Vježbanje života, Berenikina kosa) olvasható Csordás Gábor avatott tolmácsolásában magyarul Város az Adrián illetve Bereniké
fürtje címmel. E remekművek lapjain egy geográfiai és történelmi kontextusban jelenik
meg – modern hangszerelésben – az oly sokszor megénekelt közös horvát–magyar múlt…

30

tiszatáj

JOSIP SEVER

Szentimentális produkció
amikor a költőnek saját arcával
labdázni – nincs kedve
új érzékeket bocsát forgalomba
akárha pénzt verne
és egyedül úszik
a tavasz felé.
de a tavasznak se híre, se hamva
csak a tenger, harap és morajlik
és a nyár aranyából felépített város néha
kísértetiesen megcsillan a vér áramaiban.
a költő átadja magát fájdalmának
éhség és szomjúság körös-körül
az életből száműzve
bevonul a legendákba
és a szóbeszédekbe.
FENYVESI OTTÓ fordítása

2005. június

31

DANIJEL D RAGOJEVIĆ

Esernyő alatt
Talán mégse kellett volna elindulni.
Mindjárt sötét lesz, villám cikázik, a cipőnk átázik.
És felébred bennünk az otthon melege utáni vágy,
Tehetetlenségünk és halandóságunk biztos tudata
A záporozó cseppek alatt.
Várhattunk volna.
Mások békésen szunnyadnak, mi meg
Az esernyő nyelét szorongatjuk,
Keménységétől összetörik szobánk.
Sohasem voltunk ilyen közel egymáshoz, mint most,
A fekete vászon oltalma alatt.
Sohasem voltunk ilyen egyszerűek és meghittek:
Két csupasz ág az éjszakában.
Vajon hol van most az építőkedv, a büszkeség,
A test önkívülete? Félszeg gesztusaink?
Lehet, hogy a mag már megfogant a barázdában?
És léteznek számunkra is halálon túli
Szép gondolatok a derengő ablakfényben;
Ez a víz elmossa talpunk alól a földet,
Nem engedi, hogy tekintetünket felemeljük,
És minden nedves, még a két mozgó test között
Az üresség járatai is.
Valahol egy kutya csontot rág,
Miközben a szerető tükröt igyekszik tartani
A kifeszített vászon alatt,
Nincs kétségbeesés, nincs jövőbe vetett hit,
És nincsenek képek, gondolatok
Amelyekben megkapaszkodhatnánk –
Most nincs porhintés.

32

tiszatáj
Itt minden egyszerű és közönséges.
Az eső csak esik, a gödrök megtelnek,
Sötétséget hoz a szél,
Mi pedig lassan eltűnünk.
FENYVESI OTTÓ fordítása

IVO REŽEK: LÁNY (1925)

2005. június

33

ARSEN DEDIĆ

Hazafias költemény
Nem tudok Moszkvában verset írni,
a behavazott emeleti szobában, hajnalban,
kipakolt bőröndök között.
A szobalány úgy becéz, mint az anyám
miközben csencselünk:
egy kis nejlont és csokoládét.
Nem tudok verset írni,
az üres papírra ránézni,
nem tudok ceruzát fogni.
Ég alattam az ágy.
Franciaországban zavar
az átmeneti érzés és a táj némasága.
A gondolataim önkényesek,
szókészletem szakadozik –
mintha a levegőnek beszélnék.
Akár a falnak ütköző madarak,
fej nélkül visszapattannak
mással- és magánhangzóim,
dalmát dialektusom.
Szemem meg sem rebben
a Rajna zuhatagainál.
Semmit nem jelent nekem
a közelben lévő bolond falu,
a hajókázás azon az északi folyón.
Semmit nem jelentenek
a kísértetek, a kertitörpék,
a császári borospincék.
Nem tud meghatni Wagner zenéje,
és a kései barokk.
Nincs dal Párizsban;
a menekült kormány is széthullott.
Magam maradok a salzburgi alkonyatban,

34

tiszatáj
a Glockenspiel kávéház teraszán,
Mozart sötét szobrát bámulom,
a teknőclevest és a sört.
Milyen élet ez;
nem tudok dalra fakadni a brüsszeli esőben,
az Innsbruck feletti hegyekben
és az asszony karjaiban, kinek
szerelmi játékát nem ismerem.
Pénzbeváltás, szuvenírek, ehetetlen ételek,
képeslapok, arany Prága –
magányom különböző formái,
beteges vonzalmam irántad, szegény származásom
balsorsa és reménye kísért,
s mégsem születhet vers.
Mert nekem egy lepusztult vasútállomás kell
Perković és Šibenik között, tikkasztó
hőségbe, aranyba és kőbe csomagolva.
Szükségem van a júniusi
zágrábi égszínkék esőre,
az autómra, a cigarettáimra és a pálinkára
valamint az Adria mozira –,
hogy egyenesbe jöjjek.
A manzárdban egy zongora és a tested.
A lábamnál a tenger hullámozzon,
a rózsaszín konyha mélyén anyám szavai
„hála Istennek, megérkeztetek”,
a Slobodna Dalmacija napilap
valamint a pénztárcában lévő fénykép –
szükséges ahhoz, hogy mondjak valamit,
hogy a bizonytalanságban letisztuljanak
érzéseim, hogy megnyugodjak.
Hogy rendet rakjak lelkemben
és megírjak egy költeményt.
FENYVESI OTTÓ fordítása

2005. június

35

MIRKO K OVAČ

Összeesküvők
Ő belépett a szobába és azonnal levette a cipőjét. Azt állította, megműtötték
a sérvét. A sebe még nem hegedt be. Azt mondta, feltűri a nadrágszárát, amikor
a sáros külvárosban császkál. Egy műanyag zacskóban cipeli a kajamaradványokat,
amit a kutyák elé dob. A Városi Kórház mögött leggyakrabban az esti órákban
jár. Félelem és reszketés tölti el a tető fölött nyikorgó öreg, lehántott akác miatt.
Ő gyakran tépi a haját a tükör előtt, vadássza az elvált férjjel élő asszony körül
kódorgó gondolatait. A Nő panaszkodik a saját sorsára, tagadja Istent, mert ha
volna, megkímélné a szenvedésektől. Közelebb jutott e nőcskéhez, egészen közel
került hozzá. A Nő vigaszra lelt benne, Ő pedig szeretőre talált benne. És minden
egyes alkalommal ugyanaz a kép ismétlődik: meztelenül várja az ágyban, a tálcán
az asztalon két kupica pálinka. A Nő vetkőzik, és óvatosan hajtja össze a gönceit
a széktámlán. A férjét egy barátja látogatja meg, aki mindig lábujjhegyen jár, amikor a ház felé tart. Ez a sapkakészítő, és gyakran jár Adán. Egy különc, aki csak
akkor szereti a nőket, amikor havi virágzásuk van. Átlátszó és csúnya masszából
gyúrták össze. Barátja divatcipész, szoknyapecér és egy tökkelütött. Gazemberek
mind. Összeköttetésben állnak az üvegessel is; az ő boltjában orgiáznak. Vérrel
kenik be magukat, s úgy viselkednek, mintha sátánista összejövetelen lennének.
Szeánszaik gyakori vendége egy fiatal pap; neki rendre megkorbácsolják a valagát. A reverenda zsákként szolgál, amelyben belebújtatnak egy tizenhat éves kisfiút, gyógyítgatják a pattanásait és kenegetik az orcáját. Vajon ez nem a palást
megbecstelenítése, az aszketizmus jelképének sarkított álláspontra történő lealacsonyítása? A sapkás az elvált barátjához viszi e rohadékokat. Mindegyikük gazdag és spórolós, de pazarló a vágyak kielégítésében. Kihasználják mások gyengeségeit, szerencsétlenségét és a lelki hangulatokat, a világot a saját csapdájukba
csalják. A sapkás visszaél a szegénységgel és a házassági szerencsétlenséggel, az
asszonynak szoknyákat vásárol, parázna jelzőkkel illeti, csakhogy megszimatolhassa a rózsakelyhét. Ő tenni szeretne valamit e banda ellen, de abban hisz, hogy
ez egy nagyobb méretű összeesküvés, talán valami fekete mágiás ágazat, amelyet
néhány mesteremberből és kisbirtokosból álló csoport vezet. Ezért is eteti a kutyákat, most már egy egész falkát. Újabb kóbor kutyák érkeznek, széttépik
a csendet etetőjük parancsát követve. Ez a hadserege az összeesküvők elleni harcban. Amióta mozgósította a falkát, lankadt a kedve a szeretője iránt. Azt az időt,
amit vele az ágyban töltött, most a csaholás hallgatására cserélte fel. Férfiként

36

tiszatáj

halott, a szerelmi erők kivesztek belőle, minden oly gyorsan lehanyatlott. Egyre
távolabb kerül a világtól és egyre közelebb a holtakhoz. Sokszor hallja az öreg lefejtett akác kísérteties nyikorgását. Azt hiszi, megszabadul a gondoktól, ha kivágja, kitépi gyökerestől. A kóbor kutyák közül az egyik, a fekete, barna foltokkal
a fején, lecsüngő fülekkel, kiválik a falkából, megáll a viskója előtt, nyüszít, hogy
nyissák ki az ajtót, arra vágyik, legyenek együtt akkor, amikor rájuk támadnak az
összeesküvők. Ám még ez a kutya is becsapja, ami újabb csalódás a sok szerencsétlenség közt, egy ismeretlen ember mellé szegődik. Ő ekkor bezárkózik, elhatárolódik az emberektől és az állatoktól is. Az elvált férjet elviszi a mentő.
A feleséggel a házbontásról beszél; a nő átmegy a sapkáshoz. Alighogy kilép a meredeken kikövezett utcára egy divatcipész lábbelijében, hegyes tűsarka belefúródik a kövek közti résbe. Házukba egy virágárus költözik, több mint valószínű,
hogy ugyanannak a testvériségnek a tagja. Erős ember, izzó világos szemekkel,
aki a fiatal fiúk után epekedik. A boltja forgalmas helyen van; korán megy el, későn tér vissza. Tizenhárom éves kislánya egész napokat tölt egyedül. Úgy szortírozza a rózsákat, mint aki játszik, ugrókötelezik, fésülködik, lengeti hosszú haját,
szoknyákat cserél, bikinit vesz fel; a mellei épphogy sejlenek. Szemei, akárcsak az
apjáéi, világosak, átlátszóak és nagyok. Állandóan mozgásban van, vonzó; biciklizve igazi kis zabolátlan szörnyecske. Az anya kétéves korában elhagyta; többé
soha nem jelentkezett. A kis ördög a gondolataiba férkőzik. Meglátogatja egy tizenhat éves, magas és pattanásos fiú. A fényes napon csókolóznak, pucérkodnak
a gumikádban az udvaron. Felkorbácsolják a vágyait és nyugtalanítják. Ő így közeledik hozzájuk, az orgia titkos résztvevőjévé válik. Ez a kör állandóan tágul,
megosztja, és Ő megkétszerezve jár-kel a világban: egyik oldala aszketikus, a másik szétszórt. Gondolata hajlamos a békére, akarata viszont a pusztításra. Bevallja a kapcsolatát a kislánnyal. A virágüzlet az alvilági alakok találkozóhelye. Az
élete változik; ugyanaz az ember, aki menekült a világtól, most az ölelésébe szalad. Kapcsolatba lép a cipésszel, cipőt vesz a kislánynak, megkapja a havi virágzását. Elmegy a paphoz, ahol végighallgatja a Félelmetes ítéletről, mint a bűn
eszkatológikus apokalipsziséről szóló prédikációt. Minden elítélhető és minden
megváltható, az emberiség megosztott marad a boldogság és a kín között. A prédikáció Máté szavaival ér véget: semmi sincs elrejtve, ami nem lesz feltárva,
nincs olyan titok, ami nem derülne ki! Az üvegeshez bevisz egy antik tükröt
– rozzant kunyhójának egyedüli értékes darabját – javításra. Kimegy, mozog, homályos régi szenvedélyeket támaszt fel; elfogadja a virágárus meghívását, aki
közli vele, a kislány terhes lett. Érzi, nem menekülhet, a szektához való tartozása
nem elégíti ki. A lefejtett fa nyikorgása ismét hallható. Gondolatai összegabalyodtak, élete lejtőre sodorta. A banda tagjai rá akarják venni, hogy végezzen magával.
„Kutya legyek, ha hazudok. Mindez igaz” mondta Ő. „Mit tegyek, ha valaki az
ajtómon kopog? Ha felsír a gyerek?”

2005. június

37

„Ne félj az újszülöttől”, válaszoltam. „Szedd össze magad és újulj meg benne.
Találj önmagadra az újszülöttben. Keresztelje meg az a megkorbácsolt pap. A gyerek lépjen úgy a világba, ahogyan kell. Bűnösen, s nem tisztán és érintetlenül.”
„Én is erre gondoltam”, fűzte hozzá Ő. „Mi az ember bűn nélkül?”
Megköszönte és elbúcsúzott tőlem. Úgy távozott, hogy nem is hallottam a lépteit a lépcsőkön. Alighogy megfordítottam a kulcsot a zárban, kopogott az ajtómon. Elfelejtette a cipőit. Elvette és felhúzta őket. Lépteinek nyomai ott maradtak a lépcsőkön. Furcsa dolog: ezek a nyomok mind a mai napig láthatók. A történet igaz, de nem tanít semmire. Az, hogy elfelejtette a cipőket, semmit sem
jelent, még annak a zarándokútnak a szimbolikáját sem jelenti, amit a szülészetig
akart végigjárni.
ORCSIK ROLAND fordítása

JULIJE KNIFER: MEANDER A SAROKBAN (1974)

38

tiszatáj

IVAN ROGIĆ NEHAJEV

Vukovári posztumusz 92
Állok a katonai szemöldökök célkeresztjében (én: vukovár) a gazdátlan emlékezettől megtámogatva. Onnan lentről, a duna felől könnyek csörgedeznek, gyöngédebbek a leukémiánál. Olyan sok a zöld. Olyan sok a vörös. A hajszálerekből és
a foszforból elüldözött nők hangja szivárog, egy mondókát gyakorolnak: mindig
szeretni foglak, és közben gyönyörű lábukat próbálják szandáljukba és a matrac
alá rejteni. A könyörületesség bádogdobozai. Onnan föntről a magány nyomul,
olyan sima, mint az ágyú csöve, előtte a sztyeppét kémlelte. Olyan sok a kék.
Olyan sok a sárga. Az összezúzott testek között feltűnik néhány ház és utca, előmásznak a cirill betűs romok alól, építőiket keresik. S akkor a kiszáradt szájból
kiszalad egy név, mint egy életmentő aszpirintabletta, és az atlanti óceán fölött
becsomagolt mennyország ellenében elsül, felrobban. Csak azt hallani: vukovár,
és látni egy érzéstelenítés nélkül levágott kezet a padinska skela-i pszichiátrián.
Azt hallani: vukovár, és egy vesét látunk aknával fasírozva a hilandárba vezető
úton. Azt hallani: vukovár, és egy csontörés-gyűjteményt látni a testvériség történetének délkeleti büntetőjogi dossziéi között. Azt hallani: vukovár, és egy niši
zálogházat látunk, ahol közszemlére van téve minden, amivel a száműzetést kiérdemelték. Azt hallani: semmi, és láthatunk egy besózott emberfejet, amellyel
a stara pazovai futballisták tizenegyeseket lőnek vasárnaponként pálinkázgatás
közben.
Állok (én: vukovár) az új csempészútvonalak és a járókelők szorításában. Az
égbolt tegnap selyembe öltözve földre szállt és a könyvelők vállára és ágyára telepedett az atlanti-óceánnál. Az aranyba öltözött manökenek eleganciáját tanulmányozva, gyakran elfeledkezem a felhőkről, és az esők is meddők. A messzi rózsakertek helyén ecetfák üvegeznek a hiányzók nevével. Boldog asszonyokról álmodom. Elérzékenyülve, mint egy szentkép, lemosom csípőjükről a bőrt és belüket. Eltűnök könnyeik között. A test nélküli nevek között olyan szűkös a hely.
Ezért tanulom a mássalhangzók megfékezésének fortélyait. De a fegyver, amivel
felosztják horvátországot a sztyeppére és a többi részre, ugyanazzal a gyöngédséggel álmodik rólam, mint a lőszerutánpótlás. Viszonzásként, segítek neki horvátországot két kezes pisztolyként lerajzolni kék V betűvel, a nevemből a célkeresztben. Abban a néhány hónapig tartó utcában túl sok konzerválódott bennem a sásba és kukoricába csomagolt kényszerű bátorságból, azzal az egyetlen
engedménnyel, hogy örökre száműzhetnek az isteni gyerekkorból. Az én szám-

2005. június

39

űzetésem sokkal teljesebb, annál a világosságnál, ami akkor keletkezett, amikor
a felvilágosultak összeillesztik az összeilleszthetetlent.
Állok horvátországban (én: vukovár), ahol az isten nem más, pusztán a legnagyobb adós neve.
FENYVESI OTTÓ fordítása

BELA ČIKOŠ SESIJA: SALOME (1905)

40

tiszatáj

PAVAO PAVLIČIĆ

Ivan Radak levele,
melyet Észak-Itáliából küldött barátjának
városukba
Kedves barátom! El sem mondható, mekkora erőfeszítést követel tőlem e levél
megírása. Minden szónál megtorpanok, gyötrődöm, latolgatok minden egyes kifejezést, mint aki értékes dolog eladásáról határozott, végül mégis nehezen
szánja rá magát. Nem mintha kutatnom kellene a megfelelő téma vagy hangnem
után, hogy fel tudjam idézni régi levélváltásaink hangulatát, annak ellenére, hogy
már régóta nem állunk kapcsolatban egymással. Nem, ugyanolyan közel állsz
hozzám, mint annakidején. Ennél jóval bonyolultabb okokkal szolgálhatok, melyekre nagyon nehéz magyarázatot találni. De először is elnézést kell kérnem
e levél miatt, mert olyan, amilyen, majd nem marad más hátra, mint hogy megvilágítsam az okokat és bizonyítsam meglétüket. Csodás, hihetetlen és kínzó
okok ezek, miattuk oly nehéz tollat ragadnom és írnom neked. Mindenesetre
biztos vagyok benne, hogy megértesz, de legalábbis mindent megteszel ennek érdekében.
Indulásom előtt sok szó esett már arról, miért is megyek Itáliába, ezért a továbbiakban nem térek ki erre. Kihagyom e kisvárosba való megérkezésem történetét (a város egyébként sok mindenben hasonlít a miénkre), elhagyom azokat az
eseményeket, melyek kevésbé fontosak, mint amit most el akarok mondani neked. Nem írok most érzéseim többségéről sem, vagy arról, milyen válságban
voltam, míg fel nem találtam magam, s nyugalomra nem leltem, annak ellenére,
hogy szívesen mondanék neked pár szót erről is.
Bizonyára megérted, legnagyobb nehézséget a nyelv okozta. Nem mintha nehezen tanultam volna, de tökéletes nyelvtudás híján az embernek folyton az az
érzése támad, hogy nem szótári értelemben használják a szavakat. Ez aggódással
tölt el, ami vagy ösztönöz vagy elnémít és annyira megtör, hogy haza menekülsz.
Ráadásul hivatásom gyakorlásának elengedhetetlen feltétele a nyelvtudás. Ezért
abban a kis nyomdában, ahol szerencsére gyorsan munkára leltem, először kisegítőként dolgoztam és folyamatosan tanultam. Azonban hamarosan elértem
kitűzött célomat, és úgy bántam a nyelvvel, mintha az anyanyelvem lenne (már
amennyire ez lehetséges); ettől azt vártam, hogy eltűnnek az idegeneknek nehéz-

2005. június

41

séget okozó megértési korlátok. Ám amikor kezdetét vette az, amiről be akarok
neked számolni, még nem voltam ezen a szinten. Főként ezért történhettek meg
velem az alábbiak.
Akkoriban ismerkedtem meg egy nyugállományba vonult történésszel, De
Vitis professzorral, aki már tíz éve él ebben a városban, kutatva valami újhitű
gyülekezet, reformista szekta tevékenységét, melynek tagjai évszázadokkal ezelőtt egy templomocska pincéjében gyűltek össze, ami ma már romosan áll
dombja tetején a ciprusok között. A professzor alacsony, őszes ember volt, hátrafésült hajjal, horgas orral, nagy hassal, vékony lábakkal. Estefelé szoktunk találkozni egy platán alatt, a főtéri kávézó kerek asztalkájánál. A nap a szemközti
házak mögött nyugodott le, amitől ezek az épületek a kolostori nyomdák századeleji könyvekben található város-sziluettjeire hasonlítottak. A terecske csaknem
teljesen kihalt már, mi pedig a történelemről meg arról a bizonyos szektáról beszélgettünk, miközben lassan leszállt az alkony, hogy még elevenebbé és meghittebbé varázsolja beszélgetésünket.
Végül szabadidőmben csatlakoztam De Vitis kutatásához, s mikor beavatást
nyertem a titkok többségébe, ezek számomra mindennél fontosabbá váltak. Egy
kérdés különösen foglalkoztatta De Vitist, melyről izgatottan, hosszasan és hadarva beszélt, ilyenkor erősen gesztikulált, annak ellenére, hogy jó nevelésben
részesült.
Ugyanis e réges-rég feloszlott protestáns gyülekezet után fennmaradt szövegekben, melyeket régi ládákban leltünk meg (el kell árulnom neked valamit ezekről a ládákról: durván faragott fából készültek, különös szag áradt belőlük, mely
a szétzilált és izgatott kornak, ugyanakkor a szekta mély nyugalmának és meggyőződésének, az egyetlen Istenben való hitnek tiszta lehelete volt), szóval e ládákból előkotort szövegekben itt-ott megmagyarázhatatlan, apró nyelvi hibák
tűntek fel, amelyeket nem lehetett sem tudatlansággal, sem a latin helyesírás tökéletlenségével, sem mással igazolni. A hibák minden különösebb indok nélkül
bukkantak fel, ugyanakkor úgy tűnt, valamilyen rendszerbe szerveződnek, tehát
nem véletlenül kerültek oda. Ez mindkettőnket zavarba hozott, de mégsem tudtuk meglelni a megoldást, annak ellenére, hogy ez lassacskán a legfőbb, tulajdonképpen egyetlen foglalatosságunkká vált. Mikor De Vitis professzor meghalt,
én folytattam az iratok vizsgálatát, mert időközben tökéletesítettem latin nyelvtudásomat, és megismerkedtem az iratok őrzőivel is.
Nem igazán tudom, a kriptográfiáról és a rejtjelezésről szerzett tudásomat
hogyan hoztam összefüggésbe a szekta irataiban található hibákkal. Ez az ötlet
valahogy befészkelte magát gondolataimba, és bizonyos sikerek szintén arra
ösztönöztek, hogy folytassam a megkezdett utat, melyen korábban eltévedtem.
Túlontúl bonyolult lenne a teljes folyamatot bemutatni, ezért csak a végeredményt osztom meg veled: rájöttem, hogy ezek a protestánsok egy egészen sajátos, titkos nyelven érintkeztek, melyhez hasonlót tudtommal sem előttük, sem

42

tiszatáj

utánuk nem alkotott senki. Ez tulajdonképpen megfelel az egyszerű latin vagy
olasz nyelvnek, csakhogy itt a szavak egészen más jelentést hordoznak, mint
egyébként, vagyis teljesen szabályosan és értelmesen beszélhetünk hétköznapi
nyelven úgy, hogy ugyanakkor a szavak logikusan beleilleszkedjenek egy másik,
szintén érthető, teljesen új nyelv rendszerébe. Így például a víz szó jelenthet
menni-t is (azzal a megkötéssel, hogy a hétköznapi nyelv deklinációja a titkosban
konjugációként szolgál), a könyv álmodni-t, és a tenger nézni-t. Mindez nagyszerűen funkcionál, minden kombináció elképzelhető. A latin, illetve az olasz nyelvvel párhuzamosan egy másik, eltérő jelentést hordozó nyelv is létezik. Így foglalhatnak magukba az egyszerű imák és legendák eretnek tanokat és harcra való
buzdítást is. Csakhogy néha bizonyos hibákat el kell követni az egyik vagy a másik nyelv javára, de hogy melyikére, az a beszélőre vagy az íróra van bízva. A protestánsok, szerencsémre vagy hát éppen szerencsétlenségemre, szívesebben követtek el hibákat a közönséges latin vagy az olasz nyelv rovására. Minderről a legtöbbet a szekta Nagymesterének, Johannes de Ragusának különös és kétértelmű
(hétköznapi nyelven írott) műveiből tudhattam meg, aki e titkos gyülekezet valamiféle krónikása lehetett. Segítségemre volt továbbá gyengécske olasz nyelvtudásom (erről korábban már szót ejtettem) és az ebből adódó nehézségek is.
Mondanom sem kell, mekkora érdeklődéssel olvastam azokat az iratokat
(ugyanis azt a nyelvet gyorsan megtanultam), és mennyi örömöt szerzet nekem
tartalmuk megismerése. Ragyogó eszmékre, csodás stílusra és különösen érdekes
adatokra leltem bennük. Délutánokat töltöttem a kövér füzetbe fűzött, gyűrött
papírlapok fölött, csodálkoztam és ámulatba estem, idézeteket írtam ki, viszavisszatértem hozzájuk, újraolvastam az egészet, megfejtettem, s olykor titokban
magammal vittem valamelyiket haza is, hogy éjszaka folytathassam az olvasást.
Néhány hónapon keresztül ez teljesen lefoglalt, s miközben a szedők állványait
ellenőrizgettem, vagy átfutottam a könyvnyomatokat, melyek kiadásában közreműködtem, csak a protestánsokra és irataikra tudtam gondolni.
Ám nem álltam meg ezen a ponton, minden egyre bonyolultabbá sűrűsödött,
és itt érkezem el oda, amit tulajdonképpen el szeretnék mondani neked. Ugyanis
a régi iratok vizsgálatából eredő tapasztalatot alkalmazni kezdtem arra is, amit
a mindennapokban hallottam, olvastam vagy korrigáltam. Titkos módon olvastam
újságot, a terek feliratait, szépirodalmat, tudományos szövegeket, és így figyeltem az emberek beszédét is. Rettenetes és hihetetlen dolgokat fedeztem fel. Észrevettem, hogy számos újsághír, de még a bor melletti csevegés is hihetetlen
üzenetet rejt; hogy a könyvek és a sírfeliratok fenséges történelmi tanúságtételeket tartalmaznak, hogy a politikai szónoklatokban, kiáltványokban és dicsőítő
énekekben regék vagy teológiai traktátusok bújnak meg. Mindez beszippantott,
elvarázsolt, és kis híján végleg elvesztem. E titkos nyelven írott vagy mondott,
eddig ismeretlen tudományos axiómák, életbölcsességek és jövendölések világában léteztem (némelyiket meg is fogadtam a magam számára). Hát fel tudod

2005. június

43

fogni, mit jelent ez? Azt, hogy én vagyok az egyetlen (esetleg mégsem?), aki e titok birtokában van, és csak rajtam múlik, hogy a köz javára fordítom-e? Menynyire gazdag és bölcs vagyok, hogy mennyire elveszett és zavarodott? Minden szó
mögött, ami eljut hozzám valamilyen igazság vagy hazugság rejtőzködik, valamilyen bölcsesség vagy badarság, valamilyen nyilatkozat vagy szerelmi üzenet,
amiről eddig még senki sem tudott. E roppant világban bolyongok, de remélem,
nem lesz mindig így.
Talán már érted, milyen nehézséget okoz számomra az írás és a beszéd. Néha
eltévedek, nem tudom, melyik világban is vagyok, de nem ez a legrosszabb, hiszen leginkább abban a másikban, a titkosban bolyongok. A legfájóbb az, hogy
minden szó, amit kimondok, vagy leírok, számomra mást is jelent, egy új és ismeretlen világba vezet át, s magamról meg a mindenségről váratlan tudással
szolgál. Átérzed már, mennyire szeretnék pontosan fogalmazni, hogy mekkora
felelősség nyomaszt? Szerencse, hogy nem szavakkal gondolkodom, különben
teljesen elveszett lennék, hiszen állandóan felfedeznék valamit, ami nyomasztana
és sehogyan sem tudnám elhessegetni.
Azt hiszem, sikerült megértetnem, miért okoz nehézséget nekem az írás. Néha
csak a kezeimmel szeretnék beszélni, csak tenni szeretném, nem mondani azt,
amit gondolok. De tudom, ez teljességgel lehetetlen. Gyanítom, az lesz a válaszod, lám mégis viszonylag hosszú levelet sikerült írnom. Ez igaz, bár nem tudom, meddig leszek még ilyen állapotban. Nemrégiben ugyanis, visszatérve az
iratokhoz, felfedeztem, hogy abban a titkos nyelvben ugyanúgy előfordulnak hibák. Egy harmadik nyelv létének lehetősége rémülettel töltött el, de csakhamar
megnyílt előttem, s már meglehetősen jól olvasom. Ám mögötte újabb rejtőzik,
és biztos vagyok benne, hogy ez nem az utolsó, ha egyáltalán valamikor vége szakad e folyamatnak.
Ítéld meg magad, milyen lehet számomra írni és beszélni. A világtól elvonultan élek, és ez azon ritka alkalmak közé tartozik, amikor szavakkal bíbelődöm,
gyötörnek engem és belém csimpaszkodnak. De ami a legrosszabb, mindebből
semmit nem írhatok le, mert a második vagy a harmadik jelentés lejegyzésekor,
újabbak és újabbak merülnek fel. Nehéz nekem, elmondhatatlanul nehéz, mert
minden szó számomra ütést jelent (most már övön aluli ütést). Nehéz nekem,
mert ha valakivel őszintén és maradéktalanul közölni akarok valamit, e nyelveket
megbékélésre kell késztetnem. Ez a legfontosabb. Mikor már összhangba hozom
őket, mikor a különféle nyelveken már ugyanazt fejezem ki, akkor mondhatok
valami fontosat. És még ha a gyanú folyton ott is motoszkál bennem, hogy nem
értesz meg igazán, hogy nem vagy már a barátom, és nem érzel rá szavak nélkül
arra a legfontosabbra, biztosítalak, ez a levél minden általam ismert nyelven feléd fordul, a szíved és a barátságunk felé.
KOLLÁR ÁRPÁD fordítása

44

tiszatáj

TOMISLAV MARIJAN B ILOSNIĆ

Balkán Blues
Nem érdekel az absztrakt, se a biokémia,
se a félelem és a jövendőmondás,
nem tudom, mit akarok, de tudom,
hogyan fogom elérni. Baltával.
A testvéreim mákot szüretelnek,
a lelkük olyan szellős, akár vitorlát is hajthatnának.
Versenyző típus vagyok, vágtázó,
és nem engedem magam
cseszegetni, mert nem vagyok barom.
A földön élek, a felhők között
összetöröm magam.

FENYVESI OTTÓ fordítása

2005. június

45

LUKÁCS ISTVÁN

Szegényhorvátköltő szegényemberversei
ANTUN BRANKO Š IMIĆ (1898–1925)

Antun Branko Šimić horvát expresszionista költő életművének és szegényember-verseinek bemutatását akár a mostani József Attila-évforduló is indokolhatná. Bár tanulmányomban nem kívánok külön foglalkozni a két költő közötti nagyon is nyilvánvaló szegényember-párhuzamokkal, érdemes emlékeztetni Fried István dolgozatára, amelyben kísérletet tesz József Attila kelet-közép-európai helyének kijelölésére.1 Fried értékelése szerint nem szabad közvetlen összefüggést keresni a viszonylag korainak tekinthető szegényember-versek és a később keletkezett, „villonizmustól” átitatott balladák között. József
Attila szegényember-versei inkább Erdélyi József népies költészetének vívmányait „gyümölcsöztetik”, s közvetlenül is összefüggésbe hozhatók a századelő óta fokozatosan és látványosan kibontakozó, Bartók és Kodály munkásságához köthető népdalgyűjtői munka
eredményeivel, továbbá Ady kései kurucverseivel. Fried István úgy véli, hogy Ady kurucversei „…népi szemléletükkel, enyhe archaizálásukkal, párbeszédes megoldásaikkal készítették elő a József Attila-i szegényember-versek előtt az utat.”2 A téma szempontjából
mindenképpen figyelemre méltó – s ezt Fried is szóba hozza – Bori Imre vélekedése, aki
szerint a költő szegényember-versei nem tartoznak a hagyományos népiesség körébe, hanem az expresszionista és konstruktivista esztétikából levezethető egyfajta „expresszionista tragédiák”. A József Attila-versek „poétikai környezetének” vizsgálata önmagában is
megerősítheti Bori igazát, de érdekes adalékul szolgálhatnak – mint látni fogjuk – Antun
Branko Šimić szegényember-versei is, hiszen teljes mértékben Bori Imre nézetét támasztják alá.
Az 1898-ban a hercegovinai Drinovciban született Antun Branko Šimić neve ma egyet
jelent a horvát expresszionizmussal. A korán elhagyott szülőföld élménye mély nyomokat
hagyott költészetében. Középiskolai tanulmányait a Široki Brijeg-i ferenceseknél kezdte el,
majd pedig Vinkovciban folytatta 1914-ben. A nyugtalan lelkű ifjút egy év múlva már
a zágrábi alsóvárosi gimnáziumban találjuk. Mivel 1917-ben, fittyet hányva az intézmény
szabályzatára, megjelenteti első folyóiratát, a Vijavicát (Hóvihar), el kell hagynia ezt az
intézményt is. A Vijavica után 1919-ben elindítja soron következő folyóiratát, a Jurišt
(Roham), amely ugyanebben az esztendőben meg is szűnik, hogy egy évvel halála előtt,
1924-ben napvilágot lásson utolsó saját lapja, a Književnik (Irodami Újság). Korai költészetére Antun Gustav Matoš szimbolista, impresszionista, leginkább a szonett formát
1

2

Fried István: József Attila kelet-közép-európai helye. In: Fried István: Utak és tévutak KeletKözép-Európa irodalmaiban. Magvető Könyvkiadó, Budapest 1989, 212–222.
I. m. 215.

46

tiszatáj

előnyben részesítő költészete hatott. E ragaszkodás a matoši örökséghez – miként József
Attilánál az Ady-örökséghez – átmenetinek és rövid életűnek bizonyult, s első két önálló
folyóiratában közzé tett expresszionista programadó írásaiban elméleti igénnyel is felvázolta saját új lírai koncepcióját. Első és egyetlen verseskötete Preobraženja (Átváltozások) címmel 1920-ban jelent meg, amely a német metafizikus expresszionista költészet
inspirációit viseli magán. A költő hitvallása szerint a tapasztalati világ csakis a lírai én lelki
víziója által transzponálódhat. Szemléleti lázadása alapvetően a költői nyelvet érinti, hiszen úgy véli, a nyelv nem csupán a leírás eszköze, hanem a belső történések megértésének nélkülözhetetlen alternatívája. Éppen ezért meg kell szabadítani a verset a kötöttségektől, és alá kell rendelni az új költői tapasztalatnak. Az Átváltozások című kötet meghatározó élménye a halál közelsége. Mintha minden egyes tematikus és tematizált egységre (élet-halál, szerelem-gyűlölet, mulandóság-öröklét, otthon-kozmosz, anya, jóbarát)
a halál hatalmas árnya vetülne. Bár a lírai én – az expresszionizmus általános irányultsága
mentén – szakadatlan küzdelmet vív egy felsőbb harmónia megteremtéséért, ennek lehetetlensége, a kudarc egyfajta végkifejletként a kötet minden egyes darabjában nyilvánvalóan manifesztálódik. A reménytelen küzdelem stációit mégis a grafikusan (interpunkció nélkül) nagyon is rendezett versforma örökíti meg – sajátos feszültséget teremtve,
mintegy leképezve a világ abszurditását: mintha csakis az újszerűen szerkesztett, rendezett, csinált szövegen keresztül volna megérthető a világ. Šimić az új esztétika mentén kísérli meg megmagyarázni az újfajta versritmust. Belső lüktetésről, belső ritmusról beszél,
amelyet többé nem mindenki által elfogadott kötött alakzatok szerint kell felépíteni, hanem a költői/lírai én monologikus és egyéni beszédmódja mentén. Ezért van, hogy érett
korszakában nincs két egyforma verse. E tiszteletre méltó következetesség lírai világának
egyik sajátossága. Nem véletlen, hogy a kortársak közül mindenkit megtámadott: Antun
Gustav Matošt, Dragutin Domjanićot, Vladimir Vidrićet, Miroslav Krležát és Ivo Andrićot.
Az Átváltozások című kötettel lezárult költészetének az a szakasza, amellyel új fejezetet nyitott a horvát líra felszabadultabb, kötöttségektől mentes beszédmódja számára.
A Kritika című folyóiratban 1922-ben összesen 7 verse látott napvilágot, amelyeket Siromasi (Szegényemberek) közös címmel közölt. E versek a következők: Siromasi (Szegényemberek), Sunce siromaha (Szegényemberek napja), Pogled siromaha (Szegényemberek
tekintete), Ručak siromaha (Két szegényember ebédje), Siromasi koji jedu od podne do
podne (Déltől délig táplálkozó szegényemberek), Siromahu (A szegényemberhez), Post
scriptum. A csokorba foglalt ciklus új költői szándékot és egyfajta poétikai fordulatot jelez
és sejtet, amelynek megvan a maga prózai „előzménye” és „következménye” a költő opusában. Két szövegről kell itt szót ejteni, amelyek egyszerre életrajzi és poétikai magyarázattal is szolgálhatnak Šimić szegényember-verseihez. A Pjesma gladi (Az éhezés verse)
című prózai írás 1916-ban jelent meg a zágrábi Novinében. Valójában nekrológról van szó,
amelyet barátja, földije, bizonyos Ilija Glavota halálára írt. A költő felidézi közös gyermekkorukat, fájdalmasan emlékezik vissza szülőföldje egyszerű szépségeire, röviden vázolja a korán meghalt jóbarát rövid életpályáját, akinek állandó kísérője a nyomor és az
éhezés volt. Šimić egyetemessé emeli az ő sorsát: minden horvát, aki hozzá hasonlóan
a nyugati kultúra meghódítására törekszik, az éhezés és a nyomor kettős szorításával néz
szembe. A nekrológ záró része már-már szabadverssé lényegül: „Elpusztította az éhezés,
a kegyetlen, a komor éhezés, mely hatalmasabb a költészetnél, erősebb az életnél, erős, akár

2005. június

47

a halál. Verse dörgedelmes és erőteljes, és meg kell hallania, meg kell éreznie annak, aki
meg akarja érteni a kultúra és a tudás ragyogását. Sokakat elhallgattatott, megfojtott már
kegyetlen füttyével. Iliija Glavota is e versnek az egyik szólama, az éhezés, a kegyetlen
éhezés versének szólama…”3 Šimić számára az éhezés és a nyomor úgyszintén mindennapos tapasztalat volt. A távoli Hercegovinából érkezett költő szakadatlanul anyagi gondokkal küszködött Zágrábban, ráadásul irodalmi programját magányos farkasként próbálta meg keresztülvinni. A szegényember-versek megjelenése után, 1924-ben saját folyóiratában, a Književnikben közzé tesz egy rövid írást Pjesnici i prosjaci (Költők és koldusok) címmel. Mivel rövid írásról van, közöljük teljes terjedelmében.
„Minden bizonnyal fiatalember lehetett az, aki azzal a szándékkal küldte el a versét,
hogy közöljem:
Két koldussal találkoztam:
Alamizsnáért könyörögtek.
Mit is adjak nekik?
Arcukon gyümölcsök kékes árnya játszik,
Szemükben: napfényben úszó világ,
Lábuk alatt: illat és virág.
Adhatok-e bármit is én nekik,
Mikor Isten mindennel megajándékozta őket?
A gazdagok kitalálták, hogy a nap egyként ragyog gazdagra és szegényre. De ez a hazugság érthetőbb annál a hazugságnál, mint amikor egy költő így cifrázza a világot, és azt
állítja, hogy az Isten mindennel megajándékozta a koldusokat, mert »arcukon gyümölcsök
kékes árnya játszik, szemükben: napfényben úszó világ, lábuk alatt: illat és virág«. Nem
kell hát csodálkozni azon, hogy akik így élik meg a szegénységet, azt mondják: »Adhatok-e
bármit is én nekik?« Sajnos én sem adhatok sokszor semmit nekik, de érzem, jómagam is
felelős vagyok, hogy léteznek a világon emberi teremtmények, akik alamizsnára szorulnak. Az Isten és a költők ilyen frázisokkal nem segítenek rajtuk.”4
Šimić szegényember-verseihez közeledhetünk akár e két publicisztikai írása felől is. Az
elsőben a jóbarát halálán, de akár saját sorsán okulva az éhezést, „mely hatalmasabb
a költészetnél, erősebb az életnél, erős, akár a halál”, már-már metafizikai szintre, mintegy a
költészet legfőbb témájává emeli. Első és egyetlen önálló kötetében (1920) a nyomor
versei a probléma hangsúlyos érzékelése ellenére azért nem kapnak helyet, mert a szabadvers mellett elkötelezett poétikai fordulat csakis a lírai én előtérbe állításával, a világnak ebből a felfokozott és felizzított én-szempontú mezőből való megközelítésével lehetséges, ami gyakorlatilag kizárta a külső világra való koncentrálást, a hétköznapi élet szintjeinek beemelését a költészetbe. A szegényember-versek megjelenését követően (1922)
pedig az anonim költőcske koldus-versének kommentálása során azt szűri le a maga számára, amit hét szegényember-verse utolsó darabjában, a Post scriptum-ban összegzésképpen maga is kimond, hogy a költészet képtelen a feneketlen mélységű nyomor pontos
leírására. A hét szegényember-versben a szociális nyomor és a szegénység, a lefokozott
hétköznapi élet költői szempontból minél hitelesebb ábrázolására vállalkozik. Lírai nyel3
4

Antun Branko Šimić: Sabrana djela. Knjiga III. Proza II. Znanje, Zagreb, 1960, 342–343.
I. m. 60.

48

tiszatáj

vezete ennek megfelelően leegyszerűsödik, lecsupaszodik, erőteljesen érvényesül a versforma egységesülése. Ivan Goran Kovačić (1913–1943), a második világháború szörnyűségeit megrázó erővel ábrázoló Jama (Tömegsír) című poéma szerzője, Antun Branko Šimić
költészetének ezt a korszakát elemezve arra a megállapításra jut, hogy ekkortól válik gyakoribbá nála a rím, a vers kerekebb, lezártabb lesz, kevesebb benne a törés, a ritmus elevenebb, a kifejezésmód tömörebb és elasztikusabb s bizonyos esetekben már-már a költészet határáig jut, de jó érzékkel nem lépi túl az értelmezhetetlenség határát.5 A hét versből
hat e létállapot szintjeit és viszonyrendszerét járja körül: a halál közelsége, a szegénység
hétköznapjai, a test és az étek, végül az ellenállás lehetetlensége. A hetedik vers tényleges
lezárás, a költői kudarc őszinte bevallása.
A. B. Šimić szegényember-versei kapcsán általában erről a hét versről szokás beszélni,
hiszen egy időben jelentek meg és maga a költő foglalta őket egységbe egy folyóiratban.
A szegényember-téma azonban Šimić költészetében nem zárult le ezzel a hét verssel. Egyértelműen ehhez a tematikához sorolható az a három vers is, amely még életében jelent
meg, továbbá egy kéziratban maradt költeménye is: Okna na kućama siromaha (Ablakok
a szegényemberek házain), Napitnica (Pohárköszöntő), Konac (Vég), Ljubav siromaha
(Szegényemberek szerelme). A tematikából „kimaradt”, kronologikus rendbe állított négy
vers közül kettő (Ablakok a szegényemberek házain, Szegényemberek szerelme) egyértelműen az önálló ciklushoz sorolható, a másik kettő (Pohárköszöntő, Vég) valóságosan is lezárja ezt a ciklust. A kéziratban maradt Szegényemberek szerelme valójában szerelmes
vers, de címe szerint egyértelműen ide sorolhatjuk. A Pohárköszöntő kivételesen szabályos szerkezetű bordal, pohárköszöntő: az első három versszak a leghagyományosabban
szerkesztett két felező nyolcasból és egy hatosból áll. Az utolsó versszak három felező
nyolcasát két szótagú rövid sor zárja. Páratlan versről van szó Šimić egész költészetében,
hiszen érett korszakában hasonló költeményt nem találunk. Tematikáját tekintve egyértelműen a szegényember-versek közé tartozik. A Post scriptum a szabadvers szellemében látszólag végérvényesen lezárja a szegényember-ciklust, azonban a Pohárköszöntő
könnyedebb, ironikusabb és nagyon is kötött formájával új perspektívát nyit. A ciklus
igazi záró versének mégis a Vég című költeményt tekinthetjük: a költő ismét visszatér
a téma tárgyalásának komolyságához s egyfajta groteszk oppozícióval univerzálissá emeli
azt – teszi mindezt költészetének az Átváltozásokban kiérlelt formanyelvén.
Antun Branko Šimić szegényember-versei látszólag új fejezetet nyitnak a költő pályáján, ám a poétikai fordulat lehetőségeinek, korlátainak és határainak számbavétele után
a költő képtelen elszakadni megalkotott és megkedvelt eszközrendszerétől. A szegényember-versek genezisében nehéz volna külső inspirációkat találni: az egyéni élmény,
a nyomor meghatározó volt (miként József Attilánál is). Rövid időre találkozott az Élet és
az Irodalom.

5

Ivan Goran Kovačić: Pjesnik tijela i siromaha. In: I. G. K.: Novele, pjesme, eseji, kritike i feljtoni.
Pet stoljeća hrvatske književnosti 135. Zora, Matica hrvatska, Zagreb 1975, 209–217.

2005. június

49

ANTUN BRANKO ŠIMIĆ

Szegényemberek
A szegényemberek szakadatlanul
élet és halál közt lebegnek
a halál láthatatlan mérlegnyelve
bármely pillanatban átbillenhet.
Bármely pillanatban átléphetik
a határt és testközelben találják
magukat a halállal.

Szegényemberek napja
A szegénység szűkös szorító kétség
Élet táplálta örök feszülés
Szegényemberekben a vágyakozás is
virágzás nap nélkül
A szegénységen átüt vörös parazsával
– szegényemberek emez egyetlen napja –
a számtalan örökké tárt sebű fájdalom

50

tiszatáj

Szegényemberek tekintete
Jól tudom: reggel, mikor felkelnek, némán
gubbasztanak még egy keveset az ágy sarkában.
Az asztalnál, amíg esznek vagy ülnek csak hallgatnak.
Pihennek. Kezük nyugodt:
horpadt mellükön keresztben nyugszik;
vagy éppen ábrákat rajzol az asztalon
Tekintetüket lesütik, nem néznek előre
Ezek az emberek már nem várnak semmit
Életükbe minden
kívülről tör be
és kormányozza sorsuk.
Életük megadás és rettegés.
Itt ülnek most
Tekintetük semmin sem tud megpihenni
Zavarodottan tévelyeg
és a téren kívül keres kiutat.

Két szegényember ebédje
Az ilyen ebéd miatt
egymás előtt szégyellik magukat
és amíg esznek, attól félnek,
hogy egymás életét falják fel.

2005. június

51
Mikor felkelnek az asztaltól,
a csönd és a súly
Az undor önmaguk előtt
elcsúfítja mindkettőjük arcát
s mindegyik úgy gondolja, hogy a másik gyilkosa,
hogy a testében áramló vér
a másik vére
(mintha egy másik étek volna)

Déltől délig táplálkozó szegényemberek
Éhség csábítja közelebb a delet
és a kongó bensőből a test siráma és panasza szól
Ám a dél zordan
áll, oly távol
Ó, hallgass, nyomorult test,
feledd el az étket
és majszold a türelmet!
Bárcsak kilehelné lelkét a test!
Az utolsó pillanatban a dél mégis meghozza a felüdülést
és a testnek szenvednie és nyögnie kell
két dél közé kifeszítve
Ó, hallgass, nyomorult test,
feledd el az étket
és majszold a türelmet!

52

tiszatáj

A szegényemberhez
Ó, szedd össze önmagadban magad és sorsod
El ne hagyd léted peremét
Meddő remények semmibe
nyíló ajtaját ki ne tárd
Ó, szedd össze önmagadban magad és sorsod.
Tested egyre apad
karod sápad
szemed szűkül
Szívedben a vér csendben apad
Az éjben mezítelen tested
- oly sudár áttetsző és kékes –
akár egy hervadt karcsú virágszál.
Hová, ó, hová?
Hát már itt a földön
hagyod el végképp a tested?
Nézi a gazdag csodálkozva, hova tűntél
„Akár az illat elillant”.

Ablakok a szegényemberek házain
Ez az új ablak úgy fehérlik, akár a gazdag ember kővé meredt
szeme, mely egy alkalommal befelé pillantott.
A többi – a régi – egyre komorabban bámul a világra.

2005. június

53

Szegényemberek szerelme
I.
Szerelmünket saját vérünkkel tápláljuk
Egy tőlünk elzárt világban
út tőlünk oda nem vezet s minden ajtó kulcsra zárt,
a mi világunk mi vagyunk; az én világom a te világod
[ peremén ér véget,
a te világod az én testem peremén
Egymáson kívül nincs másunk
Egymásban élvezzük a világot
s nem maradt másunk szerelmünkön kívül
Szerelmünket vérünkkel tápláljuk
S egy nap szerelmünk felhörpinti utolsó csepp vérünk
sápadt, hűvös, csúf tekintetet váltunk
s megtudjuk majd: szerelem sincsen már
Mert a szerelem csak addig él amíg a vér lángol
Megtudjuk majd, hogy életünk utolsó lángját
Elnyelte egy számunkra idegen,
velünk kapcsolatban nem álló világ éjszakája.

II.
Amíg vérünk lángol, amíg szerelemben egyesülünk
úgy érezzük egyek vagyunk –
világ a világban
Most nincsen szerelem s azt látjuk,
hogy világunk kettészakadt
Nincs többé út tőlem hozzád

54

tiszatáj
Örökké zárt szívek,
nincs ajtó, mely kinyílna
Hiába emelkedne a lélek
nem létező szárnyakon fel.

Post scriptum
A szegénység mélységét szemlélve
verset szerettem volna írni róla
Ám a fenekére pillantva
Elnémultam
láttam:
Feneketlen a nyomor kútja!
S mi maradt belőle versemben?
egy pillantás, egy sóhaj
A többi kívüle maradt
megíratlan
Érzéseimbe zártan.

Pohárköszöntő
Hasunk tele. Hasunk tele.
A többire legyen gondja
Aki megalkotja!
Nosza igyunk, nosza igyunk!
Más kínja gyümölcse
markunknak lesz ékes becse!

2005. június

55
Sárga földig, sárga földig!
Mások kínja, jaja,
Legyen az ő baja!
Forog a föld nélkülünk is!
Halálban nyer nyugodalmat
Ki szenved és ki nyöszörög
Igyunk!
Nélkülünk is forog a föld!

Vég
Ezeknek az embereknek a teste egyre kerekebb,
amazoké pedig egyre laposabb.
(Ó, hol ér véget
ez a dagadás és ez az apadás?)
Az emberiség egyre szűkül, a kevesek tágulnak:
hamarosan csak vámpírokkal találkozunk a földön.
A föld egyre üresebb
csak néhány dagadó lény nyöszörög.
Az elállatiasodás láthatatlan hulláma
árasztja el a földet és az eget ostromolja.
LUKÁCS ISTVÁN fordításai

56

tiszatáj

BRANKO ČEGEC

A horvát irodalom és a megdicsőülés
montírozása
Egyes becslések szerint körülbelül ugyanannyi horvát él a Horvát Állam területén, mint
ezen kívül. A térségen végigsöprő repressziók hullámai és a totalitarizmus teljes arzenálja
a haza elhagyását nemzeti szindrómává változtatták, való igaz a többi dél-európai nemzet
is részesült e tapasztalat áldásaiból. Sőt, pl. az olaszokkal összefüggésben már majdnem
minden adat a rendelkezésünkre áll – ennek ellenére a horvát elvándorlási szindróma
a véletlenek szintjén ragadható meg, melyek a kivándorlás problémájára is hatással voltak.
Tudvalévő, hogy Horvátország történelmének nagy részét az államalapítás folyamatára
tékozolta, az utolsó fél évszázadot állam-formaként a kommunista diktatúra alatt élte át,
nélkülözve az államiság bármely attribútumát. A kivándorlás klasszikus formáitól elkülönítő tényezők a kivándorolt horvátokat a melankolikus vágy népévé változtatták, kik
a hazaként ismert földarabbal kapcsolatban nosztalgikus reflexekkel bírnak, amiről viszont
soha sem lehetett tudni, hol végződik, viszont életük imperatívusza mindig is ez maradt:
visszatérni hozzá.
Tekintettel a tengerre, talán még mindig nem tudni, hol is végződik az a bizonyos
földdarab, de az a tény, hogy kétségtelenül létezik valami, amit Horvát Államnak hívnak,
perspektívaváltást tesz szükségessé a hazájukban és a külföldön élő horvátok számára
egyaránt, akik a világon szétszóródva évszázados kilátástalanságban tékozolták vérüket és
izzadságukat. Az ilyen körülmények között „kivándorolt Horvátország” egyszerre kíváncsian saját portájára sietett, akárcsak a zsidók Izraelbe, hogy learassa a hosszan tartó
szenvedésért járó babérokat. Ám ez a föld, a hőn áhított haza, mely amúgy is meglehetősen szegény, ráadásul időközben barbár háború dúlt rajta, azzal az egészen szédületes talánnyal együtt, hogy vajon miként lehetne megakadályozni a kommunista bürokrácia
mechanizmusának újjáéledését, igazán keveset tudott nyújtani. A dolgok mai állása szerint, puszta léte képezi a legnagyobb értékét. Bár a média zsúfolásig tömve a Nyugat fellengzős szózataival és ígéreteivel, tény, a függöny még mindig nem gördült föl, és az előadás nem vette kezdetét. A nyugati gazdaságok bejáródott mechanizmusai között üzletileg
sikeres határon kívüli horvátok lényegében a hazával való legelső összetűzéskor elveszítették az illúziót, hogy a hazai terepen gyors sikert és meggazdagodást érhetnek el.
Távoli vidékeken ugyanakkor sok horvát nemcsak sikeres üzletemberré vált, hanem
politikai emigránssá is, kik világszerte missziókat hoztak létre, hogy megteremtsék egy
szabad horvát állam létrejöttének feltételeit. Horvátország ma tele van visszatérőkkel,
a Horvát Tavasz száműzöttjeivel: költőkkel, professzorokkal, művészekkel, újságírókkal,
akik a bolsevizmus romjai helyett a külföld függetlenségét választották. Ötven évig tartó

2005. június

57

száműzetés után természetesen itt van a Pavelić-rezsimet túlélő kevés aktivista éppen úgy,
ahogy az UDBA és a Titkosszolgálat rutinszerű razziáinak áldozatul esett emberek többsége. Most már valójában mindennek rendben kellene lennie. Az igazság kielégítve, az
emberek visszajöttek, meg kell adni nekik a megérdemelt tiszteletet, és biztosítani kell,
hogy hátralévő életüket itthon illő módon tölthessék el. Nos, ezzel talán el van rendezve
a tartozás az elszenvedett igazságtalanságokért, vagy talán a legnagyobb büntetés mégiscsak az volt: a kommunizmus alatt élni végig fél évszázadot? Az emigráció mégiscsak individuális döntés. A menekülésnek köszönhetően valószínűleg sok fej a nyakakon maradt,
rengeteg csontot megkíméltek a zárkák penészétől és homályától. Köztünk tevékenykednek azonban olyanok is, kiknek életútját bolsevik kazamaták bélyegei éktelenítik, de szinte
senki sem teszi fel a kérdést, mi közük is van nekik a horvát állam létrejöttének megalapozásához.
Sőt, a horvát irodalom egyik jelentéktelen menekültje, aki sikeresen végigbóklászta az
egész világot, most teljesen alaptalanul azt bizonygatja, hogy ebben ő játszotta a legnagyobb szerepet. Pomponos parádék és tekintélyes meghívottak emelik egyszerre a középszerű költőt Antun Gustav Matoš, Augustin Ujević, Antun Branko Šimić, Dragutin Tadijanović fölé, ráadásul beárnyékolnak olyan domináns poétikai irányvonalakat is, melyeket a második világháború után Slavko Mihalić, Danijel Dragojević, Vlado Gotovac és Ivan
Slamnig neve fémjelez. De még a vitán felül álló Ranko Marinkovićnál is megkísérlik
többre értékelni a termékeny, ám némiképp kiüresedett Mile Budakot, és akkor a hatvanas, hetvenes és nyolcvanas évek generációiról még nem is beszéltünk.
A centrum új irodalmi komisszárjainak sikerült mindenről, még magukról, illetve saját
szövegeikről is megfeledkezniük – ugyanakkor ez nem mondható el a periférián lévőkről.
Az iránymutogató kritikusok most horvát írók generációinak sokéves munkáját értékelik
le, csak azért, hogy bebizonyítsák, állítólag politikai indokok miatt a horvát irodalom legjava a határ túloldalára került. Ez a kisebbrendűségi komplexus, ez a sznob ömlengés,
amely minden szomszédból érkező jelenségnek csodálattal adózik, tökéletesen rávilágít
a nyilvánosság egészében ismét teret hódító szolgalelkű horvátság koncepciójára. E komplexus természetesen nem kizárólag a művészeti és kulturális szférára jellemző, noha
a helyzet ma itt a legveszedelmesebb. Mert amíg a rigid bolsevizmus fojtogatta alkotók
nemzetközi viszonylatban szintén jelentőset tudtak alkotni, addig tény, hogy az NDH
(Független Horvát Állam) egyik volt tekintélyessége, aki emellett egyébként költő is, és ötven évet töltött el pl. francia, spanyol, latin-amerikai vagy újzélandi irodalmi területeken,
egyáltalán nem részesült semmilyen irodalmi-művészeti elismerésben. Mi több, az emigráns irodalom bebetonozta magát az elmenetelkori pozíciójába, ami már a priori kizárta
őt az élő horvát irodalom korpuszának vérkeringéséből, mely a kommunizmus legsötétebb
időszakában is egyszerre tudott nemzeti és európai lenni. Egyértelműen tanúsítja ezt számos párhuzamos olvasat, melyekből kiviláglik a folyamatos korrespondencia, meg a szimultán poétikai folyamatok és érdeklődések megléte. Valójában senki sem tagadhatja,
hogy pl. Mihalić, Slamnig és Dragojević európai formátumú költők, ugyanakkor a horvát
emigránsok irodalmának teljes korpuszát nehéz volna egy viszonylag flexibilis nemzeti
standardon kívül kontextualizálni. Egyébként ez lenne az irodalomkritika és a historiográfia legfőbb feladata. Ahelyett, hogy ideologikus célzattal világgá kürtölik az érdemeket,
és szobrot állítanak a hatalom új kivételezettjeinek, sokkal hasznosabb lenne megterem-

58

tiszatáj

teni a horvát irodalom globális térnyerésének feltételeit, ami mégis kevésbé emigráns,
mint a nemzet, amelyhez tartozik. A horvát író ugyanis mindig öntudatos viszonyt ápolt
saját nyelvével és szülőföldjével, és csak igazán kivételes körülmények között hagyta el
saját pátriáját. Ezért teljesen inkorrekt egy horvát alkotótól irodalmat követelni ott, ahol
semmikor sem tudott rátalálni autentikus beszédmódjára, és ahonnan sohasem új öltönyben és lakkcipőben érkezett.
KOLLÁR ÁRPÁD fordítása

ZLATKO KESER: ARC (1996)

2005. június

59

ZVONKO MAKOVIĆ

Az idegen
Amikor bezártam a hotelszobám ajtaját,
hirtelen szorongás tört rám.
Megijedtem attól a rengeteg lehetőségtől,
amely abban a pillanatban megnyílt
ellőttem, ahogy a tenyerembe
szorítottam a kulcsot.
Arra gondoltam, jobb lenne visszamenni,
bezárkózni és egyedül maradni egész délutánra,
a bútorok és egyéb személytelen
tárgyak között, melyekről
lerí a gazdátlan időtlenség.
Mégis elindultam a folyosón,
amíg lefelé mentem a lépcsőn,
újból felvetődött bennem,
hogy visszamegyek a szobámba.
Leértem, a néptelen recepción
hagytam a kulcsot,
s kimentem az utcára.
Már a járdán álltam,
amikor meghallottam a forgalom zaját,
a legkézenfekvőbbnek tűnő
elhatározásra jutottam.
Harminc méterre a szállótól, balra,
a kereszteződés után a sarkon
egy kávéház állt, ahová gyakran
betértem, hogy elüssem az időt.
De rájöttem, nincs mit elütnöm,
az előttem álló idő teljesen üres volt,
teljesen bizonytalan.
Ahogy a zöld jelzésre vártam,
a hírlapárusnál néhány újságot vettem,
a papír minősége alapján választottam őket.

60

tiszatáj
Bementem a kávézóba, az újságokat
lapozgatva rájöttem, néhányat közülük
már délelőtt átnéztem.
Találtam egy cikket, amelyben a hazámról
írtak, de már reggel elolvastam.
Ahogy mondatról mondatra még egyszer
átolvastam a szöveget,
igyekeztem felfogni mélyebb értelmét, mert
az itt leírtakról nekem is volt véleményem.
Két dolog zavart, sehogy se tudtam
megszabadulni tőlük:
képtelen voltam meghatározni
az érzelmi kötődésemet ahhoz,
amit „az én hazámnak” neveztem.
Ugyanakkor, az érzések összevisszaságáért,
amely teljes egészében hatalmába kerített,
saját ürességemet kárhoztattam.
Szavak után kutattam, amelyekkel
kifejezhettem volna állapotomat,
de csak egyetlen szintagma kavargott a fejemben:
ALKALMAZKODÁSRA KÉPTELEN.
Nem voltam benne biztos, mire vonatkozik
és honnan ered.
Inkább annak hittem, hogy ez egy fogalom,
amit valahol hallottam vagy olvastam
és új kontextusba helyeztem.
Azt kérdeztem, mennyi igazság lehet abban, hogy
bizonyos fogalmak, mint például
az alkalmazkodásra képtelenség, mennyire
meghatározhatják egy idegen lelki állapotát.
Aztán eszembe jutott, hogy éppen ma
a Naschmarkton, miként kötöttem össze
a különböző kontextusokból származó
szavakat és milyen meggyőző kép jött létre.
Egy cigányasszony a legsilányabb kacatot
árulta, a tárgyak előtt névjegy díszelgett:
JOVAN NIKOLIĆ. És éppen abban a pillanatban,
amikor elolvastam a nevet, a nő cigarettára gyújtott,
majd félretette a dobozt, amin
az állt: MEMPHIS.

2005. június

61
Eszembe jutott, hogy Krleža
háborús novelláiban a tisztek
Memphis cigarettát szívnak:
A következő szó, amit húsz méterrel
később megpillantottam,
a GALIZIEN volt, nagy betűkkel ki volt
írva egy bűzös kocsma bejárata fölött.
És egyből az jutott eszembe,
hogy ezek az ostoba
és közönyös szövetségbe tömörült
Nikolićok, Memphisek és a Galizienek,
nem mások mint az a humusz,
melyből kinő a kifejezés:
ALKALMAZKODÁSRA KÉPTELEN,
amit nem tudok megmagyarázni.
Hallottam, egy néger odaszólt a pincérnek:
„Sört kérek” és mindjárt világos lett
számomra, hogy a néger és
a naschmarkti piacon
látott Nikolić asszonyság
között valami kapcsolat van,
mindketten kívül élnek azon a kereten,
amelyet kisajátítottam magamnak
és ami teljes egészében az enyém.
Aztán kimentem az utcára és moziba indultam.
Hosszú idő után újra beültem az Easy Riderre.
A film közepe felé felkeltem és szégyenkezve
elhagytam a termet, kellemetlen érzéssel távoztam,
mintha pornót néztem volna.
Az előtérben találtam egy telefonfülkét,
gyorsan felhívtam a szállóm recepcióját.
Amikor meghallottam a „foglalt” jelzést,
megkönnyebbültem.
A pultnál álló emberek hangja
a rohanó gépkocsik zajával vegyült.
Amikor kimentem az utcára,
felhőket láttam, a látszólagos káoszban
valami logikát követve kavarogtak,
az éjszaka is lassan leereszkedett,

62

tiszatáj
s ahogy a nehéz, tompaszürke égbolton
kirajzolódtak az utca másik
oldalán folyó építkezés emelődarui
úgy egy, a deszkapalánkra ragasztott,
óriási CAMEL-plakátra is felfigyeltem,
egészen valószínűtlennek tűnt,
és ő is részévé vált annak a sémának,
amit egész idő alatt olyan intenzíven éreztem.
FENYVESI OTTÓ fordítása

EDO MURTIĆ: SZŐLŐDOMBOK ÉS CIPRUSOK (1986)

2005. június

63

GORAN TRIBUSON

A kartográfusok összeesküvése
A kegyetlenség és az erőszak a történelem szükségszerű velejárói, ezért ha a komor titkok tudói figyelmüket a múlt homálya felé fordítják, feldúlt otthonokból
előtörő jajveszékelést, kiáltozást vagy alázatos, szelíd sírást hallhatnak a századok üledékein átszüremleni. Különösen igaz ez Spanyolországra, melynek történelme ilyen döbbenetes, démoni kelme szövedéke.
Azzal, hogy II. Aragóniai Ferdinánd Kasztíliai Izabella kisasszony ujjára illő
jegygyűrűt húzott, egyesítette ezt a dús földet, de ami ennél is fontosabb, enyhített a jelentősebb néprétegek dühödt ellenállásán. Az aragóniai katedrális fenséges, nagy tiszteletnek örvendő orgonajátéka szerencsés nap előhírnöke volt,
csapra verték hát gyorsan a hordókat, felbontották a palackokat, és a bor lebugyogott az ünneplők meg a bámészkodók torkán egyaránt. E remény és várakozásteli, megszentelt napot követő években lassan fogyatkozásnak indul a lelkesedés Spanyolországban, a szörnyeteg már mohón emészti az emberi lelkeket,
főként méltatlan származásuk miatt. Az Inkvizíció! dühöngését – „IGNIS SANAT” – rettegők forró vére kíséri. Az egyik, helyzetével visszaélő Szentatya ugyanis, nevezetesen IV. Sixtus pápa, 1487-ben felhatalmazta Aragóniai Ferdinándot és
az említett kasztíliai hölgyet, hogy két-három inkvizítorral rendelkezzenek, akik levezénylik a mórok és a zsidók elpusztítását. Ez utóbbiaknak okulásul a marano
gúnynevet adták, ami disznót jelent, ráadásul ők táplálták testükkel leginkább az
inkvizíció falánk máglyáját. A borzalmas kínok és keservek következtében létszámuk maroknyira csökkent. A zsidó hamu az ország legolcsóbb dolgává vált, és ezzel még a közmondások is szabadon eljátszogattak. Noha a tűz fenyegetettségében,
de az élet mégis megy tovább, s a fellángoló autodafék közepette minden újabb nap
tovább élteti a reményt a sötét és rettegő tizenötödik századi Spanyolországban.
*
Tomaso Tarquemado megsárgult irataiból megtudhatunk egysmást az aragóniai Királyi Kartográfiai Intézetről, mely Ferdinánd odaadó szolgálatában állva
tengerészeti, kereskedelmi, ám főként katonai igényeket elégített ki a kor legmegbízhatóbb térképeivel.
Az itt dolgozók nagy részét 1490-ben, egy ismeretlen déli tömlöcbe vetették,
írja Tarquemado, és feltételezhetően ott égették meg mindannyiukat. Az ok
méltatlan és átkos zsidó származásuk volt. Ferdinánd számára nélkülözhetetlen

64

tiszatáj

szakértelmük miatt, mégha szüntelen felügyelet alatt is, néhány zsidó kartográfus mégis az intézetben maradhatott készülő térképei fölé görnyedve.
Enrico Manuel megbízható krónikája elbeszéli, ezeknek a zsidóknak szüntelen az járt az eszében, hogyan állhatnának kegyetlen bosszút elhamvasztott társaikért. Nem lévén más választásuk, összeesküvést szőttek, de különleges, kartográfusi összeesküvést, melynek célja a földrajzi térképek csalóka ábrázolásmódjának visszaállítása volt.
Hogy elgondolásukat véghez is vitték, bizonyítják azok a megsárgult térképek,
melyeken be van rajzolva egy a Sierra de Guadarramát keresztülszelő, nem létező
hegyi ösvény (ez ma jelentősen lerövidítené az utat Madrid és Valladolid között),
valamint egy folyócska vonala nem messze Toledótól, meg még néhány apróság,
s végül egy teljes szigetecske, úgy harminc mérföldnyire délre a Baleári-szigetektől, amit Piedrabueanának neveztek el.
*
Az ezt követő történelmi események szinte teljes mértékben ismertek a számunkra. A telhetetlen inkvizíció még sokáig nem csillapszik. Miután elkészítették a nélkülözhetetlen térképek jelentős hányadát, Ferdinánd úgy döntött, spanyol módra vet véget a zsidók jelenlétének. A királyi óhaj mindig teljesítésre kerül. Ezért a sötétség leple alatt, egy félreeső folyosón többségüknek orvul kést
döftek a hátába. Mások máglyán végezték, ötüknek viszont sikerült megszökniük
a nyílt tenger felé. Hagyták, hogy meggyötörten, halálra rémülten, kevés élelemmel és egy kis tömlőnyi vízzel az áramlat elsodorja őket a láthatárról. Csodás
történetük itt következik.
*
Ignance-Leontine de Lermainne francia hajós, aki 1496-ban Észak-Afrikából
Spanyolországba utazott, egyik levelében magának II. Aragóniai Ferdinándnak
fejezi ki rosszallását amiatt, hogy pontatlanok a térképek, amiket Spanyolország
küldött uralkodójának. Ignace-Leontine térképe az inkvizíció előtti korszakból
származott, és rajta (valamilyen súlyos hiba folytán, vélte Ignace-Leontine) nem
volt bejelölve egy a Baleári-szigetektől harminc mérföldnyire délre fekvő szigetecske. Afrikából visszatérőben ez a francia kis híján zátonyra futott, amikor egy
ködös reggelen elhajózott a sziget közelében. Mivel partra szállt, tudósít tovább
Ignace-Leontine levele, rábukkant az öt életben maradott, csontsovány, hosszú
hajú, ősz zsidóra, akik szívélyesen köszöntötték őt Piedrabueanán. Rajtuk kívül
senki sem tartózkodott a szigeten.
Fennmaradt II. Ferdinándnak egy a Francia Kartográfiai Akadémiához címzett levele is, melyet személyi titkára fogalmazott meg rendkívül cikornyás stílusban, s amiben egyértelműen kijelenti, valószínűleg valamilyen tévedés lehet
a dologban, mert az újabb spanyol térképek kivétel nélkül jelölik Piedrabueanát.
*

2005. június

65

Esteban Manuel Gomices spanyol tengerjáró és inkvizítor útinaplójában igen
kifejező és élénk leírást ad Piedrabueana éghajlatáról, növényzetéről és látképéről. A szigetet az uralkodó parancsára kereste fel, hogy elfogja az Ignace-Leontine levelében említett maranókat. Meglepetésére itt csak öt különös, fényesre
kopott emberi csontvázra bukkant, meg egy amulettre, amiről bebizonyosodott,
hogy valaha egy elfeledett kartográfus tulajdonát képezte.
A későbbi források igen kuszák és talányosak. A történelem egyik megoldatlan rejtélye áll itt előttünk.
Sok hajós ugyanis igen könnyen meglelte Piedrabueanát, elragadtatással írtak
is róla, mások azonban elátkozottként bolyongtak a néma vizeken, és semmit
sem láttak az üres horizonton.
Egy ismeretlen diák, aki filozófiát és judaizmust tanult, 1806-ban, miközben
Aquinói Szent Tamás fordításokat keresett, véletlenül rábukkant Enrico Manuel
rég elfeledett írására, mely beszámol a kartográfusok összeesküvéséről és a kitalált szigetről. Ebből készített egy nagyobbacska munkát is, kapcsolatba hozva
az összeesküvést a szigettel, melynek meglétét biztosra veszi. A dicséretes elmék,
a tiszteletre méltó történészek és akadémikusok viszont fölényes mosollyal utasították vissza teóriáját, noha némelyik tudós szorongva gondolt a fényesre csiszolódott zsidó csontvázakra, melyekre oly sok évvel ezelőtt bukkantak Piedrabueana szigetén.
*
Az átkozott és dicsőített Bonaparte Napóleon 1808-ban, az inkvizíció megszüntetésével lekötelezettjévé tette az eljövendő korok emberiségét. A tűz és
a jajveszékelés alábbhagyott, ezzel pedig Spanyolország elveszítette misztikus patináját és leírhatatlan homályát. Ezután már senki sem tesz említést Piedrabueanáról, létezéséről senki sem szolgál újabb bizonyítékkal. Majdnem teljesen megfeledkeznek róla. Csak néhány babonás ember bizonygatja, kik Piedrabuenáról
többnyire legendákból és szóbeszédből tudnak (és erről álmatlan éjszakákon sokat lehetett hallani), látva a történelem alakulását, hogy a kartográfusok lelke
végre nyugalomra talált, tehát a sziget figyelmeztető létére semmi szükség immár.
*
A tizenkilencedik század bővelkedik Piedrabuena meglétével és eltűnésével
foglalkozó munkákban, melyek csodás megjelenését különféleképpen magyarázzák. Valójában egyikük sem alapoz hiteles történelmi forrásokra, egyik sem
eléggé szavahihető, hiszen a lebecsült és elhanyagolt Piedrabuena-apokrifekből
merítenek, ami bizony a dohos könyvtárszegletek feledtető csendességébe száműzi őket.
*

66

tiszatáj

A legfrissebb oceanográfiai kutatások szerint – a térképekkel, levelekkel és
egyéb bizonyítékokkal ellentétben – harminc mérföldnyire délre a Baleári-szigetektől legalább harmincezer éve nem volt semmiféle talajmozgás a tengerfenéken. Mégis, a madridi Tengerészeti Múzeum alagsorában, ahová soha sem ér el
a kiállítótermek bágyadt fénye, őriznek az ócskaságok között egy zsidó amulettet,
melyről tudjuk, említett útjáról a megbízható és igazságszerető Esteban Manuel
Gormices hozott magával.
KOLLÁR ÁRPÁD fordítása

FRANE PARO: HANGTALAN CSATLAKOZÁSOK HORIZONTJA (1992)

2005. június

67

BRANKO MALEŠ

Minek nevezzelek?
a nejem elaludt az ágyban!
a tévé kikapcsolta magát, és bútorrá
változott, én meg egy nagy levegőt vettem
és azóta a víz alatt úszom!
ilyen mély csendben minden sikerül!
a feleségemnek egy szempillantás
alatt szakálla nőtt,
amikor hasra fordult, olyan szőrös volt
mint a filozófia!
ott fekszik az ágyon egy kupac hegel!
rózsát nyomok a kezébe és azt mondom:
micsoda nap!
jó lenne kiiktatni a szintaxist,
mert senki sem tudja igazán, hogy ki kivel beszél
és ki alszik!
olyan előzékeny voltam, hogy a villany
is kialudt!
elkezdhetjük? vágjunk neki a sötétségnek,
legyen téma a fény!
nem tudtam, hogy elhagy-e, amikor elindult,
amikor elindult a kiégett lámpa felé?
lehet, hogy már szentté változott!
lehet, hogy már állami ünnepként tisztelik!
lehet, hogy a szakálla alatt sós a bőre?
vajon ki tudja, kedvesem?
a vízvezeték szerelők okos emberek, de hol találjak én
hirtelenjében egyet is zágrábban
horvátország gazdasági, politikai és
kulturális központjában?
fel kell jutnom a holdra! jé, mennyi szemét?!
haa! egy nagyot ordítottam a zajc utca irányába!
a feleségem még mindig szundikál, én pedig

68

tiszatáj
álmot fejtek!
már fel kellene kelnie,
a kép egyre halványabb
a színek is szőrösek!
ha felébred, beszélnem kell vele,
olyan sok közös témánk lehetne!
FENYVESI OTTÓ fordítása

OTON GLIHA: GROMAČE (1968)

2005. június

69

JAGODA ZAMODA

Három miniatűr
SLAVA RAŠKAJ A MŰTEREMFESTŐ
Slava nem foglya fehér zágrábi műtermének,
amely egykor halottasház volt.
Gyakran megy emberek közé.
Fürgén jár-kel festőállványával a zágrábi utcákon,
néha a Fűvészkert vagy a Maksimir irányába siet,
ahol egész nap a vizet nézi és fest.
Haza csak késő este, naplemente után tér meg.

VÁRAKOZÁS
Nyolc hónapig várta Krleža azt a pillanatot,
amikor 1981. december 29-én éjfél után
megtért, drága felesége, Bella mellé.
Vajon felkelti-e ott az örök álom közepette is,
hogy felolvasson neki a kézirataiból,
mint azon a réges-régi téli éjszakán,
az ötvenes években, amikor felriasztotta
őt álmából és elújságolta neki,
hogy Lenbach báró épp most lőtte főbe magát.
A bárónő félálmában elmosolyodott
és szelíden csak annyit mondott:
„Másra nem is számítottam”.

ANNA ÉS O SZKÁR
Anna és Oszkár állandóan
egymáshoz közelítenek,
teljes mértékben különböznek,
néha közelednek, néha eltávolodnak,

70

tiszatáj
szinte röpülnek. Soha közel,
soha nagyon távol egymástól…
Akkor is párok ők, amikor nem azok.
A táncparketten és azon kívül is.
És a kezük állandóan kinyújtva.
FENYVESI OTTÓ fordítása

KRSTO HEGEDUŠIĆ: SOHO (1967)

2005. június

71

BRANKO ČEGEC

[20th century, fox]
K ILENC TÖREDÉK A SZERELEMRŐL ÉS A HALÁLRÓL

1. bábuska
sokáig nem voltam boldog.
california a kertben csírázott, pusztító földrengéssel a méhében.
nyomában mesék, közönségesek és makacsok, belecsaptak a gulyásba és
irtózatosan sokáig rendítették a hatalmat. hájas
ifjak, hervatag esztendők:
volt szerkó és gyapjúszövet, hideg báránysült, hordozórakéta
a zengedező ajkakon:
altatódal, hosszú menetelések álma, a gulág óriásmadarai és
a szárított halak hisztérikus kacaja vlagyivosztokban:
mintha szenteste lenne egy másik országban
mintha a tehetetlenség dobüteme soha nem halkulna el.

2. mediterrán
az asztalon ciripeltek a képek, lebegtek a gombák és
a professzorok, a nyálka nyomozói és a történetiség napraforgói:
elragadó pillanat volt. utána dante, pokol, fagyos eritreia.
dühödt arkansasi, az északi hemiszféra villódzása,
vidám barakk és eisenstein voltam.
alkohol, tarantula, patiszonos vörös rizottó voltam,
felkészülve megnyitni a vérkeringést, mind a négy folyósodrást, az egész kihúnyó
károlyvárost:

72

tiszatáj

3. útjelzések
elkésett az egész század: már mindenütt
páncélozott vasmadarak és áttetsző galandférgek portyáztak az égen,
csillámló fogtündérek és hermafroditák.
a tetők hatalmas robajjal tűzrügyeztek.
az esők közelebb jöttek:
szvasztikák, pentagrammák, hernyók és szegfűszálak.
4. gimnasztika, alkonyat, porhanyós szilikon
ma reggel milyen néven szólítanak majd?
unprofor? kiropraktika? samsonite? žuženberk?
monarchia? apollo? pacific? reich?
5. a kelet közelsége
naponta negyvenszer blicceltem el a reggelit:
így éldegéltem a negyedik évtizedemben.
a függöny mögött felszívódott a nemiség jégvirága,
a tikkadt szüzek kacagása és az erőszak tomboló gyógyírja.
az éjfélt hűvös gordonka áztatta, mikor
ismeretlen kacsót érintettem régóta üres zsebemben.
6. celluloid paprikajancsik
milyen elragadó terv!
bolondozni a hullámokban, utazni az áramlásban,
felhízlalni a pénzt…
azután: brigate rosse. bandiera rossa. roberto rossellini.
roberto rossellini?
7. a forradalmak szexualitása
ízléstelen talapzatot filmeznek: mélyebben hatolok az éjszakába,
az álomba, a rútba és haragosba:

2005. június

73

rokonszenves csontok sorfala, kedves rokonoké,
akik immár nem léteznek: az út végén csak
a szomorú, nyálkás sivatagi úszómadár üdvözöl és a
banális rablelkek földi maradványainak ligete
a paradicsomkert a szemekben,
éjfél utáni órában,
melyben évek és fogamzásgátlók dübörögtek,
halálos találkozók puhasága, meztelensége, nyirkossága.
8. kartográfiai öntvények
szóra bírtam a statisztikát, éppen most,
amikor kimerültek a ködlovagok és
amikor a hosszú éjjelek csorgadoznak,
mint göcsörtös lejtőn és
klausztrofób öntvényen a jégkrém
sok éve késő már:
krasznojarszk, szevasztopol, szibériai toplista:
majd homok: élő homok.
fövenyóra. síremlék. anatómiai lecke.
9. horvát hideg líra
hálistennek: a halhatatlan léggömbök tovaszállnak
a magasban, mint sok évvel később is,
mikor a halászok feleseltek és a halak halásztak:
mikor éhes egeken felhők tornyosultak,
a déli szelek pedig ragyogtak a szemhatáron,
festők és sikolyok,
balladák, hősök, sátáni versek sötét látóhatárán
a szökőkút szélén, a műugró hölgy szárnyain, rögeszmés
nyerítésen a pokoli, vaksötét éjszakába.
éjszaka.
2000. június – 2001. február
VIRÁG ZOLTÁN fordítása

74

tiszatáj

GORAN REM

This Is Just A Love Song
Egy napon, abban az órában, még csak be sem indult,
Máris alacsony boogie-t pörgettünk,
És azonnal tudtam:
This is just a love song.
Egyszerre
Fizettél
És rókáztál a ragyogó orosz tartályokra. Levegőbe emelkedtél
És sűrű zöld takonnyal gyűlölted őket. Megértéssel viszonozták
És halállal. Lal-lal, súgtam, igen, halállal – bólintottam picit és picit
Kipurcantam. Ez az a szerelem, ez a szomorú tenger csodálatos beömlése. Ez
az áradás.
Eh, egyetlenem, eh. Mindez régi mese.
Szépen az álomban vagy a mélyben felejtettek minket, mindegy,
Kifizettük a felhőket és az alakokat. Pl. bárminek
Az alakját.
Ezt tényleg zsírosan megfizettük!
Hát akkor nosza, szeresd magad!
This Is Just A Love Song.
ORCSIK ROLAND FORDÍTÁSA

2005. június

75

MIROSLAV MIĆANOVIĆ

A gyilkos üstökös
Az újságban egy gyilkos üstökösről olvasok, egy aszteroidáról, egy világűri állatról, hatalmas csillagról. Pusztító volna a Földdel és benépesítőivel való találkozása, mivel egy olyan szörnyről van szó, amely szétrobbanthatja, elpusztíthatja és
teleszórhatja hamuval mindazt, amit elhittünk magunkról.
– Mi lesz velünk, mondd – kérdezi telefonon ijedt barátnőm.
– Mit tehetünk? Mi lesz velünk? – ismételgeti.
– Nem tudom – válaszolom, és leteszem a kagylót.
– Nem tudom – mondom.
Elteszem az újságot és megpróbálom helyre pakolni a dolgokat, csökkenteni
a hír fontosságát az életemben. Ugyanakkor nem ez a szöveg az elsődleges. Inkább
az utolsó oldalon olvasható névtelen intézmények, hivatalok, a hatalom nyilvános, féltitkos, valós és valótlan központjainak szenzációhajhász ismertetéseiről
van szó, amelyek az összes veszélyre, járványra, körülöttünk tomboló, fenyegető
gonosz erőkre figyelmeztetnek. Ám a vigasz rövid idejű, mint a címlapos nőké, az
ilyen történések hosszan tartanak és nem érnek véget egy éjszaka alatt, végzetes
figyelmeztetéssé és fenyegetéssé alakulnak, sunyin növekednek bennünk, megkeserítik életünket, míg eszünk, szeretünk, iszunk, sétálunk vagy alszunk.
Felkelek és kinézek az ablakokon, a nappali szoba ajtaján, a balkonon, a zöldön, a fákon át. Szeretem a sustorgó autók, a szemaforok mozgó fényjeleinek,
a járókelők, a koszttal tömött kis teherautók és a nemzetközi autóutak díszes kabinú, dromedár kamionjainak raszterét.
Az ablak jobb csücskében, a járdán egy sor fiú és kislány sétál a kisegítő iskolás gyermekek központjából. Kéz a kézben, lelassítva, lépésről lépésre, vontatottan indulnak a délutáni sloboštinai körsétára. Odakinn fény van és meleg, a Nap
pedig olyan, akár az első osztályos olvasókönyvek címoldalain.
A Nap tehát sárga és aranyszínű – magyarázzák a kísérő nénik.
És e kölykök lelassultsága – követem őket, nézem minden lépésüket, mozdulatukat – hirtelen átvarázsolja körülöttem a világot. Látom magam az első emeleten, amint állok és figyelek, s az autók, a zrinjevaci munkások, a szomszédos
felhőkarcolók e gyerekeknek köszönhetően az emlékezet, az emlékek mögött léteznek, vagyis most, ebben a pillanatban: hangosak és vidámak.
Talán a gyilkos üstökös tényleg a fejünk fölött kering, talán valóban semmi
okunk a vidámságomra, de egyszerre csak én – aki tudom, hogy e percben Sai

76

tiszatáj

Baba távoli Indiájában homokot materializál a bámuló nyáj előtt – érzem, elegendő csoda rejtezik egy sloboštinai sétában, és nem mindig a legerősebbek lendítik előbbre a világot. Ivan megpróbál kilógni a sorból, de a néni figyelmesen
visszatessékeli.
Csöng a telefon és tudom, hogy rémült barátnőmnek még sok kérdése van, de
a világ a válaszom nélkül is forog tovább a maga hiábavaló és vidám energiájában.
ORCSIK ROLAND fordítása

DALIBOR PARAĆ: TRAMONTANA (1976)

2005. június

77

DELIMIR REŠICKI

Elmegyek Szecsuánba,
hogy meghaljak a pandák között
elmegyek szecsuánba
ahol majd minden reggel fáradtan felkél a nap
és aztán hirtelen belebukik a sárga,
a sárga borostyánkősavas tengerbe.
elmegyek szecsuánba.
kifekszem a tavaszi erdők nedves puskaporára
és csak hallgatózom.
felébredek majd minden 365. év után és megnézem,
milyen szépen nő felfelé a páfrány.
ó, mao, mao
te most egy fellegen csücsülsz
és aranyszínű rizst szórsz szecsuánra.
azt mondtad nekem,
ha megnövök anyahajó leszek!
a bőröd olyan hideg, mint a porcelán,
az arcomat hozzád érintem.
a homlokom alá egy kicsi fémdarabkát ültettek.
nem tudtam, hogy mire szolgál,
de az ismeretlen vidékek felől érkező nyári hőségek idején
gyakran elestem, és kúszva közlekedtem,
a fémtől a homlokom felforrósodott,
majdnem megolvadt az agyam, a csontjaim, mindenem.
a lábam alatt lévő pedálok ködbe vesztek,
és nem tudtam többé elmenni hozzá
sanghaj másik részébe
annak ellenére, hogy megvolt a zsetonom,
nem tudtam megcsókolni és nem tudtam ránézni,
ezért most vak és magányos vagyok.
elmegyek szecsuánba,
hogy meghaljak a pandák között.
FENYVESI OTTÓ fordítása

78

tiszatáj

TVRTKO VUKOVIĆ

Blow up
tíz nappal ezelőtt találkoztam második énemmel:
a bolt előtt állt, újságot lapozott.
tíz évvel fiatalabb volt nálam: ugyanaz a magasság,
ugyanazok a vonások, haj, testtartás.
mindent összevetve a megfiatalodott hasonmásom.
nem álltam meg, csak menet közben üdvözöltem.
másnap estefelé, amikor a városból hazaérkeztem,
a fiatal úr a játszótéren a kölykökkel labdázott.
leparkoltam a közelben, hadd lássam, mit tud a fiú:
jól dob, remekül tör be jobbról, balról, helyzetfelismerése szolid,
de gyenge a védekezése, rosszul ugrik. a tornacipő azért trendi.
biztos voltam benne, hogy a rutinommal simán legyőzném.
később a videotékában láttam viszont, egy ideig céltalanul
ténferegtem a polcok között, lestem, vajon mit fog kikölcsönözni.
– „a blow up nem lesz túl nehéz neked?” – vontam kérdőre.
– „meglehet, de nem szeretném úgy végezni, mint te”.
– „labda vagy holttest nélkül? – szúrtam oda félvállról.
– „mindkettő” – válaszolt hanyagul és továbbment.
azóta nem láttam – tegnap azonban újra feltűnt.
ide költözött az egyik szomszédos épületbe és
itt akar maradni, míg be nem fejez néhány melót.
a filmet nem nézte meg, nem is akarta.
a történet mindenesetre jól halad, mondja.
megkért, adjak neki kölcsön néhány nekem tetsző
zenét és könyvet. hamarosan visszaadja.
– „csak felírom őket magamnak” – tette hozzá sietve.
FENYVESI OTTÓ fordítása

2005. június

79

MILKO VALENT

Coitus reservatus
…midőn a vágy1 (erósz) űzi a tollat, az irodalmat, illetve a szöveggyártást, saját képe másként látható: mint találka a szövegben,
a születő corpus. Találka a szövegben: amikor a test lakozik a testben, a létrejövő test a létrejövő testben (amikor a test kilöki a corpust); a vágy itt pihen, vagy sem, az élvezetben; kielégülten, ha
csak félig is, és nem vész bele a gyönyörbe/enyészetbe, mert szándékosan meghosszabbítja hallgatózás-állapotát, amelyben a saját
újratermelődését figyeli, tartózkodik a szökéstől a semmibe, a haláltól, megkönnyebbüléstől, ami annyit jelent, hogy a találka még
tart: a coitus reservatus.
(Milko Valent: A vágy metamorfózisai (erotológiai írások)
…azt (csak ama élvezet – megj. M. V.) mondhatja: sosem mentegetőzni, sosem magyarázkodni.
(Barthes)

A coitus reservatusnak (e felettes eljárásnak, a cselekedetek visszafogásának) az irodalmi
tevékenységben más élete van, más szerepe annál, mint amelyben az erotikus egyesülés
a valódi húsnak (emberi, állati húsnak, a szex és a táplálkozás anyagának), vagy a képzelt
húsnak (az olvasás és a hallgatás fetisizált testeinek: a vallásnak, az ideológiának és az elméletnek…) a birtokba vételét jelenti. Itt a coitus reservatus fikciós húsba oltja a folyamatosságát: szövegbe/írásba. A fogalomban való jártasság nem jelent végleges egyensúlyt;
definitio: korlátozás, ami jó, és nem terheli a teoretikusat „klasszikus” építkezéssel: a metaszöveg kanonizálásával.
A coitus reservatus mint a vágy fortélya, gyakorta rafinált eljárás a meghatározottegyenkéntiben, az állapot cselekedete a maga bevégeztető légkörébe való katasztrofikus
belehullás előtt (a vágy bevégeztető légkörébe): gyönyör-halál. Mindazonáltal átmenetre
van szükség kezdet és elenyészés között. Kivonat: minden test a vágy kielégítésének vágyával él (biofátum): gyönyör-halál-enyészet. Mindig valamin keresztül vágyakozunk,
a szexen keresztül, a valláson, a művészeten, politikán keresztül…; szem elől tévesztve ezt
a keresztült, az emberek gyakorta összekeverik az eszközt a céllal: a vágy bevégeztető légkörét összetévesztik a mediális égövvel. Minden élő – logikája szerint – a gyönyör-halál
(célja) felé igyekszik; a cél üres hely, nemlét, utópikum! Az űrtől való félelem, s ez az,
amire vágyunk, egyidőben feltételezi a mediális és a bevégeztető cseréjét, perverziót (elferdülést): akárha ezt vagy azt szeretném épp, ám valójában az enyészetre vágyom. A félelemből eredő önámítás perverzió. Vágy és félelem: két alapvető érzés, a lény/organizmus
strukturális alapváza. Vágy és félelem a vágyottól. A vágy élete, maga az élet, a célhoz való
hozzászokásként zajlik: az élet kicsinyke halálokból áll, az önfeledés folyamatából; például

80

tiszatáj

belefeledkezem az orgazmusba, megfeledkezem célratörésem vágyáról, gondolván majd,
hogy csillapultan a gyönyörben, ebben az „átmeneti” ürességben…
Itt észrevétetett a kezdeti és az enyészet közötti átmenet szükségessége. A vágynak
hozzá kell szoknia a gyönyör-halál kettősségére emlékeztető helyzetekhez, ezért használja,
kihasználja, elhasználja végkimerülésig a coitus reservatust: a haláltól való megtartóztatást. Ez a megtartózkodás tett, eljárás, a gyönyörhöz hasonló állapotok nemesítésének folyamata, amelyek valójában előfutárai a gyönyörnek: öröm és élvezet.
Amennyiben a vágy úgymond bevégeztető légkörének kérdését kiélezettebben vetem
fel, vagyis a halál kérdését, az elméleti képesség csütörtököt mond, élénksége elhomályosul; ellenben/ezalatt a coitus r. meghatározásának („jártasság a fogalomban”) a kilátásai
nincsenek annyira megrontva. A coitus reservatus a tetteknek hatékony ellenőre, felettes
tettellenőr, irányító, az elsődleges erotika irányítója (inherens, széttársíthatatlan töltet),
valamely eljárás erotikája. A coitus reservatus figyeléssel egyesülő aktus; aktus, amelyik
az aktust figyeli belülről. A kibicelés nem menti meg a vágy életét, ám meghosszabbítja
azt; a meghosszabbítás viszont az örömteli elégülésben és élvezetben rejlik épp.
Alakzatok/különbségek
A coitus reservatus – a testben való találkozás – egyáltalában nem uniformizált, egyéni
morfológiával rendelkezik, mert mindegyik testtől külön-külön függ. A különbségek felfeltűnnek. Például: a felettes eljárás léte/szerepe a „megjelölő folyamatban”; mondjuk, az
irodalmi szöveg írása nem azonos a coitus r. azon típusával, amelyből – láthatóan – a szószerkezet ered (nemi egyesülés). Az elméleti és a gyakorlati kutatások lényeges különbséget mutatnak: amikor az erotikus egyesülés valódi hús birtokba vételét jelenti, emberi
vagy állati hús birtokba vételét nemi vagy táplálkozásbeli2 kielégülés céljából, a coitus reservatus eltarthat bizonyos ideig – rövid ideig –, ám a vágy koitusztól való visszatartásának véget kell vetni, amint a vágy képtelen kibírni a maga megtartóztatását a várható
örömtől, illetve élvezettől, s ezzel orgazmikusan kéjhalálába hanyatlik. Ebben a húsos közegben coitus reservatusunk rövid lélegzetű; a szöveg fiktív húsától eltérően a valódi hús
„villámgyors” anyag, gyorsan használódik. Általa – mint eszköz által – a vágy gyorsan eléri célját, a gyönyör bevégeztetést jelentő légkörét, a halált és az enyészetet. Ezt követően
– lassabban és a körülmények sokaságától függően – megkezdődik a vágy feltámadása,
ami annak a jele, hogy az ezt megelőző térdre hullás a kis halálok3 egyike volt csupán
a halálhoz való hozzászokás folyamatában. A halálhoz, ami végső célja minden vágyszerkezetnek.
A valódi hús jellemzői
Első pillantásra észlelem, hogy ez az igazi hús szó szerint fogyasztásra alkalmas. Élő vágyszerkezet ugyanolyan élő vágyszerkezetre vágyik. Megfigyelhetők ugyancsak a vágy és
vágytalanság ciklusai (a tespedtségé, illetve telítettségé); a vágy nemi ciklusokra oszlik,
a nemiség körére, illetve gasztro-ciklusokra, a táplálkozás gyomorkörére. Észlelek ritmusokat is: a gasztro-ciklus élénkebb ritmusú, ezért a táplálék elébb van a kellés lajstromában,
mint a szex, melynek ciklusa lassúbb. Ám mindkét ciklus esetében a coitus reservatus
– az élvezettől és az élvezetben levéstől való tartózkodás – különféle „sebességű” lehet,

2005. június

81

méghozzá a vágy szubjektumától és a maga sajátságos vágyszerkezetétől függő módon.
Minden coitus reservatus saját szókinccsel rendelkezik, kétségtelenül gazdag szókinccsel.
A nemi ciklus coitus reservatusának szókincsét annak kulcsfogalmairól ismerem föl, mint
például erotika, előjáték, elnyújtás, míg a pihenés fogalma inkább lakásgondokkal, hovatovább magasabb matematikai problémákkal, mindennapi teendőkkel stb. kapcsolatban
fordul elő. Ugyanakkor a gasztro-ciklus coitus reservatusa legjobban az ilyen szintagmákban/szólásokban érhető utol: „ín és ínséges”, „kicsordul a nyál”, „haspártiak örömmámora”…
A különbözőségek nem mosódnak el. A konzumáció/fogyasztás a bevégezhető aktusok
hullámzó ciklusához tartozik. Mind a nemi, mind a táplálkozási aktust – tekintet nélkül
a beszámított coitus reservatusra – olyan vágy hajtja, amely testen/táplálékon keresztül
„átmenetileg” csillapítható, az aktus befejeződik, ami viszont messze nem így van a textuális aktus esetében: a textuális aktus bevégezhetetlen! A szöveg fiziológiája szerint az
írás aktusa nem ismer nyugvást, veszítést, kis halált vagy enyészetet; ebben a szívhez hasonló, mert az utolsó pillanatig működik, amikor is a vágy átszakítja a gyönyör/halál célszalagot. Ámbátor csak hasonló, mert a szív is bevégezhető, mint valódi test a valódi testben (beszélünk a szerző haláláról), ugyanakkor a textuális aktus mindössze a munka, az
öröm és élvezet kedvezményeivel bír, végével már nem; a fiktív vagy fikciós hús mindenkor aktualizációra kész, a valódi meg nem. Ennélfogva: a szöveg vége lehetetlen, az irodalmi mű vége lehetetlen, valójában minden művészi „kézjegynek” (zenének, szobrászatnak stb.) a vége lehetetlen; az irodalom történetében még nem született/nincs olyan mű,
amelyről bizton megállapíthatnánk a befejezettség tényét, ugyanis mindegyiket még befejezgethetnénk – csak be nem fejezhetnénk, mivel a fikciós húsnak/anyagnak természetében rejlik a „végtelen potencialitás” (a nyelvi kimeríthetetlenség), miközben a valódi hús
lényege a „korlátozott materialitás”. A valódi hús kész meghalni, kész az élvezetet vágyni;
a fikciós hús viszont csak élvre meg örömre kész, csupán azokra az állapotokra, amelyek
a gyönyör/halál előjelei.
Imagináris hús
A kiókumlált mócsing, az imagináris hús (Marx: az ember elidegenített lényege) tobzódik
a vágy lehetőségeiben. A test és a testek fétis-imagináriumának erotikus magunkévá tétele, legyen az elvont (fogalom: valami, ami), illetve konkrét (saját képmás: mint az ember
például), mindenképp kívánható, akár a valódi hús magunkévá tétele; a vágy hőfoka az
érintett vallás, elmélet, ideológia stb. kidolgozottsági fokától függ. Leszűkítve a területet,
mintegy górcső alá helyezve azt, a kereszténység vallásos szubjektuma, amelyikről hadd
legyen most szó, lelkesen tiszteli és becsüli, mi több: imádja a fétiséül szolgáló testet, szolgálatának tárgyát: az imagináris entitást. A szolgálás, imádat (adoráció)… más-más elnevezései a coitus reservatusnak, az istennel való élő barátkozásnak; barátkozás ez az
örömben és élvezetben, amelyet a vágy az imagináris húson keresztül ér el; a coitus reservatus mint felettes eljárás, szabályozza az istennel való találkozás lefolyását; istennel, aki
a vágy eszköze, s akinek segítségével a vágy eléri majd a maga célját. A tisztelet és imádat
lanyhulása, az istennel való egyesülés kifulladása, a koitáció abbamaradása úgynevezett
vallásos eksztázissá alakul át (extasis – magunkon kívül lenni, a kis halál állapotában,

82

tiszatáj

a hozzászoktató űrben: ezért az eksztázist lehetetlen fogalmilag meghatározni, kiélesíteni,
mintegy „közelebb hozni”).
Tapogatózni tudok csupán: az eksztázis egybecseng a valódi hússal való egyesülés
esetén fellépő orgazmussal, ezzel együtt mind élvezetet, mind átmeneti halált jelent.
A vallásos eksztázis (minden eksztázis vallásos) egyáltalában nem azonos – miként azt az
oktondi, leegyszerűsítő magyarázatok nyújtják – az istennel való egyesüléssel, se holmi
misztikus egység állapotával, és az imagináris hús fetisizált testével sem identikus, hovatovább még a nevével sem; önmagából nézve se ez, se az, tartalmatlan, vagy a tartalmát
képtelenség kifejezni, ami ugyanaz, mint az előző álláspont.
Amennyiben a vágy nézőpontjából veszem szemügyre a dolgokat, máris gyümölcsözőbb a helyzet: a vallásos eksztázis erotopátiás állapotként mutatkozik meg, klinikai halálként, az átmeneti és hozzászoktató űr stációjaként. Ez az űr abnormális űr, és eltér
a „nagy halál” vágyott ürességétől, csenevész helyettese a vágy paradox módon beállított
céljának, ami nem zavarta ám a nagy eksztatikusokat, hogy a vallásos eksztázisnak tengernyi lelkesedő oldalt szenteljenek (például Szt. Teréz), leírásokat az imagináris hússal
történő koitálás megfogyatkozásáról, amelyek szükségszerűen megkerülik az eksztázist,
s annak lényegét nem is érintik: az orgazmus, kielégültség, eksztázis átmenetileg üresen hagyott helyeit ugyanúgy lehetetlenség artikulálni, akár a gyönyör-halál állandó üres helyeit
(a halál semmi; az egyetlen igaz gyönyör, tartós eltűnés csak a halál lehet; ha a gyönyörnek vannak színezetei, akkor az öngyilkos halál a természetes halál feltételezettje; honnan
származik ennek az ennyire biztos feltételezésnek az előérzete, méghozzá az önkezű halál
gyönyörének javára, amikor ezzel együtt még előrejelzése is kimarad a gyönyör természetéről szóló tudásunknak?). Mégis, minden annyira erogén! Hiszen coitus reservatusunk
minden szférában működésbe lép, ahová beférkőzik.
A megismerés vágyától hajtottan mint ilyen: erogén az imagináris húsnak ez a vizsgálata is; öröm és élvezet kíséri erőfeszítéseit, textuális erőfeszítéseit (a fikciós hús keresi,
kutatja az imagináris hús szerkezetét, akárcsak a valódi húsét). A kutakodás metaerotikus
tett, az élvezettel mint velejárójával (a metaerotikus erotikája), kiváltképp azért, mert nem
terheli a logikai ellentmondások elkerülésének kényszere, amely kényszer – amennyiben
engednek neki – rendszerint csökkenti a fikciós élvezetet. Amennyiben bátrabban (több
élvezettel) veszek bele ebbe a kitérőbe/kanyarláncba és a szembefutó állításokba, látom,
hogy a metaerotikus kutatás már előre mentesített az ilyesfajta kívánalomtól, merthogy
a haladás a végzetes célja felé száguldó vágy eszközeiben tapasztalható: az eszközök önnön
kísérő jelenségei gyanánt éppen az örömteli és élvezeti állapotok jeleit sugározzák, amely
állapotok lényegi mivoltukban nem rendelkeznek a logikai rendszerezés lehetőségével (az
élvezet nem logikus, bár nem értelmetlen, mindig megvan neki a saját partikuláris értelme).
A metaerotikus mozgás ily módon az öröm és élvezet vizsgálatát szolgálja, a vágy termékeinek kutatását; természetüknél fogva ezek az eredmények lehetővé teszik a kutatás
számára – amelyik mind imagináris, mind fikciós örömet szerez jómagának –, hogy az
imagináris és a valódi hús élvezetét adalék örömökkel fűszerezze, mert azokat a vágy
folyton-folyvást kitermeli: a termelés aspektusa nem kikerülhető. A termelés: mindazon
eljárások összessége, amelyek az örömökön és élvezeteken át a gyönyörhöz/halálhoz röpítenek. A kitermeltben található az élv/öröm. A metaerotikus (az az élvezetről szóló va-

2005. június

83

lami) kutatás nem túlzottul tudós légkörű, mert ő maga az élvezet; illogikus, ám átgondolt
állapot, a vágy módján megfontolt, s az elterjedt véleménnyel szemben nem kizárólag affektus, azaz forró helyzet: az átváltozások ismerik a hűvös vágyakozást is, amelyek kétségkívül olyan örömteliek, akár a forrók. Így például a metaerotikus hidege a vallási szubjektum adorációinak melegét vizsgálja, amely adorációk az erogén imagináris húson tenyésznek és pusztulnak. Hogyan is működik ez a paradox detekció? Biztosan nem a mindennapi pozitivista diszkurzivitás módján (diszkurzív pszeudo-pszeudo)! Sokak számára
eretnek jelszót hangoztat: hidegen és élvezettel! Hogyan hat ez akkor, amikor holmi vallási hot-dogról van szó, az imagináris húson mintegy keresztül fröccsentett vágyról? Hát,
nem hat tudományosan, amennyiben ez egyáltalán mérvadó az adott „problematika”
szemszögéből („tudományosak vagyunk a kifinomultság hiányában” – Barthes). Vegyük
szemügyre ezt, besorolva ide az iménti, fejezetünk elején említett metaerotikus változatot
az adorációról, meg a vallásos szubjektumról. Az adoráció, mondjuk, erotikus magunkévá
tétele az imagináris húsnak, az istennel való egyesülés vágyott jelenete, a fétis-test építése;
ugyanakkor az a belőle következett eljárások gyülekezőhelye is, főtett, irányadó felettes
cselekedet, coitus reservatus, amelyik visszatartván az akciót, pásztori gyülekezetet tart,
randevút hoz össze a mindenhatóval, vallásos egyesülésre szólít, irányítja az imádatot (liturgikus eljárások). Jellegzetességek: irányultság, hit, kitartás, kizárólagosság, kritikátlanság, a vallás nagy hőfokú vágyottsága; a coitus reservatus mint istenvágyon keresztül
szerveződő tisztelete a végvágynak, gyengéd visszafogottságokat ringat az eksztázis előtt
(hozzászoktató halálok, kis halálok), a vallásos szubjektum religiózus elégedettségét dédelgeti, amely szubjektum örömmel, vággyal – vallomásra készen, akár Ágoston – szubjektivitását a mindenható felé nyújtja (az imagináris hús felé, amelyet részben a saját
szubjektumából teremtett), cserébe adja az önmagával, illetve a világgal való megbékülés
ábrándjáért; az ábránd eme vágya, e vágybéli képszerűsége pedig mindössze elodázása az
eksztázisnak, vagy a nagy halálnak. Teli élvezettel a nyugalmas halogatás; viszont a halasztás/nyugalom gyakorta nem zárja ki a nagyon is nyüzsgő tevékenységi formákat: klerikalizmust, nacionalizmust pl., nem zárja ki az utóbbi esetét, ahol a vallás révén megnyilatkozó vágy keveredik a politikán keresztül megnyilatkozóval: a szubjektum beleheveredése ez a vallás-politika (v)ágyába (középerős szójáték részemről – a ford. megj.!), a vágy
elnyújtózásaként jelenik meg! Egészen biztos, jól kivehető, akárha maga a kifinomultság
mutatná, hogy ez a belesimulás a szubjektum számára koitális örömökkel bír, az egyesülés
élvezetével szolgál, ami nincs egymást kizáró ellentétben az önsanyargatás megnyilvánulásaival, böjttel, vezekléssel és egyebekkel, mindennel, ami az istenszolgálat eszköztárába
tartozik (az ön-istenimádatéba, így végeredményben egy önös istenébe); hagyományosan
az élvezet negatív aspektusairól szólhatnánk, negatív élvezetről beszélhetnénk, azonban
ez rögvest lehetetlenné válik, amint kívánatosnak találjuk a vágyat: menet közben a vágy
élvezetet nyújt, méghozzá logikai oppozíciók és relációk nélkül; „az élvezet vak” ferdít,
erősen ferdítő állítás, mert mindjárt negatívumot sugall, szemben például az „ezerszemű
bölcsességgel”, ami ezzel együtt pozitív stb. Jobb azt mondani, hogy az élvezet átmeneti
állapot a vég felé, előhírnöke annak, a gyönyörben való elenyészés szimulátora, „irracionális” állapot (az összes állapot az), az abszurd-alakzatok egyike. Leginkább dinamikus
állapotnak tűnik, az önzés kavargó masszájának, amelyben minden lehetséges; az élv
mindig önelégült, mindig igaza van, mindig önmagára irányul, szétválaszthatatlan össz-

84

tiszatáj

hangban áll saját magával, ütköztethetetlen, se pozitív, se negatív: így a pornográfia, vérfertőzés, vallási téboly egyszerűen nem létezik. Lehetséges az élvezetek különféle típusainak ütköztetése: az élvezet, amelyik a nem-vérfertőzés jellemvonását tulajdonítja magáénak, a túlnyomórészt szerzett normalitásét (többség – tényleg nyomós ok ama „pozitívra”!), elutasítja a hasonfajta, ugyanezzel a jellemvonással nem rendelkező, következésképp negatív élvezetet; ezek az ütközések a jelenség szintjén észlelhetők, és nem az élvezet
szintjén; a jelenségek pedig társadalmi-gazdasági termékek, amelyek hajlamosak a kölcsönhatás dialektikájára, a relativitáséra, a „normalitáséra” és a „nem-normalitáséra”…
így például a vérfertőzés társadalmi-gazdasági, ennélfogva politikai termék. Önmagába
véve az élvezet apolitikus, önmagával igazolt; ő tényleg elég és jó önmagának, vagy ami
még nagyobb paradoxon: minden kísérlet a fogalmi meghatározására célt téveszt, megkerüli mintegy, merthogy – ne feledjük – az élvezet csupán átmeneti állapot a halál előtt,
a halál heroldja, utolérhetetlen, akárcsak jómaga, radikálisan önmagáé. Az élvezet kéjesen
abszurd, tehát leírhatatlan. A coitus reservatus az ő döntőbírója, ügyes arbiterje az őt
létre hívó és fenntartó eljárásoknak, találka a valódi, az imagináris vagy fikciós húsban. Az
elmondottakat az élvezeti példák látszanak alátámasztani. Valódi hús (szexuális aspektus): Ödipusz és Iokaszté mindentől függetlenül élvez; vágyakozó húsuk nem tud semmiről, csak önmagáról (ez a hely felettébb alkalmas Freud kritikájára). A hús nem ismeri fel
a politikai nüanszokat, amilyenek a nem, a természetellenesség, a vérfertőzés: nemi aktus
a vérrokonnal, szégyenhozás, család, apaság…; a hús mindössze azt a hússzerűt különbözteti meg: azt a hájfodrosat, meleget, puhát, keményet, feszeset, girheset, töltöttet, hajlékonyat, sikamlósat… az ilyen adatokat szereti és érti, vágyva rájuk élvezi; a húsnak nincs
szüksége lélekelemzésre. Az ödipuszi hús és az iokasztéi X-húsként és Y-húsként élvez,
mint férfi/női hús: annyit tudnak épp, hogy férfi és nő; „Ödipusz” és „Iokaszté” szexuálisan/erotikusan addig élvez, amíg bele nem keveredik viszonyukba a tragikus jelleg, szóval
amíg bele nem keverednek a politikaiba; amíg Ödipusszá és Iokasztévá nem lesznek, anya
és fia gyanánt felismerhetővé a család politikai kódjában, ezzel együtt az államéban is,
amelyik a maga természeténél fogva represszív, méghozzá minden irányban, különösképp
a nemiség felé. „Ödipusz” és „Iokaszté” mindaddig élvez, míg megtudják az igazságot.
Vajon a hús igazságát-e? Egészében nem, mert azt ismerték régebbről mint az élvezet
igazságát, mint a hús erogén területét. Akkor hát? Rá kell döbbenniük a politikai igazságra, miszerint emberi hús egyszerűen nem is létezik, férfi/női hús mint olyan nincs, hanem létezik anyai, és létezik gyermeki hús; rádöbbennek arra a társadalmi-gazdasági,
hovatovább politikai igazságra, melynek értelmében van tiltott hús, rokonvérrel fertőzött,
incesztuózus, illetve hát ilyen fajta hús. Politikai szubjektumként Ödipusz és Iokaszté
talán fel is fogja ezt, azonban hús-vér szexuális „szubjektum” gyanánt „Ödipusz” és
„Iokaszté” (X-hús és Y-hús) képtelen ugyanerre, ennyiben tényleg tragikus hősök, nem
csak Szophoklészé, hanem a Civilizációé is; hősök, akiket az úgynevezett sors ostoroz,
még inkább a politikai végzet kerget: a represszív fátum. A hús nem foghatja föl a tilalmat, mivel olyan helyen van, ahol a vágy élvezetet termel, a gyönyör/halál szimulációját;
a hús a halál helye, a halál viszont nem ért semmit, föl nem fog semmit, a saját vágyát kivéve, amely vágy meg a saját hús általi enyészetét vágyja. A valódi hús ugyan rendelkezik
információval a tilalomról, ám ez az esetek sokaságában (ihol az incesztus hasadéka) mégsem szünteti vágyakozását, képzelgését, hogy húsosan valóságos legyen, más nem, leg-

2005. június

85

alább a helyettes zónában (maszturbáció).4 A kibontás mintegy kínálja a leszögezést: az
Ödipusz-komplexus jellegzetesen politikai probléma, akárcsak sok más „komplexus”,
a probléma megoldása pedig sokkalta inkább az emberi szabadság és a világforradalom
(még halvány és megbízhatatlan szimptómák), mintsem a klasszikus pszichoanalízis és az
állami lélekgondozás kérdése; az antipszichiátria nem lehet megoldás, mindössze tán az
első lépés a pszichiátria elhalása felé, miként azt D. Laing, illetve a Kingsley Hall közössége is megmutatta. Valós megoldásnak pontosan az állam elhalása mutatkozik, az ideológiai, tkp. politikai vágyakozás szóban forgó testrészének elsatnyulása; teljes leszáradásával eltűnik mind a pszichiátria, mind az antipszichiátria. Ugyancsak eltűnik az Ödipuszkomplexus, mert nem lesz rá mód, hogy a Fiú politikai fogalma sóvárogjon az Anya politikai fogalma után (a fogalmak az imagináris húsban vágynak egymásra: vallás, teória,
politika…, és nem a valódiban), hanem az lesz, hogy majd az X-hús vágyik az Y-húsra, tulajdonképpen a férfi vágyja a nőt, s fordítva. A testek attribúciója nem lehet politikai, inkább a valódi húsból eredő: anya, lusta, szülő, ezek politikai, míg a férfi, nő, gyümölcs,
fajtermelő a valódi hús attribútumai. A nem-szabadság jele, amikor az imagináris hús
határozza/jelöli meg a valódi hús „igazságát”. Valójában itt két különféle élvezet ütközéséről van szó: a politikai és a szexuális élvezetek konfliktusáról, amelyek közül az első az elfojtás, a másik pedig a felszabadítás cselekedetében leli meg létének értelmét; ellentmondásos, hogy az imagináris hús (az elidegenített emberi lényeg) kiszorítja a valódi húst
(a létezés testi formáját). A valódi hús paradoxona (szexuális aspektus), amiről itt röviden
szóltam, ugyanazon valódi hús táplálkozási aspektusának a paradoxonával folytatódik.
Mindaz, amit enni lehet: kenyér, a befalható szinonimája. Ismét ez van, akárcsak a szexuális aspektusban, ám messzemenően komolyabb következményekkel, mint azt általában
vélik; az evésben jelentkező öröm disztribúciója komolyan veszélyeztetett a táplálkozás
igazságának politikai szemlélete által; a politikai élvezet minden kétséget kizáróan itt is
előnyben részesül: az imagináris hús mímeli a valódit. A gasztro-ciklus „igazsága”, azaz
a mindennapi táplálkozásé, a politikai (kategória) igazságaként jelenik meg, még mellé az
Észak-Dél, a jóllakottak-éhezők relációjában. A föld bővelkedik olyan vidékekben, ahol
a coitus reservatus valósággal lehetetlen: az eljárások eljárása nem léphet működésbe
mindaddig, amíg a táplálkozás eljárása/tette lehetetlen; léteznek viszont vidékek, ahol a c. r.
tiszta perverziónak számít, mivel tiszta szükségből indított/indíttatott: élelemhez jutni
egyet jelent a lassú rágással, visszafogottan, csaknem nyugodtan, hogy az a kevés és elégtelen meghosszabbodjék, ám a szükség módján, ami viszont pervertált coitus reservatus,
merthogy a c. reservatus a szabad választás cselekedete, tudatos, nem pediglen ösztönös
visszafogottság a magáévá tevő egyesülésben. A szűkösben való kényszerű élvezkedést,
a halál előtti kétségbeesett élvezetet nem kellene összekeverni az aszkézisból származó élvezettel. Az aszketizmus, a lemondás rendszere csupán látszólagos tagadása az élvezetnek;
csak a puszta lemondás, az absztinencia, amely számára lényeges az aszkézis, nyújt intenzív élvezetet. Itt a coitus r. jelentős feladatnak örvend, kiváltképp a keresztyén vallás imagináris húsának a felségterületén, ahol az aszkézist erénynek tekintik: a vágy fondorlata:
miként is juthatna minél több kis halálhoz az élvezetekről való lemondás élvezetének
segítségével. A vágy mint fondorlat. Élvezetek. A vágy típusainak és alakzatainak, a vágytesteknek színes változatossága. Ínyenc-testek: Péter és Pál apostolé, Ágostoné, Pascalé,

86

tiszatáj

Kanté, Sztáliné, Hitleré, Joyce-é és másoké. A gyönyör/halál vágyának minő gazdagsága.
Coitus reservatus – aktus, működésben.
Fikciós hús (coitus a szövegben)
Röpke kivonatolása a felhalmozott bő anyagnak segít sikeresebben elosztani a soron következők energiáit:
– A coitus reservatus a tettek szabályozásának hatékony eszköze, regulatív felettes eljárás, egyes cselekedetek primőr erotikájának irányítója; aktus az aktus szemlélésében;
találka a testben…
– Az eltérések felszínre kerülnek. Példának okáért: a felettes eljárás szerepe/élete
a „megjelölő folyamatban”, mint amilyen az irodalmi szöveg létrehozása, nem azonos a coitus r. azon típusával, ahonnan az összetétel látszólag ered (nemi egyesülés). Mind az elméleti, mind a gyakorlati kutatások lényeges különbségre jutnak: amikor az erotikus
egyesülés a valódi hús birtokba vételét jelenti, állati vagy emberi húsét szex vagy táplálkozás céljából, a coitus reservatus eltarthat bizonyos ideig – rövid ideig –, hanem a vágy
koitális megtartóztatása felszámolható abban a pillanatban, amint maga a vágy képtelen
tovább kibírni a saját visszafogottságát kéjben és élvben, azzal orgazmikusan a gyönyörhalálba zuhan. Ebben a húsos környezetben a coitus reservatus rövid lélegzetű; a szöveg
fikciós húsától eltérően a valódi hús, bomló anyag, gyorsan elfogy; általa – mint eszköz
által – a vágy gyorsan a saját céljára tör: eléri a gyönyör bevégeztetettséget jelentő légkörét, a halálét és az enyészetét. Ezt követően – már lassabban és számtalan körülménytől
függően – megtörténik a vágy feltámadása, ami annak jele, hogy az iménti elenyészés a kis
halálok egyike volt csupán a halálhoz való hozzászokás útján: a minden vágyszerkezet
utolsó állomásához való hozzászokásén…
– A különbségek nem mosódnak el. A konzumáció/fogyasztás a bevégezhető aktusok
hullámzó ciklusához tartozik. Mind a nemi, mind a táplálkozási aktust – tekintet nélkül
a beszámított coitus reservatusra – olyan vágy hajtja, amely testen/táplálékon keresztül
„átmenetileg” csillapítható, az aktus befejeződik, ami viszont nem így van a textuális aktus
esetében: a textuális aktus bevégezhetetlen! A szöveg fiziológiája szerint az írás aktusa
nem ismer megnyugvást, veszítést, kis halált vagy enyészetet… (…) ugyanakkor a textuális
aktus mindössze a munka, az öröm és élvezet kedvezményes jegyével bír, végutazásával
már nem; a fikciós hús mindenkor aktualizációra kész, a valódi meg nem. Ennélfogva:
a szöveg vége lehetetlen, az irodalmi mű vége lehetetlen, valójában minden művészi „kézjegynek” (zenének, szobrászatnak stb.) vége lehetetlen…
– A fikciós húsnak/anyagnak természetében rejlik a „végtelen potencialitás” (a nyelvi
kimeríthetetlenség), miközben a valódi hús lényege a „korlátozott materialitás”. A valódi
hús kész meghalni, kész az élvezetet vágyni; a fikciós hús viszont csak élvre meg örömre
hajlik, csupán azokra az állapotokra, amelyek a gyönyör/halál előjelei.
Fikciós hús, szöveg, szöveg a szövegről: szöveg és szövegírás elmélete nem halhat meg,
nem olvadhat el és szívódhat fel önnön gyönyörében, miként azt a valódi vagy az imagináris hús teheti. A vágy márpedig a múlandó/halandó hús feltételezője: a szubjektum – ebben az esetben az, aki ír – nem képes a halhatatlanság, illetve a halhatatlan fikciós testen
keresztül megállapodni a semmiben. Az írók, valódi testek, jönnek és mennek, a szöveg
viszont megmarad, mint befejezetlen szőttes, amely a vágyhoz hűtlen anyagból készült.

2005. június

87

A vágy, ez a szövegen keresztül pedálozó erósz, a fikciósba ojtott kívánalom arra ítéltetett,
hogy gyönyör nélkül maradjon az öröm és élvezet „kedvezményével”. Amidőn a vágy, lévén a fikciósban, kivéve a testiben (az írás és a szöveg testszerűsége), ugyancsak az ésszel
felfoghatóban, a vágy birtokába kerül annak a felismerésnek, hogy milyen jellegű testben
találta magát (határtalan potencialitás, nyelvi kimeríthetetlenség), gyűlölni kezdi a talmi
folytonosságot, például az irodalmi realizmust, amelyik minduntalan megkörnyékezte
a politikai szférából (imagináris hús). A szövegben, a szöveggel és általa – megvetéssel,
ugyanakkor zavartalanul – sorjázza a formákat, a fikciós anyag/nyelv formáit. Az ilyesfajta gyakorlatban a coitus reservatus nem rendelkezik a gyönyörtől való megtartóztatás
funkciójával, lehetetlen elérni, inkább a saját szövegvázának erősítésén munkálkodik:
öröm és élvezet. Koitusz a szövegben, koitusz a szövegről.
A vágy, amelyik nem találja helyét: tragikus vágy. Az író viszont tragikomikus figura;
valódi véges hús – halandó és boldog –, benne a fikciósban és halhatatlanban; olyan személy, író erósz, kinek vágya csak az álságost éri el: a gyönyörhöz hasonló állapotokat:
örömöt és élvezetet, a lezüllés nüanszait…
Hogy egyetlen tárgy sincs szakadatlanul viszonyban a vággyal, ezt Lacan állapította
meg analitikus nyugalommal de Sade márkival kapcsolatban. Barthes erre úgy válaszolt,
hogy az író számára mégis létezik olyan tárgy, s hogy az nem a nyelv (mint le langage),
hanem a nyelv (mint la langue), anyanyelv, amellyel az író játszadozik, akár a saját anyukája testével. Lacan ez utóbbit nem észleli, mert csak valódi húsra gondol, fogyóra és halandóra, ahol a tárgyból elfogy a vágy, majd újjáéled, majd megint, egészen a végső nagy
halálig. Nem látja a fikciós hús/anyag – Barthes-nál az anyanyelv – természetét, amely
a határtalan potencialitás kirághatatlan fegyházában vasmarokkal és örökre, halhatatlanul
fogva tartja vágyának tárgyát: a szöveget; egyidőben közel és távol, attól függően, melyik
fokára hágott a vágy: az örömére, vagy az élvezetére. Meg kell különböztetni de Sade szövegének világát, a szocio-lingvisztikus terméket/referenciális szintet, a világot, amelyben
valódi testek vágynak valódi húsra, s amelyben a vágy bizonyos időre alább is hagyhat, tehát a tárgyak egyike sincs szüntelen kapcsolatban a vággyal, el kell vonatkoztatnunk ezt
a világot de Sade-nak és tárgyának vágyképétől, a szövegtől, fikciós hústól, az erotogén befejezhetetlenségtől, amelyben minden író vágya él – mint örömben és élvezetben egyaránt
tragikomikus baklövés. Barthes édesanyja, ez a gonosz ringyó, sorra szüli örök diákjait:
a szövegeket. Könyvek: örök fikciós padkoptatók.
Párzás a szöveggel. A fikciós hússal, a textussal (az írás testével) való bujálkodás, amelyik átugrálja a folyamatos szövegírást, folyton melléje csúszik a gyönyörnek: az írás képtelen az orgazmusra. A struktúrák struktúrája, az irodalom, az erósz felemelkedésében
strukturál; a coitus reservatus irányt szab az anyaggal (nyelvvel) való érintkezésnek, ezzel
a felettébb érzékeny anyaggal való találkozásnak, amelyik két szinten is kecsegtető lehetőségét mutatja a párzásnak: fikciós szinten, irodalmi mű alkotása/termelése, illetve mediális szinten (amelyik a megtermelt jelentéseket továbbítja). Utóbbit alig érintjük; vele
a nyelvészet foglalkozik kizárólag, méghozzá úgy, hogy a nyelv csak mint kommunikációs
eszköz izgatja. Bennünket, az írás és a szöveg elméletétnek képviselőit, a nyelv mint a fikciósság tere és húsa érdekel, térként, amelyiket az író vágya átölel, s térként, amelyik valójában transzcendálja a kommunikációt. A kommunikáció nem is az elsődleges fikciósé,
hanem a másodlagosé. A primőr fikcióssága – kiváltképp azé, amelyik ellenszegül a lát-

88

tiszatáj

szólagos, azaz imagináris/politikai folyamatosságnak – a saját leghatározottabb követelése köré tömörül: a nárcizmus (mint a termelés autoerotikus gesztusa: a vágy szigorúságban és tragikusságban leledző, örömben és élvezetben megmutatkozó lenyomata) köré.
A nárcizmus lenyomatai a szövegben, az írás örökéletű testében, elsősorban önmagukról
és önnön fejlődésükről árulkodnak, tettek (hovatovább cselekedetek és eljárások – a ford.
kínálata!) általi létrejöttükről regélnek, s csak ezt követően utalnak arra a jelöltre, amelyikről a szöveg révén történő közlés szól.
Ezeket a textusokat a metanyelv képtelen felölelni, rendszerezni; elcsusszan mellettük,
alattuk, megkerüli őket, mert ezek a látszólagos folyamatosság ellenében létrehozott szövegek. A kontinuitás rendre veszít a diszkontinuitással szemben, azonban csak a történelmi perspektívában: minden jelenidejűség, a jelen lenyűgöző folyamatossága mindig is
tudta, illetve tudja, hogyan járna túl a diszkontinuáló szöveg eszén: vagy a textus, vagy
a jelölő, tehát a textor betiltásával.
Az erogénnek nem létezik ortográfiája. A legjobban ismeri ezt az egyesülés, a jelölő
fondorlatos gesztualitása, a textuális coitus reservatus, amelyik a tettek egybehangolásával fokozza az élvezetet, az írás tragikusságát. Minden (nyelv-anyag) erogén, egyben anortografikus, szívbéli, helyesírást mellőző a fikciós, továbbá a teremtő erósz utáni vágyakozásban. A nárcizmus az irásbeliség terjesztésének fényes nappali erőfeszítése. Az írók
autoerotikus igyekezeteikkel írásbeliesítik az erotogén anyagot a szövegen keresztül, amelyik előtte teljesen nyers: helyesírástalan az irodalmiasítási beavatkozás előtt, esetleg szófukar. Az irodalom gyártja a helyesírásokat, ám aligha erotikus használatra: erre a célra
a literatúra helyesírás nélküli, autochton és befejezhetetlen műveket bocsát ki magából.
Az egyesülés második fejezete: az olvasó és a szöveg közösülése, a leírtak utáni írás,
a termékeny vagy erotikus olvasás. A „befejezett” művet az olvasó vágyában újraértelmezi,
mintegy új értelemmel ellátva „befejezi”: a szöveg sajátos olvasói reszemantizációja ez.
Minden olvasó hozzáadja a maga „értelmi többletét”; a szöveg, amely lehetővé teszi az
ilyen értelmi bővítéseket, gazdag átjelölések kereszttüzében edződöttnek tekintett, helyesírástalannak és diszkontinuálónak, egyben poliszignifikánsnak, többértelműnek a denotációk és konnotációk játékában. Ami nem jelenti azt, hogy az ilyen mű kész kavarodás;
burjánzó gazdagságában az üzeneten keresztül (információs felszín) továbbítja az önmagára emlékeztető mechanizmusoknak a jelölő logikáját: utóbbi nem ereszti szétfolyni
a teljességgel széttartó jelentéseket, a jelöltben pedig tovább tart a poétikai diszkurzus. Az
írás és az olvasás, a fikciós egyesülés két fejezete, egymáshoz közeli aktivitás. A szöveg
olyan olvasóra vágyik, amelyik ismeri a maga tragédiáját: az olvasás befejezhetetlenségét.
Az olvasás aktusa nem végződhet gyönyörben, nem veszhet bele a halálba. Coitus reservatusa, akár az írásé, tudatában van a szöveg halhatatlan testi mivoltának, a fikciós húsnak,
amely a maga mellékterméke gyanánt ontja az örömöt és élvezetet, a kimeríthetetlenség
(vágybéli fáradhatatlanság az erotogénben) azon fátumát, amelyik egyaránt elkísér írót és
olvasót. Az írás és olvasás kielégíthetetlen: két nimfomániás fejezete ők a fikciós hús végtelen potencialitásának (halhatatlanságának), a nyelv méretében elefantiázisra emlékeztető, sokelemű duzzanatának, amelynek fő jellemzője a leszívhatatlanság, úgyszintén
a belőle sugárzó poliszémia. Az írók és olvasók, valódi testek, jönnek és mennek, a textus
pedig marad mint befejezetlen (erotogén) szőttese annak az anyagnak, amelyik hűtlenül
faképnél hagyja a vágyat. A textrinum, a fikciós hús szövödéje, ahol a halál vágya az élve-

2005. június

89

zet tragikus állapotával csalatik meg, tovább folytathatja munkáját: helyettünk folyvást
újak és újak érkeznek az élvezetek szét nem szakadt láncában, új szövők futnak be, a fikciós jelleg tragikus hősei két fejezetben: az írás és olvasás hősei. Megszakítatlan közösülésben masíroznak mindenen át.
Erotikus irodalom. Szövegek róla: valamennyien a valódi hús iránti vágy különféle típusairól szólnak, amelyik vágy a pillanatnyi/klinikai halálban semmisül meg – az orgazmusban. A beteljesülés előtt persze itt vannak a koitális ingermezők: a coitus reservatus
elosztja a hús erotikáját (az erősségi fok beállításával), ott egyensúlyoz az öröm és élvezet
határmezsgyéjén, amíg teheti, majd jön a spriccenő gyönyör, az erotikus tudat veszítése.
Megszokott, hogy bár a valódi hús erotogenitását mutatják be akció közben, ezek az úgynevezett erotikus szövegek kísérletet sem tesznek a saját testiségük lehetőségeinek kiaknázására, ennélfogva a fikciós hús ihletadás nélkül tengődik, főképp kontinuáltan; az
írás tettének a valós világ (valódi hús) erotologikája diktál, nem pedig a fikciósé: a szó szerinti átvitel sivárít, tekintet nélkül mindazon sok retorikai kacagányra, amelyet az írnok
illegve meglendíthet, ő, a szexuális elménycségek (erotikus fabulácskák) pózainak buzgó
összeírója. Az író, szemben az úgynevezett erotikus irodalom hivatalnoki mentalitásával,
ha a valódi hús vágyáról ír is (nemi aspektus), bátor jelölőként lép fel a fikciós húsért való
aggodalomban, a szövegért, a művészetért, tehát mindazért való parázásban, ami már
kész, megalkottatott, vagy azért, aminek alkotása még folyamatban van; az efféle jelölő
fikciós eljárásaival, meg a coitus r. segítségével, vad vággyal (gerjedelemmel) facsargatja
a jelöltet, ígyen gazdagítva jómagát, illetve azt a másikat – a mediábilist… Az erotikus irodalom mindeddig aligha bővelkedett ilyenekben, lehet, csupán Joyce és Battaille hozhatók
fel példának: az Ulysses vége például amolyan fikciós „orgazmus” gyanánt is olvasható,
ugyanakkor Molly Bloom hús-vér/megálmodott, egybefűzött összes elélvezésének retrospektív Orgazmusaként is…
Látható hát: a fikciós halhatatlan, és az erósz mintegy elosztja az élvezet rángásait,
a szövegben való szpazmatikus élvezését, amelyet a coitus reservatus felerősít, az eljárások
eljárása; láthatón ugyancsak: a szöveg képtelen elmenni...

M EGJEGYZÉSEK
1

2

3
4

A szervezet evolúciójával zsigerből/ösztönből (elsődleges kavarék) élénkül a vágy/epedés/erósz
mint az épp ezt vagy amazt akarás buzgárja; a világ szenzációs, nyomot-hagyókkal teli, így mi is
ki vagyunk téve a benyomásoknak, illetve fordítva, azok is ki vannak téve nekünk; az elsődleges
indíttatás elegye, a kultiváló egyenes járás termeli a benyomásokat, majd vágyja ugyanezeket
(a vágyakozás fenomenológiája – az erre vagy arra hajlásra szétszálazódó ösztöni). Többek között:
az írás vágya, erósz és írás…
Hús a szexben: szó szerint minden hús a holtéval együtt (nekrofília); minden, ami magunkévá tehető. Hús a táplálkozásban: mind ételként értendő, minden, ami megehető (magunkévá /t/ehető)
A franciák nevezik az orgazmust így: „kis halál”
Lásd ugyanettől a szerzőtől a Clown című regényt, kiváltképp az Ödipusz a kagylón című fejezetet! Egy részlet magyarul Rajsli Emese fordításában: EX Symposion, 1992/október–november,
25–27.

BALÁZS ATTILA fordítása

90

tiszatáj

ŽARKO PAIĆ

Az eredet vágya
A spektákulum kultúrájában ki törődik még az „élet” értelmével, kivéve a vallási fundamentalistákat, az új világ utópiájának biotechnológiai előhírnökeit, a programozott képzelet intelligens lényeit és Monthy Python cinikusan-ironikus cirkuszát? Van-e ennek
a látszólag naiv kérdésnek még „értelme” az ősi szellemiség napfogyatkozásának poszttörténelmi korában? Olvasva Hamvas Béla írásait fölösleges beszélni arról, hogy felfogható-e
egyáltalán az idő másként, mint ciklikus mozgásként a történelmen keresztül, ami nem
több a tudat egyetemes-történelmi elsötétülésénél. Hamvas a reflexív, meditatív próza,
a vallási és filozófiai viták, a „szakértők” enciklopédiai műveltségének minden létező „műfaján” túli gondolkodója/írója. Ő egyszerűen a 20. század szellemiségének nem-kortárs
meteoritszerű jelensége, éppen azért, mert kívül áll a humanizmus nyugati kánonjának
minden áramlatán.
Erről győzhet meg ismételten az a két könyv, amely tavaly jelent meg horvátul. Az Egy
csepp a kárhozatból esszéit Jadranka Damjanov, Neven Ušumović és Ivan Ladislav
Galeta tolmácsolásában, illetve a monumentális Scientia Sacra második részét (Kereszténység) Jadranka Damjanov fordításában egyáltalán nem volna szabad problémamentesen kezelni, mintha ezek nem lennének a Nyugat szent bölcsessége gyakorlatának kötelező olvasmányai. Még rosszabb lenne Hamvast „kultikus” írónak kinevezni, annál fogva,
hogy az ő szellemi találkozása a természettel felfogható, íme, a New Age praxis előrejelzéseként vagy a nyugati metafizikai rendszerek válságára adott válaszként. Hamvasban nem
fedezek fel semmit az újkori, szinkretista, természethez való visszatérés kultuszából, ami
a „történelem” utáni új emberség „értelmes” élete misztériumának jellemzője. De indokot
sem arra, hogy igazolják a szerző „új spiritualizmusának” kanonizációját. Egy lépéssel távolabb a szerző efféle egyoldalú bekebelézésétől, az eredet vágyának jegyében lenni azt
jelenti: meglátni a szövegeiben azt a lényegiséget, amely alapján Hamvas a nyugati
szcientifikus szellem destrukciójának valóban autentikus írójaként tűnik fel.
Lélek és szentség – univerzális szavak
Az Egy csepp a kárhozatból c. válogatásban összegyűjtötték a Titkos jegyzőkönyv és a Silentium könyveinek esszéit. Hamvas ihletettségének forrásai ismeretelméleti és hermeneutikai értelemben köztudottak. Az osztrák Rudolf Kassner és a francia vallástörténész,
Réne Guénon műveiről van szó. Amíg az elsőtől egyfajta adleri anti-pszichoanalízis módszerét örökölte, ami a „pszichoszintézis” elnevezés alatt ismert, a képzelet erejének kulcsfogalmával (Einbildungskraft) együtt, amiről, egyébként, Kant beszél filozófiailag relevánsan a maga „esztétikájában”. Guénontól a világnak, mint az eredeti egyetemesség értelmezésének nyílt körét vette át. Ennél fogva a lélek és a szentség nem csupán egy rég el-

2005. június

91

porladt történelmi kor „archaikus” szavai. Épp ellenkezőleg, ezek a világi lét szavai, amelyek a kozmikussal való szembesülésből fakadnak. Innen nézve Hamvas műve az „értelem” feltámasztásának kísérleteként olvasható a primordiálisért, az archaikusért, az alapért, amikor még nem következett be az a metafizikai fordulat, ami után már semmi sem
őrzi többé a maga igazi értelmét. A lélek és a test, az isteni és a világi, a vallás és a tudomány, a gondolat és a mű különválasztása a lét „elkorcsosulásának” a jele. A Scientia
Sacra II. szövegében a fordítónő a „játékba” vonta a lét korrupciója fogalmának bevezetését. Hamvas különféle forrásokból használja fel a fogalmakat/szavakat az eredeti állapot
belátásához (état primoridal Guénonnál vagy Urstand Böhménél). Bizalmatlan a német
idealizmus filozófiai hagyományával szemben, amit a Nyugat metafizikatörténetének és
ennek végének mértékadó gondolkodói, Hegel és Schelling testesítenek meg. Hamvas olvasása a „filozófiai” kulcsok alapján nem tűnik értelmetlen vállalkozásnak. Igazából ő
maga állítja össze a fordulópontos filozófusok „válogatását”, akiket felsorakoztat amellett,
amit ő lényegesnek tart. Ez nem Heidegger, ahogyan szigorú értelemben Nietzsche sem,
akkor is, ha a Kereszténység fragmentumai – egyfajta nyitott műként – leplezetlenül
Nietzsche Antikrisztusa ellenében születtek.
A modern kor radikális kritikája
Hamvas számára az élet értelme ahistorikus kinyilvánításának tanúi az újkorban a rendszerellenes Böhme, Baader és a 20. században Réne Guénon. Ők a világi szellemiség elárulásának tanítói, s egyben mindenféle utazás kiindulópontjai. Egyáltalán miért fontos
ez? Elsősorban azért, mert Hamvas döntéséről tanúskodik: úgy gondolkodni és írni, hogy
az esszéisztikus forma és fragmentumok választásával feléledjen az őskezdeti állapot emlékezete. A világ szent könyvei és az eredet gondolkodói, a szentek meg a lét és az idő azonosságának előhírnökei nem „írnak” és nem „gondolkodnak” az élet ontológiai egyszerűségének tapasztalatáról, ez a művelet csak a szcientifizmus és a metafizika lényegtelen korába való bukás túlsó partján fontos. A kereszténység lényegéről szóló irodalmi esszéket és
„szakrológiai” meditációkat egyedül Hamvas gondja köti össze a tanítás nyíltságával,
amely egészen addig nem fonnyad el, míg az újkor aktualitásának diktátumával szemben
még „léteznek” a másfajta alapállás tanúi. Az „aktivizmus” és az új iránti avantgárd lelkesedés megvetése abból a belátásból fakad, hogy az igazi örökkévalóság nem ismer semmi
„újat”. Hamvas a modern kor és a felvilágosodás illúzióinak és utópiáinak radikális kritikusa. Ez egy olyan totális kritika, ami semmit sem hagy érintetlenül: a vallást, a tudományt, az ideológiát, az utópiát, a hedonizmust, a boldogságot és a szórakozás fogyasztói
delíriumát.
Az eredeti tanítás valami egészen más, mint a vallásként értett kereszténység intézményesített hatalma. Szembehelyezkedni a saját időddel nem azt jelenti, hogy konzervatív
vagy, esetleg egy „más” idő után nosztalgiázol. Itt az idő nem a múlt, a jelen és a jövő vulgáris halmazaként jelenik meg. Emiatt Hamvas semmi esetre sem számít a New Age szellemiség követőjének. A metafizika és a Nyugat kritikája nem a „Kelet”-hez való visszatérés
egyik formája. A világ egyetemes sorsán sebet ejt a tudat napfogyatkozása, amiről az indiai tanítás beszél. Az éberség és a fény visszatérése a destrukció útjának sejtéseként olvasható, ami Nietzschétől kezdődően Heideggeren át támadja a Nyugat gondolati architektonikáját. Az apokalipszis gondolkodója nem keres menedéket a visszavonhatatlan

92

tiszatáj

„múltban”. Az apokalipszis egy egészen más világ „kinyilatkoztatása”, amely a találkozás
lényegi dimenziója nélküli szellemi és világi ember illuzórikus életének romjain született.
Az eredeti kereszténységhez való visszatérés ebben az összefüggésben nem a „források”
utáni keresés az átszellemült fundamentalizmus jegyében. Hamvas számára napnál is világosabb, hogy az ősi hit tanítása lényegének romlása és elkorcsosulása már a szentháromságban megkezdődött. Európa keresztény-ellenes, mert három ellenséget teremtett,
ahogyan ezt a Scientia Sacra II. 41. fragmentuma állítja: „először a belülről való ellenség,
a klérus (nem az egyház!), másodszor a politikai hatalom, harmadszor a szcientifizmus.”1
Ez az éles meglátás egyezik a mai, leleplező nézetekkel, miszerint a keresztény teológia
Albertus Magnustól és Aquinói Szt. Tamástól kezdődően valójában „szcientifikálja” az istenihez való hozzáállást, s így „megöli” azt a racionális bizonyítékokkal.
A történelem értelmetlensége
Az Egy csepp a kárhozatból esszéi, pl. az Apokaliptikus monológ vagy Hénoch, akárcsak
a Scientia Sacra II. töredékei a diskurzus módszerét tekintve lényegében nem különböznek.
Amikor Hamvas, formálisan szólva, irodalmi esszét ír egy megadott téma alapján, mint
amilyen a végítélet napjának várása, az emberiség milleniumi ábrándja, akkor nem tesz
többet annál, mint hogy minél lazábban, játékosabban, tehát a maga ironikus módján tanácsokat használ fel a lényegről szóló „nehezebb” reflexióihoz az ősi kinyilatkoztatásról
vagy tanításról. Enciklopédizmusa és gazdag tudása a világ vallásairól, filozófiáiról, művészeteiről, irodalmairól, zenéiről nem megy át alaptalan szófecsérlésbe. A tudás csupán egy
szükséges lépés az anyagi világba bukott lélek érzéki rabságából való felszabaduláshoz.
A modern entellektüelnek, mint arrogáns mindentudónak a kritikáját kifinomultan adja elő
a világi, tudományos és hatalmi intézmények elleni szellemi szólítás ezoterikus védelmének jegyében. E szempontból Hamvas számára a történelem céltalan és értelmetlen. Ő az
abszolút időnek mint az örök állandóságnak a szószólója. Az örökkévalóság felejtéseként
az idő a történelmi eseményben valami lényegtelen és ebből fakadóan alacsony rangú.
Történelminek lenni az események e felfogásában azt jelenti, elítélve lenni az élet értelmének „örök felejtésére”. Hamvas szükséglete, hogy az élet értelmének kérdését a világ
sorsának fő kérdésévé tegye az Apokalipszis kora után, ami metaforikusan az elkorcsosult
lét és idő uralmát jelenti, analóg a – minden bizonyára implicit – Heidegger Lét és idő
című művének, a 20. század „filozófiai” alapkönyvének olvasatával. De nem jutnánk
messzire, ha azzal gáncsoskodnánk, hogy Hamvas „könnyelműen” és gyakran pontatlanul
használja a metafizikus fogalmakat, gyakran esik paradoxonokba, s még gyakrabban
hagyja a lelkiismeretes olvasót magára a kétségeivel. Így van ez ma is az olyannyira elterjedt kultúra fogalmával. Azt állítani, hogy az emberi faj történelme ősi és egyben a kultúráké, megbocsáthatatlan botrány.
A kultúra mint korrupt lét
A kultúra pontosan annak a terméke, amit Hamvas bírál reflexíven meditatív szövegeiben.
Ez maga a korrupt lét, a történelem apokalipszisének tanúságtétele, az a pillanat, amikor

1

Hamvas Béla: Scientia Sacra II. rész. A kereszténység, Medio, Szentendre, 1996, 33.

2005. június

93

felépítik az értékelés szcientifikus logikáját, mely szerint a kultúra megoldja az újkori természet és a világ egyetemességének szellemével való leszámolást. A kultúra Hamvas
szimbolikus 1968-as halála után az identitás és a globális kapitalizmus világával szembeni
lázadás misztikus jelképe lett. Ugyanakkor e fogalmak Hamvas számára egyáltalán nem
meghatározók. Azzal a hittel, hogy az ősi kor tudatának időn túli áramlata eltörölhetetlen
és „örök” minden felszínes és nem-szellemi korszakban, Hamvas megalapozta az élet értelmének saját „privát” rezidenciáját, túl az aktuális értékrendszerek gondolati működésén. Európa és a Nyugat lényegének átvilágításával, az eredeti kereszténység értelmének
keresése a mítoszt, a dogmát, a rítust és a vallási intézményt meghaladó tanításhoz való
visszatérés irányában tapogatózik. Hamvas fordulata a hagyományhoz valóban „forradalmi” aktus. Ez továbbra is gyógyszer, a történelemi végítélet – ami felé lineárisan robog
„civilizációnk” – minden ideológiai-utópiai víziója elleni orvosság. Felébreszteni az értelmet és az „eredetre” való emlékezést Hamvas olvasásával minden bizonyára az abszolút
nem-kortársiasság kalandja. Nincs ebben semmi „reakcionizmus”, ahogyan semmi „progresszív” sincs az állítólagos kortársaink szövegeiben, akik az ideológia és a modern szubjektivitás kritikájának fegyverzetével rejtett „ellenségeket” találnak saját imaginárius menedékkertjeik bejáratánál. Hamvas esszéinek és fragmentumainak házi olvasmánya
a Másikkal való gondolkodás megismételhetetlen tapasztalata. Semmi mást nem is kell elvárni. Nem emlékszem, mikor firkáltam össze tollal ilyen kegyetlenül egy könyvet, mint
a Kereszténység „saját” példányát. Utoljára talán Durell regényeivel és Ciroan esszéivel
történt ilyesmi. Nem tanúskodik-e ez vajon egy olyan szövegről, amely akkor is felejthetetlen marad, ha észreveszik a „hibáit”? A könyveket e „hibáktól” függetlenül engedjétek
át az aktív olvasás pillanatainak és a papír elcsúfítását a saját „graffitiírásnak”. És végre itt
a bizonyíték, miért időtlen és kortárs Hamvas, sokkal jobban a filozófia és a kulturális teória összes manökenjénél. Ebben a mi szervezett travesztiájú, látványos korunkban, amikor
még az olyan komoly rendezők is, mint Tomaž Pandur elfogadják a szexuális felvilágosítás
„glamúros” kiteregetésének médiás tompaságát és nyálasságát, közben nem ellenzik ezt
határozottan a szellem soft-marketinges degradációjának idiotizmusa elleni álláspontjukkal gyógyhatásúan hangzik korunk szellemének hamvasi diagnózisa a 109. fragmentumból:
„Hogy az embert a szétszóródás mennyire depriválja és milyen háziállattá tudja tenni,
azt a politikai hatalom már régen észrevette. Az ember fölött való könnyű uralomnak
nincs hatékonyabb eszköze, mint a szórakoztatás. […] Ha az embert jóllakatják, legfeljebb
elálmosodik. Szórakoztatással egész népeket idiótákká lehet tenni.”2
Olvassátok Hamvast és gondolkodjatok „pozitívan”! Ez különben is egy szórakoztató
kor.
(Hamvas Béla: Kap prokletstva [Egy csepp a kárhozatból], Mirakul, Zagreb, 2003, és Kršćanstvo:
Scientia Sacra II. [Kereszténység: Scientia Sacra II.], Jesenski i Turk, Zagreb, 2003)

ORCSIK ROLAND fordítása

2

HAMVAS: i. m. 66.

94

tiszatáj

FRIED ISTVÁN

Ambivalencia és regénytörténet
M IROSLAV K RLEŽA AZ ÉSZ HATÁRÁN ÚJRAOLVASÁSA

Aligha túlságosan nagy túlzás annak megkockáztatása, miszerint amily mértékben azonosult több évtizeden át Miroslav Krleža prózai epikája részint a modern horvát irodalmi törekvésekkel, részint a horvát regénytörténettel, egy posztmodern epikai változat felől
nézve oly mértékben lett kevésbé jelentőssé hatástörténete; s ha nem szorult is teljesen
a horvát irodalmi kánon peremére, inkább történeti emlékként, alapjaiban fölülírandó
prózaként egzisztál, valahol az irodalomtörténet, egy kétes értékű klasszicitás, és a felejtés
határán. Lényegében ez mondható el a magyar befogadás változásairól is: a többnyire
a magyar irodalmi, politikai, személyes vonatkozások, párhuzamok miatt olvasott-értékelt
horvát szerzőről ma már kevesebbet szólnak, akik mainapság léptek be a horvát irodalomértelmezői közé. Akkor sem szerfölött sokat, ha az egykori együttélés irodalmi információi, szépirodalmi tanúságtételei a kutatás, a tájékozódás tárgyai. S ez érthető abból
a szempontból, hogy a posztmodernnek minősített regényírói elgondolás az elbizonytalanítást, az erős elbeszélő gyengítését, az akár egyetlen nyelv eredendő többnyelvűségét és
dialogicitását helyezi az előtérbe; az Osztrák–Magyar Monarchia emlékezetéről és kiváltképpen a klasszikus modernségről és annak hatástörténetéről szólva az ambivalencia,
a válság és a bírálat együttesében kísérli meg a Monarchia koiné-ja „nyelvtanának” rekonstruálását. Márpedig Krleža nyelvisége, sőt: szövegisége ugyan a szecessziót elutasítva táplálkozik a szecesszióból, a többkulturáltságot azonosítva a kultúra csődjével tanúsítja egy
korszak többkulturáltságát, a kaj-horvát nyelvi emlékeket felidézve nem pusztán a horvát
irodalmi nyelv alakulástörténetének nemzeti szempontú igenlésében kételkedik, hanem
jelenkorának horvát irodalmi nyelvét az idegenszerűségben, a nyelvi tisztátalanságban,
a gondolati eklekticizmusban marasztalja el. Ha igaz Spiró György megállapítása Az ész
határán (1938, Na rubu pameti) című regényről, miszerint „a rossz és a jó, az embertelen
és az emberi, és fehér és fekete szembenállására épít” a szerző, vagy Radivoje Mikić tézise,
eszerint „Domaćinski je simbol ljudske gluposti kao kosmičke, diluvijalne sile” (D., [a mű
konfliktusszituációjának kiváltója], az emberi ostobaság szimbóluma, mint amely kozmikus, diluviális erő), és a regény, egyébként névvel nem rendelkező főszereplője ez ellen az
erő ellen lázad, mint lázadó ember, akkor az ilyen világos kontúrú, a romantikának tulajdonított kontrasztív elképzelés szerint megalkotott prózai epikának kevés az esélye egy
olyan korszakban, amely immár nem pusztán szöveguniverzumról, hanem a szövegről
mint labirintusról beszél; és amely nem csupán a Krleža több művére jellemző, „extenzív
totalitás”-ra törekvő regényfolyamot (roman fleuve) utasítja el, hanem a bináris oppozíciókon alapuló, kissé naiv szerkesztői elképzelést is. Nem kevésbé dolgozik (vagy legalábbis az a látszat, hogy dolgozik) Miroslav Krleža létfelfogása ellen „kisváros”-szemlé-

2005. június

95

lete, amely egyfelől Az ész határán allegorikus helyszíneként láttatja a kisvárost, kissé rövidre zárva provinciaként (erre Krleža Davni dani: Régmúlt napok) egyik naplóbejegyzése utal, másfelől ebbe a kisvárosképzetbe illeszti nem csupán a kisszerű egzisztenciákat,
hanem e kisszerű egzisztenciákból összeadódó, általánosabb érvényű világ-”teret”, amely
a kutatókban nem csekély joggal idézheti föl Flaubert vagy Ibsen tévelygésben, az ész (dialektikája) pervertálódásában föltáruló kisvárost, mintegy egyenlőségjelet téve a regénytér
kisvárosa és ama világ között, amely e kisvárosát színre állítása révén konstituálódhat.
Csak utalásszerűen emlékeztetek arra, hogy az európai epikatörténetben, kiváltképpen az
újabb regényekben a kisváros mitológiája kél életre, benne egyrészt az ambivalens történéseknek a bináris oppoziciókat elvető szemlélete, másrészt olyan emberiségtörténet,
amely a téridős szerkezet lényegi eleméül nem az egyenesvonalúságot, sem a „haladást”
nem fogadja el; ellenben szerkezeti és szemléleti tényezőként a nietzscheánusnak tételezett ismétléseket és ismétlésalakzatokat jelöli meg, mivel az ismétlés feltételezi a különbözést a megismételttel szemben. A Krleža által is tanulmányozott, nagyra tartott és a Filip
Latinovicz hazatérése (1932, Povratak Filipa Latinovicza) című regényben hasznosított
Proust-időszemlélet valójában annak a kisváros-képzetnek ellenében dolgozik, amely a Bovaryné vagy A nép ellensége kulturális terében rögződött, és amelyre Az ész határán
(legalábbis első megközelítésre úgy tűnik) rájátszik, az ismétlésnek immár másik, platóninak nevezett változatát reprezentálva. S még mindig a Krleža-olvasás apadásának okairól:
az a fajta lázadó ember, aki Az ész határán eseménytörténetében stációról stációra haladva eljut a végsőnek tetsző mozzanatig, a társadalom védekezésül az őrültek házába
zárja, látszólag sokkal inkább emlékeztet a XIX–XX. századi hasonló történetekre (például Mikszáth Kálmán 1902-es A sipsiricájára, Druzsba tanár tragikomikus históriájára,
amely a megtévesztések vígjátékát vezeti el a naivitására rádöbbenő és ezért nyelvet váltó
kivárosi, bár budai, tanár sorstörténetéig), mint a kisvárosnak „világszínházi” (Heinrich
Mann Die kleine Stadt, 1907–1909, A kisváros) megjelenítésére, hol részint a komikus
eposzi hagyomány, Tassoni Az elrablott vödör című furcsa vitézi versezetének emléke
vetül rá a történetre, hol a színház mint századfordulós allegorikus helyszín (a létet elfedő
látszat) ambivalenciáját engedi áttetszeni a kisvárosi eseményeken. Ám a régiós irodalmi
emlékezetből idegondolható Móricz Zsigmond Rokonok című regénye (1932), a főhős fokozatos bekerítésének, akaratszabadsága behatárolódásának föltárulása, amely éppen úgy
reagál egy realista-társadalomkritikai (a XIX. századból örökölt) epikára, mint mozdul el
onnan, a leginkább a mű befejezését tekintve. Még egy mű említése kívánkozik ide, Janko
Jesenský szlovák kisvárosi regénye, a Demokraták (1934, Demokrati); ennek szerzője
még a fővárosi, pozsonyi jeleneteket is a kisvárosiasság téridejébe helyezi, és dezilluzionizmusát olykor a szatíra túlzásokat, elrajzolásokat alkalmazó eszközeivel igyekszik elfogadhatóvá tenni. Ami egyben (részösszegzésül) így volna megfogalmazható: Krleža kisvárosát abban a provinciában lehet elhelyezni, amelynek jellegzetességéül a nem tudatosult provinciális tudat jelölhető meg, amely igyekszik kiküszöbölni és jelentékteleníteni az
e provincialitás ellen lázadó elemeket. Heinrich Mann és Jesenský a „nagy”-politika kisvárosi leképződésével mintegy a Modena és Bologna között kitört vödörháborút imitálja,
Mann azonban kontrasztként a színházat és a színjátszást a történések közé emelve a századfordulós modernség művészetelképzelését használja a konfrontáció anyagául. Miroslav
Krleža regénye epizódok egymásutánja, amelyekbe a lázadás után a főhős belekeveredik,

96

tiszatáj

szüntelen provokációnak van kitéve, hogy aztán magatartása rosszindulatú magyarázataként mind inkább megbélyegzett alakja legyen a kisközösségnek, amelynek a regénytörténések előtt szótlan tagja volt. Ez a majdnem akaratlan cselekvéssorozat egy rákényszerített magatartásformát hoz létre, az önnön igazságáért harcba taszított történet hőseként
kell alakot váltania, s itt ezen a ponton kezd érintkezni sorsa a Michael Kohlhaaséval. Még
abban is, hogy jogos önvédelem és agresszió, tartás és lehetséges kompromisszum nem
alternatívaként fogalmazódik meg, hanem annak az írásban nem létező „szerződésnek”
felmondásaként lehet felfogni, amelyet a főhős, ha önbecsülését fenn akarja tartani, magatartásával, beszédével és cselekvésével tagad, álságos voltát kénytelen leleplezni. Ám
éppen azért, mert Adyval szólvást, a harcok kényszerültjeként kell a legkülönfélébb helyzetekben előlépnie, a meggondolásra, a kitérésre a harc elől, az otromba szóbeli vádak
cáfolatára nemigen nyílik módja. Hiszen – s erre eleddig kevés figyelem jutott – a kisváros
szószólóinak, reprezentánsainak „monológja” megszakíthatatlannak tetszik, s a főhős magatartásával, beszédével és cselekvésével tiltakozik e véget nem érő, a szó mindenféle értelmében egyhangú monológ ellen. Amibe a főhős beleütközik, azt a regény nyelvén akár
regényfolyamnak is nevezhetnők, amit – úgy véli, úgy mondja, úgy cselekszik – ideje
volna megszakítani. S a félre-beszélés, az el-beszélés, a társasági csevely helyett a beszédhez, az elbeszéléshez kísérel meg eljutni.
Ide azonban néhány, Az ész határán kontextusát markánsabban kirajzoló kitérő kívánkozik. Először is érdemes fölfigyelnünk arra, hogy Móricz (bár az újságban, folytatásokban regénye 1930-as!), Jesenský és Krleža egyként az 1930-as esztendőkben írta regénybe a maga kisvárosát, amely a „világ”-gal metonimikus viszonyban van, mintegy pars
pro totoként funkcionál, mind a cselekményt, mind az alakok viszonyrendszerét tekintve.
Az 1930-as esztendőkre ugyan nem tért vissza a hagyományosabb epikafelfogás, mindenesetre az avantgárd kísérletező kedv még a lírában is csillapodni látszik, és a klasszikus
modernség líra- és epikafelfogásával párbeszédet kezdeményező, ám e párbeszéd során az
átírásokat szorgalmazó „modor” látszik jelezni a modernségnek az eddigieket részben tagadni, részben felülírni, részben újra-értelmezni kívánó szándékát. Krleža közép-európai
régiós irodalmi elgondolásai ezen a téren szembesíthetők, akár a regény tematikáját, akár
a szituációk egymás mellé rendelését tekintjük, a magyar és a szlovák irodalmi gyakorlattal, a realizmus epikája hazai hagyományait átgondolni törekvő igyekezetekkel. Ezt részint
kiegészítendő tapasztalható másféle regényalakzat létrehozását körvonalazó elmélet és
gyakorlat; részint a mitológiai regény közép-európai sorsa vonatkoztatható ide, részint az
a kettős epikai törekvés, amely mindenekelőtt Krleža és Móricz pályáján figyelhető meg.
Krležának Az ész határán kisvárosi-provincia „krónikája” szinte a Bankett Blitvában
nagyvilági-allegorikus regényfolyamával nagyjában-egészében egy időben készült, az ellenállás értelmiségi-írástudói és személyes-magánéleti változatát reprezentálva, Móricz
a Rokonokat követőleg részint az önéletrajz mint személyes történetbe átjátszó múltértelmezésre nyit, majd a történelmi regény kísérletében próbálja meg az ellenállás és azonosulás közt helyét kereső, a folklórban alakot váltó ellenálló figuráját megalkotni. Ilymódon
Az ész határán és a Rokonok a személyiség föl nem ismert bebörtönzöttség-élményétől
elindulva az ellenállás hatékonyságában reménykedő szubjektum önmaga lehetőségeire
döbbenéséig tart, a Krleža-mű látszatra lezáratlan, valójában a főhős léte az elmegyógy-

2005. június

97

intézet falai között folytatódhat, a Rokonok ügyésze ellenben a maga történetét radikálisan zárja le, csupán a kisvárosi történések folyamata lehet befejezetlenné.
Ami azonban mind Jesenský, mind Móricz, mind Krleža kisvárosi történeteit illeti,
belőlük hiányzik mindenfajta utalás arra a többkulturáltságra, amely majd Danilo Kišnek,
Boško Krstićnek, Ivo Andrićnak, a lengyel Galicia-regények jelentős részének, a Triesztre,
Lembergre, Csernovicra emlékezőknek írásaiban felbukkan, nevezetesen a dialogicitás
élménye, a hivatalos tudatot megkerülő, ellenében szerveződő, nem hivatalos tudat beszédének elsajátítása. Hozzá kell tennem, hogy Miroslav Krleža Monarchia-élménye lényeges
pontokon különbözött a följebb említett szerzőkéitől, s a közös kulturális hagyományt
ugyan műveiben tematizálta, de nem egyszer (jóllehet a színművek, elbeszélések és regények a hajdani kiváltságosok vagy a lecsúszott, egykori felső rétegek változó/megváltozott
életét jelenítik meg) szubkultúrává minősítve, mintegy a fonákjáról láttatja; a lét és látszat
századfordulós dichotómiáját a látszat agresszivitásának megjelenítésébe fordítja át. Az
átalakult hatalmi viszonyok sem hoztak kedvező fordulatot (Krleža műveinek tanúsága
szerint), az impérium-váltás nem nyitott az alternatív beszédmódok irányába, nem rendezte át a különféle viszonyokat, inkább tartósította mindazt, amit a lét és a látszat egymást elfedő cselekvései nyomán a személyiség megtapasztalt. A Krleža-szakirodalomban
meglehetősen elterjedt az a nézet, miszerint Az ész határán főhőse egy másik „síkon” éli
meg azokat a támadásokat, amelyek az írónak irodalmi munkássága befogadása/elutasítása/vitatása során hazájában osztályrészül jutottak, s így a személyes fenyegettetés valójában a Krležát ért irodalmi/nemzeti/világnézeti vádaskodások regénybe írásával, „objektiválásával” iktatódik be a horvát irodalomba. A bőségesen idézett szöveghelyek alátámasztani látszanak ezt a jórészt Krležától sugallt „referenciális” olvasatot, ugyanakkor
erősen leszűkítik a mű értelmezésének terét, szinte kulcsregényként állítva be. Ez és az
ehhez hasonló értelmezések ugyan erőteljesen hangsúlyozzák Krleža (élet)művének „kortársi” jellegét, a stílusbesorolást illetőleg modernségét vagy modernitását (különös tekintettel Proustról, Rilkéről, Ady Endréről, Karl Krausról s a Monarchia századfordulós szerzőiről írt tanulmányaira figyelve), ám oly rigorózusan állítják ezt, oly reflektálatlanul illesztik be a „korszakba”, olyannyira kapcsolják (ön)életrajzi mozzanatokhoz, fordulatokhoz, hogy a befogadástörténet folytathatósága elé akadályokat gördítenek. Hiszen amenynyiben Krleža szépirodalmi megnyilatkozásai, köztük e regény, „önvallomás”-érdekeltségűek, elsősorban az önértelmezést, önszituálást szolgálják, tökéletlen hasonlítással élve,
önmagukba visszazáruló kört alkotnak, akkor legfeljebb kordokumentumként lehetnek
érdekesek, és a magyar irodalmi telítettségű művek imagológiai vonatkozásai kerülhetnek
az előtérbe. Ezzel szemben az általam sugallt és a korábban példázott összehasonlító irodalomtudományi, regionális nézőpont egyfelől azt tanúsítja, hogy az 1930-as esztendőkben felvetődő ellenálló személyiség nyelvi és mentalitásbeli problémái, kontextuális kérdései létrehozzák (az egykorú francia irodalommal, például a François Mauriac regényírói
művészetével szembesíthető) változatokat, másfelől viszont arról volna érdemes (közösen)
gondolkodni, hogy az ellenálló személyiséghez fűződő regénynyelv mennyiben fogható föl
a régióban még korántsem, kiváltképpen a „hétköznapok és csodák” viszonylatában nem
teljesen a múltba hulló realista regény továbbírásának kísérleteképpen. Ugyanis Miroslav
Krleža „negatív utópiája”, az orosz előzményeket (Zamjatyin és Platonov), valamint Huxley „kortársi” sikerét követőleg megteremtette a „régióspecifikus” alakzatot; Az ész hatá-

98

tiszatáj

rán lényegében a Bankett Blitvában utópiájának negativitását fordította le a „modellezett” kisvárosi viszonyokra (Móricz névadásával, a többféleképpen „etimologizálható”
Zsarátnokkal egybehangzólag). Olyannyira, hogy a kisvárosból a nagyvilágba, külföldre
utazó névtelen hőst a nagyvilágban is utoléri a kisváros, ahol ő van, ott van a kisváros
(gondolható ide Thomas Mann egy regénymondata).
Ambivalencia azonban nemcsak a regényterek „megismételt tükrözései” (Goethe) tekintetében fedezhető föl, nem pusztán a nagy- és kisvilág, a társadalom mint börtön
és a börtön mint börtön egymáson áttetsző voltában, hanem áthatja a regényegészt, a leginkább annak megépítettségét. Olyan szerkezetet hoz létre a szerző (és kevéssé az elbeszélő), amelynek egyes szám első személye nem kizárólag egy meghatározott perspektíva érvényesülését biztosítja, hanem olyan mindentudással ruházza föl, amely régebbi
terjedelmes megszólalásokat képes szószerinti hűséggel visszaadni, és amely a tárgyi világ
teljességének pazarló, halmozásokban gazdag megjelenítésére vállalkozik, amely egymással ellentétes pozíciókba helyezi el a beszédmódokat, lett légyen szó jog(ász)i szociolektusról, művészetelméleti gondolkodásról, netán a társasági beszéd üresjáratairól, de a kajhorvát nyelvi kultúra emlékezetéről nem kevésbé, amely éppen ott csap át versbe, ahol az
elbeszélő átadja a szólás jogát a kajhorvát vidék parasztjának (aki mintha a Petrica Kerempuh balladáiból – Balade Petrica Kerempuha) lépne elő, és a Planetárium című
hosszúvers tragikus történeti vízióját konkretizálná. Csakhogy a visszaemlékezés-szerű
történetmondásban nemigen akad utalás a megosztott narrációra; miközben az emlékezésnek a linearitással nem mindig törődő logikája érvényesül, a prolepszisek játékát az elbeszélő biztos kézzel irányítja, valójában mind az elbeszélő, mind a leíró részekben az ő
hangja dominál. Kizárólag A Vudrićnak nevezett Valent Žganec fejezetben érzékelhetjük
a beszédnemi váltást: előbb a regény névtelen főhős-narrátora írja körül közös zárkaélményüket, „munkamegosztásukat”, a börtönben töprenkedik el Valent viszonyán a világhoz, hogy hirtelen-váratlan visszalépjen, hagyja Valentet beszélni, vele mondassa el
életrajzát, amelybe hasonlóképpen játszik bele mind az osztrák–magyar idők, mind az
impérium-váltás eseménysora. Akár megtéveszthetne a közmondásos, szólásos, szentenciázó, „népi” fordulatokkal gazdag monológ, ám a történések oly szuverén értelmezése
árulkodik a narrátori jelenlétről (a megszólalás „mélystruktúrá”-jában), hogy gyanússá
lesz Valent (ál)naivitása, stilizáltnak ható történetmondása, arról nem is beszélve, hogy
gyermekkori, nagyanyai epizódok, amelyek Lepoglavába visznek, valamint a kalendáriumi, vallási kultúra megidézésével erősen rájátszanak Miroslav Krleža „mnemotechniká”-jára, arra a kajhorvát barokk nyelviségre, írásbeliségre, amelynek magyar vonatkozásairól itt természetszerűleg nem tétetik említés, de amely Krležának egész életművében
jelen van, és főleg az 1930-as esztendőkben kérdezteti meg: hol lelhető a horvát lényeg, ha
ez a hagyomány egy fikció, a szerb–horvát közösség, a jugoszláviaiság „oltárán” feláldoztatott. S legfeljebb irodalomalatti (nyelvi) létezésként törhet át a szerb-horvát vagy horvátszerb hivatalos nyelven és kultúrán, a hivatalos nyelvi kultúrán. Ugyanakkor ez a kajhorvát emlékezet a Valent tolmácsolta Miserere Jerusalem litánia, lamentáció (meg)idézésvel
kap formát, jut megjelenéshez, a névtelen főhős történetében azonban csak epizód marad,
egy életszakasz darabja, amely persze dialogizál az előző és az utána következő fejezettel:
az előzővel úgy, hogy a megszólalások szembesülnek egymással, az utána következővel

2005. június

99

pedig akképpen, hogy a kisvárosi létezés egy jellegzetes alakjának „természetellenesség”éhez méri Valent természeti lényét, természetességét.
A főhős emlékezése egyben életének újraírása: egyrészt fokról fokra merül alá régmúlt
napjaiba, „rekonstruálódik” úttévesztése, viszonylag kevéssé motiválódik beilleszkedése
a kisvárosi világba, másrészt szintén fokozatosan lesz érthetővé lázadása, amely valójában
eltemetett élmények fölszínre kerülése, robbanása. A főhős világháborús történetét Valent
katonai történetei teszik még szemléletesebbé, míg a szóbeliségből a tettlegességig „fejlődő” lázadásának értelmét, célját kérdőjelezi meg másik fogolytársa, a prágai egyetemet
végzett villamosmérnök. Az ellenállás „világnézeti” alapjáról és indokolhatóságáról folyik
a vita, főhősünk saját korábbi élete és a társadalom, az állam és reprezentánsai élete hazugságában kezd kételkedni, s az ugyan rokonítható az ibseni élethazugsággal, ám Az ész
határán ezt a kelet-közép-európai abszurd keretei közé helyezi, s ezáltal az „értelem” antinómiáit segít körvonalazni. Csakhogy ez az „értelem” nem egyszerűen ellentmondásaiban, pervertálódásában és egymást kizáró konstruktumaiban lesz/lehet a megítélés tárgya, hanem meghatározásához a meghatározhatatlanság fölismerése szükségeltetik. Olyképpen relativizálódik az értelem ebben a kisvárosban (és ezen a téren teljesen jogos
a Flaubert és Ibsen kisváros-képzetére való utalás), hogy a hivatalos tudat igényelte, sőt
megkövetelte értelem elválik a cselekvéseket néven nevező beszéd „értelmétől”, a „társadalom támaszai”-ként fungáló erők létrehozzák a maguk, értelmesnek, megszerkesztettnek tűnő világát, amely ellen való lázadás a társadalom ideologikus megnyilatkozásait
vonja kétségbe, és ezáltal szétfoszlatja a „győztesek által írt” történelem (Danilo Kiš) megkérdőjelezhetetlenségének téziseit, s a megnevezés közvetlenségével szegül az alapvető
funkcióban uralmi beszéddé lett „eufemizmusok”-kal szembe. A „retorikák” tehát szétválnak; ám amit a főhős pusztán retorikák összecsapásának vél, illetőleg amit feltételez, hogy
tudniillik elegendő a retorikai leszámolás, arról kitetszik, hogy olyan intézményesedett
beszéd, amely nemcsak önmaga számára képes megteremteni az eredményes védelmet,
hanem amely a magános ellenállót természetellenes helyzetekbe kényszerítheti. Valójában
olyan beszédhelyzeteket teremt, amelyek során a főhősnek ki kell lépnie retorikája köréből, és tettlegességekre kell vetemednie. A főhőst körbekerítő, meghatározó megnyilatkozások egyben ama pozitivista pszichológia jegyében születtek meg, amely az összegyűjtött
adatokat tényekként feltüntetve és megfelelően elrendezve életrajzi történetet konstruál.
Ezek a történetek a hivatalos tudat megszabta szempontok szerint strukturálódnak, minek
következtében a tények szubjektív értelmezése objektivitásként, hív rekonstrukcióként
artikulálódik. Az ellen-adatok, egy másfajta adat-csoportosítás, a „hivatalos” interpretációban való kételkedés lehetetlenné válik, már csak annak következtében is, hogy az adatszolgáltatás, a több felől érkező visszaemlékezés az eseményekre gondos szervezés, előre
eltervezés következtében válik egy látszólag hibátlanul megépített történet biztosítékává.
Az átideologizált személyiség-szemlélet éppen olyan lényegivé válik (azaz a „társadalom
támaszai”-nak moralitásává szépül), miként Hugo-Hugo védő/vádoló beszédében az
a társadalomszerkezeti kép, amely egyszerre teszi lehetővé az „eufemizmusokat” és a más
beszédmódok diszkreditálását: ebben az elhárító műveletben negativitásként nemcsak
a beszédmódokra ráismerő főhős anti-diszkurzusa foglaltatik bele (az ő védő/vádoló beszéde hasonló argumentatív stratégiára épül, mint Hugo-Hugoé, csakhogy az eufemizmusok visszafordításával és az adatok „eredetéhez” való visszatéréssel Hugo-Hugo beszédé-

100

tiszatáj

nek színét fonákjára emlékezteti), hanem a kajhorvát nyelvi kultúra és az azt tápláló szemlélet/mentalitás elutasítása, társadalom-ellenessé nyilvánítása is. Flaubert és Ibsen kisvárosa „monumentalizálódik”, annyiban, hogy kisszerűsége nagy-szerűségként egzisztál,
provincialitása a nagyvilágiság néhány külső, kevéssé jelentős attribútumát a magáénak
tudva az állandó leplezés, maszkok mögé rejtőzés eszközeként a látszatot hitelesíti, „világszerű”-nek fogadtatja el. Domaćinskiből ezért lehet (Hugo-Hugo szavai nyomán) – ismétlem – a „társadalom támasza”. Ennek az ibseni fogantatású kisváros/világ-elképzelésnek
horvát irodalmi konkretizációja egyként nyit a horvát prózahagyományra, amelynek tizenkilencedikszázadiságát Miroslav Krleža a megkésett romantika címszavával látta el, és
amelynek modernségében kételkedett, miután egy önmagát nemzeti látószögűvé kicsinyített, sérelmi politikai beszédre korlátozó „nemzeti narratíva” egyoldalúságában marasztalta el. Valójában egy önmagát kiteljesíteni képtelen realista irány pervertálódásában
marasztalta el kortársait is, elődeit is, a világirodalmi befogadás részlegességét, negatív
értelemben vett szelektivitását, helyenként kritikátlanságát felróva. Az ész határán éppen
világirodalmi kapcsolódásaiban, amelyek mintegy immanens poétikaként funkcionálnak,
jelződik a horvát, a közép-európai s az európai irodalmi nézőpont érvényesítésének lehetségessége. S minthogy ez a regény „negatív” fejlődésregényt példáz az eseménysor külső
körén (a főhős „egyenes” útja az elmegyógyintézetig), regényalakzatot tervezve nyelvregényt alkot: a horvát-szerb irodalmi nyelvtől a kajhorvátig, azaz a banális beszédtől az
autentikus nyelvhasználatig (ez viszont egy pozitívként elfogadható fejlődésregény mellett
tanúskodhatna); elképzelhető lenne egy olyan kalandregényi olvasat is, amely szerint
a főhős különféle eseményekbe (verekedésekbe) keveredik, a szituáció közvetlen körülményei változnak, maguk a szituációk egymásra torlódnak, és ismétlődésük kisebb-nagyobb
eltérései imitálják a történések fokozatosságát, ennélfogva a „fejlődést”, azaz azt, miképpen ér a főhős egyre közelebb a fogházi büntetéshez, majd az elmegyógyintézethez.
Ám aligha téved, aki Az ész határán narrátori pozicionáltságában és ezzel összefüggésben
csupán modernség-értelmezésében igyekszik föltárni a mű narratív jellegzetességeit, és
a pamfletszerűséget (amely a Bankett Blitvában negatív utópiájában is fölfedezhető), a világnézetek epizálását, másképpen mondva: a világnézetekből fakadó cselekmény elbeszélését, valamint a társadalmi/gazdasági/állami modernizáció „kihívásaira” adható, antimodern válaszokat szemrevételezi, ugyanis ez a típusú anti-modernitás a klasszikus modernség irodalmi/művészeti strukturáinak tagadására „meghaladására” tett kísérlet (mint
ez egyébként az Intermezzo a Sixtus-kápolnában című fejezetből kiolvasható, ahol is
a hagyományosnak gondolt befogadás, művészetélvezés kérdőjeleztetik meg: beszédes jelzés, miszerint az idegenvezető „nemzetközi Hlesztakov”-ként aposztrofáltatik, az ál-revizori látszat fedi el a művészeti élményt). Ismét nyelvek szembesítésére kerül sor: egyfelől
a főhős belső monológra emlékeztető válaszai az őt megszólító papnak, másfelől német,
francia és angol mondatok hangzanak el, a művészet és a létezés dialógusára kérdező főhős a megismerés esélyeit célozza meg, míg a turisták, az idegenvezető szabványmondatai,
közhelyei az érzéki megismerés csődjére utalnak; arra nevezetesen, miképpen üresedik ki
a beszéd, ezzel a kiüresedettséggel mi állítható szembe, illetőleg ennek a szembeállításnak
lesznek-e következményei a létezés minőségén töprengve. Válasz nincs, pontosabban
szólva, a turisták és az idegenvezető közhelyeit követőleg bukkan föl Golombek, aki a nagyvilágban képviselője a hazai provincialitásnak, mintha annak meghosszabbításaként funk-

2005. június

101

cionálna, és jelenlétével, magabiztosságával, beszédének agresszivitásával kiváltója az
újabb botránynak, amely a főhős stációjának egyik záró állomása. Mintha a közhelyekbe
fúló világ (kinn és benn) ellehetetlenítené az élet megélését, a művészi alkotások („világnézet” -mentes) szemlélését, meggátolná a főhős kitörését a világnyi provincialitásból. Jól
ismert szerkesztési eljárás: a képzőművészeti alkotás tárgya mintegy előlegezi, példázza az
események bekövetkeztét. A főhős Michelangelo Utolsó ítéletének csodálásában merül el,
s az otthoni „utolsó ítélet” az elmegyógyintézetbe zárás már előkészül. S csak mellékesen
jegyzem meg, hogy a Bovaryné hasonló eljárása szintén az előrevetítés funkciójával rendelkezik, Emma és Léon meg sem hallja a templomban őket kalauzoló szavait, aki arra
a freskóra figyelmezteti őket, amely majd Bovaryné lázálmaiban bukkan föl. Csupán kiegészítésképpen: C. F. Meyer kisregénye, a Pescara megkísértése (1887, Die Versuchung des
Pescara) meg a mű elején található festményre kezdi alapozni a történetet, hogy egy másik festmény Pescara sorsának legyen mása, festmény és történés így kölcsönösen meghatározza egymást. Krležáról értekezve nemcsak a barokk nyelviséget szemrevételezik
kritikusai, hanem élénk érdeklődését is a képzőművészet (és története) iránt. Ez még
megfeleltethető volna azzal a szecessziós élménnyel, amely a századfordulós femme
fatale-ok (Klimt!) krležai változatában jelenik meg (részint Castelli bárónő, részint Bobočka figurájára lehetne gondolni), ám ezen túl ebben a regényben a nézés és látás konfrontálása, művészeti tárgy és turista kíváncsiság viszonya, Michelangelo és a technokrata
korszak egymásmellettisége elbizonytalanít abban a tekintetben, mennyire lehetséges még
a művészetélvezés önfeledtsége; a művészetbe vándorlás, a secessio megfelelő ellensúlya-e
a kimondatlanul is megfogalmazódó eltömegesedésnek, a lefelé nivellálódásnak. A főhős
messze nem a l’art pour l’art vagy a dekorativitás szószólója, pusztán önnön szemléletét
szeretné szituálni, talán azért is, hogy megingott bár (sosem problémátlan) társadalminyelvi presztizsét önmaga előtt megszilárdítsa. Mert igaz ugyan az, hogy korábbi, reflektálatlanná semlegesített énje látszólag megnyugtató helyen vegetált a társadalomban (és
a nyelvben), ám ráébredése szituáltságának abszurditására, etikai anarchizmussá emelkedő
ellenállása megfosztotta ettől a presztizstől, és védtelenné tette a külső, nyelvi és hatalmi
erőszakkal szemben. Villamosmérnök fogolytársa nyelvi ellenállása behatároltságára, világnézet-nélkülisége korlátozottságára figyelmezteti, anélkül, hogy vonzóvá tenné előtte
az ellenállás más fajtáit (vitájuk akár eldöntetlennek is minősíthető lenne), Valent bevezeti az ősi, a természetes, a tökéletes, ám presztizzsel nem rendelkező nyelvbe, mégis
szövetkezése Valenttel olyan következménnyel jár, amelynek végén bezáródhat a kör, köréje csukódhat a valódi és a képletes börtön – az elmegyógyintézet. S bár az egyes szám
első személyű, omnipotens elbeszélő ura Önnön történetének, hív krónikási szerepében
nem idealizálja sorsát, Michael Kohlhaashoz hasonlóan igazságok között tévelyeg, s a történet vége nem kiegyenlítődés, nem feloldás, még csak nem is elbeszélői igazságtétel.
Történések emlékének felidéződése, a vizualitás helyébe lépő akusztikai elemek uralma, az
avantgárd zajzene keveredik a klasszikusok szólamaiba, s ez a kakofónia fináléképpen az
operett édeskés keringőjébe csap át. Mintha nem távolodtunk volna el az Osztrák–Magyar
Monarchiától, mintha annak érték-vákuuma jellemezné a történések korszakát is, mintha
Bécs–Budapest–Zágráb vidám apokalipszisének utóélete színekben, baljóslatú keringőkben formálódna meg. Michael Kohlhaas áldozata, Cankar Jernej szolgalegényének „igazsága” másolódik rá a névtelen főhős regényére. Értelem és értelmetlenség között alakul

102

tiszatáj

a cselekmény. Nem az érthetőség és az érthetetlenség között. Az értelem színében tetszelgő ésszerűtlenségként jellemződik, míg az értelmetlennek tűnő cselekvés lehet az értelem megnyilatkozása. Ebben a szövevényben nem tud eligazodni Miroslav Krleža 1938-as
regényének emlékező főhőse.

HIVATKOZOTT SZAKIRODALOM
Miroslav Krleža: Na rubu pameti. Zagreb, 1954
Ugyanő: Az ész határán. Ford. Csuka Zoltán. Budapest, 1976
Sinkó Ervin: Krleža. Forum, Újvidék, 1987
Bori Imre: Miroslav Krleža. Forum, Újvidék, 1976
Spiró György: Miroslav Krleža. Budapest, 1981
Radivoje Mikić: Strukturalne osobenosti romana Na rubu pameti. In: Miroslav Krleža 1973. Ur.
Ivan Krolo, Marijan Matković, Zagreb, 1975. 289–297.
Ulrich Weisstein: Heinrich Mann. Eine historische-kritische Einführung in sein dichterisches Werk.
Tübingen, 1962. 96–110.
Ralph Bogert: The Writer as Naysayer. Miroslav Krleža and the Aesthetic of Interwar Central
Europe. Colombus, Ohio, 1991. Főleg: 58–59.
Nils Åke Nilsson: Miroslav Krleža als europäischer Dichter. In: Künstlerische Dialektik und Identitätssuche. Literaturwissenschaftliche Studien zu Miroslav Krleža. Hrsg. von Reinhard Lauer.
Wiesbaden 1990. 215–231.
Aleksandar Flaker: Krleža und die Malerei, In: Uo. 143–160.

2005. június

103

Tájkép repedésekkel
VIRÁG ZOLTÁN BESZÉLGETÉSE GORAN R EMMEL 1

A szlavóniai tájék, a baranyai terület, a Dráva vonala meghatározó jelentőséggel bír
munkásságodban, sőt olyan változatos hagyománytörténet és kulturális geográfia létrehozója, formálója, amelyről érdemes megemlékezni.
A jugoszláv stratégia megpróbálta művelt trójai falóvá tenni ezt a térséget. Már a háború
előtt is, 1991 előtt, a Baranyával és a Vajdasággal határos horvát vidékeken erős, autentikus városnak számított Vinkovci és Slavonski Brod. Ezek voltak az alternatív egyetemek.
Formálisan persze nem rendelkeztek egyetemekkel. Éppen emiatt vált nagyon szívóssá itt
az alternatív kultúra. Talán ironikus és paradox, de a nehéziparral rendelkező Slavonski
Brod fiataljai félelmetesen masszív, súlyos metálzenekarokat alapítottak. Vinkovci pedig
az a város volt, amely Közép-Európa és a Balkán hivatalos geo-stratégiájában a legnagyobb balkáni vasúti kereszteződést tudhatta magáénak. Ebben a városban igen zajosan
visszhangoztak a sínek. Itt született a punk. A város központjában állt a hadsereg művelődési otthona. Minden pénteken, szombaton és vasárnapon az egész vinkovci korzót elárasztotta az újrakomponált muskátli-zene. Emiatt jött
létre itt a punk. A leghíresebb vinkovci – s talán az egész horvát térségre érthető ez – punker és zenei
fenomén nem más volt, mint Satan
Panonski [Pannon Sátán]. Olyan húzós punkot adott elő, amely az újrakomponált muskátli-zene paródiájaként hatott. Azután egy éjszaka, máig
tisztázatlan körülmények között, meghalt a háborúban. Állítólag épp valami kocsmából támolygott haza, amikor életét vesztette. Ezek lennének
szlavóniai felcseperedésem városai. Ez
tehát az én személyes földrajzom.

1

Elhangzott a szegedi Grand Caféban
2003. december 5-én. Köszönet Orcsik
Rolandnak önzetlen segítségéért és
gondos szinkrontolmácsolásáért.

104

tiszatáj

Intim földrajzodnak nagyon speciális a ritmikai kulisszája. Ez a markáns, feszes ritmikai háttér a költeményeidben komoly szerepet játszik. Akár a szövegszerű idézetek vagy
a képi elemek túlkínálatára, akár a textus ritmikai struktúrájára gondolunk, ezekben
a szerkezetekben az 1970-es évek második felének és az 1980-as évek egészének zenei
szubkultúrája felbukkan. Enigmatikus figurák izgalmas portréi sejlenek fel, kirajzolódik
az a közvetlen tapasztalati dimenzió, amelyről szeretném, ha szólnál, hiszen a zenei élet
felvirágoztatásában szintén tevékenyen közreműködtél.
Továbbvinném azt a kérdést, amelyet extenzíven feltettél, s amely voltaképpen az előző,
a városról szóló gondolatmenet folytatása. Mert, ahogyan kitűnően mondtad, a horvát költők – és prózaírók is –, akik az 1980-as években kezdték kiadni a könyveiket, hasonlóan
érzékelték az említett összefüggéseket. Egy jó élénk, pozitív, produktív szituációba kerültek, amelyben Branimir Johnny Štulić és az Azra nevű zenekara létrehozta és elénekelte
a városi, az utcai, a kávéházas kommunikáció szótárát. A kávéház és az utca komplett frazeológiája és ideológiája teremtődött meg Branimir Johnny Štulić és a Film zenekar Jure
Stubić nevű frontemberének dalszövegeiben. Nekünk tehát létezett egy ilyesfajta kulturológiai és kommunikációs tükrünk, amely állandóan a közelünkbe került. Amikor belépsz
a kávéházba, egy tükör vetül feléd, amelyben megpillanthatod magadat, és amelynek segítségével a melletted ülővel kommunikálhatsz. A mi fiatal éveinket, életünket valóban eldalolták. Minden szó, amelyet kimondtunk, minden frázis, amelyet a kommunikációban
használtunk, benne foglaltatott ezekben a nótákban. Nekünk ezáltal történt meg poétikailag, esztétikailag Borges. A mindennapi életünk részévé vált, mert a nyelvünk tükre velünk
volt. Az Alef c. borgesi elbeszélésre gondolok. Ez nagyon izgalmasnak tűnt, magnetizálta
más anyagok vonzását, a filmét, a rock ’n’ rollét, a színházét, a konkrét zenéét és művészetét (art concret) stb.
Az önreflexió vagy a Másik felismerésének játékában tehát egymást egymáson keresztül
kontrollálva rétegződtek át és szerveződtek újjá az említett utalásrendszerek, kapcsolatformák. Szerinted leáldozott-e, vége szakadt-e az 1980-as évek garázs-romantikájának?
Nem. Határozottan nem.
Bíztam ebben a válaszban. Nos, a Krugovi és a Razlog folyóiratok körül csoportosuló generációk után a Quorum folyóirathoz kötődők nemzedéke az, amelyik talán a leginkább
izgalmasnak tekinthető a zágrábi szellemi környezetben. Jelentős írók, költők, teoretikusok közegeként, nemzetközileg elismert horvát alkotók közegeként, de úgyis, mint olyan
kritikusoknak, teoretikusoknak a bázisa, akik a mai horvát felsőoktatás élvonalában tanítanak irodalomtudományt, filozófiát, művészetelméletet, médiaelméletet. Idézzük fel
a hozzád nagyon közel álló, és szerencsére ma is létező Quorum előtörténetét.
Az a közös ezekben az orgánumokban, hogy a saját generációjukon belül kialakult egy
mainstream és egy alternatív vonulatuk. A Quorum szituációja nagyon specifikus, mert
annak ellenére, hogy magán belül tartalmazta, működtette a mainstreamet és az alternatívot, valójában teljesen alternatív volt azon Krugovihoz tartozók számára, akik időközben
tradicionalistákká váltak. A Krugovi is meg a Razlog is a Quorum előtti alkotóműhelynek
számítottak, tevékenységüket meghatározta az intertextualitás. De amíg a szerzőgárdáik

2005. június

105

a szövegek együttműködős relációit favorizálták, egymást idézgették, addig a Quorum bevezette az intermedialitást. Nem akadt egyetlen egy idősebb kritikus sem, aki ezt az információt fel tudta volna fogni, hiszen nem tudta követni azt, amit a Quorumosok csináltak. Horvát nyelvterületen a Quorum a mainstreammel szemben létezett. Bevezette azt,
ami alig létezett addig, ez pedig a lektűrös konverzibilitás. Előre látta, hogy egy entellektüel, egy művelt személyiség nyugodtan hallgathat száz zenei lemezt anélkül, hogy kötelességének érezzen elolvasni száz könyvet. Ez legitim ötletnek bizonyult.
Ivan Slamnig és Antun Šoljan ama reprezentatív szerzők sorába tartozik, akiknek könyveiről még lemezhallgatás közben sem feledkezhettetek meg.
Ivan Slamnig az egyik legerősebb vezető szerző a Krugovi folyóiratból. Legismertebb
műve egy Jeans Prose regény 1972-ből, a Bolja polovica hrabrosti (magyarul: Bátorságunk jobbik fele, 1977).
Az Alaksandar Flaker híres terminusával farmernadrágos prózának nevezett irány másik élvonalbeli szerzőjének, Antun Šoljannak a nevét ugyancsak érdemes megemlíteni,
neki az Árulók (1967), a Rövid kirándulás (1969) és a Kikötő (1989) című művei hozzáférhetők magyarul.
Igen, mindketten regényt, prózát és verset egyaránt írtak. Regényét Slamnig csak hosszú
idő elteltével, később adta ki. Az 1950-es években írta, amikor Amerikában megszületett
az On the road próza és fellépett a beat-generáció. A horvát irodalomban Slamnig velük
egyidőben írja meg saját művét, miként Šoljan is. A horvát irodalomba az On the road érzékenység Slamnigon keresztül, tehát egy autentikus szerző révén érkezik be, nem pedig
valamely fordítás közvetítésével, azaz Slaming originális szituációjából eredően. Csakhogy
az ő változata komorabb, ezért nem On the road, hanem On the street. Ezt a hatást,
Slamnig és Šoljan utca-felfedezését, veszi át a Quroum. Viszont a Quorum szerzői már
walkmannel grasszálnak. Itt tehát a technológia helyéről kell beszélnünk. A kerouaci figuráknak száz kilométereket kellett utazni egyik várostól a másikig, hogy hallgathassák
a jazz zenét. Az 1980-as években, amikor megszületik a Quorum, a szerzők immár walkmant hordhatnak, és nem kell bumlizniuk sehová. Kerouacnak lebegő atmoszférája van,
könnyed, nem feszes, könyve útirajz. Az On the road kiváló útirajz, laza szerkezettel,
a szereplők ott horgonyoznak le, ahol azt a koncepció megkívánja, azon a helyen, ahol elkapják a ritmust. Az 1980-as években azonban a walkman technológiájával lerövidül
a próza, nem kell sehova sem utazni, és a ritmus short story-vá szigorodik.
A különböző poétikák sokasága, egymás melletti megférése nyomán a szigorúan vett
irodalmi mintáktól eltérő művészeti normák és formák ugyancsak lényeges részelemeivé
válhattak a szépirodalmi alkotásoknak. Sőt, poétikai eljárássá minősülve, az intarziás
betoldások, egyéb utalások, idézetek nyelvjátéka még tovább fokozta a szövegek önszemlélő apparátusának erősödését.
Pontosan, ugyanis megjelenik az irónia, ami nem tekintélyelvű. Nem olyan irónia, amely
a dominancia és a tekintélytisztelet érdekében került előtérbe. Ez az irónia elsősorban önmaga, a saját szubjektivitás felé irányult. A költemények és prózai szövegek beszédalanya
egyáltalán nem hisz az autoritásra vágyó szubjektivitásban. Ez a szubjektivitás a margina-

106

tiszatáj

litás helyzetében tudja magát. Nem érdekli a középpont. A margó érdekli, nemcsak azért,
mert a dolgok peremén van, hanem azért is, mert ez a szituáció egyben határvonalat jelent. Közben pedig emlékeztet a revolverhős pozíciójára a vadnyugati kocsmákból, ahol
a hátnak takarásban kell lennie, fedezékben kell maradnia. Mint pl. Clint Eastwood esetében.
A westernfilm párbajhősének szituációja és az iróniának az a gyakorlata, amely önmagát szintén az irónia távlatába helyezi, figyelemre méltó eredménnyel járt. Úgy vettem észre, hogy abban a személyes bibliotékában és arcképcsarnokban, amely szépirodalmi munkáidban, elméleti írásaidban, kritikáidban kitárja kapuit, térségünk számos
alkotója megjelenik, akiket jelentősnek tekintesz. Nevesítenél néhányat közülük?
Branimir Johnny Štulić és az Azra dalszövegei mellett én a szerb Vojislav Despotovtól és
a szlovén Tomaž Šalamuntól tanultam rengeteget. Nagyon szerettem olvasni – nem a mondatai miatt – Tolnai Ottó írásait, vonzott a szenzibilitása. Az érzésvilága érdekelt, nem
a szintaxisra gondolok, hanem a szofisztikusságra. Nem a tematika izgatott, hanem a stiláris összetevők intenzivitása, ami szenzibilitásként jelentkezett. Vagy ott vannak Ladik
Katalin és Milan Mladenović, a belgrádi Ekatarina Velika zenekar énekesének, zeneszerzőjének és dalszövegírójának művei.
Nem tudom milyen helyzet uralkodott Magyarországon a rendszerváltozás előtt, de
nálunk kevésbé volt ildomos nyíltan beszélni a közép-európaiság problematikjáról. Bárki
könnyen megkaphatta érte a magáét. De élni élhettük a mitteleurópaiság kulturális szituációját, amelynek volt egyfajta lazasága és lendületes kommunikativitása. Vonattal Pula
felé utazol, ahol a Let 3 és a Kud Idijoti zenekarok játszottak, a Vajdaságban meg ott az Új
Symposion, ahol számos szerző műve megjelenhetett.
Szó esett a régi Jugoszláviáról, arról az államszerkezetről, amely soha nem volt nemzetileg egységes, hiába sulykolták a jelszavak, hiába híresztelték a direktívák. Vajon lehetett volna a nemzetek állama?
Nem lehetett volna. Ez mára-már hipotetikus kérdés, amelyre a történelem választ adott.
Az, hogy hasonló nyelveken beszéltünk és elég jól értettük egymást, emellett pedig egy
politikai körön belül mozogtunk, lehetővé tette számunkra, hogy eredményesen kommunikáljunk és egymáshoz közel álló embereknek érezzük magunkat, olyanoknak, akiknek
egyforma nosztalgiája lesz, egyforma emlékanyaga a fiatalságról. De nem vagyok biztos
abban, hogy a fiatalkori élmények és eszmények iránti nosztalgia elegendő ok arra, hogy
sóvárogjunk a folytatás után. Minden tiszteletem a vágyakozásé! Ez szép, mint nosztalgia,
viszont reinkarnációs projekcióként semmiféleképp sem nyeri el a tetszésemet. Ez a kulturális szituációra utal, a mindennapos kommunikáció kultúrájára.
Horvátországban nagyon sikeres volt egy populáris humoros sorozat, a Top lista nadrealista (A szürrealisták top listája). Afféle szarajevói Monty Python. Kitűnő, vidám sorozat volt. Ugyanakkor az emberek a mindennapjaikban kizárólag ennek a sorozatnak a szavaival kommunikáltak. A szlavóniai térségben élő dolgos, nagyon békés, melankolikus
temperamentumú emberek teljesen átvették ezt a szótárt és gesztikulációt, a verbális és
a non-verbális szinten egyaránt. Egy kiváló sorozat elkezdte csócsálni az autentikus szlavó-

2005. június

107

niai gyöngéd temperamentumot, ami nagyon lágy, akár az alföld. Kulturális értelemben
tehát erjedésnek indította a szlavóniai városok urbánus nyelvét.
Ez az őslakosok sorsa. A védtelen genetikai kódról van szó, amely az erőszakos, domináns kód áldozata lett. A balkáni háborúk tradíciója nagyon szívós, már régóta ápolják.
Irodalommal is tartósítják, óvják. Intenzív módon ajnározzák a háborús kultúrát.
Amikor az irracionalitásról és a racionalitásról gondolkodunk, nyilvánvaló, hogy paradoxiális helyzetről beszélünk. S ez a paradoxitás abban érhető tetten, hogy miközben
a borzalmak irracionálisak, a háttérben racionálisnak látszó, hidegen kiszámított, előre
eltervezett eseményeknek tűnnek azok, amelyek bekövetkeztek. A nyelvi és kulturális alrégió meg a melankólia kérdéskörével összekapcsolódó történet arról tanúskodik, hogy
a politika etnifikálása és az etnicitás politizációja voltaképpen elkerülhetetlen. Elfedhetők-e a balkáni háborúk irracionalizálásával a kegyetlen összecsapások fő okai és céljai?
A szlavóniai térséget idézném meg, ahonnan származom. Azokban a háborús körülményekben, amikor már minden szétesett, nagyon agresszívé vált, és a gonosz kapta a főszerepet, a szlavóniai térség az irodalmároknál létrehozta a háborúellenes és a háború-mentes irodalmat. Azokon a horvát területeken viszont, amelyek távol estek a frontoktól, termelték a háborús irodalmat. Ők feljogosítva érezték magukat arra, hogy olyan szövegeket
hozzanak létre, amelyek az összefogás és a védelem érdekében mobilizálnak. A fronton
harcolók ennek ellenében írtak, hiszen ráeszméltek arra, hogy a gonosz univerzális.
A fronton született szövegek nem gyűlölik a szerbeket, hanem rávilágítanak a gonoszra. Ami
pedig a politika etnicizálódását illeti, a dolgok nagyon egyszerűek és nagyon jól láthatók.
Szerbia katasztrofális, rossz, de állandóan erős politikát folytat. Mindig erőset, minden
ottani beszéd kifejezetten tekintélyelvű. Horvátországban nem hisznek az autoritásban,
nem hisznek annak, aki diktatórikusan és totalitárius eszmények szószólójaként lép fel.
Tudjmant azért viselték el, mert ádáz küzdelem tombolt. Ez tehát a háború implicit képe.
A politika mikroeseményeinek szintjéről térjünk vissza a művészeti, irodalmi vonatkozásokra. A háborús diszkurzus jeles megnyilatkozásai között (magad is szenteltél a témának könyvet) az esszéisztikus feldolgozásoktól a tudományos értekezéseken át egészen
a regénytrilógiákig szinte mindent megtalálni. Van-e ennek a beszédmódnak olyan kitüntetett darabja, amelyet kiemelkedőnek tartasz?
A horvátországi háborús irodalomban a már említett két globális, generálisan különböző
szituáció alakult ki. Azoké a szerzőké, akik úgy írtak, hogy a fronton jártak, ostromállapotban éltek, és azoké, akik távol tarthatták magukat a veszélyes helyszínektől. Ezek az
általános körülmények. A területi, a földrajzi különbség hangsúlyossága. De létezik még
egy időbeli komponens is. Vannak olyan szerzők, akik 1994 után tovább írtak a háborúról.
Ez utóbbiak munkái között én a nemigen látok értékeset. Mert a legfontosabb és a legérdekesebb háborús irodalom éppen a háború alatt született.
Végezetül beszéljünk arról az elméletírói gyakorlatról, melynek legutóbbi darabja Koreografija texta (A szöveg koreográfiája) című, 2003-ban megjelent könyved, az az invenciózus, kétkötetes áttekintés, amelyben az inetrtextualitás, az intermedialitás összefüggéseinek és a horvát irodalom kultúraközi szituáltságának, továbbá a verbo-voko-vizuális költészet kapcsolatformáinak jelentőségét vizsgáltad.

108

tiszatáj

Abban a szerencsében részesültem, hogy a tudományos karrieremben olyan, ma már nem
létező körülmények közt dolgozhattam, amelyekben megszűnt a tudományos tárgy kritériumának tradicionalista elvárása. A posztmodern egy nagyon fontos, talán a legfontosabb
stratégiát vezette be, az ún. neotradíció stratégiáját. Eszerint az, ami most történik, egyformán releváns a tudományos, de nemcsak a kritikai jellegű, hanem a történeti érdekeltségű tudományos alapállás számára is. Én pedig kihasználtam azt, ami a szerzői, költői
szenzibilitásom lényegét képezi, azt, hogy ez az anyag tükrözze tudományos érdeklődésemet. Költészetünk, prózánk mármint az 1980-as éveké, de az 1970-es éveké is persze, telis-tele önreflexióval. Tele irodalomelmélettel, tele az irodalom teóriáival. A mi szépirodalmi szövegeink valójában nagyon sokat gondolkodtak elméleti síkon. Én ezt a szöveges
reflexiót magammal vittem a tudományos munkásságomba, helyet találtam neki az irodalomelméletben. Az intermediális érzékenység akkumulációja ötven évig tartott. Az intermediális költészet egysége az, amit verbo-voko-vizuális költészetként említettél.
Mindenki látott már efféle műveket, a szavak szanaszét szórva a lapokon, esetleg csak
egy sor vagy egy betű helyezkedik el az oldal közepén, illetve a szélén. E szövegek igazából
partitúrák, a multimédiás művészetre reflektálnak. Itt most a multimédiás képzőművészetre célzok. A verbo-voko-vizuális költészet ezzel függ össze. Tehát azonnal kapcsolatba
lép valamely másik médiummal, egy másik mediális struktúrával. S mivel még partitúrának is számít, performance jelleggel, előadásként szintén működik. A 80-as, 90-es években a verbo-voko-vizuális költészet világa szétszóródott, formálisan megnyitotta az oldalakat, de lassanként visszahúzódott a tradicionális verssorokba, ahol olyan medialitásként
jelent meg, amit ugyan a verbo-voko-vizuális költészet hívott életre, csakhogy most a szövegekben hőssel rendelkező világként mutatkozott meg. Ez a hős a médiadzsungelben tűnik fel. Például teljesen hétköznapi módon sétál az utcán, és ahhoz, hogy definiálja álláspontját, a következőt mondja: azt hallottam egy Wenders-filmben, hogy a figura azt
mondta, hogy… Tehát így ad jelentést a dolgok állásáról. Ez a médiakultúra implóziója,
ami egy teljesen szokványos világba visz vissza. Abba, amit mindannyian élünk, ahol körbevesznek a reklámok, a különböző képfelületek, a filmek, a VIVA-csatorna stb. Innen fakad az egzisztenciális kérdés újszerű felvetődése. Két szubjektum-pozícióval van dolgunk.
Az egyik a lírai szubjektumé, amely az utcán sétál és megkísérli definiálni magát a látott
film segítségével. A másik azé, amelyik képtelen elmondani, hogyan érzi magát, ezért ezt
más módokon teszi meg, ugyanakkor objektíven, mert a világa ezeken keresztül épül fel.
És ő újra autentikus lesz, akkor is, ha ez nem autentikus állapot. Újra élhet a választás lehetőségével, mondhatja azt, úgy érzi magát, mint a VIVA-csatorna valamelyik reklámjában, sőt mondhatná azt is, hogy Wenders-hősként érzi magát. Ebben rejlik az ő autentikussága.
Nos, a happener-attitűdtől a fluxuson át eljutottunk a performance pillanatáig. Fejezzük
be stílszerűen egy hangrobban(t)ással.

2005. június

109
Játssz a slide gitáron2
Lestrapált utak.
Látom
a tiéddel vidáman játszottak, aszimmetrikus
fúzióm mit sem ér itt.
Szakíts le,
szóval,
tépj le újra és újra, legyek a fénytörésed, ölj meg
bájos mosolyoddal – hadd csusszanjak, virtuóz rajzfilmhős,
nyomás a kirakatba, a maszatos bútorfénybe. Kérlek, pusztíts!
Majd kipucol a glanc,
melyet óvatosan keversz érintéseim neszébe,
s ránk köszön a vénasszonyok nyara,
akkor is, ha már régóta
öröklődik a lényeg: ösvényeink
lepukkant talponállói, cukrászdái.
Fontos, hogy ez így van.
Hogy te vagy a mindenem. Csupa fájdalom.
Csupa istenem!
ORCSIK ROLAND fordítása

2

A költemény megjelent a Quorum-költészetet reprezentáló A magánszférák reinkarnációja című
antológiában (Szerk.: Virág Zoltán, Messzelátó, Szeged, 2002)

110

tiszatáj

Életrajzok
Antun Šoljan (1932–1993): Költő, prózaíró, drámaíró, műfordító és kritikus. A Krugovi
nemzedék kiemelkedő tagja, a modern horvát irodalom és a „farmernadrágos próza” jelentős képviselője. Művei számos nyelven megjelentek, ő maga angolból, németből és
oroszból fordított.
Magyarul: Árulók (Budapest, 1967), Rövid kirándulás (Újvidék, 1969), Kikötő (Budapest,
1989)
Slavko Mihalić (1928): Költő, műfordító, kritkus, világszerte az egyik legismertebb horvát alkotó. Számos rangos művészeti és irodalmi folyóirat, kiadvány munkatársa, szerkesztője volt. Életműve hatalmas, közel ezer költeményt foglal magába. Műveit többek között angol, német, olasz lengyel, szlovén, macedón és albán nyelvre fordították.
Ivan Slamnig (1930–2001): Költő, prózaíró, drámaíró, műfordító és teoretikus. A Krugovi nemzedék kiemelkedő tagja, a modern horvát irodalom és a „farmernadrágos próza”
jelentős képviselője. Művei számos nyelven megjelentek, ő maga angolból, olaszból, svédből és oroszból fordított. Vendégoktatóként dolgozott Firenzében, Bloomingtonban, Chicagóban, Amszterdamban és Uppsalában.
Magyarul: Bátorságunk jobbik fele (Budapest, 1977), A melankólia krónikája (Posztmodern horvát költők antológiája, Pécs, 2003)
Vlado Gotovac (1930): Költő, esszéista, teoretikus. Az 1971-es „Horvát Tavasz” idején
vállalt szerepe miatt hat éves börtönbüntetést szabtak ki rá, és tizenkilenc évig nem publikálhatott. 1990-ben ő lett a hosszú kényszerszünet után ismét működő Matica Hrvatska
elnöke.
Josip Sever (1938–1989): A horvát költészet kultikus szerzője. Költészete nyitott utat
a horvát költészeti posztmodern előtt, megtéve azt a merész kezdőlépést, amely a fonocentrizmusból a grammatológiai fordulatba való átmenetet jelentette.
Magyarul: A melankólia krónikája (Posztmodern horvát költők antológiája, Pécs, 2003)
Danijel Dragojević (1938): Költő, prózaíró, esszéista és képzőművészeti kritikus. Munkássága különleges helyet érdemel a horvát költészeti posztmodernben, és igen jelentős
hatással volt az ún. szemantikai konkretizmus költőire.
Magyarul: A melankólia krónikája (Posztmodern horvát költők antológiája, Pécs, 2003)
Mirko Kovač (1938): Prózaíró, esszéista, teoretikus. 1991-ig Belgrádban alkotott, de a háborús időkben megfenyegették, irodalmi díjainak legtöbbjét megvonták tőle, ezért Horvátországba költözött, műveit pedig croatizálta. Számos nemzetközi elismerés (pl. Tchukolsky és Herder-díj) birtokosa. Munkáit többek között angol, francia, olasz, svéd, holland, cseh, lengyel nyelvre fordították. Jelenleg Rovinjban él.
Magyarul: Európai költésrothadás (Újvidék, 1987), Bevezetés a másik életbe (Budapest,
1989), Égbéli jegyespár (Újvidék, 1990), Malvina Trifković életrajza (Budapest, 2000)
Goran Tribuson (1948): Prózaíró, regényíró, teoretikus. Nemzetközileg elismert alkotó,
műveit több nyelvre lefordították. Elbeszéléskötetei, regényei mellett közel tíz jelentős
filmforgatókönyv is a nevéhez fűződik. Jelenleg a zágrábi Művészeti Akadémia tanára.

2005. június

111

Arsen Dedić (1938): Költő, sanzonénekes, dalszerző. Műveit több nyelvre lefordították.
Sokáig Zágrábban tevékenykedett, az utóbbi időben az Adriai-tenger partján, Šibenikben
él és alkot.
Ivan Rogić Nehajev (1943): Költő, esszéista. A Pitanja nemzedék jeles képviselője. Műveit több nyelvre lefordították. A Zágrábi Építészeti Kar professzora és a zágrábi Alkalmazott Társadalomtudományi Kutatások Intézetének egyik megalapítója, jelenleg vezetője.
Magyarul: A melankólia krónikája (Posztmodern horvát költők antológiája, Pécs, 2003)
Tomislav Marijan Bilosnić (1947): Költő, képzőművész, újságíró. Több mint ötven
könyve jelent meg. Műveit több nyelvre lefordították. Az első horvát költő, aki haikukat
kezdett írni. Zadarban él, egy helyi lap főszerkesztője.
Zvonko Maković (1947): Költő, esszéista, irodalom- és képzőművészeti kritikus. A Zágrábi Egyetem Művészettörténeti Intézetének professzora. Számos képzőművészeti monográfia szerzője. Műveit több nyelvre lefordították.
Magyarul: Magánszférák reinkarnációja (Quorum-antológia, Szeged, 2002), A melankólia krónikája (Posztmodern horvát költők antológiája, Pécs, 2003)
Milko Valent (1948): Költő, prózaíró, drámaíró, esszéista, teoretikus. Száznál több folyóirat és újság, valamint számos rádióprogram munkatársa, szerzője. Fellépéseivel olyan
formákat alakított ki és ápol, mint a recitálás, performance, happening, provokatív beszélgetés stb. Műveit angol, szlovák, ruszin, macedón, szlovén stb. nyelvre fordították,
bibliográfiája bő ötszáz tételt tartalmaz.
Magyarul: Magánszférák reinkarnációja (Quorum-antológia, Szeged, 2002), A melankólia krónikája (Posztmodern horvát költők antológiája, Pécs, 2003)
Branko Maleš (1949): Költeményeket, prózát, esszéket, kritikákat ír. Főszerkesztője volt
az Off, a The Bridge, a Republika, a Heroin és az Oko című folyóiratoknak. Műveit számos
nyelvre lefordították.
Magyarul: Magánszférák reinkarnációja (Quorum-antológia, Szeged, 2002), A melankólia krónikája (Posztmodern horvát költők antológiája, Pécs, 2003)
Jagoda Zamoda (1954): Költeményei, esszéi, kritikái, irodalmi és művészeti tárgyú írásai a legjelentősebb irodalmi folyóiratokban, napilapokban jelentek-jelennek meg. Jelenleg a zágrábi Gloria című magazin szerkesztője.
Magyarul: Magánszférák reinkarnációja (Quorum-antológia, Szeged, 2002)
Branko Čegec (1957): Költő, esszéista, kritikus, teoretikus. Számos folyóirat szerkesztőbizottságának tagja, könyvkiadó vezetője volt. Jelenleg a Tema című folyóirat főszerkesztője és a Meandar könyvkiadó igazgatója. Műveit többek között angol, német, francia,
szlovén, ruszin és macedón nyelvre fordították le.
Magyarul: Magánszférák reinkarnációja (Quorum-antológia, Szeged, 2002), A melankólia krónikája (Posztmodern horvát költők antológiája, Pécs, 2003)
Goran Rem (1958): Költő, esszéista, teoretikus. A Književna revija vezető munkatársa,
számos jelentős antológia szekesztője. Műveit több nyelvre lefordították. Jelenleg az Eszéki
Egyetem tanszékvezetője.
Magyarul: Magánszférák reinkarnációja (Quorum-antológia, Szeged, 2002)

112

tiszatáj

Miroslav Mićanović (1960): Költő, prózaíró, esszéista, kritikus. A Quorum folyóirat és
az MD könyvkiadó főszerkesztője. A Párizsban kiadott Les junes poetes croates (1989)
című költészeti válogatás egyik összeállítója. Műveit számos nyelvre lefordították.
Magyarul: Magánszférák reinkarnációja (Quorum-antológia, Szeged, 2002), A melankólia krónikája (Posztmodern horvát költők antológiája, Pécs, 2003)
Delimir Rešicki (1960): Költő, prózaíró, kritikus. Pop és rockzenei írásaival, irodalomkritikai munkáival, esszéivel, költeményeivel, elbeszéléseivel szinte az összes jelentős horvát lapban szerepelt, s közreműködött különböző rádió- és tévéműsorokban. Műveit többek között angol, francia, macedón és szlovén nyelvre fordították.
Magyarul: Magánszférák reinkarnációja (Quorum-antológia, Szeged, 2002), A melankólia krónikája (Posztmodern horvát költők antológiája, Pécs, 2003)
Tvrtko Vuković (1969): Költeményeket, elbeszéléseket, esszéket, kritikákat és elméleti
szövegeket ír. Jelenleg a Zágrábi Egyetem oktatója.
Magyarul: Magánszférák reinkarnációja (Quorum-antológia, Szeged, 2002), A melankólia krónikája (Posztmodern horvát költők antológiája, Pécs, 2003)

Április 22-én a Nemzeti Színház az általa 2003-ban alapított PRO ARTE HUNGARICA
díjat „a magyar művészeti és szellemi élet értékeinek kimagasló színvonalú képviseletéért,
valamint Csongrád megye hírnevének öregbítéséért” a Tiszatáj folyóiratnak adományozta.
Április 23-án, a „megyejárás” keretében – ugyancsak a Nemzeti Színházban irodalmi és
zenei program keretében mutatkozott be a Tiszatáj. A szerkesztőséget Olasz Sándor és
Hász Róbert képviselte, szerzőink közül Nagy Gáspár, Sándor Iván, Szepesi Attila olvasott
föl írásaiból.
*
A Századvégi történetek. Tanulmányok, kritikák Sándor Iván műveiről című Tiszatájkönyv bemutatója április 28-án volt Az Írók Boltjában. Erről a kötetről, valamint a Kalligram Mikoriak a golyónyomok? című kiadványáról (Beszélgetések Sándor Ivánnal) Forgách András, Mészáros Sándor és Olasz Sándor beszélgetett az íróval.
*
Április 29-én Hódmezővásárhely Megyei Jogú Város Önkormányzata és a Németh László
Társaság Németh László emléknapot szervezett. A vásárhelyi városházán rendezett tanácskozáson (A Németh László-kutatás dilemmái) Füzi László, Görömbei András, Imre
László, Monostori Imre és Olasz Sándor tartott előadást.
*
A Tiszatáj Alapítvány május 6-án – az áprilisi és májusi számot is bemutatva – József Attila-estet rendezett a Móra Ferenc Múzeum dísztermében. Az est költő-vendége volt Simai
Mihály, Tornai József és Zalán Tibor, bevezetőt Olasz Sándor mondott. Közreműködött
Pataki Ferenc színművész. A 2005. évi Tiszatáj-díj átadására is ekkor került sor. A Tiszatáj Alapítvány kuratóriuma a díjat – egyhangú döntéssel – Füzi László irodalomtörténésznek, a Forrás főszerkesztőjének adományozta a lapunkban megjelent tanulmányaiért és
kritikáiért. Tiszatáj-jutalomban részesült Orcsik Roland költő, irodalomtörténész.
Júliusi számunk tartalmából
Emlékezés a nyolcvan éve született Nagy Lászlóra
ACZÉL GÉZA, DOBOZI ESZTER, TANDORI DEZSŐ versei
BÁLINT PÉTER, DARVASI LÁSZLÓ, MÉSZÖLY MIKLÓS prózája
„A Tisza-parton mit keresek?”
(Hollósi Zsolt beszélgetése Lengyel Andrással)

Ara: 350 Ft
Előfizetőknek: 300 Ft

A Tiszatáj könyvheti kötetei
NEMES NAGY ÁGNES

Az öt fenyő
(regény)
116 oldal
kötött
2200 Ft

TANDORI DEZSŐ

A Honlap Utáni
(esszék)
260 oldal
kötött
2600 Ft

BÁGER GUSZTÁV

A tükör éle
(versek)
84 oldal
kötött
1600 Ft

