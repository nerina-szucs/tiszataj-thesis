tiszatáj
1999.

FEBRUÁR

* 53.

ÉVF.

r

Tornai József, Lázáry René Sándor,
Marno János, Villányi László versei
Darvasi László novellája
Discourse Dombos
*

(Fiatal vajdasági szerzők írásaiból)

Csíki László, Pál József esszéje
Bányai János Maurits Ferencről
Diákmelléklet: Hász-Fehér Katalin
Arany Jánosról
/

tiszatáj
IRODALMI FOLYÓIRAT

Főszerkesztő:
OLASZ SÁNDOR
A szerkesztőség tagjai:

ANNUS GÁBOR
(művészeti szerkesztő)

HAJÓS JÓZSEFNÉ
(szerkesztőségi titkár)

HÁSZ RÓBERT
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 425-670. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 2. SZÁM
1999. FEBRUÁR
TORNAI JÓZSEF: Minden árny; De nem vagy .............
LÁZÁRY RENÉ SÁNDOR: Arnautz D’Aubéronz dala;
Piere de Montsalvatz sestinája; Rambautz D'Aurenga nevére ............................................................
GÖMÖRI GYÖRGY: 1945. május 9.; Panasz ...................
DARVASI LÁSZLÓ: Szerezni egy nőt ..............................
MARNO JÁNOS: A pék lánya .........................................
VILLÁNYI LÁSZLÓ: Három haiku .................................
JÁSZ ATTILA: Villányi-napló (Vivaldi naplójából, A szabadkai villamos című kötetek kapcsán) ..................

3

6
10
12
18
21
22

Discourse Dombos – Fiatal vajdasági szerzõk írásaiból
CSERNÁK PÉTER: A lendület eleje .................................
MIRNICS GYULA: Ez úgysem lesz novella .....................
B KOVÁCS KÁZMÉR: A diskurzus szétépülése (– metab[o]lond); Hol van már a tavalyi hó (Egy [múlt]
nyári sláger refrénjének elvakásítása) ......................
AARON BLUMM: A juliskához; Miért szeretünk óvodába járni? ................................................................
SZERBHORVÁTH GYÖRGY: A banktisztviselő vallomása az államügyésznek ..........................................
NYÁRFÁS ALITTA: A tükörben II. ................................
PRESSBURGER CSABA – SAUL: „Másként nem lehet
ebből megélni”; Re-vers; Gúnyolódó felezgető;
Fecskék, menjetek haza! .........................................
PAPP P TIBOR: Discourse Dombos (A szétfutás lapjai) .

29
31

36
39
45
49

51
53

„Honnan jövünk? Mik vagyunk? Hová megyünk?”
PÁL JÓZSEF: Vázlat a filozófusok államáról (Platón,
Dante, Montaigne, Kant) .........................................
CSIKI LÁSZLÓ: Ki micsoda a magyarban? ......................

63
70

KRITIKA
POMOGÁTS BÉLA: Dunaregény (Kabdebó Tamás: Danubius Danubia) .......................................................
KELEMEN ZOLTÁN: Visszatérés helyett feltámadás
(György Attila: A boszorkányok feltámadása)........
SÁNTA GÁBOR: Mó(d)szer (Szántó T. Gábor legújabb
kötetéről) .................................................................
SZABÓ JÓZSEF: Baróti Szabó Dávid: Jer, magyar lantom (Összeállította, a szövegeket gondozta, az utószót írta s a név- és szómagyarázatokat készítette
Zalabai Zsigmond) ...................................................

74
81
86

90

MÛVÉSZET
BÁNYAI JÁNOS: Maurits Ferenc Franz Kafka elbeszéléseit olvassa .............................................................

94

Szerkesztői asztal ........................................... a belső borítón

ILLUSZTRÁCIÓ
MAURITS FERENC Kafka-illusztrációi a 17., 20., 21., 35., 48.,
52., 62., 89. és a 96. oldalon

DIÁKMELLÉKLET
HÁSZ-FEHÉR KATALIN: „akármi egyéb, csak víg eposz nem”
(Arany János: Az elveszett alkotmány)

TORNAI JÓZSEF

Minden árny
„Csattogjon az olló végre, párkák
halottaké immár a szivem.”
(Hölderlin)

Neked adom az egész súlyos kertet
minden fa bokor legyen a tied
minden díszcserje bogyó fű virág
s a lépcsőkő a teraszra menet
halott asszonyt fogadjon itt a zöld nász
Évát kit pallos nem űzhet ki soha
innen mert ő a madár-fölnövesztő
nap és a szív-nyitó hold homloka
neked adom az egész zsongó kertet
birtokom ennyi de ez száz világ
télen is énekelnek benne tücskök
s mindig hallod az őszi jajgatást
nem akarok itt magamnak élni
se várni-égni míg a földön kihül
s csak a szürke henteskötényű varjak
kárognak emlék-cafatok körül
neked adom az egész buja kertet
jövő-hátráló arany-heteket
szépségével az elrévült hegyoldalt
simogassa most már a te kezed

4

tiszatáj
ha te itt állsz sétálgatsz vagy a kerti
székre leülve messzire figyelsz
mindjárt lassul az óra cselvetése
s galaxisokká robban szét a perc
neked adom az egész zengő kertet
legyen otthonod s lomb-hazád
valahol lent is ne csak fönt a felhőn
s beszívhasd a nyáriorgona illatát
míg megtalálom rög-alatti arcod
áttépve magam a kérlelhetetlenen
szomorúságon elíziumi gázlón
halottaké immár a szivem
neked adom az egész szálló kertet
úgyis tudod rég én voltam a kert
feketerigók sündisznók gyümölcsök
modern hajnalok napszentületek
mit érne minden levél ág ha nem te
nyitnád égre fenyők tekintetét
és csorba táj szikla-vetette ágyán
kopogna velem itt a semmi-lét
neked adom az egész hegyi kertet
kövek vágyát a fügefák alatt
rózsát ahol utoljára a sűrű
napfényben úszva megcsókoltalak
akkor még nem gondolhattam arra
nem lesz másféle forma jelkép
mely boldog testbe öltöztetheti
a lelked csak a tobzódó vérmes
természet húsa ez a nem emberi
neked adom az egész friss dús kertet
hiába morzsolódna életem
ha nem tudnám a te lélegzetedtől
egy itt a mély kert és a szerelem

1999. február

5
eddig enyém volt de most fordulj
be a Zöld Ámulatok kapuján
csapj föl irgalmas ragyogású
hullám nekem már minden árny

De nem vagy
Jaj a fantomod ott áll
a gyors hegyi buszoknál
ahol leszállni szoktál
s azokban a mozikban
hol a kezedet fogtam
fényfoltod most is ott van
gyászos boldog fejemben
sétálnom lehetetlen
hogy ne törj rám szerelmem
kaposváron a szállónk
most még sokkal sugárzóbb
mert a szobája álmod
s egy-egy fájdalmas téren
fölnevetsz élve szépen
de nem vagy mégsem mégsem
1998. augusztus 25.

6

tiszatáj

LÁZÁRY RENÉ SÁNDOR

Arnautz D’Aubéronz dala
„Ieu sui Arnautz qu'amas l'aura
E chatz la lebr' ab lo bou
E nadi contra suberna.”

Tavaszidőnek kezdetén
Rügyekbe búvik rezge fény:
Bizsergés tölt be, szent remény
Pezsdíti renyhe véremet!
Távozz, rangkórság, hivatal:
Kedvemnek téli ravatal!
Kegyúr maradjon csak a dal:
Öröm szerezni éneket...
Lantom magamnak pengetem,
Lelkem zászlóit lengetem,
Szívem loholni engedem:
Suták nyomában vén ebet!
Szép Vágy, előlem mért rohansz?
Időm, te sólyom, mért suhansz?
Megsejti tán Durance s Provence
Dalomból majd a lényeget...
De gyúlj ki, gyors örömtüzem:
Veled bensőm köszönt, üzen,
Mint Poitou vagy Limousin,
Ha küldi új hűbéremet!
Bár minden esküszó galád,
S elárult egypár jóbarát:
Vad kanczám vonagló farát
Paskolgatom még... Mily remek!

1999. február

7
Örömre vált a fájdalom,
Klastromba úgyse vár Dalon:
Ujjongva pendül már dalom,
Mint női test vagy íj remeg.
Szép Vágy, mártíri fényköröm,
Ha húsba kéjjel tép köröm,
Hirdesd, hogy együtt kész öröm:
Szerelmi szentség, s mily remek!
Ne tudja Hautefort, Ribérac,
Hogy: ki csihány, vagy ki verág
Nekem, kit rejtett bibe rág,
Habár a gondnak híre megy...
Tán azt se tudom: mi a dal?
Mór szoknyákon vett diadal?
Magammal megvítt viadal? –
Ne költsék hát a híremet...
S pengessek inkább fiatal
Rimákat, mintsem rímeket!
Manosque – Sisteron, 1887 februárjában

Piere de Montsalvatz sestinája
A mon trés cher et trés vénéré
Maître et ami
Sébastien Delisle

Nosza, zenére, lantok, lomha kobzok!
Mulassak még a létem ifju csúcsán,
Ha míg metszőbb a kedvem, mint a kardok,
S akárha lándzsa Krisztus borda-táját,
Úgy járnak átal lánggal drága hölgyek:
Hímzett lepelben belengik a várat.

8

tiszatáj
Megőrzik ők: büszkén lakják a várat,
S formásak is, miként csak ritka kobzok!
Fátyollal fedett hárfák itt a hölgyek,
Kendőjük csattog bástyák furcsa csúcsán:
Kecses tornyocskák védik Toulouse táját,
Mint földbe szúrt keresztek, néma kardok.
Úrnők szemében villognak a kardok:
Hiába vívtam, megtartják a várat...
Hát bolygom inkább Guyenne s Gascogne táját:
Nyakamban gondok csüggnek, ócska kobzok,
Fönn, jeges hágón, hispán hegyek csúcsán,
Kik hidegebbek, mint a meszszi hölgyek.
Navarrában tán forróbbak a hölgyek,
Nem nyoszolyákon fekvő hűvös kardok,
S Kasztíliában egy tar szikla csúcsán
Tán rendel Isten szebb dalt, kegyes várat...
Ölemben lányok ringnak, karcsu kobzok:
Megbizsergetik testem minden táját!
Bár mégis mások bírják lelkem táját:
Lant-ívelésű, játszin pörgő hölgyek,
Tenyérbe illők, mint pendülő kobzok,
Titkon fölizzók, tűzben forgó kardok,
Kik friss rohammal veszik meg a várat!
Sikoly lobog föl szűk lőrések csúcsán!
Verdesünk, zászlók vad szerelmek csúcsán,
Mohón harapjuk egymás szája táját,
S a hoszszú hajnal még magára várat,
Mint ágy peremén piperéző hölgyek...
Majd hüvelyükbe csuszszannak a kardok:
Faltörőkos döng, dudák, pöngő kobzok!

1999. február

9
Gyúljatok ki az öröm csúcsán, hölgyek,
Hassatok át, mint szívem táját kardok,
Ha zálogul csókot vagy várat kobzok...
Narbonne (Puivert), 1887. márczius 9. és 10.

Rambautz D'Aurenga nevére
Orange kisváros, ámbár nagy a rangja:
Hajdanta hosszan ott pengete lantot
Úr-troubadourként Rambautz d'Aurenga,
Oly lágyan, mintha csontig fut a penge!
Lengő tücsökhang Ramboutz d'Aurenga:
Nyaranta annyi ringó-dalu zeng a
Tarlón... S romok közt gaz nő, kutyabenge.
Orange (Provence), 1887 júliusában

10

tiszatáj

GÖMÖRI GYÖRGY

1945. május 9.
szegedkörnyéki pusztán
egy szénakazlon ülve
– alkalmi birkapásztor –
egy kalandregényt bújtam
mikor kitört a béke
mert felzúgtak a harangok
közel és messze távol
a szőregi határból
s hirdették zengve zengték
– a háborúnak vége
ugyanakkor Pilinszky
„mindenki Jancsikája”
egy szakadt és átizzadt
de katona-gúnyában
felmászott egy kis dombra
s a bajor kápolnában
évek óta először
tudott úgy igazából
imádkozni a Béke
irgalmas istenéhez
– a csönd mindent betöltött
csak P. J. szive mélyén
csendült fel a harangszó

1999. február

11

Panasz
Ami nehéz, fényes és ritka, azt imádjuk:
a szétrobbantott csillagok porát.
(Aranynak hívják köznapi nevén.)
Bennünk meg túl sok a könnyű és sötét,
ezért tapadunk minden lenge ködhöz
és sejtelmes sötéthez is, ha lágyan körbezárt.
Vannak napok, mikor minden lépés nehéz –
mintha iszapban caplatna az ember,
vagy füstös alagútban kapkodna levegőért;
bár máskor, a nap kisütvén, gondtalan
siklunk át fény-borzolta kék tavon,
vitorlánk szélirányban – –
De nincs ki tudna é l n i , jó beosztva,
mint ostromlott vár védője élelmét, napjait,
egyszerre tartva be az ős-idő hatalmas
és ön-világa szűk törvényeit,
követve az évszakok szelíd futását
és sorsa messzehangzó dallamát...

12

tiszatáj

DARVASI LÁSZLÓ

Szerezni egy nõt
Amikor a legutóbb látogatott meg a fiam, arra kértem, hozzon nekem egy
nőt. Dörzsölgette a homlokát, minek az nekem, az én koromban, és egyáltalán. Tűnődtem egy kicsit, de végül azt válaszoltam, nem tudom, hogy mire,
arra is jó lenne, vagy csak hogy legyen, például. Egyszer még eljön egy nő, és
itt lesz. Nálam lesz. Az enyém. A fiam elmosolyodott. Sápadt ínyén romlottan
fénylett a nyál. A fiam fogai ferdék voltak, és napok óta nem borotválkozott.
Gyors hajtással kiitta a pálinkás poharat, eltaposta a csikket, és már ment is.
De a furgon mellől még visszakiáltott. Jól van, szerez nekem egy nőt. Fölporzott a földút, és mintha az árokparti satnya fűzfák bólogattak volna utána.
Tudtam különben, nem olyan egyszerű ez. Szerezni egy nőt. Amelyik kellene,
az nem jön. Amelyik meg nem kell, tolakodik, előre még pénzt se akar elfogadni, persze végül ezek is tartják a markukat. Tanyára nem igen jönnek ki.
Elmennek a faluba, üldögélnek a kocsmában, de a falu határában lecövekelnek,
dideregve megállnak, összehúzzák a vállaikat és ingatják a fejüket, hogy tanyára nem. Azt már nem. Úgyhogy le is mondtam a dologról, igyekeztem
nem is gondolni arra, hogy lesz egy nőm, vagyis hogy jó lenne, ha lenne. De
aztán néhány nap múlva a fiam furgonja nagyot zökkent a ház előtt. Délelőtt
volt, amolyan párás és félfelhős, mintha az ég nem tudta volna eldönteni, mit
akar, kivilágosodni és kéken szikrázni vagy szürkét vizelni földre, állatra, trágyadombra. Tegnap még esett, vasszürke huzalok feszültek az égtől a földig.
Tülkölt a furgon, csapódtak az ajtók. Nem mozdultam. Már éreztem, hogy
nincs egyedül a fiam. Nyikordult a kertkapu. Valamit mondott a fiam, talán
hogy erre tessék, a sárra vigyázzon, és hogy ne féljen, nem bántja a kutya.
Nagyon nagy kutya, mondta ekkor egy nő.
Olyan volt a hangja, mint amikor lapulevelek simogatják egymást. Mint
amikor kettéosztja magát a szél, s egymáshoz hajtja, összedörzsöli a nyirkos
lapuhátakat.
Ne jöjjön be, kiáltottam, a nő maradjon az udvaron!
A fiam nevetett, ne bohóckodjon apám, maga mondta, hogy kell, hát tessék, itt van, elhoztam, nem kis utánajárás volt, de azért megcsináltam. Szóval,
apám reggelig van egy nője, ez majdnem egy egész nap, de holnap kora reggel
érte kell jönnöm, így szól a megállapodás.
Fizesd ki, mondtam a fiamnak.
Szóval akkor mégis kell, apám?
Hogyne kéne, kiabáltam.

1999. február

13

A fiam morgott valamit. Elképzeltem, hogy húzza föl az ajkait, hogy villantja ki a sápadt ínyét, aztán kifizeti a nőt, vagyis leszámol neki valamennyi
pénzt. Csönd lett. A nő nem szólt. Nyilván tanult nő volt. Sokszor elmondták
már neki, mi a dolga. A fiam topogott a verandán, mi van hát, apám. Előrejött
és bekukkantott az ajtón, nézett rám. Ültem a hokedlin, mint rendesen. Talán
azt kellett volna mondanom, hogy menjenek el, de nem ezt mondtam. Azt
mondtam, semmi nincsen, ne nyugtalankodjon, meg hogy köszönöm. Nagyon
köszönöm, fiam. Nem kell semmit se köszönni, csak most már menne, dolga
van, morogta. Közben a nő is megszólalt a háta mögül, vagyis inkább csak suttogott, úgyhogy nem is értettem egészen, de azért annyit kisilabizáltam a roszszabbik fülemmel, hogy ajánlatot tesz a fiamnak. Összedörzsölődtek a nedves
lapulevelek. Ha a fiam vele is csinálja, akkor azt csak félpénzért számítja föl. És
ha már itt van, miért ne csinálnák. Mindenki jól jár.
A nő az enyém, kiáltottam.
A tied, drága jó apám, nevetett a fiam, tied a nő, már ki is fizettem.
A szomszéd tanya felől tehén bőgött, birkák mekegtek nyikorogva, és egy
fiatal kakas is kukorékolt vadul. Mint amikor vízbe fúl valami. És a szél
hangja. Mert a szél hangja a levelek remegése, meg a langyos kövön tovasikló
légáram, igen, ahogy a követ dörzsöli, simogatja, lehelgeti a fuvallat, és abból
zene lesz, vagy inkább valami ritmus, a levelek, a fű, és a fölkavarodó por. Én
tudom, mi a szégyen. Hallottam a szelet. És kint a szélben, igaz, nem olyan
nagy szélben, de ott állt egy nő, aki az enyém volt erre az egy napra. Kicsit fáztam, éhes is voltam, de volt egy nőm. Elmegyek, apám, kiáltott föl egyszerre
a fiam, és nem is várt választ, hallottam a súlyos lépteit, ahogy a furgon irányába
csattog a sáros udvaron keresztül. De még visszakiabált, hogy vigyázzak magamra. A motor akadozva berregett. Elment a furgon, újra csönd lett, vagyis
nem lett igazi csönd, mert volt valamennyi szél, és beszéltek az állatok, és az
udvaromon ott állt egy nő. Elképzeltem az arcát. Hogy nézelődik. Fintorog, és
néha megrázza a fejét, hogy mi ez. Csalódott, nem ezt várta. Mondta a fiam,
hova jön? Mondta neki, kihez, miféle alakhoz jön? Mondta neki, mi vár rá?
Mindegy. Itt van, és most már nem remélhet. Már látja, hová került. Egy szemetes, sártól bűzlő udvar, kicsiny vályogház az oszlopsoros verandával és a düledező udvari kúttal, itt áll, mintegy belemeredve a sártól tarajos földbe, érez
valami határozottan kellemetlent, valami homályosan fenyegetőt, s bár még
nem kiszolgáltatott, de már csalódott mindenképpen, egyik lábáról a másikra
áll, hunyorog, eltakarja a szemét, ó istenem, mondja, na elég ebből.
Az én tanyám. Szeretem. Szeretek itt, semmi különös, nem túlságosan nagy
érzelmek, a magány rendre tanítja a lelket, a többi meg, az udvar, a közeli szélfogó erdő, a vetemény, nem érdekes. Persze azt is készséggel elismerem, hogy
másnak egyenesen visszataszító lehet a hely. A fiam se bírta sokáig. Mondjuk,
én se vagyok elragadtatva tőle, de azért az enyém.

14

tiszatáj

Hogy hívják, kérdeztem.
Bemegyek, mondta, és tett egy tétova lépést a veranda felé. Éreztem a testét,
ahogy mindenre készen, és nagyon elszántan mozdul, éreztem a húsát, a hasának a melegét, a csontjai keménységét. Egy test, amint mást akar, ami van.
Tudtam, hogy így van ez. Az a sok akarás teszi tönkre az embert. És ez a nő is
akar most valamit. Azt gondolja, végére jár ennek a dolognak. Na hiszen. Miközben a lelke csöndben van. Alszik a lelke. Ájult. Nem is tudja róla. A testére
bízta magát, és az elindult. Lépett vagy kettőt. Mintha az arcomba csapott
volna a szaga.
Még egyet mozdul, és széttépi a kutya, mondtam.
Maga megőrült, mondta döbbenten, de azért már állt, gondoltam, vigyázva,
megmerevedve. Bámulta a kutyát nyilván. Az állat meg őt nézte. Nagy, fehér
kutyám volt, egyszer hazahúzott egy vaddisznót. Az állat még élt, csöndesen,
mély búgó hörrenésekkel haldoklott, a kutya meg napokig ette aztán. És nem
adott belőle. Volt egy egész vaddisznója, és maga ette meg a szemét. Jól van,
végül is ő találta, az ő zsákmánya volt. Nem adtam neki nevet. Ha például
földühítettem, engem is megtámadott. Nekiugrott a mellemnek és ledöntött
a földre. A hátamra került és átfogta fogaival a tarkómat, úgy tartott, sokáig.
Addig tartott, míg meg nem nyugodott. Akkor elengedett, és utána sokáig
nyalogatta az arcomat.
Úristen, mondta a nő, úristen.
Állt az udvaron, és nyilván a haját igazgatta.
Hány éves, kérdeztem.
Maga biztosan őrült, mondta.
Jöjjön elő, könyörgött.
Úgy ötven lehet a hangja után, szóltam.
Negyven, suttogta alig hallhatóan a nő. Negyven éves vagyok. És... ne csinálja ezt velem!
Aha. Milyen fiatal.
Én ezt nem értem, mondta nő.
Volt egy nőm, kint állt az udvaron, jó lett volna látni. Belenézni, mint egy
kútba, abba a fiatal arcába. Fizettem érte, bármikor rámászhatnék. Nem tudom. Dél lett, és az ég a fényességet választotta, azt a csalfa, semmire se jó kéket. Éles árnyékok között fényfoltok ragyogtak bent a konyhában. Zenéltek
a röpködő legyek. A por szikrázva lebegett. A falut már elöntötte a harangszó.
Ha a nő Kelet felé fordul, látja a templomot. A falu házait is talán, ha elég magas. A kutya, hallottam, éppen vizet lefetyelt.
Látja a templomtornyot, kérdeztem.
Csönd volt, nem válaszolt. Figyelt. Hallgatózott.
Mondom a templomtornyot, mondtam.

1999. február

15

Hiszen maga rázza a farkát, kiáltott föl a nő olyan természetességgel, ami
meglepett. Mintha víz verné a lapuleveleket, hűs reggeli víz. Szél, pára, szégyen. Volt egy nőm.
Jó füle van, krákogtam nevetve.
Segítek, mondta váratlan eltökéltséggel, és választ sem várva megindult, és
annyira gyorsan történt az egész, hogy nem tudtam figyelmeztetni, nem volt
időm szólni, mert alighogy mozdult, a következő pillanatban hallottam a veszedelmes morranást, egy állkapocs csattanását, és hogy két test ütődik össze,
és a nő sikoltott, és már el is terült a földön. És ettől jó lett nekem is.
Ne mozduljon, kiabáltam, meg ne mozduljon!
Csönd volt.
Megnyugszik, aztán elengedi, nyugtatgattam.
Ha nem mozog, nem lesz baja!
A kutya végül elengedte a nőt. Persze tovább tartotta fogva, mint engem
szokott, végül is ez egy nő volt, és egy nő nem olyan, mint egy férfi, aki én vagyok.
Nyalogatja már az arcát, kérdeztem.
És délután lett. A nő már újra állt, végre letisztogatta magáról a sarat, de
nem mert megszólalni, hogy most akkor mit csináljon, tehet-e egyáltalán valamit, és én elképzeltem, ahogy a tarkóját masszírozza, és az ujja hegye beletéved a kutya fogainak a nyomába. Biztosan vérzik az arca, ahogy elesett.
Milyen színű a haja, kérdeztem végül.
Festetem, mondta.
És most milyenre van festve?
Szőkére.
Sajnos elállt a szél. Árnyék suhant át az udvaron, az ismerős gólyapár indult
a kanális felé békákat meg siklókat fogni. Nyilván a nő is őket nézte. Elállt
a szél, és én ilyenkor úgy érzem magam, mintha valaki elhagyott volna.
Akarja, hogy meséljek magának, kérdeztem.
Nem akarom, mondta a nő. Haza akarok menni.
Itt élek, mondtam. Az én tanyám. Lát mindent.
Engedjen el, könyörögte a legkisebb alázat nélkül.
Elképzeltem, hányszor körbejárta már a tekintete az udvart. Már nem csak
ismerős itt, de szinte bennszülötté vált e néhány óra alatt, kiismert minden zugot, fűcsomót és repedést, emitt a mohos fahalom, ott egy góré roncsai a szerteszóródott kukoricacsutkákkal, látja az árnyékok lassú vándorlását a falak,
a földből meredő csonka lécek és az öreg fatörzsek között, látta hogy fárad el
és romlik meg a fény, a fülébe költözött a veranda oszlopsorát befutó szőlőlevelek és a fölmagzó gaz finom neszezése, és most már tudja a kutya pofáját,
magán érzi a szagát, el is nevezhetné akár, talán látja a távolban a falu házait,

16

tiszatáj

a föl-fölcsillanó templomtornyot, és akkor most, ahogy lassan szétszivárog,
mint a méreg, az est, még ez az ellenséges, de legalább belátható világ is elvész,
elmerül a sötétség mélyében, hogy egy még nagyobb és termékenyebb kiszolgáltatottságnak adja át a helyét. Ittam. Volt borom, magam csináltam, nagy,
savanyú kortyokban. Ittam, és csuklottam, és volt egy nőm.
Szükségem van, mondta egyszerre.
A hangja nem volt sem könyörgő, sem parancsoló, egyszerűen csak egy
tényt közölt a világ megannyi dolga közül. Elmagyaráztam neki, hogyan és
milyen irányban menjen az udvar végébe. A budi a szemétdomb mellett áll.
Ha egyenesen oda tart, és nem ugrándozik, és nem énekel közben, a kutya
nem bántja. Nincs papír, vagy ilyesmi, arra ne is számítson. De ha végzett,
nyomban jöjjön vissza. Nem sokáig maradt el. Viszont azzal tért vissza, hogy
szomjas. Kigurítottam neki a borosüveget. S ahogy lassan elnyúltak az árnyak,
az erőtlensége és a fásultsága föloldódott. Tompa lett, de talán mégse közömbös, azt hiszem. Üljön le az ajtó mellé, ajánlottam neki. Üljön a kőre, a kutyatál mellé. Tolja odébb az állatot, ha nem fér el, biztattam. És a nő így is tett,
ott ült az ajtó előtt, hátát az ajtófélfának vetette, egészen közelről láttam az árnyékát, és hallottam a lélegzését. Cigarettázott. Ez jó volt. Mintha eddig nem
is gondolt volna erre, vagy egyszerűen csak nem mert volna, váratlanul előhúzott egy cigarettát, öngyújtót kattintott, és én talán megláttam az arcát is,
vagy csak elképzeltem a hirtelen fölvillanó fényben, végül is mindegy, egy
szőke nő volt, aki különben festeti magát, viszont az enyém volt. Csak az
enyém. És ez volt a fontos. Kicsi, gyors köröket írt le a parázs az estben, egyik
szálról a másikra gyújtott. Odafent meg a tétován szikrázó csillagok, a saját
taknyában ázó Hold, egy bagoly vijjogása.
Meddig akarja még ezt csinálni, kérdezte egyszerre.
Nyugodt volt a hangja, megfontolt.
Aztán meg azt is megkérdezte, miért csinálom. De már nem volt kíváncsi
se, és nem félt, esetleg fáradt lehetett. Igen, biztosan az volt, fáradt volt. Ivott,
kért egy újabb üveggel. Azt mondtam neki, hogy a kutya most már nem fogja
bántani. Azt csinál, amit akar. Volt egy nőm és éjszaka volt, és mindannyian
tettük a dolgunkat. A kutya a kerítés mellett szaglászott a sünök után. A nő
fészkelődött, éreztem, hogy fölélénkül a lehetőség hallatán.
Kérdeztem tőle, alszik-e még a lelke.
Micsoda?!
A parázs megállt a sötétségben, megakadt félúton.
A lelke, ismételtem.
Nem válaszolt.
Aztán mégis mondott valamit. Éreztem, hogy feláll, na jól van, suttogta
többször is, jól van, ha ezt akarja, kipróbálhatjuk. És a kutya fölvinnyogott,

1999. február

17

mert belerúgott a nő. És újra megrúgta az állatot. Takarodj, mondta neki, tűnés, te dög. És aztán talán, egyik pillanatról a másikra elaludtam. Alvás volt,
ájulás volt, mindegy. Hevertem a földön. Úgy ébredek mindig, hogy sokáig
csukva marad a szemem. És most is csukva maradt, de már éber voltam és figyelmes. Erős és hideg ujjak ismerkedtek az arcommal, a számmal, és a nyakammal.

18

tiszatáj

MARNO JÁNOS

A pék lánya
Kifordul éppen a betevő falat
is a számból, Ophélia lesz az, ölébe
ásványvíz palack, gyerekkórus tátog,
elébe ne álljak, kit illet ily érdem:
Ez volna hát, uram, még egy dobásod?
S ha ez, ízlésed tükre mindegy is ám, hogy
miben jár elöl, mi által visszatetsző,
mi szót vet a szemünkre buskomor felhő...
...Lendül túl a felén, Ophéliám könnyű,
...bűn mást terhel, mulasztástól más fél,
való szomjamat oltja ál cselekmény.
Meghalni? – Az se oly utolsó egy álom,
álmodja akárki, csínja elmegy nálam;
ő vet rám árnyékot, ő fed föl a végén,
ő adja számba: Ím, ezt én csinálom!..
De csitt Ophélia dalol, könnyet csal
szemembe, könnycseppre lábtul egy kő vagyon;
vígan énekli bánatát a kancsal,
követném, iromba, magam érem utol,
végem is itt van-e, vagy oda (k)érőben,
nősülvén halállal, szó képe átkarol:
Csakhogy megvagyok! – ám nincs rá kötelem,
csigázó jaj! – s csakúgy illan el az is,
amivel egyezni álltam le botor.
Torka most békén. Csilla hangvilla-fázis
ontja tejfehérét, át az égbolton,
Ophélia vizel, nem fér hozzá kétség,
fel-felérzik látnom fázni hanyatt-voltom;
a kórus hibát vét, üvegből szél fú,
(öblöget a szellem, óva szabadul):
Egy hoppmester lánya így semmiképp,
hanem a péké, olajfán, az kuvikol

1999. február

19
Ülepe seprű, feje ámbár aszú,
uram, egy szalmaszál nem sok, kapaszkodó
szűzemet ez ragadja tova, ha szó
elhagyhatja számat, e búvár tanfolyam;
ez tartja magánál s engem őnála,
és annyi baj a'! hogy ennyi hókuszpókusz
után is kész vagyok feladni komolyan:
Lehet sápadtabb kő, mint kendő vénusz
arám...? s mily égi érvet tapint az ujjam
selyem gyanánt e mindkettő szemgolyón,
s nyomulna beljebb, eszelőn alá,
merülvén álomba perce a kíntól,
nászunk mely csiha tűzön hánytorog...!
Hisz remekül játssza szerepét a pék!
Eltűnt, szín' körökben a halálát
rebesgetik, s ez örök némajáték
sokakat kihoz még egyszer a béketűrésből, na! Meghiszem! És köpök rá,
hogy mit sütnek ki erre más alakok
hatékony ellenszerül, itt e padon már
úgy sem szervül erőm alakzat-okká –
viszont erős bánattól elapad mindjárt
Ophéliám ölén a buzgó eszmetartalom... – Ó, uram, magunkban tenni kárt,
'hogy ma téved ránk a másvilág szeme,
oly cél, amelynél népszerűbb óhajtásra
nem hozhat példát bonc lelkiismeret!
Kacag Ophélia, ha közéje fekszem,
hangja fűrészel, a kórus utána,
hadarják veszettül a kincstári nevet –
minek mije sincs, mi se áll útjába,
verslábon elkél, közkézen ál fedezet;
én nem mondom ki. Vonzalom s utálat
kuszálják aszu nyelvemet, enni is már
csak im’ámmal enném Ophéliámat,
emészt utcahosszokon át az epesár

20

tiszatáj
ízű-illatú emlék... – Dobásodra,
uram, ugyane száj szaladt egyszer fülig,
egyszer állig, sebbel az idő sodra,
mely alapkőn fordul a színi mesterség!
Ne hallgass, uram, ide! Gonosz egy darab, melyben nem kell a seb már hogy megnyíljék,
hogy mondható legyen, miből kilátni
egyszer s csak álmunkban szabad.
Lássunk csak bárgyunak tehát. Együgyű
kórustag csöppentünk ám mi is e vándor
cirkuszba, ujjal a szánkban, mely gyűrű
mindig is szavanként hullatott le vadorz
lélekfojtások közepett... (És most ez,
amint hogy vasa sincs, úgy következzék
be.)

1999. február

21

VILLÁNYI LÁSZLÓ

Három haiku
Távolból vonat
a fűben esőverte
őszi kikerics.
Távolba vonat
esőverte síromon
leánykökörcsin
Távoli vonat
hangja esőként veri
csukott szemedet.

22

tiszatáj

JÁSZ ATTILA

Villányi-napló
VIVALDI NAPLÓJÁBÓL, A SZABADKAI VILLAMOS CÍMÛ KÖTETEK KAPCSÁN
„(Másik életem talán éppen a titok miatt teljesebb.)”
Villányi Laci a barátom. Ez így túl erős egy imaginált napló indításaként,
de mégis. És persze annyi mindent nem tudok másik életéről, hogy valójában
meg lehetne kérdőjelezni e kijelentést, és mégis. De azért felvetődik a barátság
kérdése, mi az. Csatár, méghozzá a „legmegbízhatóbb játékos”, akit vészhelyzet esetén a legtöbb poszton be lehet vetni – írja Darvasi Laci a FÉRFIBARÁTSÁG-ról. Pedig Villányival havonta egyszer-kétszer találkozunk, általában szakmai ürüggyel és kis semmiségekről beszélgetünk. Mégis úgy érzem az
évek múlásával egyre inkább barátok leszünk, egyre több poszton bevethetem.
Lelki ügyek stb. Mivel mindketten kevésbeszédűek vagyunk, félszavakból is
jól megértjük egymást. Talán a lelki rokonság miatt. Meg a vidékiség, a dunántúliság is összeköt egy láthatatlan szállal, de erről még soha nem beszéltünk.
Sétáink és telefonbeszélgetéseink közben azonban időnként elhangzanak olvasmányélmények és figyelemfelkeltések is, hogy például ezt vagy azt a könyvetírást nézd meg, amelyek alapján visszagondolva egész jól tudom rekonstruálni
kedvencei névsorát, hogy körül-belül merrefelé orientálódik. Nemrég Rilke
levelei lettek fontosak számára, olyannyira, hogy főszerkesztőként is szívesen
közölt belőlük a győri Műhelyben.
„… a vers nem valami érzés, ahogy az emberek hiszik – érzelmeink elég korán
jelentkeznek –, hanem tapasztalat. Egyetlen versért látnunk kell számos várost,
embert és mindenféle mást, ismerni kell az állatokat, érezni, miként röpülnek
a madarak és megtanulni a hajnalban kifeslő virágok mozdulatait.”
Amikor véletlenül rábukkantam erre a levélrészletre, Villányi jutott eszembe, hogy meg kéne mutatni neki, az ő költői tapasztalata, amit utóbbi két
könyvében a legfontosabbnak érzek nála. Korábban – amikor még nem voltunk barátok – Az alma íze című kötete kapcsán a szintézis megtalálásáról beszéltem, a környezet, a mindennapiság és az irracionalitás poétikus, jófajta
elegyéről.
De vissza a személyhez. Azért kellett barátságunkra hivatkoznom, mert
tisztességtelen és lehetetlen lett volna objektív módon dicsérni Villányi Laci ez
idáig két legjobb kötetét, mintha nem lennék elfogult. Másrészt kritikusi énemet izgatták e könyvek, szerettem volna írni róluk, mert az értekező próza le-

1999. február

23

hetőséget jelent egy mélyebb megismerésre, ami a művek által – úgy gondolom
– önmagamhoz is közelebb visz. Harmadrészt pedig, mivel Villányi rejtőzködő költő, keveset lehet tudni az életéről-gondolkodásáról még a vele személyesen érintkezők számára is, ezért izgalmas feladat a versek szövegkapujának
megnyitása. Verseiből zárkózott személyiségén túl elsősorban poétikai tapasztalata süt át, ahogy elmondhatóvá teszi nehezen kimondható érzéseit-gondolatait és emlékeit. Ehhez például Vivaldi személyiségét és életét kölcsönzi önmagának. Összekeveri a kettőt, aminek egyik legkézzelfoghatóbb kísérlete a
Vivaldi naplójából-hoz írott utószava, Egy másik évszak címmel:
„Az ember oly sok mindenre képes, ha versről van szó. Bizonyára így gondolták
azok is, akik ravasz kérdéseket tettek fal a könyv keletkezését illetően, bonyolult
magyarázatot várva. Ki kell ábrándítanom őket. Az egész sokkal hétköznapibb,
mégha kevéske regényesség keveredik is a történetbe.”
És ezután számos verziót lehet olvasni, hogyan is keletkezett a könyv. Ki
inspirálta, kitől kapott üres füzetet ajándékba, mit látott, hogyan lehet Vivaldi
reinkarnációja stb. Ám a jegyzetek egymást dekonstruálják, hogy a végén azt
írhassa:
„Bevallom mindegyik variáció igaz. Legalábbis egy-egy részlet mindegyikben
fedi a valóságot. Így ha a kíváncsi olvasó aláhúzza a megfelelő mondatokat, összeállhat a könyv keletkezésének története.”
Valójában a munkamódszerét írja le itt Villányi, szándékosan elhallgatva az
egészen konkrét dolgokat. De a lényeg ki van mondva: a valóság egy-egy rá jellemző részletét emeli ki és mintegy filmkockánként rakja össze saját
történetét. Tulajdonképpen – mint minden igazi költő – mindig ugyanazt
a történetet, ami – mint ahogy a könyv készülésének verziói is – mindig egy
kicsit másként hangzik, más tűnik fontosnak ugyanazon dolog/érzés kapcsán.
Korábbi verseiben ezek a vágások érzékelhetőbbek voltak, tehát a finom átmeneteket nem tudta mindig megoldani valóság és fikció között. És ezért néha
egyenetlenek voltak versszövegei. Itt viszont annyira profi vágástechnikával
dolgozik, hogy nem érzékelhetőek a különbségek. Mindegyik variáció igaz
lesz/lehet. Valószínűleg azért, mert ő maga is elhiszi, hisz benne.
„(’Te, ez egy szerelemmániás’: súgta osztálytársa.)”
Utólag minden sokkal egyértelműbb. Mindig. Ki sejthette volna, hogy Az
alma íze beszédes című Villányi-kötet utolsó, negyedik ciklusa, Négy évszak
címmel egészen más jelentőséggel fog bírni, mint az akkori olvasáskor gondolni lehetett volna. Négy évszak, szokványos cím és még nem is volt kötelező
Vivaldira gondolni. De így, utólag, másképpen olvas az ember visszafelé. Ráadásul a szerelmes versek gyűjtőhelye lett a ciklus. A tartalmiakon kívül érde-

24

tiszatáj

kesek a formai azonosságok is. A Villányira mostanára jellemzővé vált
prózavers típus, sőt a zárójelek kiemelt fontosságú használata, amely mindkét
új kötetet jellemzi. A két kötet konkrét, előképszerű előzményei is megtalálhatóak már a Négy évszak ciklus verseiben. A zápor dicsérete, A múzsa
természetéről, Üdv néked mozi címűek a Vivaldi-ciklust előlegezik, míg a többi
vers a villamos-ciklust, hiszen többnyire utazós-vonatos versekről van szó. Az
én olvasatomban tehát a Vivaldi-versek az eszményi szerelemről, Erósz megénekléséről, az égi és a földi szerelem dilemmáiról, testiségről és érzékiségről –
Villányi ars poeticájáról – szólnak. Egy alkalmi szövegben, egy Pázmány-idézetet kommentál Vivaldi nevében:
„Amivel a szívünk bévelkedik, az a zene, csupán a zenéből tudhatjuk, mi vagyon az emberben. Hajlamosak valánk elfeledni a szűv hangjait, de kérdezzenek
csak meg egy szerelmetes leányt vagy ifjút, mily gyönyörűséggel hallgatták egymás
szűvének ritmusát. Alítom, a világi férfiak azért lelék örömüket a női kebel íveinek látványában, azért gerjedének utána, mert egy tekéletes hangszert vélnek felfedezni benne, amihez ha odahajtják fejöket, hallhatóvá válik a szűv legbensőbb
muzsikája.”
Susan Sontag írja az értelmezés értelmetlenségéről, illetve lehetetlenségéről
fogalmazott dolgozatában: „Hermeneutika helyett a művészet erotikájára van
szükségünk.” Villányi, gondolom, ezt készséggel elismeri, hiszen könyvei ezt
a gyakorlatban is megvalósítják, igazolják. Elég csak kézbevenni, belelapozgatni.
„(Tudod, ha nem hal meg a Mama, talán nem is szeretek beléd.)”
A villamos-versek kissé földközelibbek, kevésbé éteriek, de ugyanúgy a szerelemről szólnak, és – bár a Vivaldi-versekben állandóan megidéződik az álom,
az álmodás szó szerint is – szerintem az álom működéséről, mechanizmusáról
szól, amit a verscímek, mintegy az álomfejtés kulcsszavai egyértelműen jeleznek (A piros esernyő, A kék pulóver, A fűfoltos bugyi, A szemüveg stb.) Marcel
Proust módszere hasonló lehet Villányiéhoz, gondolom, miközben a kutatáskeresés közben Álmok című írását olvasom. Ahogy Proust alvás közben egy
lányt képzel maga mellé, „álombéli lányt, mintha valódi kedvesem lett volna”,
vagy ahogy álmában gyerekkora színhelyén sétálgat, felidézve kellemetlen élményeket. Az ilyen élményeket Villányi is a nappali ráció fényében érzékelteti, meséli el, azaz kontrollálja. És hiába tolódnak el az események és az okok
az álomban, Villányi kihagyásos és időnként meglepő részletekkel tarkított, de
kerek és összefüggő (rövid)történeteket ad elő. A szabadkai villamos keletkezését ismét egy utószójellegű írásban fikcionálja, amelynek csak az utolsó bejegyzését idézem a szöveg hosszúsága miatt:

1999. február

25

„Álmomban Szabadkán bolyongtunk Kormos Istvánnal. Miután megmutatta
a varázsló kertjét, kezembe nyomott hetvennégy villamosjegyet, s magamra hagyott.
Kapaszkodtam órákon át, hallgatva az utasok beszélgetéseit. Már kilyukasztottam
az utolsó jegyet is, amikor egy éles kanyarban kirepültem a nyitott kocsiból, éppen
Kormos előtt huppanva földre. Sóvárogva néztem a villamos után, s mormoltam:
’Látod, ez az én formám’.”
Csáth az álomról írott tanulmányában elmesél egy Freud praxisából való
példát. A példa úgy szól, hogy egy huszonéves lány azt álmodta, az öccsét
halva látta. Freud szerint ez nem azt jelenti, hogy a testvére halálát kívánná, az
okot mélyebben találta meg. A lány kishúgának halála alkalmával találkozott
egy férfival, aki nagyon tetszett neki. Az újra láthatás vágya hajtotta tehát
szemére ezt a kegyetlennek tűnő álmot. Villányi A bordó kalap című verse mögött hasonló élményt sejtek lappangani. A vers feszes és kihagyásos stílusa miatt csak egészében idézhető, idemásolom:
„Álmomban egy liftre nyílt szobám. Mezítelenül vártalak. Újra és újra
szétgördült az ajtó, ismerős vagy kevésbé ismerős arcok bukkantak fel, mint itt a villamoson.
Tévelyegtem az idegen város házai között. Láttam, ahogy lassanként
befagy a parányi tó, s a szűkülő vízre zsúfolódnak a madarak.
Aztán kiderült, nem is hattyúk, hanem a Mama hajdani macskái,
az én tanítómestereim gubbasztanak ott.
Követtem Nagymamát a jól ismert házba. Fejemről leemelte bordó
kalapomat, s homlokon csókolt. És mindvégig tudatában voltam
annak, hogy már eltemettük. Kérte, hagyjam őt, éljek.
(Tudod, ha nem hal meg a Mama, talán nem is szeretek beléd.)”
Innen visszanézve, az álomtematika felől mintha másképpen rajzolódnának
a Vivaldi-ciklus sziluettjei is. A metamorfózis-játékról és a „mintha”- cselekvésről írja a kötet egyik kritikusa, hogy „szívesen ragad meg a költő olyan élethelyzeteket, amelyekben (...) a gyermeki fantázia és a felnőtt TUDÁS sokértelműsége, a legtermészetesebb módon jelenidőben fókuszálódó összes idővonal
úgy szerveződik költészetté, hogy a valóságosság élményét és a tudat működésének kedves vagy groteszk fintorait egyszerre tapasztalhatja meg az olvasó.”
Hát igen, azt is mondhatnánk, hogy igaza van, de épp az előbb állítottunk fel
egy másik hipotézist. A szerint pedig a dolog nem ennyire bonyolult, leckeszerű. A költő, jelen esetben Villányi László mindezt nem látja át, nem tudatos
választásról van szó, hogy akkor most ezt az utat vagy módszert fogom követni. (A vers akkor jó, ha csak úgy magától, minden szándék nélkül – természetesen – kihajt a költőből, mint faágból a levelek, mondja valamelyik levelében John Keats, Villányi másik nagy kedvence.) Villányi véleménye ez esetben

26

tiszatáj

is nagyon érdekes, még akkor is, ha nem vezet sehová, nem ad megoldást, és
éppen ezzel hívja fel a figyelmet a mű fontosságára, az utószó szövegrészletének poétikusságával:
„Tévedés, ha valaki azt állítja, hogy felvettem Vivaldi maszkját, vagy más szokásos magyarázatot keres. Egyszerű reinkarnációról van szó. Vivaldi én vagyok.
Én Vivaldi vagyok. Tegnap kezembe vettem egy hegedűt, s órákon át játszottam,
pedig sohasem tanultam zenélni.”
Szerintem, ha nagyon kell valami kézzelfogható módszertant alkotni e versek kapcsán, sokkal inkább az álom lehetne a keresett mechanizmus. Az ember
az álom és ébrenlét határán kerül olyan állapotba, hogy hirtelen nem tudja eldönteni, tényleg megtörtént, amit álmodott, vagy sem. Amikor összekeveri
önmagát álombeli alteregójával. Például az éjszaka olvasott Vivaldi-monográfia
hatására Velencébe képzeli magát a zeneszerző helyébe. De azért ezt az állapotot nem nevezném szerepjátéknak. Vannak költők, akik imádják a szerepverseket és játékokat, ám Villányi nem ilyen. Ő halál komolyan veszi a naplóírást,
és tényleg úgy írja meg, mintha Vivaldi lenne. És itt a kritikus példáját, Weöres
Psychéjére való hivatkozását elhibázottnak vélem. A problémát inkább Csuangce pillangó-története vagy Szabó Lőrinc – kicsit azért didaktikus – feldolgozásában Dsuang Dszi álma címmel világíthatja meg. Szabó Lőrincnél és a Vivaldiversekben is az élmény a közös és a lényeges, és nem az, hogy ki mondja. E két
kötet egyik legnagyobb újítása, hogy a szövegben megszólaló én-eket bátran
összekeveri, s legtöbbször csak sejteni lehet, hogy ki beszél. Ugyanakkor mégis
mindig Villányi érzéseit véljük visszacsengeni, akár Vivaldiként, akár valamelyik leánynövendékeként vagy ezekre reflektálva lírai énként szólal meg.
„(Mintha csak azért teremtődött volna bennem zene,
hogy közel kerüljek a lányokhoz.)”
Ezekkel a zárójelbe illesztett sorokkal indul a Vivaldi naplójából. Mintha.
Ahogy már erről fentebb szó volt. Mintha a naplóforma teremtené meg Villányi számára a megszólalás lehetőségét egy ilyen tipikus felütéssel, amelyben
már az egész kötet tematikája benne van. Nevezzük tételmondatnak. A verskezdő tételmondatok rendszerint ilyen funkcióval találhatóak a zárójelekben,
míg a zárósorok inkább összegző jellegűek. Másként is fogalmazhatnék a versek felépítését figyelembe véve. Mert a versek zenei szerkezetűek, ötös tagolásúak, így a nyitány után minden esetben három tétel következik – amit sorkiugratás jelez –, majd a zárlat.
A napló egy mai, érvényes megszólalási formát is jelent, elég csak Oravecz
Kedves Johnjára vagy hatalmas Szajla-ciklusára gondolni. Nem is beszélve
Závada naplóregényéről, a Jadviga párnájáról. Bár én még Kukorelly H. Ö. L.

1999. február

27

D. E. R. L. I. N.-jét is ide sorolnám, noha egy egész más megoldás, nála sem
szerepjátszásról vagy álarc felvételéről van szó. A naplóforma – talán e néhány
példából is érzékelhető – egy modern gesztusnak vagy poétikai megoldásnak is
tekinthető. Közben egy másik kedvenc kötetem is eszembe jut, Tolnai Ottó
árvacsáthja. (Nem véletlen természetesen, hiszen azt olvasom Villányi villamos-adalékai között: „Csáth Gézáról írtam szakdolgozatomat. Érthetetlennek
tűnt, hogy egyetlen novellája sem játszódik villamoson.” – Zenei tárgyú tanulmánya és novellája azonban annál több van.) A hasonlóság az árvacsáth és
a villányi-naplók között rendkívül sokrétű, kár belemenni, még Szabadka is persze, viszont két autentikus és önálló, egymástól független poétikai világot mutat be egyik is, másik is. Ugyanakkor nyilván Tolnai Ottó felől olvassuk Villányi versszövegeit, így a történet felé hajló kisprózaszerű verseit Tolnai-hatásnak is gondolhatjuk. Feltételes módban persze, nem árt, ha óvatos az ember.
„Elfelejtettem, hogy Szabadkán azért jártam. De ott végül is otthon vagyok.
A palicsi tó partján mondta Tolnai Ottó, hogy irigyel Vivaldi miatt. A meglepetéstől meg sem kérdeztem, miért. Magam próbáltam kitalálni, megírni a titkot, sejtve,
mit is rejt a szabadkai levéltár.”
Meglepődtem tehát azon, hogy eddig egyetlen – általam olvasott – kritikában sem figyeltek fel a naplóforma fontosságára. Pedig nemcsak a címben jelzett diszkurzív forma, hanem a villamos-ciklus is adja magát az értelmezéshez.
A szabadkai villamos hosszúkás formátumában egy lapon egy vers szerepel három nyelven (magyar, angol, szerb) szintén naplószerűséget imitál. (Nem beszélve a páros oldalakon szereplő Szajkó István-rajzokról, melyek az illusztrálás ideális esetét valósítják meg, a versekhez kapcsolódnak, de önálló műként is
méltán megállják a helyüket, lazák és konkrétak egyszerre.) A naplóformát
erősíti mindkét esetben az oldalszámok elhagyása is, ami teljesen indokolt, hiszen két teljesen egynemű ciklusról van szó. A villamos-kötet külcsínye mellett nem lehet említés nélkül hagyni a Vivaldi-naplóét sem. Kisméretű, keményfedeles, fóliázott könyvecske, gyönyörű papíron, ízlésesen elrendezve
a rövid versecskéket a jobb felső részbe, alulra egy kottadarabkát jelzésként szürkével, szembe pedig egy reneszánsz vagy barokk festmény – többnyire zenélő
lányról készült – részlete szintén finoman szürkével a könyv tervezőjét dicséri.
(Ilyen kötetet szívesen adnék meghódítandó szerelmemnek, hogy a könyvművön átsütő finom erotikában szándékaimat és érzéseimet felfedezhesse –
mondta egyik szegedi barátom.)
A Vivaldi-ciklus címéhez visszatérve a szerző még arra is ügyelt, hogy a vékonyka kötetet töredékként tüntesse fel. Újabb erényei tehát, a szerénység és
a pontosság.

28

tiszatáj

(A szépség valamely tökéletlensége újra meg újra
ámulatba ejt.)
Az alma ízéről írott kritikámban-kisesszémben még csak sejtettem az olvasóval, hogy a Villányi Laci szépségmániákus, de nem mertem kimondani. Helyette inkább elplatonizáltam a dolgot, miszerint élményei, megélései „a megírhatóság szempontjából egy kölcsönös feltételezésen alapulnak, egy sajátos határsávban, ahol a gyönyör és szenvedés összeér”. (A történet eredetije Szókratészról szól, akiről halála előtt leveszik bilincseit és a kezeit-lábait dörzsölgetve
felfedezi gyönyör és szenvedés közös határsávját.) Villányiból ezt az érzést
– mint nagyon sok más költőből is – a szépség váltja ki, az eszményi szépség,
mégpedig egyfajta szerelmes hangoltság, Erósz által felfedezve, megérintve. Talán ugyanúgy, ahogy Keats is írja egyik levelében: „...a Szerelem, mint minden
szenvedélyünk, legfennköltebb alakjában képes formát adni az Eszményi Szépségnek.” S ahogy tovább olvasgatom Keats leveleit, rájövök, hogy Villányi az
angol romantikus költő reinkarnációja is lehetne. „... igazi költőben a Szépség
minden más megfontolást megelőz...” (Ezt az idézetet vissza kellene keresnem,
jelöletlenül írtam le, és most nem tudom... Azt hiszem Keats, Villányi a szépséget nem írná nagybetűvel, neki elég, ha úgy érzi.)
A szépség valamely tökéletlenségének gondolata visszatérő témája a Villányi-verseknek. A tökéletlenségek szépségének, a részletek teljességének felismeréséből fakad. (Egy korábbi versében írta A múzsa természetéről: „Elgondoltam hibáit. Lába vastagra sikeredett, hogy a tömegben könnyen ráakadjak.”) Így már nyugodtan visszakérdezhet:
„(Miért is ne akarnám a teljességet?)”
Mostanában kicsit aggódom a barátomért. Mi következhet két ilyen kötet
után:
„Némaság a hang helyett?
De a némaság mi helyett?”
Kérdezem választ se várva a jól ismert Tandori-sorokkal (első kötetéből,
ahol mestereként nevezi meg Vivaldit). Talán nem kell aggódnom miatta, mert
úgy tűnik, egészen más irányba indult tovább, kisprózákat ír – persze nem
azok, de olyasmik – újabban, poétikus szövegeket. Meg haikukat. De talán
egyik sem a lehetséges folytatás előképe, arra, úgy tűnik, még várni kell.

1999. február

29

Discourse Dombos
Fiatal vajdasági szerzők írásaiból

CSERNÁK PÉTER

A lendület eleje
Úgy volt, hogy a sáfrány várni fog a vasútállomáson, mert én addig még
soha nem jártam domboson, de aztán mégis csak a gábor meg a dénes jöttek ki
elébem, a sáfrány ugyanis nem ért rá, mert csak azzal a feltétellel engedték meg
neki, hogy továbbra is megtarthassa a szokásos szombat délutáni összejöveteleket az ifiotthonban, ha utána még segít előkészíteni a szerkót a didzsihez,
mert ahhoz aztán igencsak értett, hiszen előtte évekig pincér volt a tarcal
kocsmában, ahol neki kellett felügyelni a póker-automatákat, s péntekenként
a d.j.-nek is ő segített összebarkácsolni a felszerelést a dance-höz, ami nem szólt
ugyan valami jól, de hát nem is a sing-sing vagy a haligali közönségét kellett
volna elkápráztatniuk, és akkoriban péntekente az ifiben a színjátszók tartottak próbát, úgyhogy még helyben sem volt konkurencia, meg háromnegyed-literes söröket is csak náluk lehetett kapni a környéken. Én persze erről csak
hallomásból tudok, hisz akkor még alig ismertem dombosiakat, hacsak a pétert
nem számítjuk, aki a regionális rádiónál volt külsős, s egyszer együtt utaztunk
a bári vonaton – mondhatnám, akkor báriztuk egymást először, de nem mondom, mert egyesek még modorosnak tartanák, hogy kopírozom a dénes szóhasználatát –, ám a színjátszókról a péter is csak később beszélt nekem, amikor
meghívott, hogy olvassak fel a falusi béke-ünnepségen, amit a helyi békeaktivisták abból az alkalomból szerveztek, hogy működésük több mint másfél év
alatt az országban uralkodó általános közhangulat ellenére sem történt etnikai
összetűzés a faluban.
A sáfrány persze nem tudott kijönni elébem, s szerencse, hogy a gáborral
már máskor is volt alkalmam összefutni; főleg az egyetemen, ott is leginkább
a kantinban, de egyszer – még gólya korunkban – együtt izgultuk végig a kovács honvédelmi vizsgáját. Hát mit mondjak? Az sem volt macskaköhögés:
ahogy a kelet-nyugati csapásirányok természetét ecsetelve megpróbálta teljesen
magára ölteni a féllábú puszity tanár úr, vagy elvtárs (már nem emlékszem
pontosan, hogyan is kellett az öreget szólítanunk; valószínűleg drúzse joszipnak), elvtárs-horizontját; első tétel: a háború a politika folytatása más eszkö-

30

tiszatáj

zökkel. Szóval a gáborral már volt szerencsém összefutni máskor és máshol is
– bár nem sejtettem róla, hogy ő is dombosi –, így nem is lepődtem meg igazán, amikor az elektromosról leszállva (ami persze menetrend szerint késett)
úgy tűnt, nem várt rám senki és semmi, és ezt szó szerint kell érteni, mivelhogy legalább azon ütköztem meg, hogy nincs meg a falu, pedig én a kalauzt
külön megkértem, hogy szóljon, amikor le kell majd szállnom, hiszen még sohasem sem jártam addig a környéken, mi több – bár sűrűn utazom ezen a vonalon, ami nem csoda, hisz mondhatni ez az egyetlen működő észak-déli vasútvonal az országban – eddig még egyszer sem figyeltem fel a helynévtáblára.
DOMBOS. A falu létezésében persze mindig is kételkedtem, mert nem igaz,
hogy létezhet emberlakta, élő település ilyen jellegtelen, történelemtől érintetlen névvel; azt gondoltam, hogy csak a sáfrány találta ki, hogy ugrasson engem, a hülye kis urbánus barmot.
A kalauz persze csak az utolsó pillanatban szólt, jóval azután, hogy hangos
sziszegés közepette kettévált a vagonajtó (DOMBOS); mire ráeszméltem, hogy
tulajdonképpen megérkeztem, akkorra már a ki- illetve hát a bejáratot teljes
szélességében be- illetve kitöltötte két, hatalmas cekkerekkel felszerelkezett,
idősödő asszonyság, s bármennyire is igyekeztem, nem tudtam átvergődni a húsos perszónákkal kitömött szvetterek és a befőtthalmokkal megrakott cekkerek előtt tornyosuló tömegén, a vonat pedig már sípolt is, ami által bizonyára azt akarta tudatni velem, hogy igyekezzek, mert már indulnia kéne tovább. A helyzet teljesen reménytelennek tűnt, ám a kalauz ekkor megnyomta
a vagon ellenkező oldalán lévő ajtó nyitógombját és letuszkolt a lépcsőn (csipkedd magad aranyoskám, mert még a nyakamon találsz maradni). Nem elég,
hogy a lépcsők elfogytával még egy ideig nem fogtak talajt a lábaim, de a kavicságyra való huppanást követően is csúsztam még egy jó métert, és csak az
utamat álló bokornak köszönhetően tértem magamhoz egy pillanatra az ijedtségből, hogy a következő másodpercben újra elszörnyedjek, mivel köztem és
az alant elterülő lapos táj között vagy tíz méter szintkülönbséget véltem felfedezni. A sáfrány pedig nem volt sehol.

1999. február

31

MIRNICS GYULA

Ez úgysem lesz novella
Tavaszi szántáskor elvitték a nagyapámat. Fellökték egy barna és zöld foltosra festett teherautóra, csak a szerszámait meg pár váltás ruhát vihetett magával, a nagyanyám azt mondta, hogy csak ide megy, a szomszéd faluba, nemsokára jön, de mi nem hittünk neki, mert már nagy gyerekek voltunk, Radnótit olvastunk, meg szinte rendszeresen néztük a tévét, így hiába mondta nekünk a nagyanyám, hogy a nagyapa a szomszéd faluba megy és hogy jön vissza
pár napon belül, aznap, amikor a ház előtt barna és zöld foltos teherautó
parkolt és a nagyapámat a teherautóra lökték a szerszámaival meg pár váltás
ruhával, mi már akkor, a tavaszi szántások idején eltemettük magunkban
a nagyapát.
Még a nagyapám elhurcolásának napján megjelentek az első patkányok.
Azon a reggelen egy barna és zöld foltos teherautóba szállt a nagyapám és elvitték valahová a szerszámaival meg pár váltás ruhával, s mivel a tavaszi szántások ideje volt, a többiek mind kint voltak a kaszálóban és végezték a tavaszi
szántásokat, csak én maradtam a házban, mert engem hülyének tartottak. Nekem pedig nem volt világos, hogy most miért kell egyáltalán kukoricát termelni, amikor reggel barna és zöld foltos teherautó jött a nagyapámért és elvitték a szerszámaival meg pár váltás ruhával, ha nincs itt a nagyapa, akkor nem
kell kukorica sem, hiszen mindig a nagyapa főzi a paprikást, meg ő hajtja
a csuhás kukoricával megpúpozott kocsit is a házig, mi pedig a kukoricahalom
tetején ülünk és visongunk meg sikongunk a gyönyörűségtől, hogy a mi lovunk ilyen jó ló, hogy így bírja a tempcsit, hogy szinte vág a szél minket, miközben a kukoricahalom tetején ülünk és kukoricabajszot szorítunk mindenféle fintorokkal az orrunk alá, aztán pedig a nagyapám kifordítja az udvarba
a kukoricát és vissza megy a második fordulóért a kaszálóba, de mi már nem
megyünk vele, le kell szállnunk és letelepedünk a nagyanyám mellé és fosztjuk
a kukoricát, rángatjuk a kukorica csuháját, amiből aztán a nagyapa babát készít, amit aztán a kecske meg fog enni, a kecskét viszont mi esszük meg, meg
mindig megisszuk a tejét, így kerül vissza a kukoricababa hozzánk, meg viszszakerül minden hozzáfűződő emlék is, a kukoricapúp a kocsiról, a nagyapám
paprikása meg a tavaszi szántás, minden visszakerül hozzánk a kecske húsából,
mert ez a természet rendje, gondoltam én a ház udvarában, amikor egyedül
maradtam a tavaszi szántások idején, mert reggel barna és zöld foltos teherautó
állt meg a ház előtt és elvitte magával örökre a nagyapámat, csak a szerszámait
meg pár váltás ruhát vitt magával, és a többiek mind kimentek a kaszálóba el-

32

tiszatáj

végezni a tavaszi szántást, csak én maradtam a házban, mert engem hülyének
tartottak, és még aznap a nagyapám elhurcolásának napján megjelentek az első
patkányok.
A tavaszi szántások idején patkányok árasztották el a házat. Az elsőt pontosan tizenkét óra előtt négy perccel pillantottam meg, a templom delet harangozott, tizenegy óra ötvenhat perckor, mert a dombosi templom pontosan
négy percet siet, hogy a munkások ne késsenek el, de a munkások mindig elkésnek. Aznap vitték el a nagyapámat a szerszámaival és pár váltás ruhával egy
barnára és zöldre festett teherautóval. Egyedül voltam a házban, a többiek
a kaszálóban a tavaszi szántásokat végezték, csak engem hagytak a házban, mert
hülyének tartanak. Pedig erős vagyok és szeretem a munkát, szeretem a kezemet használni, legszívesebben szögeket verek a padlóba, némelyiket, különösképp a kemény, hegyes fejű hajógyári szegeket, egy csapásra a padlóba taszajtottam. De hiába az erő, meg a kedv, amikor állandóan hülyeségeket beszélek,
meg irkálok, hülyeségeket, melyek sértik a nagyanyámat, mert azt hiszi, hogy
bolond vagyok, s az csakis őrá hozna szégyent. Pedig én csak szeretek olvasni
meg írni, nem vagyok hülye, amint azt a nagyanyám gondolja, aznap is ilyesmivel foglalkoztam, amikor elhurcolták a nagyapámat és megjelentek az első
patkányok, akik aztán ott is maradtak egy hónapig büdösödni a ház udvarán.
Ültem az udvarban és gondolkodtam, mesét akartam írni hat hamutartóról,
akik cigarettára gyújtanak és magukba hamuznak, gondolkodtam, hogy hogyan fogom megírni a hat hamutartó történetét, amikor megjelent az első patkány. A szökőkút tetején állt, a farkát maga alá csavarta az a patkány, az első,
amelyik megindította a patkányinváziót aznap. A szökőkutat a nagyapám építette a kacsáknak, mert azok a valamilyen ősi ösztöneik hívására állandóan át
akarták repülni azt a betonfalat, amelyet mi kerítésnek neveztünk, amely elválasztotta a házunkat a folyótól, és a kacsák, akik soha nem láthattak a kerítés
mögé, mégis megérezték a folyót és mindig kirepkedtek az udvarból, ezért
a nagyapám megnyirbálta a szárnyukat, de a kacsák úgy gondolták, hogy így is
fel tudnak repülni, csak nagyobb lendületet kell venniük, felkacsáztak egészen
a ház faláig, nekiszaladtak és eszeveszetten verdestek a csonka szárnyaikkal,
mire elértek a kerítésig, néha felemelkedtek fél méternyire, de a kerítés másfél
méternél is magasabb volt, mert téglákat meg márványdarabokat tettünk rá,
így a kacsák fejjel rohantak a falnak, jól beleverték a fejüket a betonba, ilyenkor leheveredtek a kerítés tövébe és szédelegtek naphosszat, majd ha újra erőre
kaptak, akkor felkacsáztak újra a ház falához és nekirohantak a falnak. Ezek
a kacsák a sok fejbeveréstől annyira meghülyültek, hogy végül már enni is elfelejtettek, csonttá soványodtak, ezért a nagyapám épített egy szökőkutat az
udvar közepére, és ezután abban fürödtek a kacsák, meg azóta keltek ki új kacsák is és ők is a szökőkútban fürödtek, és a régi kacsák újra meghíztak, néha
fogták magukat és verdesni kezdtek szárnyaikkal, suhogtak az udvarban, de

1999. február

33

most már nem akartak kirepülni az udvarból, csak a szárnyaikkal akartak
verdesni, meg időnként elzarándokoltak a kerítéshez és szelíden a falba verték
a fejüket, szerencsére csak a régi kacsák cselekedtek így, őket pedig lassanként
mind megeszegettük és a húsukkal visszakerült hozzánk minden emlék és
történet, amely hozzájuk fűződik, mert ez a természet rendje, gondoltam én
a ház udvarában, amikor azt a nagy patkányt láttam a szökőkút peremén.
Ez a történet a tavaszi szántások idején játszódik, azon a napon, amikor
a nagyapámért titokzatos idegenek jöttek barna és zöld foltos teherautóval és
elvitték a nagyapát örökre, csak a szerszámait meg pár váltás ruhát vihetett magával. Akkor megjelentek a patkányok. És én estére már kezdtem félni, mert
a szökőkúti patkány után még legalább tíz tucatnyi patkányt láttam, amikor
pedig sötétedni kezdett még többen jöttek, és nem is látszottak, csak a surrogásuk hallatszott, meg a foszforeszkáló szempárjukat láttam, ahogyan mint két
kis földönkívüli siklottak a föld felett. Estére már komoly károkat okoztak
a patkányok, ezért nemcsak a patkányoktól féltem, hanem a nagyanyámtól is,
a hangjától, mert biztosan engem fog leordítani, nem a patkányokat, hogy
miért nem vigyáztam a tojásokra meg a fészkes kiscicákra, pedig én nem tehetek
semmiről, ezt a nagyanyám is tudni fogja, de nem szidhatja az igazi bűnösöket,
mert a patkányok el fognak szaladni, ha meglátják a nagyanyámat, én viszont
kéznél leszek, és tulajdonképpen valóban bűnös vagyok, mert nem irtottam
tűzzel vassal a patkányokat, csak hármat öltem meg, pedig ha legalább ezret
elpusztítok, akkor biztosan megrémülnek a patkányok és elhagyják a házat, de
én nem merek ölni, csak véletlenül öltem meg három patkányt, ahogyan az ajtót nyitottam, de nyeszlett kis dögök voltak. Én pedig rájöttem, hogy a patkányrendszer leginkább egy fához hasonlítható. Ha leszakítunk egy-két levelet, esetleg letörünk egy ágat, attól még élni és virulni fog a fa, de ha a törzsét
vagy gyökerét pusztítjuk el, akkor egy csapásra végeztünk a fával, a patkányokkal, és én arra is gondoltam, hogy megkeresem a patkánybanda főnökét,
a fa gyökerét és végzek vele, akkor talán megmenthettem volna a tojásokat meg
a fészkes kiscicákat, akkor a nagyanyám se szidna le, de nem jutott eszembe
épkézláb ötlet, amely segítségével esetleg meggyilkolhatnám a patkánybanda
főnökét, sejtettem, hogy az a patkány a főnök, akit először láttam, aki a szökőkút pereméről bámult le rám, nagy, fél méteres patkány volt, meg plusz fél
méter a farka, iszonyú, kemény, porcos, gyűrűs farok, különben nagyon szép
szőre volt annak a patkánynak, olyan, mint a vakondoknak, fekete, fényes,
selymes, hosszú szőre volt annak a patkánynak, nem pedig szürke, fakó bundája, mint a többi patkánynak, akiket gyilkolhattam volna halomra, a fekete
patkányt kellett volna meggyilkolnom, annak a patkánynak ezüst fogai voltak.
Azon a napon történt mindez, amelyen egy barna és zöld foltos teherautó jött
a nagyapámért, elszállították a szerszámaival és pár váltás ruhával egyetemben.
És a déli harangszóra patkányok özönlötték el a házat. És én nem tudtam őket

34

tiszatáj

elpusztítani, csak véletlenül öltem meg hármójukat, de a patkányok egyre többen és egyre szemtelenebbek lettek, már bemásztak a nagyapám ágyára is,
szétszaggatták a paplanokat, az egész szobát fehér tollpelyhek lepték el, de
nem olyan volt, ahogyan azt a nagy írók képzelik, nem hasonlított hóesésre,
ahogyan azt a nagy írók könyveiben olvashatjuk, a hulló tollpelyhek egy káposztalepkerajhoz voltak hasonlatosak, nem a kavargó hóeséshez, inkább ahhoz az életképhez, amikor az ember kimegy a kaszálóba és elkezd ugrálni
a káposztaföldeken, olyankor sokmilliárd káposztalepke kezd kavarogni, leginkább ahhoz hasonlatos a tollpelyhek szállingózása. De a patkányok eszeveszetten dúltak, így tennem kellett valamit, valamilyen ellenszert kellett keresnem a patkányinvázió ellen, de nem jutott semmi sem az eszembe, a patkányok pedig tovább tomboltak, és minél tovább törtem a fejem, annál több kárt
okoztak. Végül eszembe jutott egy német városka története, ahol a patkányinvázió fölemésztette már lassan a városkát, szerencsére egy torzonborz furulyás vállalkozott a patkányok kiűzésére jó pénz ellenében, amikor pedig furulyájával kicsalogatta a városkából a patkányokat és a városlakóknak nem volt
többé félnivalójuk, akkor megtagadták a torzonborz furulyás tiszteletdíjának
kifizetését, a torzonborz furulyás pedig bosszúból gyermekcsalogató nótákat
kezdett fújni, a gyerekek bűvölten követték egy hegy belsejébe, ahol a torzonborz furulyás egyenként megerőszakolta és megfojtotta őket. Igaz, hogy nem
vagyok torzonborz, még csak nem is pelyhedzik az állam, pedig már rég katonaköteles lennék, csak a hülye szövegemért tartanak itthon, meg különben is
éretlen vagyok, még szakállam sincsen, nemhogy torzonborz lennék, de furulyázni szerencsére tudok, így hát kiültem a ház elé és pergő ritmusú moldvai
táncokat fújtam, de a patkányok nem akartak kijönni, viszont megjöttek
a többiek a kaszálóból, és a nagyanyám rögtön adott ötszáz pofont, mert nem
a házra vigyázok, hanem az utcán szórakozok, amíg a házat alapostól felfalják
a patkányok. Hiába mondtam, hogy a ház megmentésén fáradozom, hogy a furulyával próbálom kicsalogatni a patkányokat a házból, ahogy azt a torzonborz furulyás tette egy német kisvárosban, aki utána megerőszakolt és megfojtott egy kisvárosnyi gyereket, és én ebben nem is reménykedtem, nekem elég
lett volna, ha a patkányok kijönnek a házból, de a nagyanyám sajnálkozva nézett rám, kicsit mindenhol ütődöttnek tartanak, még katonának sem hívtak be.
És a nagyanyám idegmérget szórt szét a padlón, a sarokban, a fal lyukaiban,
az ajtónyílásoknál, a konyhában és a szökőkút környékén. A patkányok pedig
jóízűen ették a halálukat, mindent megettek a padlóról, a sarokból, a fal lyukaiból, az ajtónyílásokból, a konyhából és a szökőkút pereméről. És látszólag
nem volt semmi bajuk, amikor a ház udvarából hosszú, vészjósló vinnyogás
hallatszott és dombost a balsejtelmek fekete fellegei borították be. A patkányok kirohantak, és mi is kirohantunk és láttuk a patkánybanda főnökét,
a nagy, fekete, ezüstfogú patkányt a szökőkút peremén vinnyogni, és a többi

1999. február

35

patkány is vinnyogni kezdett, és eszeveszetten rohangálni kezdtek az udvarban, de az idegméreg is hatni kezdett, a patkányokat szaladás közben érte az
idegsokk, szaladó lábakkal, csigába pördült farokkal dermedtek meg, amikor
a gerincüket elérte a bénulás. Olyan volt, mintha pillanat alatt megfagytak
volna a patkányok, mint a sarkkutatók. Pillanatok alatt szoborkertté vált a ház
udvara, sokezer patkány dermedt meg szaladás közben, mint a német vadászkutyák, ha szimatot kapnak, sokezer patkány dermedt így meg vadászkészültségben a ház udvarán. Csak a fekete patkány nem evett az idegméregből, de ő
is idegsokkot kapott, mert eszeveszetten rohangált a patkányok, az alattvalói
tetemei között, aztán a ház falától lendületet vett és a farkával eszeveszetten
verdesni kezdett, és nekiszaladt a betonfalnak, amit mi kerítésnek hívunk, és
csak néztem, mert pont úgy nyúlt el a kerítés mellett, mint a régi kacsáink,
akik megérezték a kerítés mögött a folyót és ki akartak repülni, de a nagyapám
levágta a szárnyukat és épített nekik szökőkutat, amelyen megjelent a nagy,
fekete patkány a tavaszi szántások idején, azon a napon, amelyen a nagyapámat deportálták egy barna és zöld foltos teherautóval, csak a szerszámait meg
pár váltás ruhát vihetett magával. És mikoron így elnyúlt a nagy, fekete patkány az alattvalói halálának láttán, rá kellett jönnöm, hogy a fa is kiszárad, ha
letépjük minden levelét és letörjük minden ágát.

36

tiszatáj

B KOVÁCS KÁZMÉR

A diskurzus szétépülése*
– METAB(O)LOND
Kit a sör Dombos
szöveghálójába csal,
az fel hip-hop fal
ma gát nélkül minden szót.
(Nahát, hogy én magam is
mivé vedlettem
át. – figyel be a japán
forma e versbe.)
Most mán hazai
ízekkel házal az, ki
a pomo-lázzal
– hibátlan érvek hátán –
is bátran szállt csatába.
Hej, történetek
(shört!-story) regélése
lett itt a módi.
(S buta sörtérkép lesz e
suta szöveg-hej, rajzból.)

Hol van már a tavalyi hó
EGY (MÚLT) NYÁRI SLÁGER REFRÉNJÉNEK ELVAKÁSÍTÁSA
A csend szülte a
bajt, s a magyar versipart
a fene eszi:
hiúság party-ra hív
ki, s szétbeszéltet egy a
múlt nyárból ide
át öngúny-tárggyul emelt

1999. február

37
ójapán vakát:
Nyár van, és semmi
baj. / Olvadok mint a vaj, /
Kend be a hátam,
és szeress bátran, / Hisz a
szerelem is napolaj.
Így lesz a tanka
zenetté (üzenetté
lenni hót ciki), s
meg csak keretét nyújtja
itt a midzsika uta.

(Nyitóval vésett sörtérkép [hej, rajz]
a dombosi vasútállomás falán)*
A vonaton az eszed
azon járt végig, hogy most
hány bárpult is van
hazáig, s hány sör vezet
a Juliskáig.
Menetrend szerint késett
– tehet-e mást – a vonat;
de itt vagy, s ez a
lényeg, bízd hát e sörtérképre lényed.
(Fontos, hogy a kocsmarend
pontosan követtessék!):
Hagyd, hogy üvegről
üvegre szomjad vigyen;
Ülj be imigyen

38

tiszatáj
a falu minden kitárt
ajtajú csapszékébe,
ám kínáljon az
Aaronka kakas- vagy szarvastejjel – (Három
negyedliteres sörök,
egyedi felszolgálás.) –,
míg tárcádból a
lé lomhán apad, ki e
tervet mégse add
a pincérnőnek, már csak
tapintatból se, soha.
(Hét bárpultra vagy
a háztól, s két sörnyire
a Juliskától.)
S amíg mást nem kívánsz, csak
e híg kenyeret nyeled,
várhatnak ’hon az
ebéddel. – Itt minden bárt
a Bane bérel,
s kedved szerinti, hűs sernedvet csak nála találsz.
Dombosi sors a
sörbe (s)írva: „Juliška
moja najmil’ja…”

*Az ójapán sörversek (al)dombosi dialektusban c. ciklusból

1999. február

39

AARON BLUMM

A juliskához
1.
A juliskához indultam tulajdonképpen, mondtam, mondtam miközben kiittam a maradék sörömet, nem tehetek róla, hogy ez lett belőle. Úgy kezdődött a nap, hogy még azelőtt, hogy elkezdődött volna, mielőtt fölébredtem
volna, mielőtt még tudatosodhatott volna bennem, hogy én pontosan ki is vagyok ott az ágyban, valahogy úgy, mint annak a híres magyar írónak, igen,
kafkának a könyvében, mint a hős ott, ébredés közben, hogy na, most akkor ő
meg kicsoda, szóval még ott, már akkor eszembe jutott, hogy nekem legelőször is el kell mennem a juliskához, ahogy pár héttel ezelőtt megígértem neki,
mert hogy ő vár rám, vár rám azóta is. Sötét volt a szobában, így természetesen sötét volt az utcán is, de esélyem, hogy megtudjam, hogy már vagy még,
hogy este van-e vagy reggel, esélyem nem volt, mert, ha be is szüremlett volna
egy kis fény az utcáról, vagy ha lett volna égő a zseblámpámban (nem volt),
akkor se, nagy falióra, hallottam, hogy megállt, vagy nem is így, mert nem azt
hallottam, hogy megállt, hanem nem hallottam azt, hogy járna, pontosabban
hallottam, hogy nem jár. Nem hallottam semmit. Sötét ide, vagy oda, mégiscsak megindulok én, gondoltam, majd lassabban megyek (visszafogom a tempót), és mire odaérek a juliskához, majdcsak kivirrad. Elkezdtem hát négykézláb mászkálni a szobában, kezdtem összeszedni a ruháimat, először a zoknit találtam meg, aztán a gatyát, s így szép sorban egyesével mindent, egészen
a pruszlikig. Mielőtt elindultam, még bele akartam nézni a tükörbe, hogy jól
áll-e a hajam, meg minden, de a sötét miatt még az arcom körvonalait sem
láttam, hiába tapogatóztam, semmit nem láttam a tükörben, ha a tükör előtt
álltam egyáltalán.
II.
Kibotorkáltam az előszobáig, kiléptem az ajtón, és lassan, a fal mellett tapogatózva megindultam a folyosó végén levő vécé felé, mert hugyoznom is
kellett még az út előtt. De alig léptem egyet vagy kettőt, amikor megéreztem
a bűzt, a sötéten is áthatoló büdösséget, a vécé bűzét, hogy a vécé már megint
el van dugulva, el van dugulva, ezért nem is mentem tovább, hanem gyorsan,
amilyen gyorsan csak ott a sötét folyosón lehetett, megfordultam, és megindultam a lépcsőn lefelé. Majd hátul, gondoltam, majd hátul a bérház mögött,
a bérházunk mögött, hogy hátramegyek a bérház mögötti vécéhez, és ott hu-

40

tiszatáj

gyozok. A hátsó vécé kulcsát, persze, nem vittem magammal, ezért kénytelen
voltam a vécé mellett megállni, és ott hugyozni, kénytelen voltam a vécé falára
hugyozni. De, alighogy belekezdtem a hugyozásba, amikor a lakóközösség kutyája, a lakóközösség kutyája, a butrosz, irgalmatlanul üvölteni kezdett.
Mintha ráléptem volna a farkára, vagy megrugdostam volna, vagy ilyesmi, pedig nem, egyáltalán nem, szó sem volt ilyen durvaságról, csak a húgyból jutott
őrá is egy kicsi, de ő ugrált ott előttem, nem én tehetek róla. Ezért, vagyis amiatt, hogy üvölt, hogy üvölteni kezdett, gyorsan abbahagytam a hugyozást, nehogy valaki meglásson (kezdett világosodni), és zavaromban hátrafordultam
(mintha valaki figyelne). És tényleg. A ház ablakai, a rengeteg (harminckét) ablak, a harminckét ablak mögött, mintha mindegyik mögött ott állt volna valaki, és engem nézne, engem, azt, ahogy le se szarom a lakóközösség szabályzatát (hogy nem szabad a vécé falára hugyozni), vagyis éppen azt, hogy leszarom
azzal, hogy lehugyozom a hátsó udvar vécéjének a falát. Felhúztam hát gyorsan a nadrágomon a cipzárt, és visszasiettem a lakásomba. Visszasiettem (kettesével szedtem a lépcsőket), mert eszembe jutott, hogy elfelejtettem valamit,
hogy a lakásban felejtettem valamit. Bementem a konyhába, magamhoz vettem a kenyeresszatyromat, magamhoz vettem, vagyis magammal vittem, ahogyan azelőtt is, mindig mindenhova. Bezártam az ajtót, és megindultam a lépcsőn lefelé (másodszor). Az ajtótól a kapuig gyorsan eljutottam (kettesével
a lépcsőkön), de a kaputól a villamosmegállóig már sokkal lassabban, mert
minden kirakatnál, minden üzlet előtt, és minden utca sarkán megálltam, megálltam, hogy szétnézzek, hogy szétnézzek, meg (óvatosan) hátra is egy kicsit.
III.
Nem volt senki a villamosmegállóban (biztos most ment el a villamos, szitkozódtam), leültem hát a padra, a villamosmegálló padjára, és a kabátom zsebében kezdtem el kotorászni. A kulcs meg a lejárt villamosbérlet mellett egy
fél darab kiflit is találtam a zsebemben, visszacsúsztattam hát a kulcsot meg
a bérletet, és a kiflit rágcsálgattam. Kemény volt a kifli nagyon (visszatettem
a zsebembe), és a villamos sem akart sehogyan sem megérkezni, a velem szemben levő bokrok figyelésébe is belefáradtam, gondoltam, hogy megindulok inkább gyalog (legjobb lenne gyalog megindulni), egyedül megindulnom a juliskához, mielőtt még valakinek szemet szúrok, ahogyan így, egyedül ülök a padon, ahogyan majszolom a kiflimet, nem törődve semmivel és senkivel. De
azért bizonytalankodtam még egy kicsit, mert nem szívesen cserélem fel a biztonságos villamosmegállót a nyílt utcákkal. Meg féltem persze attól is, hogy
esetleg el is tévedhetek a városban, de aztán csak felálltam, hogy megindulok
a központ felé, a központon át a juliskához. De akkor hirtelen (az isten tudja
honnan), az egyik oszlop mögül, mellém lépett a velem szemben lakó tanár, és

1999. február

41

erőteljesen megragadta a karomat. Várja meg a villamost, gábor, mondta, ne
menjen sehova, mindjárt itt a villamos, és az majd elviszi egyenesen oda, ahova
elindult, ahova elindult, mármint a juliskához. Akartam mondani neki, hogy
engem nem gábornak hívnak, hogy biztosan összetéveszt valakivel, de az ijedtségtől még csak hörögni sem tudtam (ahogy rámijesztett), meg aztán a villamos
is tényleg megérkezett, és mire kinyöghettem volna, hogy nem, hogy én csak
a padon, meg a kiflimet, addigra már fel is tuszkolt a villamosra.
IV.
Lehet, hogy a villamos vezetőjét mégsem kellett volna lelőnöm, gondoltam
később, amikor megint magamra maradtam a kenyeresszatyrommal, meg
a gondolataimmal, lehet, hogy ő nem is volt beavatva az egészbe, de akkor, ott,
a lövés pillanatában, nem volt időm ilyen apróságokkal foglalkozni. Visszacsúsztattam a pisztolyomat a kenyeresszatyorba, gyorsan leugrottam a villamosról,
és igyekeztem minél előbb eltűnni a helyszínről. A kalauzt meg a velem szemben lakó tanárt sem akartam lelőni, csak elfelejtettem, hogy otthon kibiztosítottam a pisztolyomat, a sipítozó villamosvezetővel meg már nem volt kedvem
sokat tökölődni. A pisztolyt elő sem akartam venni, nem is volt szükség
a pisztolyomra, egészen addig, amíg tényleg gyorsan, gyorsan és egyenesen,
megállás nélkül haladtunk a juliska felé, mi négyen, keresztül a városon, le
a dombról, a park, a színház, a temető, meg az iskola mellett, mi négyen a kalauz, a villamosvezető, a velem szemben lakó tanár és én, csak amikor a villamos elkezdett körözni a város központjában, amikor hátraszólt a villamosvezető, hogy ő nem tudja, mi van, eltévedtünk, vagy valami ilyesmi, mert már
negyedszer megyünk így körbe-körbe a város központjában, csak akkor döbbentem rá, hogy ők nem oda visznek engem, ahova én menni akarok, hogy
nem a juliskához megyünk, csak akkor veszítettem el a türelmemet, és csak
akkor vettem elő a pisztolyomat.
V.
Már megint, gondoltam, már megint itt vagyok a központban, már megint
csak járkálok itt le-fel, körbe-körbe, ahelyett, hogy végre megindulnék, egyszer
már végre megindulnék a juliskához. Cella-effektus, mondtam csak úgy magam elé, és aztán még egyszer, mert még főnök koromból tudom, hogy mindent legalább kétszer kell elmondani ahhoz, hogy legyen esélye a rendnek,
cella-effektus, igen, ez lesz a jó szó, mert a börtönben is pont így, amikor
a börtönben ültem, a börtön udvarában is pont így, akkor is csak járkáltam
körbe-körbe, faltól-falig, esély nélkül, hogy esetleg kijuthatnék. Esélyem sincs,
hogy kijussak innen, gondoltam, hogy kijussak a város szélére, vagyis el a juliskáig. Vagy, ha már ki mégsem, akkor legalább beljebb, beljebb a dolgok leg-

42

tiszatáj

mélyére. Esetleg átugorhatnám a falat, gondoltam még ott a börtön udvarában,
átugorhatnám a falat, de hogy az őrök, a biztonsági őrök szétlövik a fejem, az
is holtbiztos, mert volt már rá példa, hogy gondolkozás nélkül szétlőtték egyikünk fejét. Talán, ha mindenki ugrana, de legalább egy tucatnyian, mindenki
egyszerre, lenne egy kis esély, gondoltam, lenne egy kis esélyem arra, hogy
nem engem találnak el, de akkor meg kit, mert valakit nekik is el kell mégiscsak. És mert senki sem akart velem együtt ugrani, egyedül meg járt a seggem,
mint most is, a város központjában, ahogyan ott a börtönben is, így állandóan
csak halasztgattam a dolgot (állandóan csak halasztgatom a dolgot), mindent,
mint most is a kiugrást (kiugrok a juliskához). Ha esetleg találnék egy helyet,
gondoltam, amíg járkáltam körbe-körbe, ahogy a villamosról leszállva kóvályogtam körbe-körbe a város központjában, egy helyet, egy biztos pontot,
ahol meghúzhatnám magam, ahol az üldözőim szem elől téveszthetnének,
ahonnan zavartalanul tudnám szemlélni a dolgokat, ahonnan újra lehetne kezdeni, ahonnan egyáltalán el lehetne még egyszer kezdeni ezt az egészet, ahonnan újra elindulhatnék, akkor sokkal könnyebb lenne az egész, aztán meg
majd a lendület kiviszi, vagy valami. De, mert ilyen helyet nem tudtam, egész
nap csak kóvályogtam utcáról utcára, mindenki szeme láttára, és csak amikor
már kezdett ismét sötétedni, akkor jöttem rá a megoldásra. A kocsma, gondoltam megállva a régi törzshelyem, a régi kocsmánk előtt, a kocsma lesz az
a biztos pont, a hely, ahova visszavonulhatok, ahol nem leszek szem előtt,
ahonnan majd újra megindulhatok. Ez az, gondoltam, a kocsmákban mindig is
biztonságban éreztem magam, bemegyek a kocsmába, és egy esti sörnél kipihenem a nap fáradalmait, és majd frissen, a sör után, újult erővel nekivágok
az egésznek, az útnak ki a juliskához. Be is mentem a kocsmába, ahol még
mindig a régi ismerősöm, a dezső bácsi volt a pincér, rendeltem egy sört, és
azonnal inni kezdtem. Hát te, kérdezte a pincér, a dezső bácsi, a régi ismerősöm, mit keresel itt, jó pár éve nem láttalak. A juliskához indultam tulajdonképpen, mondtam, mondtam miközben kiittam a maradék sörömet, nem tehetek róla, hogy ez lett belőle.

Miért szeretünk óvodába járni?
Mert a Józsi nekem a legjobb barátom.
És a Józsi mindennap, amikor megyünk az óvodába, korán, van úgy, hogy
már negyed hétkor, megjelenik minálunk, és a nagymamámmal, amíg én fel
nem ébredek, kellemesen elbeszélget. És az én nagymamám ilyenkor mindenfélével megkínálja a Józsit, mert ő is nagyon szereti őt, mint ahogyan én is, és
kedveskedik is neki, meg babusgatja, mint ahogyan én is. Igyad, Józsikám,

1999. február

43

mondja, kis mennyiségben ez orvosság. Ez a Józsi meg a nagymamám kedvenc
visszatérő motívuma, mindig ezen szoktak nevetgélni. Mert az én nagymamámnak erről egy története is van, amit ilyenkor mindig el is szokott mesélni. Mert az én nagymamám, amikor még nem volt az én nagymamám, varrónőként dolgozott a dombosi varrodában, és a Kiss doktor, aki sokáig csapta
neki a szelet, mindig eljárt hozzájuk a varrodába, és ezt ő szokta neki mondogatni, miközben a kezét simogatta, hogy Teruskám, kis mennyiségben ez orvosság. És az én nagymamámnak még nagyon sok érdekes története van,
Ő mindent tud, ami a világban történik, mesél nekünk a háborúról, a lánykoráról, arról, amikor jöttek, meg átmentek rajtuk az oroszok, de nekünk
a Józsival ilyenkor, azokon a napokon, amikor óvodába megyünk, nincs
időnk mindent végighallgatni. És a Józsi az nekem már nagyon régóta a legjobb barátom, mert a Józsi az nagyon erős, mert akkorák a kezei, mint egy hatalmas lapát, mert ő sokat, talán tíz évet is karatézott, meg mostanában néha
badizik is. És akkor, amikor engem a dombosi faszomgyerekek molesztálnak,
akkor én csak így csinálok, hogy Józsi, és a Józsi ilyenkor azonnal ott terem,
és szétrugdossa a tökeiket. És olyankor reggelente, amikor már én is felkelek,
és megiszom a nagymamám gyógyteáját, ilyenkor azt mondja nekem a Józsi,
hogy jól van most már, ideje volna elindulni, és én ilyenkor megfogom az
óvodástáskámat, beteszem a törülközőt, a szappant, meg az óvószereket, az orvosságaimat, megpusziljuk a nagymamámat, és megindulunk az óvodába.
Én azt hiszem, hogy az én életemnek ez a legszebbik része. Amikor a Józsival kettesben megyünk az óvodába, mert ilyenkor minden, minden teljesen
megváltozik, minden tisztára más, például a ruhánk is, az is sokkal szebb, mint
máskülönben. Meg egyáltalán minden, minden elkülönbözik. És az emberek is
a mi utcánkban, akik különben, ha egyedül megyek, csak mogorván néznek
rám, és mindenféléket mondanak a hátam mögött, ilyenkor ránk mosolyognak, és előre bólogatnak, meg minden. A mi utcánk tele van különben roncs
meg beteg emberekkel, idehelyezte őket az elöljáróság, hülye itt mindenki,
szoktuk mondani a Józsival, csak a Józsi meg én vagyunk normálisok, de ezt
csak a hátuk mögött mondjuk, ha már elhagytuk a sarkunkat. Például a Manci
néni, aki különben egész nap csak a tévét nézi, a híreket, meg a különböző
dokumentumfilmeket, az tőlem mindig azt szokta kérdezgetni, amikor kiáll
néha az utcára, hogy no, Juliskám, és akkor, te mikor fogsz férjhez menni,
meg ilyenek, pedig hol van az még, ő is tudhatná. De ilyenkor, amikor a Józsival megyünk kettesben, ilyenkor ő is úgy csinál, mintha nagyon jóba lennénk,
mintha egy mosollyal el lehetne mismásolni ezeket a dolgokat. Pedig hát,
ő tudhatná, hogy nem. Hogy nem lehet. Meg ott van a Gizi néni is, és akkor
a Gergő bácsiról még nem beszéltem.
Nem lakunk mi messze az óvodától különben, csak a Józsival mindig teszünk egy kört ilyenkor pluszban is, mert mindenféle illusztris dolgot csiná-

44

tiszatáj

lunk útközben, de ezt alig tudjuk abbahagyni. Van például egy ház is, amelyiknek a pincéjében szellemek laknak, ezt a Józsi mondta nekem, de azokat
csak nagyon ritkán lehet látni, és akkor se sokáig. Én csak egyszer láttam
egyet, de a Józsi szerint az se az volt. És a Józsival mi mindig lemegyünk ennek
a háznak a pincéjébe, és szellemes vicceket mesélünk.
És az is érdekes, hogy valahogy, akármilyen későn indulunk el mi az óvodába, a Józsival mindig elsőnek érkezünk oda, nincs olyankor ott még senki
sem. Hát, de ez aztán egy külön sóbiznisz. Mert, hogy miket szoktunk mi ott
ilyenkor a Józsival csinálni, azt talán el sem szabadna mondanom. Mert, hogy
ilyenkor rossz példát statuálunk, valahogy így, valahogy így mondják ezt
a rendőrök. Mert, ha mi a Józsival belépünk az óvoda udvarába, akkor elkezdünk ott szaladgálni le-föl, meg csúszdázni, meg körhintázni, mint a bolondok, össze-vissza, forgunk, meg ugrálunk le a hintákról, le is szakadt alattunk
már egy pár alkalommal a hinta. De a legjobban a Józsi mégiscsak azt szereti,
az uzsonnára kapott tejeskávén, meg a mákos kalácson kívül, azokon a napokon, amikor óvodába megyünk, de a többiek is lassan megérkeznek az óvoda
udvarába. Mert ilyenkor a Józsi a lányokat zavargássza, főleg azokat, akiknek
jók a lábai. A Józsi benyúlkál ilyenkor a lányok szoknyája alá, meg minden, és
kérdezgeti őket, hogy nekik ez jó-e. Nektek ez jó, nektek ez jó, kérdezgeti. És,
én legalábbis így gondolom, hogy így folyna ez egész estig, ha egy idő után
nem jelenne meg az ajtóban az az óvónéni, és nem ordítaná el magát, hogy sorakozó. És ilyenkor, amikor sorakozó van, mindenki szépen beáll a sorba, meg
megfogja a mellette álló kezét, és akkor mi is beállunk a Józsival a sor végére,
mert mi vagyunk közöttük a legnagyobbak, és akkor a Józsi megfogja az én
kezemet is. Etus, visítja az óvónéni ilyenkor a takarítónőnek, hívja gyorsan
a rendőröket, ezek már megint itt vannak.

1999. február

45

SZERBHORVÁTH GYÖRGY

A banktisztviselõ vallomása
az államügyésznek
Tisztelt főfelügyelő úr ... hogy mondja? ... államügyész úr, nem is tudom,
hol kezdjem ... hogy az elején kezdjem, azt mondja ... ezt szokta mondani
a kedvenc rádióriporterem is, mikor a betelefonáló valamit el akar mesélni, valami érdekeset, ami vele történt, de azok se tudják elkezdeni ... hehe ... és megkérdezik, hogy hol is kezdjem, és akkor ... hogy a tárgyra térjek, azt mondja ...
egész nap be van kapcsolva nálunk a bankba valamelyik zenés rádió, és munka
közbe azt hallgatgatjuk, jó zenére pénzt számolgatni, csak akkor állok meg, ha
beszélgetnek egy kicsit ... hogy a tárgyra térjek ... őszintén szólva, államügyész
úr, én aznap, mikoron ki akarták rabolni a bankot, nem is dolgoztam, mert
a főnökünk, hát tudja, a Zelenka Matyi, hát aznapra nekem szabadnapot adott
ki, hogy beírassam a gyereket az iskolába ... nagyok már a gyerekek, bizony,
a kisebbik is iskolás lett a következő évben ... és őszintén szólva én csak hallomásból ismerem az esetet ... meg megmondom én magának, elég rég is történt
... rá lehet itten gyújtani? ... hogy mit mond? hogy nem is erről a bankrablásról
kérdez engemet, hanem hogy a másodikról mondjak valamit ... ja, értem, mér'
nem mondta rögtön, hát azt hittem az első esetről kérdez ... hogy a másodikról ... őszintén szólva, arról se tudok sok mindent mondani magának ... hát én
már elmondtam egyszer a főfelügyelő úrnak .... mi .... hogy az se főfelügyelő
volt, hanem államügyész? ... de hogy-hogy csak volt?, tán nem ment betegnyugdíjba, olyan fiatal még ... megölték? ... no, ne mondja, mik vannak! ... hát
ha kell, szíves örömest elismétlem én magának, tudja, hát a gyerekek is fölnőttek már azóta, és ... hogy is mondjam, mostanság ráérőst vagyok, mert ... elhagyott az asszony, érti, egyszer fogta magát, és elment tőlem a két gyerekkel,
felpakolta őket ... akkortájt volt az a marha nagy infláció, hát tudja maga is ...
egész nap a bankban számoltam azt a sok pénzt, igaz, már géppel számoltunk,
de hát ki-be rakosgatni azt a sok köteg pénzt abba a kis masinába, csak elment
vele az idő ... éjféltájt keveredtem haza, mert ... hát tízig is eltartott a munka
olyankor, aztán olyan fáradtnak éreztem magam... be köllött térni a kiskocsmába, ott szembe a bankkal, tudja, az a kávézóféle, amibe mindenféle régi bútor van meg régi, ronda festmények ... egészen hangulatos az egész ... az aszszonynak ez nagyon nem tetszett, pedig már ő is csak tévézett esténként ...
tudja, hát a fiatalos hév, no, az lassan kiveszett belőlünk, és így kicsit csalódott
bennem, meg jött az a ... a klimax vagy mi, nem lehetett vele mit csinálni, el-

46

tiszatáj

ment tőlem ... most láttam az újságba valami reklámot, hogy a klimaxot ...
majd megnézem a patikába ... hogy a lényegre térjek, elnézést, államügyész úr,
kicsit megzavarodtam azóta ... meg, őszintén megmondva, hát ez a sok hercehurca a bankrablás körül, ez se tesz nekem jót ... szóval én már a múltkor
megmondtam ... csuda, hogy megölték a maga kollégáját!, lelőtték? ... ne
mondja, ledobták egy panelház tetejéről?!, de csak nem sérült meg más senki
sem ... úgy értve, hogy amikor leesett a földre, ugye ... szóval, a lényegre ... én
... megmondom én magának, én éppen a klozeton voltam, mindig reggel kilenc
fele kell elmennem a klozetra, hogy megreggeliztem, tudja, fél kilenctől kilencig van mindig a reggeli szünet, én tíz perc alatt megeszem, amit hozok ... mit
tudom én, tejet, zsömlét, párizsit eszek mostanság ... régen, régen az asszony
készített valamit, mindig készített, mondjuk omlettet sütött és belerakta egy
kettőbe vágott zsömlébe, ezt nagyon szerettem ... és utána még elszívok egy
cigit, most éppen ötvenhetest szívok, a háború alatt ... akkor nem lehetett
szívni, nagyon hiányzott, ez fájt a legjobban az egész háborúból, megmondom
én magának ... még ifjúkoromban szoktam rá, olcsó, de jó ... most, hála istennek, megint van ötvenhetes, hogy béke van ... no, elszívok egy cigit, és akkor
megfájdul a hasam, és ... persze elmegyek a vécére, miért ne mennék, ha köll ...
és aznap is úgy volt, hogy kilenc előtt öt-tíz perccel hátramentem ... tudja biztosan, ha már ilyen jártas az ügyben, hogy a klozet, a férfiklozet az ott van
egész hátul ... elmentem akkor vécézni, és mint mindig, most is elvittem magammal valami olvasnivalót, hát a Magyar Szót szoktam ottan olvasgatni, jár
a bankba a lap, hivatalból járatjuk ... tudja, tájékozódni csak köll mindenféléről, sose árt tudni, mi történik ... és ott végeztem a dolgomat, olvasgatás közben ... emlékszem, aznap egy érdekes bűnügyi történet kötötte le a figyelmemet ... tudja, Németországban lelőttek három benzinkutast, mind a három magyar volt, egy kis falu mellett béreltek egy pici kutat, szemben egy sportpályával ... no és valakik szó szerint kivégezték őket ... közelről lőtték őket főbe,
nem mondom, mik vannak ... de állítólag valami más lehetett az ügybe, szóval
nem rablógyilkosság volt ... éppen semmit se vittek el a benzinkútról, még
a pénzt se ... szóval mert használt autókkal is kereskedtek, és tán amiatt ... és
a rendőrség se tud semmit, a sportpálya portársa se tudott semmit, nem hallott
semmi gyanúsat ... érti, főfelügyelő úr ... ezt olvasgattam, az ilyesmi mindig is
érdekelt ... és hát mire elvégeztem a nagydolgomat ... már vagy kilenc óra tíz
perc is lehetett ... a főnök már le is szidott emiatt, hogy tíz-húsz percet is eltöltök ottan a vécén, istenem, ezt én nem tudom elsietni ... tán nem is szabad,
ugye ... és mire én kijöttem a vécéből, hát addigra ki volt rabolva a bankunk ...
hogy hallottam-e valamit a vécén ülve ... őszintén szólva nem hallottam semmit, a beleim működésére figyeltem meg az újságcikkre ... és az van, hogy
a klozett-tartállyal valami probléma van régóta, és össze-vissza csurog a víz, és
ettől a csurgástól semmi mást nemigen lehet hallani, tudja ... többször szóltam

1999. február

47

a Józsi bácsinak, tudja, a gondnoknak, hogy valamit kéne csinálni a csöpögéssel, mondjuk, hogy meg kellene javítani ... szóval nem hallottam én onnan
semmit se, csak hogy jöttem vissza a folyosón, akkor valami gyanúsnak tűnt
már, mintha nagyobb lett volna a nyüzsgés a szokásosnál ... de hát arra gondoltam, hogy a reggeli szünet miatt több a kuncsaft ... szokott ez így lenni, mit
tudom én, ha a nyugdíjat osztjuk, például ... akkor nagy a tolongás meg a kiabálás, hogy miért a reggeli szünet ... ők majd éhen halnak már, nincs pénzük,
mi meg itten reggelizünk ... hát ez, kérem szépen, nekem nem tetszik a nyugdíjasok ilyen föllépése, hát ... no meg lehet őket is érteni, persze ... nem mondom ... és hogy a lengőajtón át beléptem a terembe, akkor már láttam, hogy
valami van ... és őszintén szólva rögtön arra gondoltam, hogy kirabolták a bankot, már megest ... és hogy csodálkozva néztem, odaugrott hozzám két rendőr
... most már tudom, hogy a Mirkó meg a Szlavkó ... és lefogtak ... mire a Mici,
az egyik pénztárosnő mondta, hogy hagyják csak ezt az embert, hiszen itt dolgozik ő is ... de akkor már kattant a kezemen a bilincs, hátul, és odaállítottak
a falhoz ... mire a Mici mondta a Mirkónak meg a Szlavkónak, hogy de nézzék, ez az ember a vécén volt ez idáig, hát ő nem betörő, hát nézzék, szegény
még a sliccit is elfelejtette begombolni ... de a két rendőr köntörfalazás nélkül
azt mondta, kuss, álljanak maguk ketten a falhoz, ne falazzanak itt egymásnak,
gyanúsak e nélkül is – odalöktek bennünket ... arccal a fal felé, mondták ... és
akkor már hallottuk, hogy megérkezett a bankigazgató, és ideges és szentségel,
hogy mi a kurva fasz van a bankkal már megint, hogy-hogy csak a riasztás után
tíz perccel ért ki a Mirkó meg a Szlavkó ... és hát, hogy úgy mondjam, államügyész úr, mindenkit elküldött az anyjába ... és mi megszeppenve álltunk a falnak fordítva, a Micivel ... és a Mici egyszer csak megkérdezte, hogy begombolja-e a nadrágomat ... mivel, tudja, neki nem tettek fel bilincset, hiszen ő ott
ült a pultnál, amikor jöttek a bankrablók ... és erre én csak azt mondtam, hogy
megköszönném magának, Mici ... és a Mici szép lassan odatette a jobb kezét,
de nem a gombokhoz nyúlt, hanem benyúlt a nadrágomba ... és megfogta a ...
a ... hát, tudja, megfogta akkor a nemi szervemet ... és elkezdte lassan simogatni ... és, és az rögtön megkeményedett, a Mici meg fogta egyre ... mondtam,
hogy Micike, mit csinál maga ... de ő csak felém fordította a fejét és mélyet pislantott a nagy fekete szemeivel ... és hirtelen kellemes bizsergést éreztem minden tagomban, mint amikor még fiatal voltam, és a feleségemmel még nem is
voltunk házasok és alkalmi helyeken szereztünk egymásnak örömet ... mire
a hátunk mögül a Mirkó odaordított ... maguk ketten ott, jöjjenek csak ide! ...
és hát akkor a Mici gyorsan kirántotta a kezét és begombolta a sliccemet ... én
másról, államügyész úr, tényleg nem tudok beszámolni ... én nem hallottam
a banditákat, hogy a hátsó kijárat felé a vécé mellett elrohantak volna ... nem
hallottam semmiféle lábdobogást, hát mondom, csöpög a víz, még ma se javította meg a Józsi bácsi ... csak a Szlavkó találta ki ott rögtön, hogy aha, ez állí-

48

tiszatáj

tólag kinn volt a vécén a betőrés ideje alatt, ez gyanús nekem, mondta ott
a Szlavkó a főfelügyelőnek ... és akkor a főfelügyelő mondta, vigyék el ezt az
embert kihallgatásra, előzetesen letartóztatjuk... és hát elvittek ... akkor hallgatott ki az az államügyész úr ... szegény, milyen fiatalon ... rendes embernek
látszott pedig ... de mondja már, nem volt valami sövény épp ott, vagy bukszus, bokor, ilyesmi, hogy fölfogta volna az államügyész urat az esésbe? ... nem
volt ... hát tényleg kár ... no aztán, gondolom, tudja, szabadlábra helyeztek, és
akkor találkoztam a Micivel, és hát ... tudja, elég jó volt vele ... pár napig nagy
volt a boldogság meg a bolondság is, ugye ... de végül is ő is otthagyott ... azt
mondta, csalódott bennem ... azt hitte, hogy én tényleg a bankrablók közé tartozom ... és engem ez oly izgalmassá tett a szemében, hogy ... hogy rögtön
megkívánt ... de aztán meggyőztem, hogy semmi közöm az ügyhöz, én tényleg
csak a nagydolgomat végeztem el kinn a klozeton ... és akkor otthagyott ő
is engem.

1999. február

49

NYÁRFÁS ALITTA

A tükörben II.
Dermedt mozdulatlanság fagyott a tájra, a sárkány rémisztő ordítása hallatán. A vérfagyasztó hangot a csend üvöltése követte. A mélység gyomra
görcsbe rándult, és a gyökerek recsegve szakadoztak, ahogy a föld hullámzó
táncba kezdett. A hegyek hatalmas robajjal dőltek el, síkká feszítve, köztük
a dombos (???). A duzzadó erek vöröslő cseppeket sajtoltak a levelek hegyére,
majd hideg szellő vonult el fák között. A sárkány utolsót lélegzett, s nem is
volt már szűz a lány, de a te vágyad, hogy újból megszüless, testi-lelki szerelemben fogja összeforrasztani a férfival! – mondta az ősz hajú, bátorító, kedves
mosollyal. A bolyongó lelkeknek az egyedüli gyógyír az újbóli megtestesülés
azok között, akiktől nem tudtak elszakadni haláluk után – folytatta. Így legalább te is felismerheted, hogy a táltosok nem is azok, aminek nevezik magukat. No, persze, te sem vagy Nyárfás Alitta, a füleden ülsz?! Nem szeretem
a nevemet, mindenki csak kinevet érte. A Józsi is mind rajtam röhög, meg mutogat, amikor a tanító néni fölszólít, hogy Nyárfás Alitta. Senkinek sincs ilyen
neve, csak nekem. A Józsi mindig kicsúfol, hogy meghúzom a copfodat, miért
nem hordasz szoknyát, meg a lányok közé lök, hogy menjél gumizni a szünetben. Apa azt mondja, hogy ez is egy leánynév, de én hiába mondom neki, ő akkor még jobban kinevet. Máma is egész nap csak csúfolt. A tornaórán azt
mondta, hogy a lányok nem tornagatyában vannak, meg lökdösött, hogy menjek a lányok közé kiütőcskézni. Nem szeretem a Józsit, mert mindig bánt. Apa
azt mondta, üssek vissza ha bánt, de én nem szeretek verekedni.
Bumm! Nagyon megijedtem most, mert a tanító néni a fejemre vágott.
Most is mindenki rajtam nevet, mert én sose figyelek, amikor fölszólítanak.
A tanító néni kiküld, hogy vizezzem meg a szivacsot. Mindig engem szokott
kiküldeni, mert én sose figyelek. Kimentem a vécébe, és megvizeztem a szivacsot, aztán az udvarra, és átmásztam a kapun. Oda mentem a Peti bácsihoz
a piactéren. A Peti bácsi mindig ott szokott ülni a piactéren a padokon.
A Józsiék őtet is mindig csúfolni szokták. Butterer Peti hülye! A Butterer Peti
hülye! – szokták kiabálni neki. Most is a szünetben a Józsi megdobálta kavicsokkal, és amikor a Peti bácsi fölkelt, akkor gyorsan beszaladt az iskolába.
Oda a Peti bácsi nem mert utánamenni. Nem szeretem a Józsit, mert mindig
rosszalkodik. A Peti bácsi szája be volt dagadva, és folyt a vér belőle, mert
a Józsi biztos eltalálta kaviccsal. Odaadtam neki a szivacsot, hogy törölje meg
a száját. Én nem vagyok olyan, mint a Józsiék, én még sose bántottam Peti bácsit. Szoktam vele beszélgetni is. Amikor odaadtam neki a szivacsot, nem tö-

50

tiszatáj

rölte meg a száját, hanem megkérdezte, van-e krétám is. Odaadtam neki egyet,
és elkezdett irkálni a padokra. Megmondtam a Peti bácsinak, hogy én se szeretem a Józsit, mert engem is mindig kicsúfol, hogy énnekem lányos nevem van.
A Peti bácsi megkérdezte, hogy hogy hívnak. Leírja a padra a nevemet, mondta.
Mondtam neki, hogy Nyárfás Alitta. De a Peti bácsi nem is tud írni, mert azt
írta le a padra, hogy Sáfrány Attila. Hiába mondtam neki, hogy engem nem
így hívnak, hanem Nyárfás Alitta. Jót nevettem, hogy engem Sáfrány Attilának hívnak. A Peti bácsi is nevetett, én meg el is felejtettem, hogy iskolába
vagyok, és elindultam haza. A Peti bácsi is jött velem.
Otthon aztán be volt zárva a kapu, nem tudtam hova ment anya, máma
nincs piac. Én bemásztam a kapun, hogy majd biztos rögtön jön, csak átment
valahova a szomszédba. Az ajtó az nyitva volt, és én bementem a szobába. Aztán hallottam, hogy anya otthon van, mert nyikorog az ágy. Biztos lefeküdt
aludni. Anya! – szóltam neki. Erre úgy megijedtem, mert a pokróc alól hirtelen a Gyula bácsi ugrott ki, aztán meg anya meztelen. A Gyula bácsi rögtön
felöltözött, és elszaladt. Én nagyon megharagudtam anyára. Sírtam is, de anya
csak hallgatott. Meg se kérdezte, hogy miért jöttem haza. Én nem szeretem
a Gyula bácsit, mert mindig csak mosolyog rám, csipkedi az arcom, meg azt
kérdezgeti, hogy hogy van komám Alitta, meg ilyenek. Olyan randa volt,
hogy meztelen voltak, én nagyon megijedtem, és sírtam is. Anya nem is beszélt hozzám, csak mérgesen nézett rám, én meg kimentem a Tappancshoz az
udvarra. Sokáig kint ültem, és simogattam a Tappancsot.
Egyszer csak apa rontott be a kapun, és kiabált anyára, hogy hol volt,
a gyárba telefonáltak, hogy a gyerek eltűnt az iskolából, sehol se találják, itthon
meg senki se veszi fel a telefont. Anya azt mondta, hogy biztosan véletlenül
félretette a telefont, én meg hazajöttem, itthon vagyok, ne idegeskedjen. Elkezdtem félni, apa engem sose vert meg, de most olyan mérges volt, amikor
odajött hozzám. Nagyon mérgesen kérdezte, hogy hogy kerültem haza. Apa
még sose nézett ilyen mérgesen rám. Én nagyon féltem, hogy most mi lesz.
Megmondtam apának, hogy a Gyula bácsi ott volt az ágyban anyával meztelen. Erre apa elhallgatott, és elment. Ezt jól megúsztam. Este mikor hazajött
részegen, akkor odamentem hozzá. Mikor apa berúg, akkor mindig mosolyog,
és simogatja a fejemet. Most nem mosolygott, de azért én odamentem hozzá,
hogy megmondjam, hogy az Alitta az nem is lányos név. És apa azt mondta,
hogy NEM IS FIAM! Mikor azt mondta, hogy NEM IS FIAM, akkor sírni
kezdett apa, és megsimogatta a fejemet. Én pedig nagyon boldog voltam.

1999. február

51

PRESSBURGER CSABA – SAUL

„Másként nem lehet ebbõl megélni”
Ars poeticáktól megcsömörlött valónk,
pusztuló kialakulónk,
elkötelezendő készség,
csakis meghatározott irányba dőlő merészség.

Re-vers
Úgy döntöttem,
verset írok,
rím alá rendelem a szót
én tökfilok.

Gúnyolódó felezgetõ
Írok én egy verselemző
Tetszésének megfelelő
Szabályosan rímeltetett
Ütemező szörnyeteget.
Magyar vers és ősi forma
Térjünk vissza a kőkorba
Szerezzünk be agyagtáblát
Véssük bele a kokárdát.

Fecskék, menjetek haza!
Fecskék, menjetek haza!
Nem tesz nektek jót az itteni levegő.
Induljatok haza Afrikába, no, nyomás!

52

tiszatáj
Holnap már nem akarok belőletek
még hírmondót sem látni.
Nem bírom, amikor nekirepültök a biciklimnek,
és bedarál benneteket a küllő.
Nektek is jobb lesz, no.
Nem fogok könyörögni.
Lőni fogok.

1999. február

53

PAPP P TIBOR

Discourse Dombos
A SZÉTFUTÁS LAPJAI
negyedik x futás
Én vagyok a papnak a fia, de én vagyok a pap is, de csak mint saját fiam lövöm le
a kertészt a filmben, mint pap nem szerepelek, az más. Itt viszont a saját apám vagyok és
a smasszerek kegyeltje. Úgy mondják, smasszer az, aki nem ijed meg a saját árnyékától,
és spórol a levesporral.
Garaczi László: A megtartó fegyház. = Uő.: Tartsd a szemed a kígyón. Holnap Kiadó
Budapest 1989, 21–22.
Amikor azt javaslom, hogy a szimbolikus nyelvet kössük az önmegértéshez, akkor
a hermeneutika legmélyebb vágyának kielégítésére gondolok. Minden interpretáció arra
törekszik, hogy egy bizonyos eltávolodást és távolságot győzzön le: azt, amely az értelmező és aközött a már letűnt kultúra között feszül, amelyhez a szöveg tartozik. Azzal,
hogy legyőzi ezt a távolságot, azzal, hogy a szöveg kortársává válik, az egzegéta magáévá
teheti az értelmet, az idegent sajáttá, a sajátjává akarja tenni, vagyis amikor a másik megértésén fáradozik, saját magát akarja jobban megérteni. Így minden hermeneutika, nyíltan vagy burkoltan, önmagunk megértése a másik megértésének kitérőjén keresztül.
Paul Ricoeur: Létezés és hermeneutika. = A hermeneutika elmélete. (Szerk. Fabiny
Tibor) Ikonológia és Műértelmezés 3. Szeged 1987, 236.

Hej, történetek1. – Dombos/Lankás: 2 in 1. (Egybeolvasat.)
Sáfrány Attilának
Mesélik az öregek, hogy Buterer Péter, mielőtt Dombos leggazdagabb írójává vált, egy
éhenkórász alkoholista volt, olyan szegény, hogy nem vehetett részt a pártüléseken,
mert a hasa korgása zavarta a dombosiakat.
Mirnics Gyula: Az angolvéce komplexus. = Dombosi történetek. Symposion, Szabadka,
1998, nyolcvanhét.

...: a doktrína a közléseket a beszélő alanyokon keresztül kérdőjelezi meg, abban
a mértékben, amennyiben a doktrína mindig jelértékű, egy előzetes hovatartozás megnyilvánulása és eszköze; e hovatartozás osztály-, társadalmi helyzet, faji, nemzetiségi
vagy érdekjellegű, formája lehet harc, lázadás, ellenállás, vagy elfogadás. A doktrína az
egyéneket bizonyos típusú közlésaktusokhoz köti, következésképpen eltiltja őket az
összes többitől; viszont bizonyos típusú közlésalakulatokat arra használ fel, hogy öszszekösse az egyéneket, ugyanakkor megkülönböztesse őket mindenki mástól. A doktx
1

Továbbra is a neki látszana talán a leginkább kézenfekvőnek, mégis inkább passzol az át, de
leginkább az el.
(Hej, történetek) Aaron Blumm műfaj-meghatározása, mely – vélhetőleg – a kisebbségi közegben dúló, s igen erősen támogatott helytörténet-írási konjunktúrát célozza, de egyúttal az
anekdotázó magyar prózahagyomány (hős)múltját is megidézi – legalábbis számomra.

54

tiszatáj

rína kettős uralmat valósít meg: a diskurzusokét a beszélő alanyokon és a beszélő
egyének legalábbis virtuális csoportjáét a diskurzusokon.
Foucault, Michel: A diskurzus rendje. = Holmi 1991/7, 879.
Ameddig a szem ellát! (Kfp.)
Az irodalmi közvetítés nem szívesen dob piacra csomagszerű válogatásokat. Erre
csak ha a kortárs tendenciák alakulásáról kíván tájékozódni – s akkor is szúrópróbaszerűen, külhoni szerzők és/vagy folyamatok afféle kontrollcsoportként történő
szemrevételezése során – szorítkozik folyóírásunk. Ez alól a bejáródott gyakorlat alól
a határon túli magyar irodalmak alakulásának nyomon követése, illetve fiatal (nemzedéki) csoportok bemutatása esetében hajlandó eltekinteni az egyetemes magyar irodalmi nyilvánosságot alakító hallgatólagos konszenzus. A Magyarországon még szakmai körökben is csak korlátozott ismertségnek örvendő Discourse Dombos.®-hoz általam – nem minden szerénytelenség nélkül – vállalt kontextus gyártási kísérlet így két
okból is legitimnek tekinthető: a.) a kontextualizálandó diskurzus, bár önnön virtualitásának hangsúlyozására nem kis energiát fordít, elérhetőségi médiumai2 tekintetében
túlnyomórészt vajdaságinak, azaz határon túlinak számít; valamint b.) az azt alakító
szerzői funkciók még nem örvendenek teljesítményüket megillető presztízsnek, így
– a honi kanonizációs gyakorlat elvárásainak megfelelően – fiatalként és egyúttal – mivelhogy nemegyszer közös emblémával (Discourse Dombos.®) szignálják megszólalásaikat3 – nemzedékként is számon tarthatók.
[Annak legitimitása, hogy e kísérletre jómagam vállalkozom már korántsem enynyire egyértelműen indokolható meg. Nem lenne ildomos letagadnom, hogy egykoron magam is szívesen vettem, ha az immár több alkalommal megidézett embléma
mögött rejtezők közé engem is (PpT©) oda gondolnak, bár primér (szépirodalmi) szöveggel soha nem szerepeltem a csoportban, azonban már jó két esztendeje formális és
informális tagságomat a vajdasági irodalom szervezeteiben – többségükben irodalmon
kívüli okokból kifolyólag – szüneteltetni vagyok kénytelen, így talán bizonyos fokig
rendelkezem azzal a tér/időbeli távolsággal, mely a Dombosi történeteket létrehozó
közeg értelmezését esetlegesen elősegítő kontúrok felvázolásához jogalapot biztosít
a számomra. (Ezennel ünnepélyesen megfogadom, hogy a továbbiakban, a diskurzus
működési feltételeinek taglalásakor, igyekszem tartózkodni a saját beteljesületlen elvárásaim számonkéréséből adódó /ön/értelmezési redukcionalizmustól.)]
Először talán a diskurzusba való beletartozás feltételeit kellene explikálnom: a Discourse Dombos részesének tekintek minden olyan 1.0. szépirodalmi szöveget, mely
tartalmazza 1.1.0., vagy utal 1.2.0 a diskurzust névadóként lokalizáló Dombos helyiség- (esetleg táj)névre; illetve a Dombosi történetek c. válogatásba reprezentatív szerzőként bekerült három szerzői funkció (1.1.1 Aaron Blumm, 1.1.2. Mirnics Gyula, 1.1.3.
Szerbhorváth György) által jegyzett minden szépirodalmi alkotást, valamint azokat
a nem szépirodalmi szövegeket, melyek önértelmezik 2.1.0 (interjúk, naplórészletek,
esszék), illetve 2.2.0. értelmezik (kritikák, recenziók, tanulmányok) az első főcsoportba sorolt szövegeket. (Még mielőtt bárkit elriasztanék, jelzem, hogy a fenti besoro2
3

(elérhetőségi médium) Symposion – Szabadka, Táltos – Kishegyes, Új-Vidéki Műhely – Újvidék.
(közös emblémával szignált megszólalások) Ez a gyakorlat a Symposion 1995/4-es No 006
számával vette kezdetét.

1999. február

55

lás által létrehozott szövegkorpusz egyelőre még nem igazán mondható terjedelmesnek, aggodalomra inkább csak a hozzáférhetőségének esetlegessége adhat okot.)
A diskurzus értelmezésének legkézenfekvőbb, bár korántsem a legkarakterisztikusabb forrása a már említett antológia Aaron Blumm – Szerbhorváth György – Mirnics Gyula: Dombosi történetek. Szabadka, 1998, százkilenc p.4, hisz a könyvformában való (újra)közlés a diskurzus dialogicitásának kimerevítésével a feltérképezendő
keretfeltételeket is elfedi előlünk, a neki tulajdonítható reprezentatív jelleg azonban –
mivel szerkesztő nincs a kötetben feltüntetve, nyugodtan tekinthetjük kollektív teljesítménynek a válogatást – árulkodó is egyben, hisz a be nem került írásokkal összevetve következtetni lehet az azt létrehozó szerzői funkciók irodalmi (ön)értékrendjére.
(Nos, e tekintetben előrevethetem, hogy a teljes diskurzus tanulmányozása a már említett dialogicitással kapcsolatos dimenziókon túl is sokkal kecsegtetőbbnek bizonyulhat
– legalábbis ez az én értékítéletem.)
*
És íme, már meg is érkeztem a becserkészendő terület centrumába. Már látom is az
irodalmi régió (tudóskodva area) álomhatárán a közizgatási táblát: DOMBOŠ. Persze
az ellenség megtévesztése céljából – hisz az általános honvédelmet és társadalmi önvédelmet (ONO i DSZ) erre fele négy szemeszteren át (volt) szokás oktatni az egyetemen – nem ritka a LANKAŠ jelalakot felvonultató tábla sem. Egy magát profiként
aposztrofáló rendszerkritikust azonban nem téveszthetnek meg sekélyes praktikák; aki
mellé beszél, az is belebeszél. (Még szerencse, hogy időben explikáltam a diskurzusba
való tartozás feltételeit.)
Hej, történetek. (Két tudás egy csárdában. )
A Discourse Dombos szövegszálainak további bogozgatásakor célszerűnek látszik
egy keveset a Táltos néven futó, szakmai (elit irodalmi) berkekben5 – egyelőre – nem
túl nagy reputációnak örvendő irodalmi médiumnál is elidőzni. Ennek csak egyik oka,
hogy e lapban találhatók meg legnagyobb számban és arányban a diskurzust képviselő
szövegek. (A húzósabbak, a nagyobb kanonizálhatósági potenciállal bírók ugyanis
a Symposion illetve az EX Symposion számára lettek mindeddig tartalékolva.) Szövegek
közötti interakció – legalábbis ami a tartalmi felhomályosításon [Hogyan is rabolták ki
valójában a Vajdasági Bankot?] túlmenőket illeti – azonban csak a Táltos hasábjain alakult ki, diskurzus(ok)on belüli/(közötti) szemléleti rivalizálással csak a DOMBOS/
LANKÁS relációban találkozni.
Most pedig következzék a DOMBOS/LANKÁS ellentétpár (vagy inkább komplementer fogalmak) geográfiai státusával6 való el/leszámolás: Az értelmező szótár
szerint a kritikus magasság/mélység mindkét esetben a tengerszint feletti 200 méter.
4

5
6

(százkilenc p.) Kérem bocsássák meg nekem, hogy az elnézhetőnél egy picivel több írásomban a redundáns adat, de új (nemzedéki) termékről lévén szó, nem kis szerepet szánok
a nyomatékosításnak.
(szakmai [elit irodalmi] berkek) A kisebbségi irodalmak berkeinek természetéről bővebben
l. Sántha Attila: Az elkülönböződött nemzet. = Tiszatáj 1997/8, 66–67.
(geográfiai státusz) Az anyaországi 'emigrációban eltöltött évek' alatt a legnagyobb intellektuális izgalmat az tudja/ta számomra okozni, amikor az elektronikus médiában valamely jugoszláviai ex-honfitársam, vagy ex-jugoszláviai sorstársam nyilatkozatára akadva azt igyekszem megjósolni, hogy az őt faggató médiaértelmiségi az ÚJVIDÉK szintagmát vajon helyvagy tájnévként fogja használni.

56

tiszatáj

A limit tehát azonos. A diskurzus/dialógus utótagok is tekinthetők – kisebb megszorítással7 – szinonimapárnak. A tét a nézőpont elfoglalása. Illetve a vonatkoztatási csoportok kijelölése. Mert a tárgyalt szövegkorpusz jelölői azonos pozícióból indítják értelmezési stratégiáikat, de ellentétes irányba szövik tovább jelentéshálóikat. (És itt kell
köszönetet mondanunk a [kon]posztoknak, mert felszabadították számunkra, naiv olvasók számára, a sokáig a szerző intenciójának adekvátság-rabságában elgondolt jelentést.) A maguk felett legitimnek elismert értelmezési rendszer hatalmi viszonyai konstituálják e széttartást. Mindkét elnevezés túl látszik mutatni önmagán, azaz jelöli
a választott vonatkoztatási csoport önnön helyzetéhez képesti irányát. Dombos esetében a tájból való enyhe kiemelkedésre helyeződik a hangsúly, a lanka ezzel szemben
a lejtőre fókuszál, amihez még a lankad konnotációs láncszem is könnyen mobilizálható. Ilyenként DOMBOS az ún. magas/elit irodalom babérjaira pályázik [Regényhős,
az még lehetek, ha másképpen nem, hát mint saját regényem hőse. Ennek megfelelően eredeti tervem az volt, hogy magam is megpróbálok felsorakozni a manapság divatos prózaírok mögé/ / vagy netalán közé, s ennek megfelelően keresek témát/ / s az ehhez dukáló
stílusban mesélek. /Szerb/Horváth György: Véraláfutás. = Symposion 1995/4, No
006 30.], LANKÁS viszont lefelé figyel, amikor saját önépítésének (Bildung)8 elveit
vázolva az őt létrehozó falusi közösség 'néplelkére' apellálva igyekszik legitimálni létezését [Néhány szót lokális jellegünkről. Ilyen csak analóg módon létezik. Arról van szó,
hogy az emberben ez a se-se behatárolódás a szívben találja meg otthonát. Az analógia realizálta magát, amikor egy területi egység, nevezetesen Bácska szívében, Kishegyesen megteremtődött a szív szellemiségét képviselő folyóirat /a Táltos/, ezért lett /Kis/Hegyes, mások Dombosa, a mi Lankásunk! Lankás: egy gondolatiság térnyerése. Sáfrány Attila:
A lankási tér. = Táltos 1996/1, 2.].
A Lankási Dialógus egyfelől tehát tisztában van saját be nem vettségének bebetonozottságávál, az általa képviselt tudás (és megszólalási mód) szépirodalmi diskurzus-képtelenségével, másfelől viszont nyitottságával igyekszik elmosni a közte és
a Dombos Discourse közötti külömbséget, ami – a közös alapot képező szövegek
alulretorizáltsága következtében, hol az imitált dilettantizmus és a dilettáns őszinteség
közötti határmegvonás nem egyszerű feladat – nagyjából sikerül is9 neki.
A két megidézett transzdiszkurzív pozíciót elfoglalni látszó szerzői funkció intuíciói, bár kellő olvasói elhatározás után beleinterpretálhatóak egy-egy általuk jegyzett10
szépirodalmi túlsúllyal11 bíró szövegbe is, ön/diskurzusértelmezéseikben 'érhetők tet7

8

9
10
11

(kisebb megszorítások) A megszorítások inkább az utóbbi (LANKÁS) fogalomra értendők,
ahol a diskurzus disszeminatív többértelműsége a magát eleve vesztesként pozícionáló fél
demonstratív párbeszédkészségére redukálódik.
([Bildung]) A (szöveg)testépítésnek nagy hagyományai vannak a tárgyalt régióban, hogy csak
a népszerű Kredencz zenekar A józsi, a gábor meg a gyula badizik... kezdetű, méltán slágerré
vált delíriumára utaljak.
(nagyjából sikerül is) Az elfedni kívánt külömbség, sajátos módon, éppen az azt elfedni kívánók megszólalásaiból kiszüremlő látens kisebbségérzet következtében válik észlelhetővé.
(általuk jegyzett) Az antropomorfizálást elkerülendő, talán megfelelőbb lenne az x© által határolt kifejezés.
(szépirodalmi túlsúly) A diskurzus játékterének határkijelölésére csak ideológikus pozícióból
lehet igényt formálni, ebből következően a szépirodalmi környezetben megjelenő szövegeknél is felborul olykor az (ön)reflexiónak és az irodalmiságnak az alrendszeren belül is identikusnak tartható/andó aránya.

1999. február

57

ten'. Ebből a szempontból prediszkurzívnak tekinthető [Szerb]Horváth György Faluvég. (Új Vidéki Műhely 1993/2 No 5 10–11) c. esszéje, melyben felvonulnak a majdani
szövegközösség legfontosabb toposzai (a kastély, a temető, a vasútállomás, a falu bolondja) és – ami ez esetben talán még inkább fontos – az azokat többé-kevésbé
koherens értelmezési keretbe gyűjtő értékítéleti háló. És ezennel van szerencsém ünnepélyesen bejelenteni, hogy az előbbi félmondatban hangzott el talán a legegyértelműbben írásom központi kijelentése, azaz: jómagam a dombosi/lankási történeteket
aránylag jól elkülöníthető szövegkorpuszként (bizonyos [akár esetlegesen 'egymásra
találó'] szerzői funkciók által határolt szövegek közösségeként) kezelem, melyek határai mind az elbeszélés módja(i), mind az elbeszélés tárgya(i) tekintetében megragadhatók, ezzel szemben a Dombos Discourse és a Lankási Dialógus – az én olvasatomban –
egy-egy, a Stanley Fish nyomán bevezetődött, s az egyetemes magyar irodalomtudományban is meghonosodni látszó szakszó alapján – még alig körvonalazódott szabálykészlettel bíró – értelmezési közösség (az önjelölt tagok – tagságukat bizonyítandó [önként és dalolva] – alkalmazta interpretációs módszer), illetve ezen kialakítandó értelmezési közösségek (dombosiasan/lankásiasan: olvasókör) konstituálódására bejelentett
transzdiszkurzív szerzői funkció igénye. Mondtam volt, hogy az általam tárgyul választott szövegközösség határai – szerény véleményem szerint – mind az elbeszélés
módja(i), mind az elbeszélés tárgya(i) tekintetében megragadhatók, de – ha jól olvasom
az eddig megjelent, s hozzám is eljutott recepciót12 – a tisztelt nagyérdeműt, és sajnos
a profi értelmezőket is kénytelen vagyok ide sorolni be, egyelőre sokkal inkább érdekli, hogy 'ki' (szerző) és főként, hogy 'hogyan' (konklúzió: csúnyán – azaz: a stílus),
semmint az, hogy 'mit' (tárgy), és 'mi módon' (narráció) beszél.
Nicsak, ki beszél? (A szerzői elv gyengítése.)
Az imént vázolt benyomásomnak engedve most én is a szakmai szempontból marginális, de a tárgyalandó diskurzusokat futtató közegben a legégetőbbnek tűnő kérdésre kísérelnék meg választ adni (Nicsak, ki?): nos, az az ember (jelen esetben: PpT©
szerzői funkció) érzése, hogy a [ju.]mi irodalmunk13 lokális bazárjában (tőzsdének
egyelőre nem merném nevezni) igen jó ára és keletje van az esszéista/publicista
([ön]reflexív) redukcionalizmusnak, azaz a szerző (a 'ki'), a narrátor (a 'mi módon') és
a főhős (a 'mit') nagyvonalú egybemosásának, minek okán a kisebbségi magyarórák
után/mellett – az irodalmi makrodiskurzus teljes balkanizálódásának látszatát elkerülendő – talán nem ártana néhány ének-órát14 is adni/venni.
Van egy olyan, kellően már intenciótulajdonító jellegéből adódóan sem argumentálható, sanda gyanúm, hogy ez a redukcionalizmus – a későmodernitás individualizációs programján túl – abból a hitből táplálkozik, hogy a triász első tagjának megraga12

13
14

(az eddig megjelent recepció) Amely legnagyobb sajnálatomra nem lép túl a recenzió kínálta
kereteken, bár – mentségére felhozandó – eleddig csak napi- és hetilapok hasábjain volt szerencsém vele találkozni.
(a [ju.]mi irodalmunk) Engedtessék meg nekem, hogy ismét ezt a nosztalgikus, a beletartozás
folyamatosságát sugalló terminust használhassam.
(ének-óra) Az 1994/95-ös tanévben a Németh Gábor© jelsor révén ismertté vált szerzői funkció antropomorfizálódott mása Énekóra cím alatt hirdetett az irodalomban (mi) előforduló
én([ön]kép)ekről elbeszélgető szemináriumot Szegeden a JATE BTK Összehasonlító Irodalomtudományi Tanszék irodalomelméleti speciális képzésének Az író olvasatai c. állandó,
vendégelőadók által prezentált kurzusa keretében.

58

tiszatáj

dásával a másik kettő15 is jól kézben tartható. Remélem itt nem csupán az a Foucault-i
ihletésű kényszerképzet beszél ki belőlem – természetesen a nyelv, a kisebbségi, azaz
a marginalizálódó/ott nyelv által –, miszerint az irodalom sem maradhat mentes
a diszkurzivitás hatalmi (megjelenési formáit tekintve hatalmaskodó) jellegétől. Számon tartani pedig igazán csak úgy lehet, ha ellenőrizhető a beszélők hitelessége, ha
faktualizálható a fikció, ha a szöveg által prezentáltak, mint a megnyilatkozó individuum önreprezentációja érhető tetten és kérhető számon, azaz akkor jó, értékelhető
a szöveg, ha problémamentesen összehangolható a megnyilatkozó és a kinyilatkoztatás.
A fenti koncepciózus konklúzió természetesen ismét csak foucault-i ihletésű16, s elhangzása után immár azt is az igen tisztelt olvasók tudomására illene hoznom, hogy
jómagam mit is értek az ezen írásban (is) oly szívesen alkalmazott diskurzus szakszón,
ám mielőtt erre bővebben kitérnék, még indokoltnak látom megidézni a szerzői elv
gyengítésének alapjául szolgáló (poszt)hagyomány egyik, irodalomtudományos mezőnk Farkasembere által magyari nyelven megkonstruált rezüméjét:
A literátor mint élő személy illetve mint egy intézményrendszer közegében publikus mű
szerzője illetve mint az e műben narráló én közötti hármas különbségtevés, amelyet Foucault nevezetes írásában17 végrehajt, saját álláspontjáról szemlélve problematikus. Foucault
célja világosan az, hogy megakadályozza a szerző individualizációját, illetve hogy az elmélet gyakorlatában érvényt szerezzen annak a tényként kezelt belátásnak, hogy a szerzői
funkció számos énnek, számos szubjektumnak és számos pozíciónak adhat teret. Különböző című művek azonos nevű szerzői nem azonos individuumok. Foucault azonban tudja,
hogy e belátás egyáltalán nem általános. E monolit szerzőkkel dolgozó diszkurzusba való
belépése, és e belátásának [az] érvényesítési kísérlete azzal a stratégiával történik, hogy egy
helyett három különböző „imaginárius fixációt” hoz létre. Ez eléggé provokatív ahhoz, hogy
a diszkurzus résztvevőinek a figyelmét ráirányítsa előfeltevéseik kérdésességére...
[E koncepció alapján]18 nem az tűnik a leghatékonyabbnak, ha egy szubsztanciális entitásból hármat csinálunk, hanem ha arra irányítjuk figyelmünket, hogy az entitás nem lehet
szubsztanciális. Ismétlem, függetlenül a „Mi a szerző?” érvelésétől, Foucault elgondolása is
ugyanez. Farkas Zsolt: Fixáció és fluktáció háborúja, amint megmondatott. = uő.:
Most akkor. Filum, Budapest, 1998, 49–50.
15

16

17
18

(a másik kettő) Ami három, hisz sokszor felcserélődik az általam kellően eddig nem explikált 'hogyan' és 'mi módon' közötti külömbség megtétele. A 'hogyan'-ként felvillantott
stílus-problematikát ugyanis az általam (is) irodalmiasítani kívánt funkcionalista társadalomszemlélet külsősként próbálta megtenni a művészetek alrendszereinek médiumává; ezzel
párhuzamosan az irodalom önépítő alrendszerében a 'mi módon'-ként jelölt narratológia
vált a par excellence irodalomtudománnyá. Sajnos a [ju.]mi ezekről a mindennapi gyakorlat
szintjén – s itt nem elsősorban a magát az irodalom tudományos régiókba helyező hányadára
gondolok – nem igazán kíván tudomást venni, azaz 'narratológia gyanánt' csak az elbeszélő
személye foglalkoztatja, a stílus pedig csak mint a szép – értsd: irodalmilag bevett – beszéd(mód) érdekli.
(ismét csak Foucault-i ihletésű) V.ö.: A szerzőnek mint a szignifikációt uraló és ellenőrző abszolút prezenciának az elgondolása általában egyúttal ideális, immateriális, zárt értelemegészekként
gondolja a műveket, míg a szerzői elv gyengítésének hívei a több értelemben is limitálhatatlan
intertextus szövegébe ágyazottnak. Farkas Zsolt: Fixáció és fluktáció háborúja, amint megmondatott. = uő.: Most akkor. Filum Budapest 1998, 50.
(Foucault nevezetes írása) Foucault, Michel: Mi a szerző? = Világosság 1981/6, 26-35.
([E koncepció alapján]) A tematizált probléma lacaniánus kibővítésétől egyelőre meg szeretném kímélni ezen írás célközönségét.

1999. február

59

A diskurzus terminushoz visszatérve, a másik immár (nem foucault-i értelemben)19
klasszikussá vált Foucault szöveg (A diskurzus rendje. = Holmi 1991/7, 868–889.) végén, fordítói jegyzetében Török Gábor ismerteti a francia discours szó használati értékeinek hálóját (beszéd, előadás, közlés, szöveg), ám ezek invariánsaként – tudtommal –
a tanulmány magyar nyelvű közlése után sem honosodott meg közhasználatú honi (irodalom)tudományos terminus, s vált(ak) a forrásnyelvi szakszó „betű szerinti” magyarítása(i) diskurzus, illetve diszkurzus formában elterjedtté. Én ezek értelmezéseként a megnyilatkozást tartom, s javasolnám is egyben – persze minden purista áthallás nélkül,
amolyan derridaiánus barkácseszközként, csupán házi használatra – a legkifejezőbb s talán
– ami, a szerzői elvet gyengítendő, fontosabb – a leginkább értéktelítetlen invariánsnak.
(A monolit szerzőkben és művekben gondolkodók számára minden bizonnyal
nem lesz eléggé erőteljes ez a fogalom, hisz ők továbbra is elvárják a művektől a rekonstruálható jelentést, a szerzőktől pedig a számon kérhető kinyilatkoztatást.)
A szerző neve20 így értelemszerűen problematizálódik a diskurzus kevésbé ideologikus (az Aaron Blumm, Mirnics Gyula szerzői funkciók határolta) szövegegységeiben21, s problémamentességet szimulálva keveredik újabb identifikációs kalandokba22,
vagy válik rosszul olvasottá23 a transzdiszkurzivitást megcélzó megnyilatkozásokban.
Azaz míg az előbbiekben a tárgyszinten jelenedik meg24 és hárítódik el25 a kritika
(Piszár), a recenzió (Fekete J.) és az interjú (Lovas, Tóth) folyton megújuló fixációs kísérlete(i), addig az utóbbiakban az újabbnál újabb kinyilatkoztatások csak fokozzák
a zsurnáli rákérdezések és a literátori ténymegállapítások nyomán már amúgy is jól
összekuszálódott 'eredeztetési szálakat'.
Ha nem is a számon kérhetőség, de a nyilvántarthatóság praktikus szempontjából
azonban most is elkerülhetetlen a szerzői funkciók bizonyos szintű operacianizálása.
A recenzensi recepció „az önmagát alakító Mirnics Gyuláról” beszélve jelzi, hogy milyen ismérvek mentén hajlandó problémátlannak tekinteni a szerzőség kérdését („ember és szerep” egybeesése mint az elvárás minimuma)26, s ez talán még nem is lenne ki19
20
21

22

23
24
25
26

([nem foucault-i értelemben]) A klasszikus terminus nála korszakot és nem létmódot jelöl.
Vö.: Szakolczay Árpád: Foucault... (4.2. A klasszikus kor.) = 24–26.
(a szerző neve) Illetve a szöveg elbeszélőjével való azonosság liberalizálása. Vö: Barthes, Roland: 1996 A szerző halála. = uő.: A szöveg öröme. Budapest, Osiris, 50–55.
(kevésbé ideologikus szövegegységek) A szépirodalmi szöveglétrehozás és a szaktudomány
elvárásai közötti átjárás talán még soha nem volt ennyire közvetlen és gyors, s ugyanakkor
talán még soha nem törekedett ily mértékben a beépített elméleti panelek irodalmi identikusságának megteremtésére. Kesereg is eleget az irodalom elelméletiesítése felett a maga számára szebb napokat, azaz nagyobb befolyást kívánó zömmel (szép)irodalmi és kevés (szak) tudományos ambícióval bíró kritikai hagyomány. Az intézményrendszer professzionizálódása, a szervezeti keretek átalakulása azonban inkább az előbbi habitusnak látszik kedvezni.
(identifikációs kalandok) Vö.: [Szerb]Horváth György: Kis magyar szimpótörténet. =
Symposion 1996/1, No 007 35-36. Különös tekintettel a publicisztika faktumának fiktív hősökkel (peti) tarkított szövegterére.
(rosszul olvasott) L:[Sáfrány Attila] Nyárfás Alitta: A tükörben. = [(discourse dombos)] Táltos 1997/1, 10.
(tárgyszinten jelenedik meg) Vö.: Mirnics Gyula: discourse dombos = Táltos 1996/2, 6–7.
(és hárítódik el) L.: Aaron Blumm: (simul a krumpli). = Dombosi történetek. Symposion,
Szabadka, 1998, (huszonhét.) 27.; Aaron Blumm: A juliskához. = Új Vidéki Műhely 1996/3, 11.
(az elvárás minimuma) A Tanús apologetika iránti igény más Németh Lászlót megidéző allúziók mögül is előtűnik, melyeket igen nehéz közös nevezőre hozni a címben megidézett

60

tiszatáj

fogásolható, ha megmaradna a zsurnalitásnak a hírérték médiuma által konstituálódó
keretei között. Az interjú műfaja 'leragad' az irodalmi cselekvők favorizálásánál,
s 'első kézből' kísérel meg információhoz jutni a szerzői intenciókat illetően, miközben
a maga által tételezett szerzőkonstrukciókat faggatja. (Ne feledjük, szinte csak a fent
említett esetben egyértelmű a feladata, s 'esik egybe' az elérhető 'ember' és az elérni
kívánt 'szerep'.) Ez az irodalom professzionális rendszere szempontjából azonban korántsem tanúságos, legfeljebb szórakoztató – e tekintetben pedig lefedi a tömegsajtó
egy/a másik főfunkcióját. A kritikai befogadás a maga esszéista dagályosságával már
összetettebb megközelítésről 'tesz tanúbizonyságot', s az irodalomteremtés aktusának27
az elmélkedés középpontjába való beemelésével az irodalomrendszer külső, luhmanniánus leírásakor szintén médiumként explikálódó stílus-problematikát járja körül
a maga végletekig individualizált nyelvezetével, ám a tisztelt olvasó/értelmező itt sem
tud(ott) ellenállni a játékrontás vélhetőleg pszichés indíttatású csábításának, a szerzőség
nominális fixációjának. (Csak pikánsabbá teszi a szituációt, hogy a kritikus kitér e fixáció már említett elhárításának az Aaron Blumm szövegeken belüli tematizáltságára.)28
A szövegtárgyak és a szerzők genealógiáját azonban itt is csupán a 'mit' aspektusából
sikerül (ki)jelölni. (Egyéb tekintetben én a Végel László–Aaron Blumm 'tengelyt' csak
mint a Cervantes szerzői funkciónak és a lovagregény műfajának a szakma által már
feldolgozott, közhelyszámba menő kapcsolódási analógiáját tudom elképzelni.)
Azok a fiúk29... (Kisdombosi ki–ki-csoda.)
A Fekete J. útmutatása alapján letudott Mirnics Gyula mellé a dombosi trojka kevésbé problematikus tagja, Szerbhorváth György kívánkozik. Az első (de e szövegfolyamban a második), a Dombos Discourse keretfeltételeinek alakulását prognoszti-

27

28

29

posztkánoni terminus feltételezte habitussal (mellesleg ennek a tárgyalt szerzői funkció révén megjelenített ideológiai hagyomány sem biztos, hogy képes örvendeni. [Ezért itt az ironizálás esetének fenn-, azaz szövegben forgatása is megvizsgálandó szakfeladat lehet!]) L.:
Fekete J. József: „Elkülönböződött” próza. = (Kilátó) Magyar Szó LV. évf. 194. szám, 1998,
augusztus 15, 9.
(az irodalomteremtés aktusa) Funkcionalista nézőpontból külön jelentőséggel bír az irodalmi szöveglétrehozás és az irodalom alrendszere által konstituálódott intézmények kontaminációja, illetve a stílus és az újszerű megszólalás szerepe közötti összefüggés implicit tételezése. L.: Piszár Ágnes: Aaron Blumm története. = Symposion No 0012 1997/5–6, 29-31.
(kitér a szövegek tematizáltságára) V.ö.: ... Na, ne vicceljen, gábor, mondta a házmesterné, ezzel
nem lehet viccelni, ma van az utolsó nap, amikor át kell adni a jelentést, a jelentést, hogy ki
mennyi áramot fogyasztott, mert különben korlátozások lesznek, meg kikapcsolások, mondta jelentőségteljesen felemelve a mutatóujját, s akkor aztán baszhatja, akkor aztán baszhatjuk. Akartam neki mondani, hogy engem nem gábornak hívnak, hogy biztosan összetéveszt valakivel, de
aztán ráhagytam az egészet, és mondtam neki, hogy jól van, akkor megyek is, és majd estére beszerzem a papírokat a jelentéshez. Jól van, mondta, csak siessen, ezzel nem szabad szarozni, mert
megszívhatja, meg aztán bennünket is megszívatnak maga miatt. Aaron Blumm: (simul
a krumpli). = Dombosi történetek. Symposion Szabadka 1998 (huszonhét.) 27.; illetve A novellákban többször szólítják Gábornak az elbeszélőt, aki tartózkodik ettől a megszólítástól Kosztolányi Esti Kornélját juttatva eszünkbe, ahol az író és az elbeszélő jól megosztott szerepben játszik. Piszár Ágnes: Aaron Blumm története. = Symposion No 0012 1997/5–6, 29.
(Azok a fiúk) A látszat néha csaj, de egyelőre hagyjuk a gender-tendert.

1999. február

61

zálni próbáló írásom címzettjeként a (*****)Horváth György jelalakkal prezentált szerzői
funkció szerepel, amivel utalni próbáltam egy, a szerzői szerepkonglomerátumok mögött általam tételezni vélt, ám önmagától is folyamatosan el-különböződni próbáló30
funkcióinvariánsra. Létezik ugyanis a szerzői funkciók elkülönítésének egy olyan íratlan közmegegyezésen alapuló gyakorlata, amely 'képes' kiszűrni az új szerzők már foglalt jelalakban konstituálódni kívánó jelölőit, mégpedig úgy, hogy a diskurzusban (irodalom rendszerben, irodalmi mezőben) szerzői funkció státust betölteni kívánó aspiránsokat, ha már foglalt az általuk igényelt szerzői név (x©) megkülönböztető tag vagy
új (írói ál)név31 felvételére kötelezi (ennek lefolytatása kifejezetten az irodalmi közvetítés hatáskörébe tartozik, azaz szerkesztői feladat). A név piacra való bevezetésének aktusa azonban nem zajlik le minden esetben zökkenők nélkül. Idő és türelem kell, amíg
a szakma elfogadja (megtanulja olvasni, de méginkább leírni) a friss áru szokatlan (formabontó) védjegyét. Persze a szerzőpalánta kezdeti önmegjelenítési (reprezentációs)
bizonytalankodásai is lassíthatják a folyamatot. Azért bizonyos idő elteltével, 'kellő
számú' publikáció megjelenése után már rögzültnek tekinthető egy-egy szerzői név.
A Szerbhorváth György és a Wyragh Gábor jelsorokat én egy-egy ilyen folyamat
eredményeként létrejött szerzői funkciót prezentáló márkajelként olvasom, melyek
más (polgárjogi) aspektusból konstituálódó variánsai jelölik a Symposion törvényileg
előírt kiadói/szerkesztői felelősségi határterületeit32. Abban a kérdésben most nem foglalnék állást, hogy az Aaron Blumm szerzői funkció „mögött” írói álnevet vagy álírói
nevet kell-e keresni.
Más dimenzióba tartozik, hogy egy-egy ilyen márkanév milyen természetű konnotációs láncokat képes beindítani, s az estleges (beindult) láncokhoz társul-e, társíthatóe a névadó részéről az irodalmi megítélés (fogadtatás) szempontjából jelentőséggel bíró
intenció. A már beidézett Piszár szöveget segítségül hívva: irodalmilag jól van-e
megosztva az író és az elbeszélő szerepjátéka? Nos, a Kossuth Rádió médiaértelmiségi
szakértői által nem egyszer „ironikus nevű”-ként felkonferált Szerbhorváth névjátéka
nálam nem indít be irodalmilag értékelhető jelölési láncot – ideológiakritikait33 annál inkább. Az Aaron Blumm szerzői funkció önmegnevezése azonban már számomra is egyértelműen az irodalom rendszerének határterületein belülre utalja a névvel való játszadozást. De hogy e név jól osztja meg az irodalmi szerepek játékát, azt nem merném kijelenteni. Az általa határolt szövegeket olvasván nekem ugyanis nem Kosztolányi ugrik
be34, hanem a magyar gépmeséket 'szerző' Ficsku Pál, „az (önjelölt) utolsó népi író”.

30
31
32
33
34

„***** Akár Szerb (find: *.MI/Symposion/va.ma.ta.fa./…horváth), akár Mec (find: *.MI/Mozaik/…horváth), ez már a MaNcs szerint is konyak – én azonban, engedelmükkel, továbbra
is maradnék a colánál: Max.” Papp p Tibor: Kiš* **.MI-s etigonizmusai***. (****olvasás.)
Discourse Dombos. (A szétfutás lapjai.) II. = Symposion No 009 1996/3, 40.
(önmagától folyamatosan el-különböződni próbáló) Ezen '(ön)mozg(at)ás' funkciójáról lásd:
Hunter Ian: Az esztétikum... = A kultúra szociológiája Osiris.
([írói ál]név) Nem tévesztendő össze a később sorra kerülő ál írói névvel (pszeudoním).
(a Symposion felelősségi határterületei) V.ö. bármelyik 1996 óta megjelent Symposion impresszumával.
(ideológiakritikai névjáték) S ha elég játékos kedvemben vagyok, nem átallom a derék médiaértelmiségi elittel ellentétben (ön)parodisztikusnak tekinteni ezt a névválasztást.
(nem Kosztolányi ugrik be) Remélem ebben nem csak azon kényszerképzetem túlkompenzálásának lehet szerepet tulajdonítani, melyből kifolyólag számomra a **.MI olyan attribútumokkal bír, mint a viccbéli 'egyszeri ember', akinek mindenről „az” jut az eszébe.

62

tiszatáj

Ezzel nem azt kívánom sugallni, hogy Ficsku Pál esetében jobban van megosztva
a most taglalt részprobléma, hanem hogy másként. Legalábbis én másként látom működni. Azaz amíg a piszári értékítéletek meghozatalánál dominánsnak tűnő koherencia (összetartás) a Ficsku Pál szerzői funkció által határolt szövegek esetében meg látszik lenni (legalábbis a szerző és a narráció viszonylatában), addig az Aaron Blumm
márkanév konnotációs potenciáljának elit irodalmi irányultsága egyelőre ellent látszik
mondani (inkoherens) az általa határolt szövegek narrátori pozicionáltságának. Míg az
első esetben a két szerepkör hitelesíti, az utóbbinál problematizálja egymást. (És itt
nem azt kívánom hangsúlyozni, hogy [jól/rosszul] csinálja, hanem csak azt, hogy jómagam mit látok zajlani a tárgyalt szövegterekben.) Ráadásul az utóbbit gondolom
bloomi értelemben (transzlokálisan) erős szerzőnek... A nevek..., a nevek... zárja az
ezen szövegfolyammal azonos című opus „az önmagát alakító Mirnics Gyula” szerzői
funkció narrátora a Dombosi/Lankási történetek szövegközösségének a középpontjába tuszkolni kívánt fő(anti)hős, Táncos Gedeon paradogmatikus szavainak idézésével
művét. (Mirnics Gyula: discourse dombos = Táltos 1996/2, 7.)

GAUGUIN : D’où venons-nous ? Que sommes-nous ? Où allons-nous ?

PÁL JÓZSEF

Vázlat a filozófusok államáról*
PLATÓN, DANTE, MONTAIGNE, KANT
Minden bizonnyal Platón volt az európai gondolkodás történetében az első, aki
egy filozófiai rendszer birtokában akarta kijelölni a polisz fejlődésének lépésről lépésre
követendő útját. Célunk azonban nem az elmélet és a praxis viszonyának a bemutatása, még csak a Politeia aktualitását sem kívánjuk itt igazolni. A teóriából a politikai
tanácsadó (mint utána sok más későbbi filozófus kollégája) végül két axiómát őrzött
meg: az ésszerűség és az erkölcsi igény elvét. Sokkal inkább azokat a fájdalmas tapasztalatokat szeretnénk idézni, amelyekről Platón a leveleiben számol be. Személyes ambícióit, reményeit, csalódásait és bukását bemutató megrendítő vallomásaiból kiderül,
szinte élete végéig fenntartotta az elvet, hogy meg lehet valósítani a józan belátás és az
erkölcs irányította társadalom ideáját, s ezért megpróbált politikai szerepet is vállalni.
Egy esemény után azonban az idős Platón végleg visszavonta az értelmes cselekvés történeti-társadalmi megvalósításának a tételét, s lemondott arról a szándékáról, hogy az
elmélet és a gyakorlat, a filozófia és a köz ügyei valaha is találkozzanak. Pedig tulajdonképpen már fiatalkori optimizmusát sem igazolta semmi: huszonhét-huszonnyolc
évesen tanúja volt annak, miként bántak el Szókratésszel, nálánál idősebb barátjával és
szellemi atyjával: „A leggyalázatosabb vádat emelték ellene, ami ha valakire, akkor
Szókratészre illik a legkevésbé: istentelenséggel vádolva állították törvény elé, és a bírák el is ítélték, majd pedig ki is végeztették azt a férfiút, aki annak idején, amikor maguk a vádlók a száműzetés keserű kenyerét ették, nem volt hajlandó a száműzöttek
egyik barátja elleni gyalázatos eljárásban részt venni” (VII. levél)1.
Érettebb korba jutva Platón, saját vallomása szerint, csak a kedvező pillanatra várt,
hogy tevékeny közreműködésével az állam ügyeit jobb irányba terelje, „hiszen a mostani államokat, méghozzá valamennyit, gyalázatosan kormányozzák”. S az emberi
nem mindaddig nem fog kikerülni nyomorúságából, amíg a helyesen gondolkodók
nem kerülnek hatalomra, vagy ameddig az államok vezetői valamiféle isteni rendelés
következtében nem válnak filozófusokká. A végzetes hiba az illúzió volt, amiért végül
keserű árat fizetett: ő, az első nagy utópista, úgy gondolta, ha itt (Athénban) nem is, de
ott valahol másutt a szent célok megvalósíthatók. Mint egykor a régen letűnt múltban,
*
1

Pál József tanulmánya ugyan nem sorozatunk számára íródott, a figyelmes olvasó azonban
érzékeli, hogy a mi ezredvégi kérdéseinkre is válaszol. (A szerk.)
Platón. Összes művei. Budapest 1943. pp. 1116–1125

64

tiszatáj

az Atlantiszon, úgy a jelenben vagy a jövőben (későbbi kollégái szerint pedig Utópiában vagy a Napállamban) felépíthető egy új és igazságos társadalom.
Platón számára a „nagy lehetőséget” a dél-itáliai Siracusában meginduló politikai
változások ígérték. Ide megérkezve részben ő maga indította el a baljóslatú események
árját: kiváló és eszméi iránt igen fogékony fiatalembert talált I. Dionüsziosz türannosz
sógorának, Diónnak a személyében, aki jó politikai érzékkel is rendelkezett. Erkölcsi
igényével, okos tanácsaival a filozófus nolente-volente hozzájárult a zsarnok elleni mozgalom kibontakozásához. Második siracusai utazásának (Kr. e. 366) oka Dión meghívása volt, aki a türannosz halála után egy valóban demokratikus államot akart megvalósítani. Dión támogatásával került uralomra a fiatal, s a filozófiai eszmék iránt fogékony II. Dionüsziosz. A szicíliai barát úgy gondolta, hogy II. Dionüsziosz akkor
lesz jó és bölcs uralkodó, ha Platón útmutatásainak, tanácsainak megfelelően alakítja
a közösség ügyeit. Ésszerű tehát: az uralkodó legyen napi kapcsolatban a filozófussal,
aki, eleinte minden bizonnyal, rendszeresen véleményt formál a dolgokról és bölcsen
vezeti a politikust. Az új türannosz azonban pontosan úgy járt el, ahogyan a hatalom
megtartásának közvetlen érdeke megkövetelte, s hitelt adva az udvari praktikáknak elsőként is Diónt üldözte el, mivel ennek népszerűsége, okossága, gyakorlati-politikai
érzéke önmagában is veszélyeztette az uralmát.
A zsarnok azonban nem merte sem elküldeni, sem kivégeztetni az egész hellén világban ismert nagy tekintélyű filozófust, hanem megpróbálta megnyerni a támogatását. Csakhogy Platón hamar átlátott a szitán, s észrevette: II. Dionüsziosz nem ahhoz
kérte a segítségét és kivételes intellektuális adottságainak a mozgósítását, hogy megvalósítsa Siracusában a filozófusok államát, hanem, hogy minél teljesebben ki tudja
építeni zsarnoki uralmát. Platón másodszor szökésszerűen távozott. Nem végződött
szerencsésen harmadik szicíliai missziója (361) sem, hiszen képtelen volt megakadályozni száműzött barátja javainak elkobzását.
Dión azonban ellentámadásba indult. A peloponnesosi emigrációból visszatért
Siracusába, elkergette II. Dionüszioszt. S végre – úgy látszott – hozzáfoghat a platóni
eszményi állam kiépítéséhez. Az élete alkonyán lévő, hetvenöt éves Platón valóban lélegzetvisszafojtva bízik abban, hogy az immár hatalomba került okos és erkölcsös tanítvány képes lesz a legnagyobb álom, az Eszme valósággá változtatására. Ez a példa
világító fáklya lesz, s Platón filozófiájának köszönhetően új történelmi korszak köszönt a széthúzásokkal és belső feszültségekkel teli hellén világra. Mint egy természettudós reszket a kísérlet sikeréért.
A legszebb illúzió után azonban a legnagyobb csapás éri. Dión merénylet áldozata
lett, s gyilkosa Kallipposz, Platón egy másik tanítványa, az athéni akadémia egykori tagja.
Immár bizonyos, a hatalmas filozófiai életmű nem tudott közvetlenül történelemformáló erővé válni, bizonyítás nélküli tudományos hipotézis maradt (a levél oldalakon keresztül beszél a természet- és a társadalomtudomány módszertanának hasonlóságáról). Ember és műve romokban hever, s az agg filozófus fejében újabb álmok és hitek már nem születhettek és nem is születtek meg.
Ha a világi, laikus társadalom elméletét tekintjük, akkor a középkor legjelentősebb
alkotása kétségkívül Dante De Monarchiája. A latin nyelven írt tanulmány helyett
azonban most is inkább a kérdésre vonatkozó személyes jellegű utalásokat idézzük.
Dante, az életútja felére eljutott költő igen sikeres politikai karriert mondhatott magáénak. A fiatal fehér guelf politikus 1300-ra Firenze prominens személyisége lett, aki
birtokolta már a város első embere címet is. Közéleti sikereit nem „külső” okoknak

1999. február

65

köszönhette, hiszen származása nem volt különösen előkelő, s nagyobb vagyonnal
sem rendelkezett. A kortársak egyértelmű állítása szerint rendelkezett viszont kivételes intellektuális adottságokkal, jó érvelési készséggel, s a személyiség átható varázsával.
Ellensége VIII. Bonifác pápa volt, aki könyörtelenül elűzte elődjét, a Szent Péter trónján mindössze néhány hónapot ülő agg és jámbor anakorétát, V. Celesztint. Bonifác,
ez a ravasz politikus-pápa könnyen tőrbe csalta a jóhiszeműségében nem kellően óvatos Dantét is. A firenzei költő római követségnek ideje alatt a pápa uralomra segítette
saját embereit, a „feketéket”, a fehér guelfek ellenségeit, s ennek következtében Dante
1302 után többé nem térhetett vissza Firenzébe.
Az Itália-szerte nagy tekintéllyel rendelkező, elismert költő valamivel később nem
tudott maga számára politikai tőkét kovácsolni VIII. Bonifác megaláztatásából és végső
soron megbuktatásából (1303) sem. Az ellenségének az ellensége (Szép Fülöp francia
király) nem volt egyben természetes szövetségese. Ugyanakkor neki is volt egy
„Diónja”, akitől politikai eszméi megvalósítását várta, s aki erre minden szempontból
alkalmasnak látszott, de aki fiatalon, a feladat végrehajtása előtt meghalt, VII. (Luxemburgi) Henriknek hívták.
Dante valóban nem volt jó politikus. Szerinte az ember sorsa Isten kezében van,
Ő gondoskodik a világ alakulásáról, Ő jelöli ki a haladás útját. A politikai élet főszereplőinek egyetlen kötelessége, hogy érvényt szerezzenek az isteni akaratnak. A történelem nem az egymásnak feszülő földi erők eredőjének az irányába halad, hanem az
emberi tevékenység erkölcsi minőségének isteni megítélése szerint. Dante nem hitt
a belső történelmi fejlődés eszméjében; teológiai politológiájában a történelem nem az
autonóm erők küzdelmének a színtere, hanem az isteni szándék és ítélet megvalósulásának a helye. Amíg a városállam sorsa felfelé ívelő szakaszban volt, Dante sikeresen
politizált, de elbukott, mihelyt saját érdekükben működésbe léptek a „gonosz” erők.
Dante éppolyan tehetetlen volt velük szemben, mint az Isten végtelen jóságát tanító
teológia, amikor a világban kétségkívül jelenlévő Rossz mibenlétét akarja meghatározni.
Mint költészetét, politikai tevékenységét is a szépség és a tökéletes rend szent mértéke határozta meg. A harmónia világban tapasztalható megbomlása, a jelenben lévő
Rossz eredete végső soron az egyház világi hatalmára vezethető vissza. A keresztény
világ békéjének legfontosabb feltétele a világi monarchia és a spirituális civitas Dei szétválasztása, s egymástól tökéletesen független működése. Ezt a feladatot végezte volna el
VII. Henrik. Amíg viszont fennáll az összefonódás, addig a közösség életét gyakrabban
fogja jellemezni a destrukció a harc és a gyűlölet, mint a vágyott közös cselekvés
(comune agire) példája. Ebből a szellemi alapállásból a költő időnként igen furcsa következtetésekre jut. A közönséges logika szerint nehezen érthető például, hogy a Dante
szerint Pokolra kerülő (már ássák is ott a sírját), politikájában „istentelen” VIII. Bonifác a költeményben miként lehet mégis a keresztény lelkek legitim vezetője, akinek
Isten által szentesített joga, hogy vallási értelemben kössön és oldjon.
Dante politikai tevékenysége nem azért volt sikertelen, mert nem ismerte volna fel
a jelen történéseit, a városállamok sorsának alakulását, vagy nem igazodott volna el
a különféle taktikázásokban, hanem azért, mert életútjának felén túlra jutva véglegesen
kialakult történelmi és erkölcsi meggyőződésével egyszerűen nem lehetett igaza. Elvei
minden kalkulus fölött álltak.
Reményei szerint azonban Isten el fogja pusztítani az itáliai városállamok sorsát
most irányító Gonoszt, s elküldi majd választottját, új emberét, aki helyreállítja a világ
rendjét. Isten küldötteiről, az égi szándék közeljövőben bekövetkező megvalósulásáról

66

tiszatáj

és a világ megújulásáról szólnak a Commedia nagy próféciái. Dante e látomás leírásával
akarja segíteni az isteni terv bekövetkezését. A hiba, ha elkövetett egyáltalán hibát, az
illúzió volt. Dante túl sokáig hitt abban, hogy az egyik párt jobb, mint a másik, hogy
a „fehér” guelfek jobbak a „feketéknél”. Csak a fehér guelf, majd ghibellin párttagságban való csalódása után vonta le a szükséges következtetéseket. Az 1300-as látomásnál
későbbi, de a leírás előtti időszak keserves politikai tapasztalatait őse, Cacciaguida
foglalja össze és ad tanácsot:
Barom-voltukról bizonyságot adnak
tetteik; és becsűletedre vál,
ha magadból csinálsz pártot magadnak.2
„...averti fatta parte per te stesso.” Száműzetése örökös száműzetés lett, a „szent
karámba”, Firenzébe soha többé nem jutott vissza. Egyszer lett volna rá lehetősége, de
nem vállalta a megalázkodást, amit ezért mindenki szeme láttára el kellett volna viselnie, így haláláig léptei számára az „idegen lépcsők” maradtak. Dante szép próféciái hatására sem született újjá a világ. A reneszánsz-humanista mozgalom tudomány-módszertani, művészi eredményei és nagyszerű eszméi azonban sorra elbuktak a társadalmi
gyakorlat próbáján: Machiavellinél a politikai virtusnak nem része az erkölcsileg helyes, a giusto. Montaigne pedig teljesen szkeptikus a társadalmi történésekbe való észszerű beavatkozások kérdésében. Az eszmények XVI. századi elbukását a szakirodalom általában a „reneszánsz kettészakadt világképe” tétel értelmezésével indítja.
A korábbiakban filozófiai-teológiai kérdésként tárgyalt kettős igazság Montaignenyel univerzális formát ölt, s a barokk élet szinte minden területét áthatja. A lét, az
être és a valamilyennek feltűnni akarás, a paraître furcsa kettős játéka szervezi a barokk
képzőművészet terét és alakjainak megformálását, a költészetet, a színpadot éppúgy,
mint a hétköznapi élet eseményeit. A nem különösen gazdag kereskedőcsaládból
származó Michel De Montaigne királyok tanácsadója és vendéglátója volt, sőt 1581 és
1585 között Bordeaux polgármestere is. Ezt megelőzően 1571-től kezdődően egy kerek
évtizedet tölt elmélkedéssel a toronyszobájában. Őszintén bevallja: polgármesterségét
csak a látszat énje töltötte be, nem a legbelseje. Családjában elsőként büszkén magára
ölti új, nemesi rangra utaló nevét a környéken közönséges Eyquem vezetéknév helyett,
és, ugyanakkor, a bevezetésben arról biztosítja olvasóit, hogy írásaiban leginkább
anyaszült meztelenül szeretne előttük állni. A latin exagium értelmében az általa teremtett műfaj kísérlet a jelenség, az esemény és a róla való vélemény vagy közfelfogás
viszonya helyességének megállapítására. Vagyis itt azt kutatja, mi a valóság és a tudat,
a lét és a látszat összefüggése.
Esszéinek harmadik könyve második fejezetében ír arról, hogy nem tudott beállni
a pártoskodó fanatikusok közé, „a ghibellinek szemében guelf, a guelfekében ghibellin” volt.3 Véleménye lesújtó volt az elvileg mindenfajta demokrácia alapját jelentő
népről és tömegről. A nép nemcsak, hogy nem ésszel gondolkodik, s nincs szüksége
érvekre és valós megfontolásokra, hanem a társas együttlét heve (ardeur de la société)
még az egyébként bölcsebbeket is megfosztja helyes ítélőképességüktől. Az emberi
2
3

Dante, Commedia. Paradiso XVII. 68–69. sorok (Babits Mihály fordítása)
Montaigne, Esszék. Kairosz, 1996. p. 28. és Győry János, A francia dráma kialakulása.
Akadémiai Kiadó, Budapest 1979. pp. 81–90.

1999. február

67

ügyeket felszínesebben kell intézni, mint a filozófiát, s a dolgok alakulását jórészt
a véletlenre kell bízni. Az állam a látszatteljesítményre és a látszaterkölcsre támaszkodik. A köz ügyeit nem a logikai megfontolás irányítja, hanem a meggyőzésen
alapuló néphangulat. Véleménye szerint fontosabb az ügyfelet megnyugtatni, mint valóban elintézni az ügyét. A modern médiumok ismerete nélkül is jól vette észre a polgármester-filozófus, hogy a tömegvélekedés szintjén a fikció, a látszat tökéletesen képes helyettesíteni a valóságot. Megfelelő technikákkal elérhető, hogy a józan ész és
természetes érdek helyébe a mások által elhitetni akart igazság kerüljön. Az értelmes
dialógust felváltja a lehetőleg minél több érzékszervi csatornán ható rábeszélés.
Montaigne itt Diderot tézisét előlegzi: „Sokkal inkább magasztalták azokat az embereket, akik igyekeztek elhitetni, hogy boldogok vagyunk, semmint azokat, akik valóban
boldoggá akartak tenni.”4
Montaigne azon kevés ember közé tartozott, aki – ha hihetünk neki – nem akart
rangot, hatalmat. Távollétében választották meg polgármesternek, s hazatérve első
dolga volt, hogy lebeszélje magáról a választóit, elmondta: rossz az emlékezőtehetsége,
nem tud hosszan figyelni, nincs erélyes fellépése sem. Azt ígérte viszont, csak kézbe
veszi a közügyek intézését, de nem szívja mellre, nem azonosul velük, megcsinálja, de
nem rajong értük. „Épp elég gond nekem, hogy rendet kell tennem a bensőmben uralkodó összevisszaságban – nem tetézem terheimet egyébbel, s épp eléggé izgatnak saját,
önmagukból adódó fontos dolgaim: mások gondját-baját nem veszem a vállamra.”
(Csak könnyedén, III. 10) Kifejezetten konzervatív politikusnak mutatja magát, aki irtózik a változásoktól és változtatásoktól. A hiúságról szóló esszéjében (III. 9) állítja,
hogy „nincs az államnak nagyobb veszedelme, mint az újítás: minden változás csak
igazságtalansághoz és zsarnoksághoz vezet”.
Alig néhány évvel Montaigne halála után Franciaország hatalmas fejlődésnek indult: kiépült XIV. Lajos, a Napkirály jelentős irodalmi, művészeti és építészeti eredményeket is hozó abszolutizmusa, amely néhány évtized alatt a világ valóban első
(kulturális) hatalmává tette az országot, megtörve Itália tizennyolc évszázados hegemóniáját. Voltaire történetfilozófiai művében ezt az időszakot az emberiség négy virágzó korszaka egyikének tartotta (Le siècle de Louis XIV).
A XVIII. század végére az európai értelmiség progresszív része már intellektuálisan
túl volt azon, hogy a világ jobbra fordulását egy felvilágosult uralkodótól várja, aki
a népét a tudás és az erkölcs kritériumainak megfelelően vezeti. A korszak irányadó
gondolkodói a felvilágosulatlan és felvilágosult despotákból éppúgy kiábrándultak,
mint ez utóbbiak nagy ellenfeléből, (az egyébként szintén despotává váló) Napóleonból.
Goethe Lothariója és Mozart Sarastrója a közösségi léten belül feszülő ellentéteken
fölül álló, transzcendens hatalommal rendelkeznek. Ők a misztikum szférájából, tehát
a hétköznapi társadalmon „kívülről” irányítják vezetettjük, Wilhelm vagy Tamino
sorsát. De a Varázsfuvola történetét tovább író Goethe szerint Sarastro még így is elbukik: hatalmi centrumából kikerülve szerencsétlen földönfutó lesz. Schiller, a szabadság költője és Kant barátja pedig – témánk szempontjából – nagyon fájdalmas végkövetkeztetésre jut: „Térj a lélek szent körébe inkább / S hagyd az élet küszködéseit! /
Álmainkban él csak a szabadság, / S a szépség csak a dalban virít.”5

4
5

idézi Győry, i.m. p. 87.
vö. Pál József, A neoklasszicizmus poétikája. Akadémiai Kiadó, Budapest 1988.

68

tiszatáj

Immanuel Kant már elmúlt hetven éves, amikor egy eléggé furcsa filozófiai vázlattal vagy tervvel állt elő. A korábbi hosszú évtizedek természettudományos felfedezései
és metafizikai „kritikái” után az idős königsbergi professzor érdeklődése politikai, jogbölcseleti kérdések felé fordul. A Zum ewigen Frieden 1795-ös első változathoz valamivel később még két kiegészítést és egy függeléket is írt. S ugyanezekben a hónapokban
foglalkozott a korszak legjelentősebb filozófiai irányzatának, a felvilágosodásnak a meghatározásával is. Itt úgy tűnik, hogy a merj a saját fejeddel gondolkodni, a sapere aude
program segíti az embert abban, hogy kilábaljon saját maga okozta kiskorúságából,
s képessé váljon intellektuális hódításai megvalósítására, s ezzel együtt egy erkölcsi
szempontból is magasabb rendű közösség létrehozására.
A címet adó örök békét Kant eredetileg egy holland kocsma cégtábláján olvasta,
ahol egy temető is látható volt. A már halálra készülő szobatudós számára a dolgozat
megírására az apropót valószínűleg a Franciaország és Poroszország közötti bázeli
béke megkötése adta. A Was ist Aufklärung? lendülete, fejlődéseszméje itt gyengülni
látszik. Az ember eredeti állapota a harc, az erősebb jogának az érvényesülése, vagyis
a jogtalanság. Mivel azonban a közösség ilyen módon nem maradhatna fenn, ezért az
emberek az ésszerűség alapján, Rousseau szerint, „társadalmi szerződést” kötnek. Kant
magában a természet mechanikus működésében is felfedezi (felfedezni véli?) a célszerűséget, nála a történelmi folyamatokban is érvényesül a természet szándéka. „A meghatározásban abból indul ki, amit Kant a természet mechanisztikus és az ész tudatos
hatásának egyirányú voltáról tanított az emberiség történetének a szabadság és jogállapot felé való fejlődése tekintetében. A politika e jogállapot alkalmazása az emberek kormányzásában.”6 Pontosabban ezt kellene elérni. Ha nincs szabadság és a szabadságra
alapított erkölcsi törvény, hanem minden, ami történik vagy történhetik, csupán a természet mechanizmusa, akkor a politika csak a hatalom megszerzéséért vagy megtartásáért folytatott praktikák egymásutánisága, s nincs jogfogalom vagy jogtudomány,
hiszen az valójában nem más, mint szabályokba foglalása, gyakorlati alkalmazása annak, amit az erkölcstan megfogalmazott. A filozófus dolgozószobájában a politika elvileg nem kerülhet szembe az erkölccsel. Elvileg.
A tapasztalat azonban azóta is állandóan és brutális módon porrá zúzza a filozófusok csodálatos álmait. Kant maga is érezte elvei gyakorlatban való alkalmazhatóságának problematikus voltát, s a függelékben kétféle politikusi magatartást különített el:
a nyilvánosság előtt feltárja a gonosz van technikáit és erkölcstelenségét, s ezzel próbálja
„gyengíteni” vagy megsemmisíteni azt, míg a kellt a lehető leginkább vonzóvá igyekszik tenni. „Elképzelek magamnak egy morális politikust, aki olyan módon fogja fel
a politika művészetének elveit, hogy azok együtt létezhessenek az erkölccsel”, de Kant
nem akarja látni a politikus moralistát, aki az államférfi érdekeihez idomítja az erkölcsöt.7
„Az erkölcsös politikus alapelvévé teszi azt, hogy ha egyszer az államrendbe vagy
az államok egymás közötti viszonyába előre nem hárítható hiba csúszott akkor kötelező, éspedig elsősorban az államvezetők kötelessége, hogy mihelyt lehet kijavítsák és
a természetjoghoz igazítsák, amint az az ész eszméjében mintaként áll a szemük előtt:

6
7

Vajda György Mihály, Kant kétszáz éves álma. „Magyar Tudomány” 1995/11. p. 1347.
Immanuel Kant, Per la pace perpetua. In: Scritti politici e di filosofia della storia e del diritto.
A cura di N. Bobbio, L. Firpo, V. Mathieu. UTET, Torino 1978. p. 319.

1999. február

69

még akkor is, ha ez az önérdekük feláldozásával jár.”8 A közösség sorsát az abszolút értékekre figyelve irányító politikus jutalma az utókor elismerése lesz.
Vele szemben a másik típusú politikus tevékenysége a jelennek szól. Csak taktikázik, évezredes gyakorlat alapján kialakult, s szinte mindig beváló trükkökkel szerzi
meg és tartja fenn a hatalmát. A történelemben örökösen ismétlődő szkémák közül
Kant a három legfontosabbat említi. Fac et excusa: ha érdekeid úgy kívánják, bátran
kövesd el a gaztettet, ha esetleg lebuknál, kérj bocsánatot. Si fecisti, nega: ha rossz kormányzásod következtében reménytelenség vagy lázadás tör ki, tagadd, hogy te lennél
az oka, s hivatkozz az elégedetlenkedők hibáira, az elégedetlenkedés gonosz szellemére. Divide et impera: ha az általad irányított népben vannak potens emberek, akik
hatalomra segítettek, tegyél arról, hogy ezeket egymással szembe állítsad, közeledj
a néphez, s gondoskodj róla, hogy higgyenek a jövőben megvalósuló nagyobb szabadságban és gazdagságban, s ettől kezdve akaratodat határtalanul érvényre tudod juttatni.
Kant üzenete: mégis eljöhet egy másféle világ, ahol a morál szerepet játszik a reálpolitikában. S ha ez a kor még azóta sem jött el, tegyük hozzá, nem jelenti egyben azt,
hogy nem is jöhet el. Legalább a negatív bizonyítás elve alapján elméletileg meg kell
hagyni a lehetőségét egy olyan majdani politikának, amelynek a középpontjában
a rész, a pars (párt) helyett az egész közösség érdeke áll, s ahol a pillanatnyi erőviszonyok helyett az erkölcs szabja meg a hatalmi cselekvés irányát.
Hiszen az emberi ész matematikai bizonyossággal nem képes belátni, hogy az igazságon alapuló társadalom megalkotása eleve lehetetlen feladat. „...bármennyire nem
hinnénk is az örök béke megvalósulásában, kényszerülünk annak (legalább halvány
vagy távoli) lehetőségét megengedni. Addig azonban, amíg ez a lehetőség – bármely kicsinyke is különben – fennáll: alig megbocsátható bűnt követ el az emberiség ellen, aki
ezt a lehetőséget kételyek kifejezése és hangoztatása által gyengíti.”9
1998. március–április

8
9

idézi Vajda, i.m. p. 1348
Babits Mihály, Kant és az örök béke. In: Válogatott művei. Budapest 1959 II. köt. p. 295)

70

tiszatáj

CSIKI LÁSZLÓ

Ki micsoda a magyarban ?
Tudatállapotunkra, önképünk kétségességére vall, hogy koronként újra fel lehet
tenni efféle kérdést, és az érvényesnek hat pusztán attól, hogy elhangzott. Igazából úgy
hangzik: ki a magyar?
Egészséges ember nem azzal néz tükörbe, hogy ő kicsoda, hanem hogy milyen.
Hogy néz ki? Lehet elégedetlen a látványával, átfésülheti, akár átfestheti a haját, mosolyt is tanulhat. Többnyire azonban elfogadja a képét, még ha elégedetlen is vele.
Baj van viszont, ha azt kérdezi magától: ki vagyok én? Ha nem is betegségének, kóros önkínzásának a jele a kérdés maga. Attól még fel lehet tenni. Ilyenek vagyunk,
ilyeneket kérdezünk. Mintha ki sem alakultunk volna még, vagy széthulltunk volna
már, és éppen ebbe a kérdésbe kapaszkodnánk.
Tetszetős lenne azt mondani, hogy a kollektív tudatalattiban keresi ki-ki a magyar
ősét a más nemzetbeliek között. Keresheti – tudatosan – az okát-módját annak is, amiért magyarrá lett, vagy nem lett mássá, és még mindig hűségesen annak vallja magát.
Mint ki az eszményi tükörképéhez akar hasonlítani.
Mondható, hogy valóban, „a nemzet műalkotás”. Egyedei akkor sem. Ők nyelvük
és kultúrájuk vállalása folytán azok, amik. A vállalás és a megvallás mindannyiszor
arra utal, hogy baj van, valakikkel, valamivel (történelmi helyzettel, más többséggel)
szemben ki kell állni azért, ami különben természetes lenne, lehetne. A nemzet mintha
öncél volna, olyannyira, hogy egyedei számától és helyzetétől is független, az egyedei
viszont nem lennének nélküle azok, amik. Ez az ellentmondás élteti a nemzeti tudatot.
Az pedig tapasztalat szerint mindig válságos helyzetekben nyilvánul meg. A magyar
nemzettudat tehát nem véletlenül tragikus, akárcsak a himnuszunk. És nem csak az elszakadt nemzetrészekben, hiszen az államalkotó magyarság is a dicsőségesen keserves
múlt, vagyis az elnyomók elleni küzdelem felemlegetésével fejezi ki a képét. Hősökre
és árulókra osztja eleit, és azzal önmagát.
Nem tudható viszont, hogy magyarnak lenni ugyanazt jelenti-e ma, mint 1848-ban
vagy 1001-ben. Egyelőre úgy látszik, a történetiség feszültséget okoz az önmagunkról
alkotott képben. Eleink eszerint mindig nagyok voltak (még bűneikben is). Egészséges
„működésünkhöz” tehát felejteni kell őket. A forradalmi hevület akadályozna a mindennapi munkában. Ökölbe szorított kézzel nem lehet dolgozni. És kiderülhetne,
hogy ahhoz képest... Hogy mik, milyenek vagyunk igazi valónkhoz képest. Milyenek
lehetnénk. A tudatlanság viszont mintha segítene. Vagyis feledve mindig újrakezdünk,
újra tanulunk ezt-azt, és nem csupán a történelmi kényszerek miatt. Önvédelemből is.
Nem hiába tartják úgy más tájakon, hogy a magyar világtörténelmi folyamatokat elindító, példát adó nemzet, noha példáját ő maga nem követi.
Mást jelent ugyanakkor magyarnak lenni egy független (többségi) államban, és egy
más nemzeti többségű (mégsem idegen!) ország kisebbségeként. Ez a történeti-politikai
ellentmondás a leginkább érzékelhető, és éppen ez veti fel, mutatja fel legvilágosabban
a kérdést: ki a magyar? Bonyolítja a képet, hogy a magyar állam határain belül
– a többségi lét előnyeivel és tudatával – az egyén magától értetődőnek véli nemzetisé-

1999. február

71

gét, hiszen nem kell megküzdenie érte. Le is gőgöli saját kisebbségeit, még ha azok
közül származik is. Legőgöli a szomszédos többségeket is, ha köztük saját „nemzetrészei” élnek. De, legyünk őszinték, ama elszakadt nemzetrészeket is legőgöli, amikor
szánakozik sorsukon, vagy akár „segít” rajtuk. Ez fensőbbségi érzést jelez magában is,
és öntudatát erősíti, hogy támogathat, mert van neki miből. Mindez persze azt is jelenti, hogy részeivel együtt önmagát is legőgöli, szánja, azaz mindegyre kétségbe vonja
saját kényelmes, magabiztos többségi tudatát. Fel-felteszi tehát a kérdést: mi a magyar?
Nyilvánvaló, hogy a kettős Trianon, a területi, népességi és egyéni tragédiákon túl,
a magyarság sérthetetlenségének tudatán ejtett sebet, s azt a felejtés alá vermelve viseli
a legöntudatlanabb magyar is. Ez, és nem oly gyakran hangoztatott nemzeti magányunk, egyedülvalóságunk az igazán gyötrelmes. Hiszen a különösség büszkeségre is
ösztönözhet, a magány pedig dacra. Látható jellemvonásaink ezek. Amikor fájdalmak
és vereségek negatív lenyomatát, a szilajságot vagy a dölyföt mutogatjuk, kompenzálva. Ezek pedig visszahatnak amazokra, és így lesz a fájdalom diadalmas, az öröm
pedig kesernyés.
Miért – ezért? – vagyunk mégis elfogultak, feszélyezettek külországokban? Miért
védekezünk gőggel-daccal másfajta többségekbe jutva? Ahogyan a magyar kisebbségek
viselkednek az „államalkotó” néppel szemben. Ama vágyott Európában mi is kisebbségek vagyunk (leszünk) államostól, többségi tudattal mégpedig. Máris nehezen viseljük ezt a kettősséget. Magyar polgár irigységében kuncog a „boldogabb nemzetek”
szokásain – és erdélyi magyar vihog a magyarok furcsaságain. De még a nyelvén is.
Régi tapasztalat, hogy a kisebbségi sorú-sorsú magyar a szenvedést értékmérőnek,
sőt egyenesen értéknek tartja. Egybevág ez azzal, hogy a történelemből is többnyire
a sanyarú fordulatokat, a hősi elbukásokat, a hosszú idegen elnyomás alatt tanúsított
passzív ellenállást (az „önmegtartást”) idézgetjük alkalmanként. „Megszenvedtünk
a magyarságunkért.” Sőt: azért vagyunk magyarok, mert szenvedünk.
Példaként említhető, hogy az erdélyi szellemi életben hosszú időn át a „sajátosság
méltósága” szlogenben megfogalmazott önazonossági kényszer játszott megtartó szerepet, és hozott létre valós értékeket az irodalomban például (amely kitalálta és kultiválta ezt az elvet). A politikai helyzet változása után úgy látszott azonban, hogy a sajátosság elismertetéséért olyan erőfeszítéseket kellett tenni – méltósággal vagy sem –,
amelyek nem csak mástól, az építéstől vonták el az energiát, és önértékké avatták
a szenvedést, a megmaradást, hanem azt a látszatot is keltették, hogy azért kell mindezt
vállalni, hogy felérjük a többségi népeket, melyek sajátosságukat természetesen élik
meg, és éppen emiatt az „öntudatlanságuk” miatt lebecsültük őket, ha pedig öntudatukat szítva nemzetállamot emlegettek, rettegtünk tőlük és gyűlölettel viszonoztuk önmeghatározásként „természetes” gyűlöletüket, miközben mi is a magunk nemzeti-szellemi „államát” kívántuk létrehozni, mint természetesnek tartott állapotot. A nemes
elv, a sajátosság méltósága végül is jellegzetesen kisebbségi, defenzív természetű volt, és
mintegy szentesítette a szenvedést, azzal együtt a kisebbségi állapotot, nem csak
a „helyzetet”. A nyomás sajtolta ki, és márcsak ezért sem lehetett természetes, és ezért
vált ideológiává.
Kisebbség és kisebbségi tudatával küszködő többség, ha magyar, a sajátosság természetességével élni láthatólag nem tud, ahogyan azt más népek teszik. Attól „boldogabbak”, és nem anyagi jólétüktől. Hozzájuk „csatlakozva” (integrálódva remény szerint),
kisebbségbe kerülnek a mostanig többségi tudattal élt államalkotók, és még ez a többségi tudatuk is ellentmondásosan kusza, bonyolult. A tetejébe, az államalkotó kisebb-

72

tiszatáj

ségnek további kisebbségei vannak, a kisebbségeknek pedig akár teljes értékű és körű
nemzettudatuk...
Annak idején (is) sokan vallották, hogy a kisebbségek helyzetét nem az ide-oda csatolásuk, nem is méltóságos önmagukba zárkózásuk, még csak nem is szenvedések árán
kiharcolt jogaik oldják meg, hanem az európai integráció. Amikor „mindenki” kisebbségi lesz, tehát senki sem az. A kérdés utóbb bonyolultabbnak látszik, mint reméltük.
A háromnegyed évszázada kisebbségben élő nemzetrészek kénytelen-kelletlen kialakították reakciójukat – reflexeiket – az asszimilációval szemben; a többségi magyarság államban lakó része viszont nem, és éppen ezért nehezebben viseli el az integrációt,
bármit hozzon, jelentsen is az. Fogadásához nincsenek meg az eszközei, a reflexei, talán a türelme is hiányzik hozzá. Márpedig a türelem magabiztosság jele volna, a biztos
öntudaté. Ekkor tanulhatna az „anyaország” a határokon túlesettektől. Egyúttal visszaigazolná, hogy szenvedéseik nem voltak hiábavalóak, tanulságuk összmagyar példaként használható legalább, még ha ők nem örvendenek is ilyetén példa-voltuknak...
Még mindig a ki a magyar kérdésnél tartunk, noha az bonyolultabb annál, semhogy érvényes lehetne. Magyarországon belül, csak az utóbbi tíz évben is, politikai
kérdés volt ez, nem egyéb, és emiatt megalázóan pontatlan, sőt a sorskérdésekhez képest szánalmasan kisszerű. Egymást váltó közhatalmak minősítették erkölcsileg és politikailag ellenfeleiket a származásuk szerint. Többször hangzott el e maradék hazában
az „idegen”, mint akár Romániában a magyarokra. És viszont: a fajmagyar, a mélymagyar, sőt a jelzőtlen alakja is éppoly megvető jelző lehetett itt, mint amott a „bozgor”. És ne szépítsük, ezzel együtt Magyarország közhatalmai ugyanúgy kezelték belső
kisebbségeiket (beleértve a nemzetiségeket), mint több szomszédunk is a magyarokat:
a nemzetállam kialakításának célzatával. A módszerek kifinomultsága nem változtat
a lényegen.
Ez már a milyen vagyunk kérdéskörébe vág.
Egy népnél sem alábbvalóak, persze. Fennebbvalók sem. Ezt mindannyiszor elfelejtjük hozzátenni. Tudjuk pedig, még meg is szenvedjük a tudatát. Tudjuk, de nem
tudatosítjuk, csak elviseljük.
Magyarország képe éppen ilyen: latens. Lappangó, előhívatlan. Emiatt egy kissé sötét. Időnként ilyen-olyan (többnyire önigazoló) célzattal előhívják egy-egy részletét
ilyen-olyan csoportok, „hatalmi tényezők” és értelmiségiek, a felnagyított részek pedig
még annál is zavarosabbá teszik a képet, mint amilyen bonyolult. Hagyjátok meg
a népet saját természetességében, sóhajtana az ember, ha merne. Reménykedik (az ember), hogy gazdagságunk bizonyítéka az is, hogy mindig akad kiemelnivaló, a másikat
agyoncsapó részlet, és alkalmilag a gyöngédséget födi el a harcias indulat, a keménységet a lágy szürkeség. Biztosan így van, mert így van másutt is, ama boldogoknál.
A széthúzást hánytorgatjuk fel legrosszabb tulajdonságunkként. (Jó azért, hogy mi
magunk kárhoztatjuk magunkat érte.) Úgy rémlik, tudatos gonoszsággal törnek egymásra a felek, és még jó ügyekben sem érti egyik a másikát, nem hogy egyetértenének.
Bizony mondom, széthúzásunk az okosságunk bizonyítéka. Mindegyre változó, de
mindig is köztes földrajzi, történelmi, politikai helyzetünkben az útkeresés vitte egyiket erre, a másikat amarra, és nem a nemzetileg sajátos vagy eredendő gonoszsága.
A számítás, persze. Hogy emezekkel vagy amazokkal lenne-e jobb emezek vagy
amazok ellenében, kettőjük között. A törökkel-e vagy az osztrákkal? Melyik házból
való, netán közülünk választott király alatt? Melyik vallásban? Az alternatívák vonták
két-, illetve sokfelé még a jobbakat is – és már csak ezért sincs „egységes nemzet”, nem

1999. február

73

Isten büntetéséből, vagy anyagi széttagozódás miatt. Legújabbkori kivételektől, kényszerektől eltekintve, egyetlen dologban mégis egyesültek a széthúzó felek: ha a nagy
műalkotást, a nemzetet kellett védeni, menteni. Éppen csak elég nagy veszély kellett
hozzá. A kicsi veszélyeket, kényszereket ki-ki felhasználja a maga javára, mások ellenében, de létük fenyegetettségében együtt ragadnak fegyvert, építenek árvízi gátat. Ilyenek vagyunk, köztes állapotúak. Javainkat, helyünket, helyzetünket, lelkünket tekintve is. Nyugatiak Keleten, és keletiek Nyugaton. És másmilyenek is.
Becsülni s nevetni egyaránt lehet ragaszkodásunkat az örökös átmenethez. Önzés
az, nem egyéb. Az önzés tartott meg, mondhatnánk erre. A foggal-körömmel ragaszkodás valamihez, ami a miénk, de mi magunk sem tudjuk igazán, mi az. Hogy ki
a magyar és milyen.
Nagyobb bajunk mégsem a magyarságunkkal lesz, azt hiszem. Annak tudata megsérült a veszteségekben; tudjuk, hiszen állandóan lábadozunk. De sérültünk mi gyarapodásunk közben is. Ama „puha diktatúrában”, és persze előtte meg utána. Háztáji
kertjeink művelése közben elveszítettük a diktatúrával szemben megvédő ösztönünket, elmállott, elaludt. Annak örvendtünk csak, hogy egy kicsit függetlenebbek, szabadabbak vagyunk a kert- és határszomszédainknál. Csakhogy ezeknek a fogalmaknak,
minőségeknek nincs középfoka. Valaki vagy szabad, vagy sem, tisztességes vagy sem.
„Egy kicsit” és „inkább” nem lehet. Lehetett mégis. Abszurdak vagyunk tehát némileg
a maganyugtatásunkkal. Abszurd látszat az is, hogy felpuhult és önérzetet veszített állapotunk megkönnyíti a csatlakozást, az integrációt. Minthogy Európa kézügyre esik,
ahhoz. Nem ellenkezünk annyira az idegenséggel szemben, elviseljük a másfajta törvényeket, hiszen eddig is affélékhez szoktunk. Valahogy majd csak kiügyeskedjük ezt is.
Életrevalóak vagyunk, bizony. Szívósak ám. Felejtünk, ha kell, emlékezünk, ha
muszáj, ha az kell a munkához. Megvagyunk. Élünk. Ahogy lehet, s egy kicsit annak
ellenére. Ha nincs egyebünk, megmaradt remek műalkotásunk, a nemzet. Nincs a magyarságnak nagyobb értéke önmagánál. Legnagyobb érdeme nem az, hogy nagyságokat és koronként példát adott a világnak, hanem sajátos és ellentmondásos létezése.
Szétszórt, szétesett állapotában is „él nemzet e hazán”, de még más hazákban is. Oly
sorban, hogy abból már csak felfelé van út és kilátás.

KRITIKA

Dunaregény
KABDEBÓ TAMÁS: DANUBIUS DANUBIA
Kabdebó Tamás háromkötetes munkája, amelynek első része: az Árapály
1994-ben, második része: a Pezsdülés 1995ben került az olvasó elé, most a harmadik:
Forrás című kötettel kiegészítve Danubius
Danubia címmel együttesen jelent meg (az
elmúlt esztendő legnagyobb terjedelmű új
magyar regényeként). A regénynek alcíme
is van: „folyamregény”. A regénycímet és
az alcímet magának az írónak egy – a miskolci egyetemen 1997-ben tartott előadása
a következőképpen értelmezi: „A trilógia
átfogó címe Danubius-Danubia. Ez a cím
jelzi, hogy a folyamregény a Dunáról,
a Duna-tájról szól. Jelzi továbbá, hogy
a »Duna« androgün, hol férfi – hol nő,
esetleg »férfi-nő« jellegű. Erre több utalás
van ókori és reneszánsz íróknál. A Duna
egyébként kelta eredetű szó, »sebes vizet«
jelent.” (Új Holnap 1997. július.)
A Duna regénye „folyamregény”. Ez
a fogalom némi magyarázatot kíván, minthogy az olvasó inkább a „regényfolyam”
terminusát ismeri. Ez utóbbi fogalmat:

a „roman fleuve” fogalmát André Maurois
francia író használta első alkalommal
(1929-ben) Romain Rolland Jean Christophe című tízkötetes regényének műfaji
meghatározása során. A „roman fleuve”
kifejezés, miként ezt Fáj Attila genovai filozófiaprofesszor A folyamregény jelensége
a nyugati irodalomban című tanulmányában (Katolikus Szemle, 1980. 2. szám)
megállapítja, „az elbeszélt sokrétű folyamatokra” utal, és ezért nem szabad összetéveszteni a családregénnyel vagy a társadalmi regénnyel. Az Akadémiai Kiadó
műhelyében szerkesztett Világirodalmi
Lexikon „folyamregényről” nem, csak
„regényfolyamról” tesz említést. Ez szerinte: olyan regényciklus, „amelynek önállóan is olvasható tagjait általában öszszefoglaló cím köti össze, főbb szereplői
a sorozat több (esetleg valamennyi) darabjának cselekményében részt vesznek. Az
egyes köteteknek ugyan önálló cselekményük és mondanivalójuk van, de igazi jelentésük csak az egész regényfolyam keretében valósul meg, válik világossá”. A regényfolyam műfajának előzményei ilyen
módon Balzac Emberi színjáték és Zola
A Rougon-Macquart-család című regényciklusai, igazi felvirágzása azonban a huszadik századra tehető, olyan regények
mutatják ezt, mint Proust Az eltűnt idő
nyomában, Martin du Gard A Thibaultcsalád, Jules Romains A jóakaratú emberek
című regényei, Romain Rolland már említett műve vagy Duhamel Salavin-ciklusa.
Kabdebó Tamás, már idézett előadásában
Argumentum Kiadó
Budapest, 1998
820 oldal, 1800 Ft

1999. február
más „regényfolyamokra” (vagyis „folyamregényekre”) hivatkozik, így Solohov
Csendes Don, Joyce Ulysses és Robert Musil A tulajdonságok nélküli ember című
nagyregényeire.
Talán már ez a kis lexikális visszatekintés is elárulja, hogy a „roman fleuve”
műfaji meghatározásában bizonytalanság
uralkodik, a fogalom időnként a regényciklus és a családregény fogalmaival keveredik (azokkal, amelyektől Fáj Attila tanulmánya óvni próbálta az értelmezőt).
Valójában helyesebben közelítjük meg
a kérdést, ha „folyamregénynek” tekintjük
azokat a nagyobb epikai anyagot görgető
regényeket („regényfolyamokat”), amelyekben valamilyen módon: a cselekmény
szervezésében vagy éppen jelképes értelemben magának a folyamnak is szerepe
van. Ebben az értelemben az imént felsorolt regények közül egyedül Solohov
(szerzősége tekintetében sokat vitatott,
irodalmi rangját tekintve azonban általánosan elismert) regényét nevezhetjük „folyamregénynek”. A különös műfajnak
mindazonáltal igen régi hagyománya van,
amely szemünk láttára éppen a modern
regényirodalomban elevenedett fel.
A „folyamregény”, közelebbről a Dunáról írott regények sokévszázados hagyományát Fáj Attila igen részletesen tekinti át. Első példája Sigmund von Birken
Der Donau Strand (A Duna-part) című
1664-ben Nürnbergben közreadott nagyterjedelmű munkája, amely a korszak török háborúinak krónikáját beszéli el, és
ennek során részletes képet ad a Duna-táj
országairól és városairól, valamint az ott
élő népek életéről, történetéről és szokásairól. Fáj Attila szerint ez a dunai krónika egyszerre tett eleget a regényírás, a tudományos földrajzi és történeti áttekintés,
illetve az újságírás (a riportázs) műfaji
követelményeinek, és mindezzel tulajdonképpen iskolát alapított, minthogy Birken
művét több nagyszabású Duna-leírás és
Duna-regény követte. Közöttük Eberhard

75
Werner Happel 1685–1689-ben Ulmban
megjelent ötkötetes Der Ungarische KriegsRoman (Magyar háborús regény) című
műve, amely százötven, jórészt kitalált
történelmi hőssel népesíti be a Duna-tájon
zajló eseményeket: az 1683-ban kezdett
török-ellenes háború eseményeit, amelynek során Buda is felszabadult, és a török
hatalom szinte egész Magyarországról kiszorult. Birken krónikája közben Itáliában is népszerűvé vált, három olasz fordítása is közkézen forgott, ezek nyomán
jelent meg 1716-tól kezdve Rómában a
Diario Ordinario d’Ungheria (Rendszeres
magyarországi napló) című sorozat, majd
még több újságsorozat. A Duna-könyvekre végül Luigi Marsigli gróf Danubius
Pannonico Mysicus (A pannóniai és délvidéki Duna) című 1726-ban Hágában és
Amsterdamban hat nagy alakú kötetben
közre adott munkája tette fel a koronát.
A szerző kiváló hadmérnök-katonatiszt
volt, aki végigharcolta a törökellenes felszabadító háborúkat, és személyes tapasztalatainak tükrében mutatta be például
Buda 1686-os ostromát.
Kabdebó Tamás, miként már idézett
miskolci előadásából tudható, jól ismerte
mind Birken, mind Marsigli munkáját.
Mellettük azonban más Duna-könyvekre
is hivatkozik, elsősorban angol szerzők
műveire, így C. Quin With a steamship
down the Danube, Richard Bright From
Vienna throughout Lower Hungary és W.
Beattie The Danube című útikönyveire,
valamint a német Alex Heksch Die Donau
című munkájára. Ezeket a műveket (is)
folytatták korunk ismert és népszerű dunai krónikái, így mindenekelőtt Claudio
Magris Duna és Esterházy Péter HahnHahn grófnő pillantása című könyvei, ez
utóbbi különben Magris művének hatására született, a magyar író ugyanis arról
kívánt képet adni, ami az olasz beszámolójából kimaradt.
A Danubius Danubia mint „folyamregény” ilyen módon igen régi irodalmi ha-

76
gyományokat követ, ugyanakkor átértelmezi és megújítja ezeket a hagyományokat. Mégpedig az író világképe, elbeszélő
tulajdonságai és tervei következtében.
Kabdebó Tamás a kaland és a nosztalgia
írója, és e két ihletforrás, amely egyszersmind regényeinek, elbeszéléseinek epikai
struktúráját, narratív természetét is meghatározza, korántsem ellentétes egymással. Mindkettő az európai irodalom legrégebbi élményei között található, hiszen
már Cervantes és Fielding, vagy hogy hazai tájon maradjak: Jókai epikájában is
egyszerre volt jelent az a szemléletmód,
amelynek tükrében az emberi élet változatos kalandok sorozatának látszik, és az
a meggyőződés, hogy az elveszített ifjúság,
az elhagyott szülőföld olyan tündérbirodalom, amelyet a mesélés hatalmával kell
szüntelenül újjáteremteni. Kabdebó Tamás könyveit is a kalandosság és a nosztalgikus érzés szövi át: az ötvenhatos forradalom veresége után a nyugati világban
otthonra találó, vagy ellenkezőleg sodródó magyar fiatalok regényes kalandjai
Angliában, Itáliában, Dél-Amerikában és
az itthonhagyott ifjúság feledhetetlen emlékei. A Magyar Odisszeuszok, az Évelő,
Az istenek, az Amonnan... és most a dunai
trilógia írója, miközben beszámol világjáró kalandjairól, szüntelenül bajai és budapesti ifjúságának emlékeit idézi fel.
Emlékeket, amelyek többnyire fájdalmasak, minthogy elveszített barátokat,
messzire sodródott szerelmeket, elhagyott
tájakat keltenek életre, mégis megejtők,
mivel magát az ifjúságot őrzik, amelynek
emlékvilágát, legendáit és mítoszait a
messzire: Angliába, Brit-Guyanába, Írországba került hajdani dunai horgász, pesti
bölcsész és ötvenhatos felkelő mindig és
mindenüvé magával viszi, s ahogy ruháit a
szekrényben, ezeket írásaiban raktározza
el. Ezekből az emlékekből, legendákból és
mítoszokból valójában egy életforma és
egy lélekállapot is rekonstruálható: azoké
az egykori „középosztályból” származó

tiszatáj
fiataloké, diákoké, egyetemi hallgatóké,
akik egy történelmileg mára eltemetett
korszakban: az 1956-os forradalom előtti
Magyarországon, a kommunista diktatúra
nyomása alatt próbáltak emberi életet teremteni, próbálták fenntartani a társadalmi együttélés, a történelmi hagyomány
és a kulturális múlt hivatalosan megtagadott és üldözött értékeit, és ennek az emberhez méltó életnek, egyáltalán a szabadságnak a lehetőségét a szerelemben,
a könyvtárban, az uszodában vagy éppen
azokban a védelmező kis baráti közösségekben találták meg, amelyeket Bibó István „a szabadság kis köreinek” nevezett.
Az emlékezés és a nosztalgia mindig az
érzelmek holdudvarával veszi körül az ábrázolt valóságot, ezért átalakítja, stilizálja,
„megszépíti” azt; az epikailag megörökített valóságnak mindazonáltal sokatmondó emberi és históriai realitása van.
Kabdebó Tamás esetében két vonatkozásban is. Egyrészt az ifjúság bizonyára legnagyobb emberi élményének és történelmi tapasztalatának: az ötvenhatos magyar forradalom és szabadságharc eseményeinek felidézésében, másrészt a forradalom veresége után világgá bujdosott magyar fiatalok sorsának, szellemi tájékozódásának, lelki közérzetének ábrázolásában. Mindenekelőtt Kabdebó Minden idők
című, eredetileg 1978-ban Londonban
közreadott (majd a rendszerváltozást követve idehaza is megjelentetett) kisregényére gondolok, amely dokumentarista
módon, egyszersmind személyes vallomásossággal kelti életre egy nemzedék küzdelmes történelmi sorsát, kalandos hányattatásait. A regény hőse többé-kevésbé
magának az írónak az alakját és élettörténetét mintázza, s az ötvenhatos napok felidézésében a magyar forradalom egyik
leghitelesebb és leggazdagabb ábrázolását
nyújtja. A személyes emlékezés hasonló
epikai rendje jelenik meg a szerző nemrégiben közreadott 33 című visszatekintésében, amely a Bajához, Budapesthez, Lon-

1999. február
donhoz, Rómához, a skóciai Cardiffhoz,
a guyanai Georgetown-hoz, Manchesterhez, végül az írországi Maynooth-hoz (öszszesen harminchárom lakáshoz-lakóhelyhez) fűződő emlékek felidézésével mutatja
be azt a „kalandos” életutat, amelyen Kabdebó Tamás haladt.
A Minden idők című regény érzelmi
beszámolót ad az emigráció éveiről, a nyugatra menekült egykori ötvenhatos fiatalok révbe éréséről és mindig megőrzött
nosztalgikus honvágyáról. Ennek a nemzedéknek az érzelmi történetét rajzolja
meg az 1988-ban befejezett és az Amonnan... című kötetben olvasható Henna
című kisregény is, amely egy Londonba
került magyar fiatalember és egy prágai
cseh emigráns lány nyugtalan s talán mégis beteljesedő szerelmének lírai történetét
beszéli el. Ebben a regényben érzékelhetők igazán Kabdebó Tamás epikájának
lírai színei. Ez a líraiság arra utal, hogy az
idegen világba sodródott, szülőföldjüket
elhagyni kényszerült magyar fiataloknak
nemcsak egzisztenciát kellett teremteni:
nemcsak nyelvet kellett tanulni, megélhetést és lakást kellett szerezni, hanem érzelmi tekintetben is otthonra kellett találni. Ez az otthonratalálás igazából csak
a második, harmadik emigrációs évtizedben sikerült, midőn az önkéntes száműzöttek már szülőhazájukat is felkereshették és az „itthonosság” érzésével látogathattak el ifjúságuk színtereire.
A háromkötetes Duna-regény tulajdonképpen összefonja az emlékezésnek és
az érzelmi tájékozódásnak, a lírai személyességnek és az ábrázoló tárgyilagosságnak azokat a szálait, amelyeket az előbbi
regényekben találtunk meg. Felidézi az
ötvenhatos forradalom heroikus napjait,
a megtorlások nyomasztó légkörét, az
emigráció tapasztalatait és az érzelmi helyés otthonkeresés lelki konfliktusait, ugyanakkor a személyességnél nagyobb teret ad
a tárgyiasságnak, az önéletrajzi, vallomásos emlékezéseknél a regényszerűségnek,

77
minthogy hiteles és találó képet fest a magyarországi társadalom életének alakulásáról, mi több a történelem világában is avatott kalauznak bizonyul. Mindezt elsősorban a regény főhősének megválasztása
által éri el. A korábbi regények főhőse
ugyanis szinte minden esetben az író maga
volt, a narráció természetét mindig az „énszerűség”, az önéletrajziság szabta meg.
A regény hőse: Dunai Szendrő József nem
azonos Kabdebó Tamással, ez a történet
legtöbb pontján kiderül, noha természetesen akadnak az elbeszélő biográfiájával
azonosítható életrajzi motívumok is. A regényhős és az író azonosítását, némi iróniával, öniróniával, mindenesetre maga
a történet hárítja el: a regény cselekménye
során ugyanis több alkalommal is találkozunk magával Kabdebó Tamással. Így
először az ötvenhatos budapesti bölcsészkar hallgatói között, majd egy Passauban
rendezett, a Duna-menti ország történetével foglalkozó konferencia előadójaként,
aki Angliából érkezett, hogy a Duna-konföderációs tervek történetét világítsa meg,
később pedig egy londoni telefonáló személyében, aki Szendrő József neuburgi antikváriumában Jászi Oszkárnak a dunai
monarchia jövőjét vizsgáló könyvét keresi.
A regény hőse: Szendrő József Mohács
és Baja környékén, a Duna közelében töltötte gyermekkorát, a budapesti bölcsészkar hallgatója lett, élete felét az uszodában
tölti, 1956 őszén ő is lelkesen vesz részt
a pesti diákok mozgalmaiban, majd a forradalomban – idáig mindez az író élettörténetével párhuzamosan halad. A forradalom napjaiban viszont tűzharcba kerül
néhány ávéhás orvlövésszel, és noha nem
sebesít meg senkit, mégis halálra keresik:
elrejtőzik, felkutatják, halálra akarják
ítélni, és csak úgy menekülhet meg, hogy
szerelmese, aki már közös gyermeküket
várja, engedve egy nyomozótiszt szerelmi
ostromának, ennek felesége lesz. Hősünket így a nyomozó vallomása következtében csak életfogytiglani börtönre ítélik,

78
a fogságból kalandos módon megszökik,
majd ugyancsak kalandos körülmények
között Bécsbe menekül, később pedig
a Duna melletti Neuburg városába kerül,
ahol egy magyar antikvárius segédje, később örököse lesz. A budapesti titkosrendőrség azonban nem tett le arról, hogy
bosszút álljon a szökevényen, ráadásul
szerelmesének ávéhás férje is bosszút esküszik ellene, midőn rájön arra, hogy a
két egymáshoz ragaszkodó fiatal titokban
külföldön találkozik. A budapesti ügynökök merényletet követnek el Szendrő József ellen, ebből lassanként felgyógyul,
később hajóval járja a Dunát, inkognitóban többször jár Budapesten, kényszerű
módon elhagyott családját is felkeresi, míg
végül hajóján: a Duna Csillagán, Pozsony
alatt egy hirtelen, mégsem váratlan szívroham végez vele.
A háromkötetes regényfolyam narrációja a kalandokra épül, mondhatnám így
is, hogy Kabdebó Tamás munkája politikai kalandregény, egyszersmind történelmi regény (és emellett persze sok másfajta regény: családregény, szerelmi regény, esszéregény...). Az első jelenet kivételével, amely szinte jelképes módon egy
dunaszigeti lakodalom, majd egy szerelmi
beteljesülés idillikus képsorát mutatja, az
egész történet az 1956 előtti és utáni Magyarország sorsának végzetes eseményeit
követi. Ennek során részben lidérces hitelességgel írja le a közelmúlt véres epizódjait, például az október 25-i Kossuth Lajos
téri tömegvérengzést, részben ugyancsak
kísérteties valóságszerűséggel mutat be
nyilvánvalóan elképzelt jeleneteket: például Kádár János látogatását a belügyes főtisztek alkoholmámorba fúló családi öszszejövetelén. A cselekmény fővonala ilyen
módon valóban a politikai kalandregény
epikus vonalvezetéséhez igazodik: fegyveres harcok, menekülés, bujkálás, letartóztatás, bírósági tárgyalás, fogolyszökés, merényletek – nos, ilyen események követik
egymást. Az elbeszélés technikája is ha-

tiszatáj
gyományos: a szerzői elbeszélés gyorsan
pergő ritmusában mindig fordulatos, izgalmas, olvasmányos a cselekmény, a hősök ábrázolását némi romantika színezi.
A Duna-regény epikus anyagának szerves részét alkotja a történelem, ennek során a 18. század végétől a 20. század nyolcvanas éveinek végéig kíséri nyomon az
eseményeket, általában a Dunai Szendrőcsalád egymásra következő nemzedékeinek élettörténete által. Felidézi a Martinovics-összeesküvés, a francia forradalom,
a napóleoni háborúk, a reformkor, az
1848–1849-es szabadságharc eseményeit és
természetesen a huszadik század szüntelenül kataklizmák között őrlődő történetét. Közel kétszáz szereplőt mozgat, nemcsak magyarokat, hanem németeket, osztrákokat, szerbeket, románokat is, és jócskán találkozunk valóságos történelmi
személyiségekkel is a narráció során, így
Martinovics Ignáccal, Bessenyei Györgygyel, Batsányi Jánossal, Széchenyi Istvánnal, Kossuth Lajossal, Petőfi Sándorral,
Damjanich Jánossal, Görgei Arthurral és
még számos történelmi szereplővel, közöttük, a mögöttünk lévő évtizedek világából Kádár Jánossal is. Kabdebó Tamás
igen jól ismeri a magyar és közép-európai
(Duna-táji) történelem közszereplőit és
eseményeit, rendkívül tájékozott a korra
vonatkozó történeti irodalomban, az elsődleges források között is, így például
nagyszerűen ismeri Széchenyi naplóit,
amelyek különben hatalmas terjedelmük
és szerteágazó eseményviláguk következtében (és persze az eredeti szöveg németnyelvűsége miatt is) gyakran elriasztják
a mai olvasót. Éppen ezért lehet sajnálatos, hogy néhány ritka esetben olyan téves adatok szeplősítik a történetmondást,
amelyeket igen könnyen korrigálni lehetett volna (például a nyomdai előkészítés
során). Így például a harmadik kötet Krónika című fejezete 1963-ra teszi Rákosi
Mátyás halálát, holott könnyűszerrel megállapítható lett volna, hogy a magyar tör-

1999. február
ténelem egyik legsötétebb figurája 1971ben fejezte be bűnös életét. Mindez persze
nem csorbítja komolyabban a Duna-regény történelmi hitelességét.
Az imént arról beszéltem, hogy Kabdebó Tamás narrációja nem egyszer a romantikus regényírás hagyományos színeitől kapja egyéni karakterét. Mindazonáltal
nemcsak a romantikától, hanem a modern
elbeszélő irodalom, különösen az intellektuális angol regényirodalomból jólismert
ironikus ábrázolás is rajta hagyta nyomát
a regényen. James Joyce, Graham Green,
Aldoux Huxley, Evelyn Waugh vagy éppen George Orwell általában ironikus
megközelítésben adtak számot a huszadik
századi ember intellektuális dilemmáiról,
ez a nézőpont Kabdebó Duna-regényének
narrációja mögött is érzékelhető. Ugyanakkor a regénynek van egy ironizálástól
mentes gondolati övezete is, ez azokban
a dialógusokban jelenik meg, amelyeket
a történet néhány előtérbe állított szereplője (pl. Szendrő József és Imrey Imre,
Challocas bíró és Dirnweber doktor,
Szendrő György és Annamaria FischerGalati) folytat egymással az emberi lét,
a világmindenség és a történelem úgynevezett „végső kérdéseiről”.
A bölcseleti érdeklődés és komolyság
egyfelől és az ironikus ábrázolás másfelől
a nézőpontok szerencsés: epikailag is termékeny összegződését idézi elő. A Dunaregény írója, mondhatnám így: a „posztmodern” irodalomra jellemző távolságtartással szemléli a felidézett eseményeket,
egyszersmind a „klasszikus” regényirodalom erkölcsi biztonságával és humanista
bizalmával közelíti meg az emberi világot.
Ahogy ő maga mondja: „A DanubiusDanubia világlátásának is szerves része, talán egyik kötőanyaga az irónia. De ezzel
valahogy így vagyok: a dolgokat, a világot
és saját magamat nem láthatom másként,
mint görbe tükörben. Ám feladataimat,
végzendő dolgomat halálosan komolyan
veszem. Az irónia tehát kiesik szerepéből,

79
és megmarad – amivel kezdtem és végzem:
a mesélőkedv, az alázat, a szeretet és a szerelem sok fajtája, mely egymáshoz és
a Dunához fűzi a partján élő embert.”
A Danubius-Danubia lapjain tulajdonképpen még a posztmodern elbeszélő irodalmat megelőző korszak poétikája érvényesül, ugyanakkor jelen van már a hagyományosabb regényvilág és persze a kalandregény-műfaj meghaladásának szándéka. A kalandregény önmagában korábban is összefért, és a jelenben is összefér az
írónak azzal a törekvésével, miszerint
a változatos cselekmény mellett, mintegy
ennek mögöttes terében fel kíván rajzolni
egy másik epikai vonalat is, amely gazdagabb, újszerűbb értelmezéseket tesz lehetővé. Talán elég, ha két kalandregényszerű, mégis filozofikus műre utalok:
a korábbi időkből Szerb Antal Utas és holdvilág, a jelenből Umberto Eco A rózsa
neve című művére. Igazából Kabdebó
Tamás is felrajzolt a politikai kalandregény cselekménye mellé (mögé) egy ilyen
második vonalat, tudniillik a Dunával
kapcsolatos történelmi, művelődéstörténeti jelképesség vonalát.
A Duna mindig jelképes, sőt mitikus
értelmű folyónak számított az irodalmi
hagyományban: a magyar nemzeti vagy
éppen a közép-európai történelem tanújának, példázatos értelmű folyónak, amely
hol elválasztja, hol összeköti a népeket.
Eötvös József 1836-os Búcsúja a véres eseményekkel terhes magyar történelemre
utal: „Buda-, Mohács-, Nándornál elfutó,
/ Tán honom-könyve vagy te, nagy folyó?”; Ady Endre A Duna vallomásában
a régió hagyományos történelmi nyomorúságáról beszél: „A Duna-táj bús villámhárító, / Fél-emberek, fél-nemzetecskék /
Számára készült szégyen-kaloda”; József
Attila pedig A Dunánál soraiban éppenséggel a kölcsönös megbékélés vágyát szólaltatja meg: „A Dunának, mely múlt, jelen s jövendő, / egymást ölelik lágy hullámai. / A harcot, amelyet őseink vívtak,

80
/ békévé oldja az emlékezés...” A Duna
lehet vak és gyilkos történelmi erők
szimbóluma, mint a nagy dunai árvizek
pusztítását a felvidéki magyarság történelmi tragédiáival mitikusan párhuzamba
állító Dobos László Egy szál ingben című
regényében és Cselényi László Jelen és történelem című avantgárd eposzában, és lehet a Dunatáj közös történelmi elhivatottságának a beszédes jelképe, amely egyformán támaszkodni képes a Habsburgok
„dunai monarchia”-hagyományára és Kossuth „dunakonföderációs” tervezetére.
Ez utóbbi jelkép és gondolat ölt alakot
Kabdebó Tamás regényében, amelyben
nemcsak az angol és német forrásokból
való szép metszetek és nemcsak a már említett passaubeli epizód előadásai utalnak
a könyv „dunai” mondanivalójára, hanem a regénytörténet teljes szimbolikája:
a Szendrő- és Dugonics-család múltja,
a Duna-menti helyszínek, főként pedig az,
hogy a regényhős élete minden tekintetben összeforrott a dunai tájjal, városokkal:
Bajával, Moháccsal, Budapesttel, Béccsel,
Neuburggal, Turnu-Severinnel. A Danubius Danubia nemcsak Dunai Szendrő József és nem is csupán az 1956-os magyar
fiatal nemzedék regénye, nemcsak a magyar 19. és 20. század regényes krónikája,
hanem a dunai régióé, amelynek az epikai
anyagba ágyazva megörökíti történelmét,

tiszatáj
művelődéstörténetét, népi hagyományait,
éspedig nemcsak a magyarokét, hanem
szerbekét, románokét, osztrákokét, bajorokét. Annak a „homo Danubicus”-nak
a történetét és lelkiségét örökíti meg, aki
– mint Szendrő József – már elfogulatlanul
képes látni a történelmi konfliktusokat, és
átfogó szemlélettel tud közeledni a régió
népi és kulturális mozaikjához. Az itt
megjelölt, leginkább talán a József Attilaversre emlékeztető mentalitás ezért a közép-európai régióban egy új történelmi
korszak, egy új civilizáció kezdeményezője lehet. Kabdebó Tamás regénye ugyanakkor a Duna-menti történelem központjába a magyar 1956-ot állítja, és így a forradalom eseményeinek és következményeinek kalandos ábrázolását az esszéregény és a mítoszregény poétikai elemeivel és narrációs lehetőségeivel teszi gazdagabbá.
Mindenképpen a múlt esztendő egyik
legjelentékenyebb, ha nem a legjelentékenyebb epikai vállalkozása: engedtessék
meg, hogy már most felhívjam rá azoknak
a figyelmét, akik hamarosan oda fogják
ítélni az „Év Könyve” megtisztelő címet.
Kabdebó Tamás Duna-regénye ezt a kitüntetést teljes joggal érdemli meg.

Pomogáts Béla

1999. február

81

Visszatérés helyett feltámadás
GYÖRGY ATTILA: A BOSZORKÁNYOK FELTÁMADÁSA
A Gyímesközéplokon 1971-ben született György Attila második könyvét tartja
a kezében az olvasó, az Előretolt Helyőrség
Könyvek sorozatának újabb darabját.
A mű archaizáló szövege olyan utazásra
hívja befogadóját, mely az emberi lélek és
test mélységes mélyére vezet. Tévednénk
azonban, ha stílusát illetően valóban és
egyszerűen archaizálónak mondanók ezt
az alkotást. A szerző nem egy sosemvolt,
a középkori latinitásra (is) visszautaló stílust próbál következetesen végigírni boszorkányokról szóló „szakkönyvén”, sokkal inkább frivolan, pajkos hanyagsággal
ki-kiszól szövege nyilvánvaló anakronizmusai mögül. Se szeri, se száma a nyilvánvaló belső ellentmondásoknak, melyek
közül csak néhányat említek: a sólyom
nem a boszorkány állata, de a ragadozómadarak igen; míg a 22–23. oldalon a tűz
és a föld a boszorkányok eleme, addig a
26–27-en már a föld és a víz, ráadásul kettejük közül az utóbbi éppen ellenelemük
volt az előbb említett oldalakon. Mielőtt

azonban megpróbálnánk feloldani vagy
érthetővé tenni ezeket a könnyen szerzői
következetlenségnek tetszhető ellentmondásokat, vegyük szemügyre azt a módszert, ahogy György Attila eltávolítja magától művét.
A szerző Jacob Sprengernek, a XV.
században élt domonkosrendi inkvizítornak tulajdonítja A boszorkányok feltámadása című munkát, pontosabban az „örök
visszatérés” mítoszának megfelelően azonosul Jacob Sprenger György Attilával,
amint erre többször is utal a szövegben.
A szerzőség kérdését tovább bonyolítják
az átfedések Jacob Sprenger és Henricus
Institoris között (Institoris, akit ritkán
Kramernek is neveznek Sprenger inkvizítortársa volt, közös művük a Malleus Maleficarum a boszorkányüldözők hírhedt
szakkönyve, mely Haxenhammer néven is
ismert). Sprenger nem elégszik meg azzal,
hogy a XV. századból származó közös
művük szerzőségét legnagyobb részben
Institorisnak tulajdonítja, XX. századi saját könyvének – melyet György Attila néven jegyez – legszebb és legnagyobb erejű
hasonlatait és következtetéseit is ötszáz
évvel ezelőtti barátjának tulajdonítja. Továbbá ha figyelembe vesszük a mű 77. oldalán található szövegrészt, akkor arra is
következtethetünk, hogy Sprenger-György
és Institoris valójában egy és ugyanazon
személy: „Némelykor azonban, most,
hogy ma Institoris tudását és hatalmát birtoklom, arról álmodom, hogy magam
vagyok Institoris.” György Attila-Jacob
Erdélyi Híradó–Elõretolt Helyõrség
Kolozsvár, 1997
96 oldal

82
Sprenger könyve – mint ahogy azt már
említettem – nemcsak szépprózai kísérletként, álesszéként olvasható, de sokkal
inkább fiktív szakkönyvként is. A szerző
elhelyezi a boszorkányokat a nyugati
művelődésben, kijelölve helyüket az
Ószövetség történeteiben, az ógörög képzőművészetben, a lovagi szerelmi kultúrában és Francois Villon költészetében
éppúgy, mint korunk művészeti irányainak szexuális vonatkozásaiban. A névmágia és a bibliai értelemben vett férfi és nő
egymást „megismerés”-ének összekapcsolása eredeti és logikusan elfogadható ötlet.
A költészetet a „szakkönyv” nem esztétikai kategóriaként kezeli, hanem transzcendentális érzékenységű emberek hivatásszerű foglalkozásából adódó jelzésekként, tudósításokként. György Attila szövegének nyelve csak látszólag gondosan stilizált imitációja valamely feltételezett középkori megszólalási módnak. Ez a nyelv
költészeten túli, barbár, primitív nyelv.
Gyakran megsérti az eddigi magyar nyelvű
stilisztikai elképzeléseket, hogy az álkifinomult stílus mögött a témához (vagyis
a boszorkányok mélyen misztikus ösztönvilágához) méltó forma kifejezést nyerhessen. György Attila úgy írt szakkönyvet boszorkányológiából, mintha igazi
bennfentes lenne. Nem tudálékoskodik,
ha csak azért nem, hogy félrevezesse és nevetségessé tegye a tudóskodókat. Ravasz,
roncsoltan stilizált nyelve könnyen lehet,
hogy megegyezik a boszorkányok „szakzsargonával”, legalábbis annyiban, amenynyiben fiktív szakmunkája természettudományos értékű. Különösen igaz lehet az
akkor, ha a boszorkányokat mint az őseredeti tiszta nőiség képviselőit próbáljuk
érteni. Az okkult problémák megoldása
gyakran olyan profánul egyszerű, mint
egy mosogatás. (Gondoljunk csak Umberto Eco A Foucault-inga című regényének arra a részletére, mikor az elbeszélő
szerelme, Lia megfejtésében mosócédulává
és Arséne Lupin egyik tisztelőjének gú-

tiszatáj
nyos üzenetévé változik a bölcs és tudós
férfiak által kutatott Templomosok titkos
irata! Európa Könyvkiadó Bp. 1992. 646657.) A mű 33. oldalán fejti ki a szerző
megnevezés, megismerés és az ezekről való
beszéd nehézségeit. Ezzel szorosan kapcsolódik össze a boszorkányok természetrajzának ismertetése, melynek segítségével
párhuzamokra bukkanhatunk Sprenger,
Institoris és ellenfeleik jelleme között, de
míg a boszorkányok bemutatása alapos
elemzés útján történik, az inkvizitorokkal
kapcsolatban csak odavetett megjegyzések, szándékosan homályos utalások találhatóak a szövegben. A boszorkányok
halhatatlanok és/vagy örökkévalóak, viszont Sprenger és Institoris lelke is átível
az évszázadokon, ez világosan kiderül a
mű végén. A boszorkányok egy jelentős
részét a (lázadó) angyalok leszármazottaiként mutatja be A boszorkányok feltámadása. György Attila könyvében úgy jelennek meg az angyalok, mint egy – az emberitől eltérő – lehetséges kommunikációs
forma megvalósítói. Ebből a szemszögből
nézve úgy tűnhet: a művészeteknek (főként a költészetnek) azért van szüksége az
angyalokra, hogy teoretikusan vizsgálhassanak egy ilyen lehetséges kommunikációs rendszert.
Bölcsesség és értelem között éles határvonalat húz a szerző rosszindulat és
gonoszság különbségéről elmélkedve a 40.
oldalon. Véleménye szerint a kicsinyes
rosszindulat az értelem romlásából, míg
a gonoszság, mely emberfelettivé és az angyalokhoz hasonlatosakká teszi a boszorkányokat a bölcsesség romlásából származik. György Attila morális értékek fogalmaival játszik, csúsztat, amikor az emberek rosszindulatát aljasnak és sunyinak,
a boszorkányok gonoszságát pedig természetükből adódó őszinteségnek nevezi;
mindezt valószínűleg azért teszi, hogy levonhassa a következtetést: a test sohasem
hazudik, nem úgy, mint az ész, s a bölcsesség valójában misztikus erotikus böl-

1999. február
csesség. E fejtegetést ellenpontozza az
utána következő Mikor a boszorkányok
banánt esznek című elbeszélés. A tárgyilagos fogalmazást felváltja a személyes hangvételű beszámoló, melyet itt-ott általános
kijelentések szakítanak meg. A felláció
durván logikus, ürítésbe torkolló levezetése összekapcsolódik a születés, teremtés nagy misztériumának megrontásával:
„A boszorkány egyesül a banánnal, a szó
szoros értelmében: azonban az egyesülés
módja – a szájon át – Chassiél bűnös
angyal utálatos tanításait idézi, ennek során pedig eltünteti, elfogyasztja a banánt;
befogad, de nem ad vissza a természet
rendje szerint, végezetül pedig, születés
helyett elemészt, élő helyett holt salakot
termel belőle.” A fejezet végén az általános következtetések és tanulságok levonásakor felbukkan újra az a hasonlatlánc
(kígyó útja a sziklán, hajóé a tengeren),
melyet Institoris jellemzésére szerkesztett
György-Sprenger, de megváltozott jelentéssel: „három dolog van, melyet nem
foghat fel az értelem: a kígyó útja a sziklán, a hajó útja a tengeren és a boszorkány
útja a banánnal.” Általában el lehet mondani a műről, hogy a szövegét visszatérő
hasonlatok, állandó jelzők („madárlátta”)
szövik át meg át jelentős szövegösszetartó
erőt fejtve ki.
A boszorkányok és az uralom, pontosabban a hataloméhség közti viszonyban
a hatalomvágyat, mint a boszorkányoknak
a nemi vágy melletti másik uralkodó ösztönét mutatja be. A matriarchalitás fonódik össze leheletfinoman ezzel a hataloméhséggel a szexus közvetítő erejének hatására. Francois Villon híres verssorának
magyar fordítása itt kerül bele a szövegbe
(„Boldog, ki nem próbálta még”), alátámasztva a kijelentést, miszerint Lilyth és
Azáél leányai testi szerelmük erejével
igázzák le és tartják hatalmukban a férfiakat, akik elbizakodottan, gyengeségeik ellenére boszorkányt merészeltek szeretni.
A boszorkánymesterek és az inkvizítorok

83
viszont ugyanabban a misztikus játékban
vesznek részt (a játék szót itt a lehető legkomolyabban értve!), ilyenformán a szerelem és főként a nemiség misztifikálása
a nemek harcát egyszerre változtatja kommunikációs rendszerré és létmóddá. Nem
pusztán a szexuális aktus értékelődik jelként: egy új-régi nyelv teremtődik az udvarlás, vadászat, üldözés, menekülés, előés utójáték mozzanataiból. Nyelv feletti
és nyelven túli nyelv, melyhez képest
óhatatlanul alulmarad az összehasonlításban a „szakkönyv” stilizált nyelve, amely
nem akar és nem is akarhat többet, mint
a szerelem mitikus nyelvén megírt „tudományos”, „elméleti” szöveg fordításának
eszköze, illetve terepe lenni. Persze könynyen lehet, hogy a fordításnak éppen ez
a kudarca (tudniillik az, hogy képtelen
a György Attila-féle szöveg lefordítani
a feltételezett mágikus-erotikus nyelvet) az
egyetlen lehetőség a fordításra. Másrészről
kínálkozik ugyan feloldási-értelmezési lehetőség az eredeti, misztikus nyelven belül is, ez azonban a létnek a szerelem melletti másik legmeghatározóbb mozzanata
a létezők számára: a halál. Az isteni törvény, vagyis az élet titkainak megismeréséért azaz birtoklásáért (hiszen amit megismerünk, meg tudjuk nevezni, azt uralmunk alá hajtottuk) folyik a harc Lilyth
és a lázadó angyalok leányai és az ember
fiai között, csakhogy míg ezek a titkok
a boszorkányok számára eleve adott valóságként léteznek, addig az emberi létező
csupán a boszorkányokkal folytatott szerelmi harcban, mint megértési és értelmezési folyamatban érheti el őket. A megértési folyamat végére érő ember, a megértő,
a megértés pillanatában pontosan azt
veszti el, amiért az értelmezés elindult, hiszen a boszorkány szerelméről való lemondással tulajdonképpen az élet titkainak kutatásáról mond le (miután megismerte azokat), a boszorkány pedig első
halálát halja, mivel György Attila szerint
a boszorkányok első halála (férfiak fö-

84
lötti) hatalmuk elvesztése, a második a fizikai halál (49–50.).
A mű második része A boszorkányok
szerelme címet viseli, s György Attila kora
siralmas állapotának taglalásával kezdődik: bár Éva leányai érzik a boszorkányok
jelenlétét a XX. század végén is, a férfiak
teljességgel vakok ennek a jelenlétnek
a felismerésére, sőt arra is, hogy férfi módjára viselkedjenek a boszorkányokkal
folytatott szerelmi csatározások során.
A szerző a korai középkorból (is) eredeztethető lovagi kultúra nőiségképét és szerelmi érzékenységét dicséri. Figyelemre
méltó a szöveg ismétléses technikája a boszorkányok virágnevei kapcsán (a név,
a megnevezés fontosságáról volt már szó),
s talán ide sorolható külső testi tulajdonságaiknak többszöri – szó szerinti – ismétlése. Az értelmezési-megértési folyamat
egyik sarkpontjáról már volt szó, a másik
végpont, a boszorkányok értelmezési kísérlete is a halálba tart, logikusan a férfi
halálához vezet. Szerelem és halál eggyéválására jellemző, hogy György–Sprenger
szerint a férfi szerelmi vágya ugyanakkora
vagy még erősebb halálvággyal párosul.
A mezítelenség sem pusztán az erotika kifejeződése, legalább annyira a halálé, pontosabban a halálra szántság, azaz az áldozat fogalmáé. Az Előretolt Helyőrség irodalmi csoportosulásának fiatal erdélyi költői-írói közül Fekete Vince lírájában jelentkezik ez a felismerés hasonló intenzitással. György Attila így ír erről: „minden, mi mezítelenül születik, meghal, és
minden halál lemezteleníti az élőt. Általános igazság, hogy a mezítelen ember áldozattá szelídül, mert a mezítelenség (...) világra tárja a test esendőségét, s a mezítelenséggel hazudni nem lehet.” Az életet
adó ősanya termékeny mezítelensége kapcsolódik össze a halál angyalának női
formában történő megjelenésével, s kettejüket egyaránt jeleníti meg a boszorkányok mezítelensége, mely „beteljesíti a végzetet”. (61.) Feltehetően téves lenne az az

tiszatáj
értelmezése György–Sprenger halálvágy–
testi szerelem párhuzamának, mely a szado-mazochizmus felől közelítené a témát,
sokkal inkább az életadó, örökké termő
ősanyához való visszatérés vágyáról lehet
itt szó, mely a halált a szerelem által megtapasztalva kívánja megérteni a létet.
A boszorkányokról és a májusi szerelemről című rész önmagában, a könyvön kívül is megállná a helyét karcolatként, miniatűr esszéként. Kötetben elfoglalt helyével inkább csak az eddigieket erősíti,
támasztja alá. A férfiemberek megzavarodásáról című fejezetből derül ki, mit is ért
György Attila azon, hogy korára sajnálatos módon megváltozott a nők, férfiak és
boszorkányok közti viszony. Már-már
tudományos-pszichologizáló fejtegetéseivel azonban ez a részlet is kissé kikívánkozik a kötetből, mely mindvégig a széppróza és a szimulált szakirodalom között
egyensúlyoz. A megértés pillanatában kiderül Ádám fiai számára, hogy annak elérésével semmit sem nyertek, viszont
mindent elvesztettek, hiszen: „ki azonban
átlát a dolgokon, gyakran alig képes elviselni az igazságot, mert az nem vigaszt,
csupán magyarázatot nyújt.” (69–70.)
Mindebből következhet az is, hogy a szerző művének megformálásakor nem tartott
szem előtt esztétikai, természeti-tudományos törvényszerűségeket, csupán a boszorkányok aktus- és gesztusnyelvének
érzelmi és érzéki törvényszerűségeit, hiszen a témával kapcsolatban az utóbbiakhoz képest az előbbiek egyáltalán nem
fontosak. Hasonlítható – de nem azonosítható – ez az eljárás azzal az irodalomban jól ismert törekvéssel, hogy férfiszerzők fiktív női szerzők életművének megalkotásával (Weöres, Esterházy, Parti
Nagy) a nőíró alkotó személyiségét szimulálják, vagyis egy másik, a beszélőétől
eltérő beszédmódot vagy esetenként
egyéb jelrendszert használnak. Institoris
története szemléletes példája annak a megértési és megismerési folyamatnak, mely-

1999. február
ről a mű legtekintélyesebb része szól. Institoris felismeri, hogy „igazából akkor értettem meg a pogány és eretnek hitvallások meg a kabbalisták tételét, miszerint
a testi szerelem több lehet, és közelebb
hozhat Istenhez, mint az elmélyülés”. (79–
80.) Az utolsó, végső titok pedig nem
tudható, cáfolva ezzel a mágikus-erotikus
megismerés és értelmezés eddig épített
elméletét, „minthogy saját sorsát senki
meg nem ismerheti”. (82.) Institoris, aki,
akárcsak társa vagy másik énje, Jacob
Sprenger, rendelkezik az örök visszatérés
képességével, végül abban reménykedik,
hogy – isteni? – csoda töri át erotikusmisztikus tudásának világát, s visszatér
hozzá a boszorkány, akit szeret. Visszatérés helyett azonban feltámadás következik, s az olvasó itt ér el, illetve kanyarodik
vissza a kerettörténethez, mely egyrészről
egy boszorkányüldözés története, másrészről a kereszténység szent titkának, a feltámadásnak a profanizációja az erotikus
mítosz alapján. A kerettörténet ismeretében a mű címe kettős értelmű: Violetta
Honig Blum, vagy az egész boszorkányság
feltámadásáról van-e szó? György–Sprenger előadásából kiderül: a boszorkányság
mindig is jelen volt az emberiség történetében, feltámadásáról tehát szó sem lehet,
legfeljebb megerősödéséről. A kötet címe
azonban egyértelműen a feltámadást sugallja, s Violetta valóban föl is támad a
XX. század végén, a Székelyföldön, hogy
megjelenjen az örökké visszatérő Jacob
Sprenger és Henricus Institoris előtt.
A helyzetet bonyolítja, hogy – a szövegből legalábbis úgy tűnik – Institoris egy
Hanga nevű boszorkányt vár vissza, mert
tőle várja a végső kérdés megválaszolását.

85
A kerettörténet első feléből azonban már
tudhatja az olvasó, hogy a két inkvizitor
számára ez a titok az örök kárhozat, amivel Violetta Honig Blum megerőszakolásáért és meggyilkolásáért fizetnek. Örök
visszatérés és feltámadás különbségét
Mircea Eliade fejti ki Az örök visszatérés
mítosza című művében, s eszerint az örök
visszatérés egy a megváltáson, a zsidó-keresztény kozmoszon kívüli, archaikus
mozzanat, míg a feltámadás kegyelme
egyértelműen keresztényi. A keresztény
hitet védő szent inkvizítorok várják tehát
az örök visszatérést (hiszen ők is ebben és
ezáltal élnek) és a kereszténységen kívülinek bélyegzett, archaikus (mert természeti, ösztönös) „boszorkány” támad fel
újra, részesülvén a krisztusi kegyelemből,
mindörökre kitéve ezzel az inkvizítorokat
halhatatlan lelkük marcangoló kínjának.
S végül még néhány szó a szerzőség
problémájáról. A kerettörténetben szó
sincs György Attila és Jacob Sprenger
azonosságáról, pontosabban a narrátornak, ki előbb Jacob Sprengernek, majd
György Attilának nevezi magát nincs tudomása erről az azonosságról. A két szöveg azonban – közülük is főként a második az újra felbukkant Henricus Institoris,
illetve Kramer félreérthetetlen célzásainak
köszönhetően – egyértelműen sugallja
a kerettörténet két elbeszélőjének azonosságát. Az elbeszélés végére nyilvánvalóvá
vált az egyezés, s valószínűleg ezért írta
alá a könyv szerzője művének ajánlását
a Jacob Sprenger névvel.

Kelemen Zoltán

86

tiszatáj

Mó(d)szer
SZÁNTÓ T. GÁBOR LEGÚJABB KÖTETÉRÕL
Emlékeim szerint néhány évvel ezelőtt
sok szó esett a rendszerváltás idejének
azon várakozásáról, hogy végre előkerülhetnek a korábban kiadhatatlan, „leleplező” regények. Mára nyilvánvalóvá vált,
hogy tulajdonképpen nem került elő
semmi; szerzőink nemigen írtak a fiókjaik
számára.
Azonban azóta sem készültek efféle
szépirodalmi munkák.
Az elmúlt évtizedek neuralgikusan
(v)érzékeny pontja, kínosan került dilemmája annak bemutathatósága, hogy az
egyén miként kényszeríthető arra, hogy
egy rendszer kiszolgálójává váljon. Hogy
bárkivel bármi megtörténhet akkor, amikor nem egyszerű akarom-nem akarom
biznisz az ördöggel kötött vásár, és hogy
bár ezen (meg)alku(vás) még nem bűn, de
bizonyos körülmények között éppen elegendő egy életen át gyötrő szorongáshoz
és lelkiismeret-furdaláshoz.
Váratlan és meghökkentő olvasmány
volt 1985-ben Krasznahorkai Sátántangója, amelynek végén kiderül, hogy az

a már-már emberfeletti lény, akitől oly sokan várják sorsuk jobbrafordulását, valójában a belügy embere és szorgalmas jelentésírója. A rafinált, szerkezetileg és nyelvileg bravúrosan kidolgozott regényben felvetett témának, legalábbis ismereteim szerint, a későbbiekben nem akadt folytatása.
Szántó T. Gánbornak, a Szombat című
folyóirat főszerkesztőjének negyedik kötete, a Mószer éppen ezért hiánypótló alkotás és egy kicsit a kirakatba vágott kő,
illetve, hogy stílszerű legyek: (fél) tégla is.
Mindenekelőtt a címadó írás miatt.
A Mószer naplóregény, mely a fikció
szerint egy idős budapesti főrabbi három
hónapi, [1996.] június 19. és szeptember
19. között írt feljegyzései. Mint utóbb kiderül: az utolsók.
A rabbi és a felesége a második világháború végét koncentrációs táborban érték meg, az oroszokra mint felszabadítókra néztek, akik a biztos pusztulásból
mentették ki őket. Később kivándoroltak
Izraelbe, de nem bírván megszokni az új
hazát, vállalva a veszélyt, visszatértek Magyarországra. Megpróbáltatásaik azonban
csak ezután kezdődtek. Itthon külön-külön kezelésbe vették mindkettőjüket, és
a belügy, egyikőjüket a másikkal sakkban
tartva, beszervezte a házaspárt. Informátorok lettek, akik javadalmazás fejében jelentéseket írtak a környezetükben élőkről. Előbb itthon, majd amikor a rabbit
Berlinbe helyezték, a német feletteseiknek. Nem voltak jelentős személyek, csupán a gépezet apró, de olajozottan működő fogaskerekei.
Magvetõ Kiadó
Budapest, 1997
244 oldal, 870 Ft

1999. február
A kisregény kezdetén a rabbi már
tudja, hogy a németek kiadtak egy könyvet, amelyben a titkos aktákban szereplő
kelet-németországi hálózati személyek
szerepelnek. Kiderül, hogy ő is benne van
a kötetben, s biztos benne, csupán idő
kérdése, hogy itthoni környezete rájöjjön,
ki valójában a vezetőjük. A Szombat című
folyóirat egyik munkatársa máris interjút
akar készíteni vele, szemináriumi hallgatói pedig éppen a besúgásról szeretnének
minél többet megtudni tőle...
A rabbi persze gyanakszik, hiszen
semmi sem lehet véletlen. Az idős embert
megrendítette, elbizonytalanította az események alakulása, pedig – mint azt feljegyzései elején írja – „1990 óta nem telt el
olyan nap, hogy ne fordult volna meg a
fejemben: bármelyik pillanatban számonkérhetik rajtam, amit tettem. Tulajdonképpen azóta készülök erre, hogy az archívumokat felszabadították”. A várható
pellengér mégis megrettenti.
Nincs kivel megbeszélnie helyzetét;
a felesége meghalt, a hetvenhat esztendős
embernek senkije sincs. S egyébként sem
bízik senkiben. Így önkéntelenül is adódik a megoldás: naplóformában összefogni
a pánik és a szorongás miatt szétfutó gondolatait és mérlegelni helyzetét. Ír, miként
az elmúlt évtizedekben folyamatosan,
csakhogy ezúttal önmagáról fogalmazza
meg (záró)jelentését, melyre mindenekelőtt az készteti, hogy számára „a szabadság a leleplezéstől való szorongást hozta
el. Egyik félelem helyébe a másikat. Vajon
lehet-e értelme bárki számára is az ilyen
tapasztalatnak? Zsarolható lettem, kiszolgáltatott”...
Nem a lelkiismeret-furdalás íratja vele
naplóját, hanem a félelem, hogy anélkül
dobálnának rá sarat a környezetében élők,
hogy a részleteket is tudnák. A részleteket, amiket azonban nem lehet külön-külön minden embernek elmesélni. Azt
mondanák, magyarázkodik, hogy kiseb-

87
bítse „bűne” jelentőségét. Nos, elhinnék-e
neki, hogy nem mohóságból és élvezetből
kért ellenszolgáltatást tevékenységéért,
hanem azért, mert még nevetségesnek is
érezte volna, hogy ha már eladta a lelkét,
akkor azt ingyen tegye? 1996-ból nézve az
ujjal mutogatók számára jelentene-e valamit, hogy ő mindenekelőtt nem a saját
bőrét féltette, sokkal inkább a feleségét?
Azt mondanák, ízléstelen egy halott mögé
bújni! S hasonló vádakkal illetnék akkor
is, ha arról beszélne, hogy bizonyos embereket azért távolított el a környezetéből, mert tudta róluk, hogy olyan tevékenységet folytatnak, amelyeket neki jelentenie kellene, mások esetében pedig elhallgatta vagy tompította a lényeget.
A fiatalokat is azért nem gyűjtötte maga
köré, hogy ne kelljen kiszolgáltatnia őket
fenyegetőző kapcsolatainak... Elmondhatná-e mindezt úgy, hogy a maiak higygyenek neki?
Mit szólnának, ha megpróbálná elmagyarázni nekik, hogy „abban a helyzetben
nem lehetett jól dönteni”, hogy „nem lehetett ellenállni. Csak várni. S az nem biztos, hogy nem túl későn jött-e így is a fordulat”? Vajon mit szólnának mindehhez?
Lehet, hogy éppenséggel semmit. Szó
nélkül közösítenék ki.
A főrabbi valójában ettől retteg legjobban. Úgy érzi, ő legalább annyit vesztett, mint azok, akikről írni kényszerült.
A titok, mely a bőrébe égett, a rendszer
bukása után még nagyobb súllyal nehezedik rá. Már-már elviselhetetlenül. Hallgatóinak a zsidó történet besúgóiról beszélve tudja, hogy hite szerint súlyos vétek olvasható a fejére, ugyanakkor retteg
a gondolattól, hogy azokkal kerül egy kalap alá, akik azt, amit ő kényszer hatására,
félelemből tett, vele ellentétben önként,
meggyőződésből, sőt, élvezettel és kifejezetten az anyagi haszon reményében végezték. Ez az, ami miatt szorong, ami aláássa az idős ember egészségét.

88
Meglehetősen korlátozott a Mószer regénytere, amely azonban logikusan következik a formából és érzékletesen szemlélteti a főhős mindinkább szűkülő és
szűkölő világát. A rabbi naplót ír, hogy
legalább abban végigmondhassa a maga
történetét, és hogy nyilvánvalóvá tehesse:
e dolog megítélése sem fekete vagy fehér,
hanem ahány eset, annyi árnyalat. Kezdetben azonban még nem tudja, miért is
ír; inkább egyfajta pszichés kényszernek
tűnik, semmint célirányos tevékenységnek. „Úgy kapaszkodom ebbe a naplóba –
kezdi július 16-án feljegyzéseit –, akár fuldokló a mentőövbe. Néhány hét alatt
kényszeres késztetés vett rajtam erőt,
hogy rögzítsem mindazt, ami eszembe jut,
anélkül, hogy a legcsekélyebb elképzelésem lenne azzal kapcsolatban, mi a szándékom a leírtakkal. Alkalomról alkalomra
kissé megkönnyebbülök, ha egy-egy nap
újabb és újabb bejegyzéseit abszolválom.
Mindazonáltal félelem fog el, ha arra gondolok, mi történne, ha bárki is tudomást
szerezne arról, amit itt leírok.”
Idővel azonban fokozatosan értelmet
kap tevékenysége, miközben emlékeinek
felidézése és a friss fejlemények fokozta
szorongás menthetetlenül megviselik
amúgy is beteg szívét. Mikor a rabbi éppen azt tervezi, hogy kiáll hitközsége elé,
amelyet csaknem harminc esztendő óta
szolgál, megvallja bűnét és megköveti
azokat, akik ellen vétkezett, „tragikus hirtelenséggel” meghal. A spirálfüzetben vezetett napló, mint az a kisregény végén
kiderül, írója végakaratának megfelelően
a Szombat főszerkesztője, vagyis Szántó T.
Gábor birtokába kerül, aki – a fikció szerint – most közreadja.
A napló így egyfajta emlékirattá válik,
vagy még inkább magamentségévé. Szerzője szembenéz a múlttal, nem magyarázkodik – dokumentál. A füzet rögzíti
mindazt, amit a rabbi szeretett volna elfelejteni, de amit mégis egy életen át ma-

tiszatáj
gával cipelt, amire valakik örökké emlékeztették, s amelynek súlya alatt végül
összeroskadt.
Annak megörökítése, hogy sosem feledkezhetett meg önmagáról és sosem feledkeztek meg róla.
Mindennek lélektanilag hitelesnek
tűnő bemutatása Szántó T. Gábor írásának egyik legfőbb erénye. Némi túlzással
fejlődésregénynek is nevezhetnénk a Mószert, amelynek címszereplője a kezdeti
pániktól, a ki- és elbújás mérlegelésétől,
a tagadáson át, egészen a beismerésig, tetteinek vállalásáig jut el. A szerző – a jó érzékkel megválasztott formából következően – nem fűz megjegyzést az elmondottakhoz, csupán a naplóíró rabbit beszélteti. Nem csinál belőle hőst, de csupán
a körülmények áldozatának sem láttatja.
Inkább egy gyenge, élete néhány fontos
pillanatában rosszul döntő, esendő embernek, akinek a mindenkori homo moralis bűn és bűnhődés-dilemmája élete fő
kérdésévé lett. A szorongás gyomorszorítóan érzékletes leírásával szembesül a kisregény olvasója.
S azzal – és ez Szántó T. Gábor művének másik fontos erénye –, hogy mi is az
a mó(d)szer, amellyel egy világrendszer
hosszú évtizedekig a meghódított társadalmakat működtette. A szerző olyan kérdéseket feszeget, amelyekre nemcsak
erkölcsileg nem lehet egyszerű igent vagy
nemet mondani, de amelyeknek a családi
és a tágabb közösségi életre gyakorolt hatásai, sőt, népegészségügyi következményei sincsenek még feltérképezve.
Szántó T. Gábor negyedik kötetét
mindezért a kilencvenes évek magyar prózairodalmának egyik figyelemre méltó
könyvének gondolom. Még akkor is, ha
a kötet másik kisregénye, az Én? némileg
tompítja a Mószer, mint különlegesség hatását, amelyet szerintem önmagában kellett volna megjelentetni. A kötet másik
kisregényével éppen ezért nem kívánok

1999. február

89

részletesen foglalkozni bírálatomban. Ezt
Én azonban mindenekelőtt a fentiek
is kitűnő pszichológiai „tanulmánynak” miatt érzem a Mószer című kötetet jelentartom, egy rothadó párkapcsolat hatásos, tős könyvnek, szerzőjét pedig tehetséges
bár a végén egy kissé mesterkélt bemuta- írónak.
tásának, melyben a szerző ízléssel egyensúlyoz a pornográfia határán.

Sánta Gábor

90

tiszatáj

Baróti Szabó Dávid: Jer, magyar lantom
ÖSSZEÁLLÍTOTTA, A SZÖVEGEKET GONDOZTA, AZ UTÓSZÓT ÍRTA
S A NÉV- ÉS SZÓMAGYARÁZATOKAT KÉSZÍTETTE ZALABAI ZSIGMOND
Századunkban a különféle szaktudományok története azt mutatja, hogy –
kölcsönös összefüggésük, egymásra utaltságuk és a határterületen mozgó diszciplínák együttműködése ellenére is – egy-egy
tudományágon belül újabb és újabb szakok bontakoznak ki és válnak önállóvá,
s ennek következtében egyre kevesebb
lesz azoknak a száma, akik otthonosan
mozognak akár egy-egy önálló tudományterület (pl. a néprajz, nyelvtudomány, történelem stb.) ismeretanyagában, és még
kevesebb az olyan kutató, akinek a nevét
különböző tudományszakok is jegyzik,
s tudományos eredményeit számon tartják
és hasznosítják. Röviden szólva: a XX.
század aligha nevezhető a polihisztorok
korának. S a magyar tudományosságban –
az országhatáron belül és kívül – mégis
vannak még napjainkban is örvendetes kivételek. Ezen kevesekhez tartozik Zalabai
Zsigmond, a pozsonyi Komensky Egyetem Magyar Nyelvi és Irodalmi Tanszékének tanára, akit joggal nevezhetünk poli-

hisztornak, hiszen kutatómunkája nemcsak az irodalomtudományt, a stilisztikát
és irodalomkritikát öleli föl, hanem emellett a helytörténetet, faluszociográfiát,
néprajzot, sőt – kisebb mértékben – még
a nyelvészetet is. Ékes bizonyítékai ennek
a Tűnődés a trópusokon, a Mindenekről számot adok és a Hazahív a harangszó című,
az 1980-as évek elején megjelent kitűnő
könyvei, nem szólva itt különböző tárgykörű cikkeiről, tanulmányairól és egyéb
összeállításairól, önálló kiadványairól.
Hogy e polihisztorságban milyen okok
játszanak közre, mennyire függvénye az
egyéni hajlamnak s mekkora benne a közösség, a nemzetiségi, kisebbségi helyzet
szerepe, azt nagyon nehéz megítélni.
Zalabai tanár úr – a Fábry-díjjal való kitüntetése kapcsán a vele készített interjúban – a következőképpen vallott erről:
„A nemzetiségi kultúra kihívásai, megoldásra váró kérdései, az intézmények hiányából fakadó fehér foltok egyszerűen
megkövetelik, hogy a szellemi emberek
egy része vállalja a mindenes szerepét. Jó
néhány olyan kollégát ismerek, akik valóban egyszemélyes intézménynek tekinthetők, és különböző műfajokban, tudományágakban próbálnak meg válaszolni
az említett kihívásokra. ... Az írás rákényszerít arra, hogy az ember polihisztori feladatokat vállaljon magára, és nemcsak
a magam pályájáról mondhatom ezt el,
ugyanilyen sokműfajú szerző pl. Koncsol
László is. Ez az egyik olyan terület,
melyet a nemzetiségi írósors jelöl ki szá-

Lilium Aurum Kft.
Dunaszerdahely

1999. február
munkra.” (A Hét 50. sz. 1994. XII. 9. 14.)
Zalabai Zsigmond legújabb munkája
a „Jer, magyar lantom” című kiadvány,
amelyet Baróti Szabó Dávid gazdag életművéből, több mint négyszáz költeményből válogatva állított össze. A kötet gerincét a ciklusokba rendezett költemények
alkotják, ezt követi az Utószó, amely
a költő életútjával, munkásságával és a kiadvánnyal kapcsolatos fontos tudnivalókat, részletes tájékoztatót foglalja magában. A „Név- és szómagyarázat” c. fejezet
hasznos kiegészítésekkel szolgál a költemények jobb megértéséhez, valamint a korszaknak és a költő kortársainak megismeréséhez.
Helyesnek tartom Zalabai azon eljárásmódját, szerkesztési elvét, hogy a verseket téma- és élménykörük szerint ciklusokra bontotta, noha maga a költő ezt sohasem alkalmazta. „A versek ciklusokba
rendezésével – amint azt a 189. lapon írja
– arra törekedtünk, hogy ki- és fölnagyítsuk Baróti különböző arcait, lírájának jellegzetes tematikai-gondolati köreit. A cikluscímeket – egy-egy jellegzetes Baróticím, verssor, sortöredék felhasználásával –
természetszerűleg nem a költő, hanem mi
adtuk. A ciklusokon belül a költeményeket időrendben soroltuk egymás mellé,
hogy érzékeltessük a költő élményeinek
genezisét, lírájának fejlődéstörténetét is.”
Az „Utószó”-ban jó áttekintést kapunk Baróti Szabó Dávid életútjáról,
hosszú és fordulatokban gazdag, a magyar
nyelvterület különböző (egymástól távoli)
vidékeihez kapcsolódó életének szakaszairól, valamint költői-műfordítói és tudományos tevékenységéről, legfontosabb
műveiről. Mindennek összefoglalása nem
csupán irodalomtörténeti (tudományos)
szempontból szükséges és hasznos, hanem
abban a tekintetben is, hogy az olvasó
könnyebben, jobban megérthesse a kötetben található költeményeket. Ugyanilyen
szempontból hasznosítható a „Név- és
szómagyarázat” című fejezet jó néhány

91
szócikke is, mégpedig elsősorban azok,
amelyek Baróti Szabó kortársaira vonatkoznak, vagy valamely településsel kapcsolatosak. Így pl. remekbe szabott áttekintést találunk a Komáromhoz közeli
Virt történetéről és arról a fontos szerepről, amelyet ez a Zsitva-parti kis település
a költő életében betöltött, s amelyet a
„Virt” c. versében ő maga így jellemzett:
„Sem falu Virt, sem váras, hanem csak négy vagy
[ öt házból
Szép csínnal készült nemes űlés. Azzal azonban
Fel nem tesz falu, sem váras. Levegőre KomáromVármegye nem könnyen állít hozzája hasonlót.
Dombonn űl; nagy-messze kilát, nagy-messze
[ kilátszik”.

A Virt szócikk egyébként – többek
között – arról is tájékoztatja az érdeklődő
olvasót, hogy „B. Sz D. emlékére Virten
a határ Pap-dombnak vagy Pap-útnak nevezett része őrzi; itt szokta elmélkedő
sétáit végezni. A virti gazdaközösség 1872ben közadakozásból gúla alakú vörösmárvány síremléket állíttatott tiszteletére,
ezzel a felirattal: „Baróti Szabó Dávid /
Jézus társasági pap / és magyar Classicus
költő / Hamvainak. / Született 1739. ápr.
10-én, / Meghalt 1819. nov. 22-én.” – Virt
már fiatalabb korában is vonzó hely volt
a költő számára, s még inkább az lett
életének utolsó két évtizedében, amelyet
ott töltött. Az összeállításban lévő versek
között több is akad, amelyben virti élményeiről, s a „már-már idillivé-mítoszivá
stilizált” Virthez fűződő érzéseiről vall:
„Én gyönyörűségem. kedves Virt! Vajha
[ magammal
Útra vihetnélek, vagy ha nem mozdíthat erőm
[ meg,
Révi Komáromból tudnám, kebeledbe kicsalni
A múzsák seregét! Nincs földön iskola, melybe
Könnyebben járnék, s örömestebb. Míg tollat
[ emelni
Fog kezem, amíglen nyelvem fog szózatot adni,
A dícsíretbenn első léssz nálam.”

92
Ismeretes, hogy a XVIII. században
Magyarországon a nyelvjárások iránti érdeklődést az irodalmi népiesség, a felvilágosodás és – nem kis mértékben – a kibontakozó nyelvújító mozgalom váltotta
ki. S már a nyelvújítók közül néhányan –
szerencsére – azt vallották, hogy az irodalmi nyelvet tájszókkal is lehet és kell
gazdagítani. Közéjük tartozott Baróti
Szabó Dávid is, aki „Kisded szótár”-ában
és „A magyarság virági” című munkájában
– sok tájszót, népi szólást és közmondást
közzétéve – szép példát is mutatott erre.
A magyar nyelv féltő szeretete és dicsérete
– búvópatakként – szinte az egész köteten végigvonul (pl. a „Társaságkötés”, az
„Abauj vármegye ünnepe napjára”, a „Szabolcs vármegye ünnepére” c. verseiben).
Az anyanyelv iránti szeretete és a fennmaradásáért való aggodalma a kiadvány
nyitó költeményében is megnyilvánul:
„Serkenj fel, magyar ifjúság! ím nemzeti nyelved,
Egy szép nemzetnek bélyege, veszni siet.
Fogj tollat; kezdj íráshoz; kezdj szóba vegyűlni
Lantos Apollóval nemzeted ajka szerént”

Baróti Szabó Dávid – amint az az
„Utószó”-bnól is kiviláglik – életének
nyolcvan esztendeje során szülőhelyétől,
a háromszéki Baróttól a Komárom megyei
Virtig meglehetősen sok helyen megfordult (pl. Egerben, Kolozsvárt, Nagyszombatban, Székesfehérvárott), van olyan település (pl. Besztercebánya, Komárom,
Szakolca, Trencsény), ahol egy-két évet
töltött, Kassán és Virten pedig nagyjából
két-két évtizedig lakott. Változatos életútja, a magyar nyelvterület egymástól távoli vidékeinek a megismerése hatással
volt egész munkásságára, különböző témájú írásaira, s természetesen nyomot hagyott költészetében is. A „Jer, magyar
lantom” c. kötetet végigolvasva is azt tapasztaljuk, hogy a különböző tájegységek
nyelvjárása kisebb-nagyobb mértékben
ezekben a verseiben is tükröződik. Az itt
előforduló tájszavainak egy része szűkebb

tiszatáj
pátriájából, a Háromszék megyei Barótról
és környékéről való, ilyenek pl. a diszke
'másodévi bárány', gyakor 'sűrű', gyakor
ízben 'gyakran, sűrűn' , kisded 'kis, kicsi',
kicsinded 'kicsi, kicsiny', majorság 'baromfi', vackor 'vadkörte'. – A XVIII. század
végén és a XIX. század elején az elbeszélő
múlt mint hagyományos igealak eléggé
gyakori volt a korabeli szépirodalomban.
Baróti Szabó verseiben is viszonylag
gyakran előfordul, s ez valószínűleg összefügg azzal, hogy már anyanyelvjárásában
megismerte ezt a sajátos igealakot. „A magyar huszárokhoz” c. költeményének
egyik sorában két adatot is találunk az elbeszélő múltra: „Nem juta megszaladott
seregünk, s új rendbe nem álla”. – Életének több mint felét Baróti Szabó Dávid
a Felvidéken töltötte, érthető tehát, hogy
erről a tájegységről jó néhány tájnyelvi
elem is fölbukkan verseiben. Ezeknek egy
része csallóközi, Komárom környéki
nyelvjárási eredetű, ilyen pl. az l-ezést mutató dölfös, a zárt í-ző dícsíret, kímíli és
a hegyette 'fölötte' tájszók; más része pedig
palócos jellegű, ilyenek pl. a megett 'mögött' és a nyílt ó-zó gyanós 'gyanús',
kátyók 'kágyúk' és odó 'odú' szóalakok. –
Érdekes véletlen, hogy a „Szőlőből megjövetel” című költeményében a hajdina
(Fagopyrum vulgare) megnevezésére –
egymáshoz közeli sorokban – az anyanyelvjárásából megőrzött, román eredetű
haricska tájszót és a Felvidéken megismert, a szlovákra visszavezethető pohánka
lexémát használja. – Nem jelentéktelen
azoknak a szóalakoknak, archaikus elemeknek a száma sem, amelyek alak- és/
vagy jelentéstörténeti szempontból figyelemre méltóak. Ilyenek pl. a jövő idő kifejezésére szolgáló – and, -end jeles formák, például adand, hozand és követendi,
valamint a mondjadssza és a jerssze -sza, -sze
nyomósító elemmel bővült igealakok. –
Végül a kötetben található lexémák közül
néhány olyat említek meg, amely jelentése
és/vagy hangalakja miatt érdemel különös

1999. február
figyelmet. Ilyenek pl. a következők: eltárgyaz 'eltalál, megcéloz', ih-nyáj 'juhnyáj',
írott konty 'színes, cifra turbán', körtvély
'körte', ölyű 'ölyv', tanya 'halásztanya,
halászóhely', tegetlen 'minap, múltkor,
nemrégiben', téltúl itt-ott'. – Az itt felsorolt példák nagyrészt a „Név- és szómagyarázat” c. fejezetben is szerepelnek.
Ezeknek kiválogatásáról és értelmezéséről
az a vélemény alakult ki bennem, hogy
Zalabai Zsigmond e téren is alapos és
gondos munkát végzett. Némelyik szócikkhez részletesebb magyarázatot fűzött,
így pl. a „Tisztelendő József István úrhoz”
című költeményben előforduló „kucsmámot már négy, már hat ökörre teszem” szóláshoz a következőt: „Ezen szólás módja,
mivel már elhatalmazott, a versben is
elcsúszhat” – kommentálja B. Sz. D. 1802es kötetében a fönti fordulatot. Mindamellett e szólásmondás ma már nem
annyira „elhatalmazott”, hogy ne szorulna
magyarázatra: a „Nem ér egy molyette kucsmát” szólás ellentétes jelentéséről van szó;
értelme annyi mint: kitűnően, jól megy a
sorom”.

93
Ismeretes, hogy az utóbbi években Európának ezt a térségét sok egyéb hasonlóság mellett az a sajnálatos közös vonás is
jellemzi, hogy – szinte bármelyik országról van is szó – egyre nehezebb tudományos munkát megjelentetni és eladni. Éppen ezért örvendetes az a példás együttműködés, amelynek révén Zalabai Zsigmondnak a valóban hézagpótló összeállítása, a „Jer, magyar lantom” c. Baróti-kötet napvilágot láthatott. A kitűnő versválogatásért és azoknak ciklusokba rendezéséért, a költeményekhez kapcsolódó tanulmányért és a hozzáértő magyarázatokért Zalabai Zsigmondot illeti dicséret, de
minden elismerést megérdemelnek a kiadást támogató települések önkormányzatai és mindazok, akik valamiképpen
hozzájárultak a kötet megjelentetéséhez.
A könyv gondos és szép kiállítása a Lilium Aurum munkáját dicséri.

Szabó József

MAGYAR A februári számunk tartalmából

NAPLÓ Válogatás a mai német irodalomból (Günter Grass, Reiner Kuncze,
Hans Magnus Enzensberger)
Bisztray Ádám, Ferenczes István, Nagy Gáspár, Tóth Krisztina versei
Fehér Béla vígjátéka
Salamon Konrád a társadalmi önismeretről
Mohás Lívia és Kodolányi Gyula esszéje
Irodalmi fejtörő
Kritika Filip Tamás, Lengyel Balázs és Nagy Zoltán Mihály könyvéről
A folyóirat megrendelhető: 1406 Bp. Pf. 15.

MÛVÉSZET
BÁNYAI JÁNOS

Maurits Ferenc
Franz Kafka elbeszéléseit olvassa
1995-ben jelent meg a Ferenczy Könyvkiadó gondozásában Franz Kafka elbeszéléseinek ezideig legteljesebb magyar nyelvű kiadása. A könyvet Maurits
Ferenc színes grafikái illusztrálják. A rajzok egy évvel korábban készültek,
egész sorozat, melyből csak szűk válogatás kerülhetett a kötetbe, az se mind
színes nyomat. Ám az illusztráció művészetének példamutató művei. Nem
„utóiratok” az elbeszélésekhez, hanem képpé formált címek, mondatok, novellahősök. Ezek a képek Franz Kafka Elbeszélések című könyvének lapjain élnek,
a rövid és hosszabb, teljes és töredékes elbeszélések, novellák társaságában.
A könyv szerves részei, színesen és fekete-fehér lenyomatban is. Arról szólnak,
hogy a festő, a képíró Maurits Ferenc hogyan olvassa Kafka elbeszéléseit. Az illusztrációk tehát az elbeszélések megértésének leírásai a grafika eszközeivel,
párhuzamos és egymást keresztező vonalakkal, a kép élesen elválasztott és lehatárolt felületeivel, lebegő és zuhanó testekkel, felnyitott koponyákkal,
torzra duzzasztott végtagokkal, látást próbára tevő sárgákkal, pirosokkal, lilákkal. Az illusztráló grafikák jeleivel Maurits Ferenc nem másként olvassa
Kafka elbeszéléseit, hanem mást olvas. Kafkával az önmegértés útjait járja, művészetének korábbi periódusait és tapasztalatait idézi fel, a színekben és a formákban az önépítés autentikus mozdulatait láttatja.
1995-ben a Kafka-kötet kiadásával nem ért véget Maurits Kafka-olvasása.
Azért nem, mert Kafka világának művészeti megértése hosszantartó történetté
vált és ennek a történetnek olyan belső mozgásirányai, epizódjai és rejtélyei
vannak, amelyek Maurits életművének meghatározó tényei. Nem mondható,
hogy 95 óta Maurits kilépett Kafka világtapasztalatából, és úgy maradt benne,
hogy elhagyta a könyv lapjait. Visszatért az 1970-ben kiadott, verseket és színes rajzokat tartalmazó Piros Frankenstein-mappa világához és visszatért a verseit tartalmazó Telep (1975), meg a Miniatűr galéria (1982) című kötetekhez.
A korai tapasztalatokhoz való visszatéréseknek hozománya, hogy Maurits művészetében egyre szorosabbra fűződik a szó és a rajz, a mondat és a vonal, a fejezet és a síkok a képen. Szorosan egybeforr a narráció és a pontba sűrített látomás, a metaforikus, szimbolikus nyelv és a grafika beszédmódja. A szorosra
fűződő, egymásra épülő szó és rajz jelzi azt is, hogy Maurits korábbi periódusaiban, a motoros és az űrutas-festményeken, a nagyméretű geometrikus kompozíciókon, a gyorsaság-látvány sok variációján mindig átszüremlik, titkokat

1999. február

95

rejtőn, a hang, ugyanaz a hang, amelynek rekedtes visszafogottságát, lecsupaszított erősségét a versek soraiból hallani ki. Amikor Maurits Kafkát olvasva
nem másként, hanem mást olvas, valójában ezt a hangot mutatja meg a képeket behálózó rezgő vonalakkal, a képeket ablakokra bontó rendezettségben,
a rajzok alakjai és alakzatai között angyalszárnyként suhogó léghuzatban.
Ezért maradt oly hosszú évekre Kafkánál, a Kafka-olvasás világában Maurits
Ferenc. Otthonra talált a kastélyban, a falusi orvos közelében, sakálok és arabok
között, a törvény kapujában, a balsorsú agglegények, az úrlovasok, a balekfogók, a szószólók között, és az átváltozások világában, az „utazó ügynök”
Gregor Samsa szobájában, ahol Gregor „nyugtalan álmából” ébredve „szörnyű
féreggé változva találta magát ágyában”. A szerencsétlen (?) ügynök szobájából
minden másként fest. Ennek a szobának és a szobában lejátszódó átváltozás
nézőpontjából „olvasható” el Maurits Ferenc legújabb munkáinak, a párizsi,
a boszniai, a Danilo Kiš emlékére készült nevezetes sorozatoknak a világtapasztalata. Kegyetlen és kérlelhetetlen tapasztalat, se hitre, se reményre már nem
jogosít fel, de arra mindenképpen, hogy belegondoljunk az „elő-állított” szörnyek rejtélyébe, ahol kezdet és vég, születés és halál, fehér és fekete összeér és
egybeforr. Az átváltozott ügynök szobájából a szörnyű féreg figyel ránk.
Ezzel együtt a minden tapasztalatot egyesítő mítoszok világa. Amikor
Maurits Ferenc rajzaival úgy lépett ki a Kafka-elbeszélések könyvéből, hogy
ugyanakkor benne (belül) maradt, a mítoszok világában találta magát.
Jeleazar Meletyinszkij a „mitologizmus” változatait vizsgálva a XX. századi
irodalomban említést tesz Kurt Weiberg Kafka-monográfiájának egyik meglepő és Meletyinszkij szerint alig elfogadható helyéről, ahol az áll, hogy Kafka
novella- és regényhősei sorában Gregor Samsa leginkább Krisztussal hasonlatos. Másrészről, ismét Weinberg szerint, Gregor Samsa „hamis hívásnak engedelmeskedő balkezes álmessiás”, aki az eget hasztalan ostromolja. A neves
orosz mítoszkutató szerint Kurt Weinberg értelmezései meglehetősen önkényesek.
Függetlenül attól, hogy fenntartható-e vagy sem a Samsa-Krisztus párhuzam, meg hogy Samsa érthető-e messiásként, akár hamis hívásra válaszoló
balkezes álmessiásként, arra mindenképpen oda kell figyelni, hogy Franz Kafkának a mítoszok világához, leginkább a zsidó-keresztény mitológiához való
kapcsolódása és kötődése nem interpretatív, hanem „travesztia jellegű”,
másszóval „mélységesen intellektuális”, és innen már könnyen belátható, hogy
Maurits Ferenc festőművészt, amikor Kafkához fordult, majd később mindenek előtt Az átváltozás hőséhez, amikor beköltözött Gregor Samsa szobájába
és éveket töltött e „szörnyű féreg” társaságában, nem a féreggé változott „utazó
ügynök” tragikus és abszurd története ragadta meg, hanem a történet mélységes beleágyazódása a mítoszok, a mitológiák világába, ezen túl pedig – intellektuálisan – azokba az „örök érvényű metafizikai problémákba”, amelyek végső

96

tiszatáj

soron a létet jelentik számunkra, egészen pontosan „az individuum egzisztenciális magányát”. Maurits Ferenc éppen Gregor Samsa, e szörnyű féreg szobájában szembesült mind a metafizikai problémákkal, mind a létezés magányával. Miközben arra is fény derült, hogy nem a több sorozatból álló Kafka-élménnyel „írta le” először a lét szorongását és magányát, mely az oly erős
Krisztus-élményhez sem Samsa vezette el. A Kafka-világot jelképező Samsaszobában festői opuszát építette tovább, hiszen ha felidézzük művészetének
korábbi periódusait, rajzain és nagyméretű festményein sorra feltűnik a kereszt, mint univerzális jelkép és a keresztre feszítés, mint a szenvedés, a magány és a halálba rejlő feltámadás sokrétűségének szimbóluma. Maurits rajzain,
a legkorábbiaktól kezdődően keresztre emlékeztető széttárt karú roncsolt –
keresztre feszített – figurák lebegnek vagy éppen zuhannak a létezés végtelen
térségeiben.
A többi részből álló Kafka-sorozat lapjain a kereszt, a keresztre feszítés és
ezzel együtt a krisztusi lét Maurits Ferenc festőművész és költő egész gazdag
életművének meghatározó, nem múló élményét reprezentálja.

Lapunk megjelentetéséhez az elmúlt évben értékes támogatást kaptunk azoktól,
akik jövedelemadójuk egy százalékával segítették a Tiszatájat. Kérésünk most is ugyanaz: rendelkezzenek a javunkra:
Tiszatáj Alapítvány,
Adószám: 1 9082349 1 06

*

1998-ban Szeged Megyei Jogú Város Közgyűlése – hároméves együttműködési megállapodás keretében – 500 ezer forinttal támogatta a Tiszatáj megjelenését.

*

A Szegedi Nemzeti Színház Kamaraszínházában Baka István emlékest volt január
11-én. A versműsort Galkó Bence szerkesztette és rendezte, közreműködött Andorai
Péter, Czifra Krisztina, Mészáros Tamás és Szakály Péter.

*

Néhány szerzőnkről. MARNO JÁNOS József Attila-díjas költő, kritikus, először
publikál lapunkban. VILLÁNYI LÁSZLÓ a győri Műhely szerkesztője. AARON BLUMM
(Virág Gábor), MIRNICS GYULA, SZERBHORVÁTH GYÖRGY az újvidéki Új Symposion szerkesztői. PÁL JÓZSEF a JATE professzora, a Művészeti és Nemzetközi
kapcsolatok helyettes államtitkára a Nemzeti Kulturális Örökség Minisztériumában.
BÁNYAI JÁNOS az újvidéki egyetem tanára. MAURITS FERENC grafikus, költő, Újvidéken él. Diákmellékletünk szerzője, HÁSZ-FEHÉR KATALIN a szegedi egyetem
Klasszikus Magyar Irodalom Tanszékének tudományos munkatársa.

Márciusi számunk tartalmából:
CSUKÁS ISTVÁN, LÁSZLÓFFY ALADÁR,
NAGY GÁSPÁR versei
CSIKI LÁSZLÓ hangjátéka
ÁGH ISTVÁN, SÁNDOR IVÁN esszéje
SZENTKUTHY MIKLÓS kiadatlan regénye
TŐZSÉR ÁRPÁD tanulmánya: Az irodalom határai

