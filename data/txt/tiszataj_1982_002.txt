iszatáj

I Lü

.i

Í2. FEBR. * 36. ÉVF.

soón

Sándor,
Hervay
Gizella,
Nagy Gáspár, Takáts Gyula versei;
interjú Balogh Edgárral;
tanulmányok Németh Lászlóról;
Ablonczy László beszámolója
a kassai
színházi
napokról

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: A N N U S JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
81-5607 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre, 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXVI. ÉVFOLYAM, 2. SZÁM
1982. FEBRUÁR
CSOÓRI SÁNDOR versei: Jók voltunk, jók és engedelmesek, Egy korszak emléke, Mint cigarettázó sírásók
HERVAY GIZELLA: Egymásban bíztunk eleitől fogva
(vers)
TAKÁTS GYULA versei: Magyar idő, Egy végvár helyén, Töretlen
KÁLNOKY LÁSZLÓ:. Intérieur (vers)
NAGY GÁSPÁR versei: Infinitivusok lányom olvasókönyvéből, Arányos igazságtalanság, Ott, Lepantónál,
. . . (1571. okt. 7.)
KAPOSI MÁRTON: A 90 éves Koltay-Kastner Jenő
köszöntése
ANNUS JÓZSEF: Fekete Gyula 60 éves
BEKE GYÖRGY: Magyar irodalmi lexikon Romániában
(Beszélgetés Balogh Edgár főszerkesztővel)
HERBSZT ZOLTÁN versei: Látomás, Ütőn Toboso felé
JÓZSA FÁBIÁN: Köszönés nélkül (vers)

3
5
7
8
9
12
15
17
21
22

HAZAI TÜKÖR
TÓTH BÉLA: Tiszajárás (26.)
SZ. LUKÁCS IMRE: Tiszta kenyér

23
27

ÖRÖKSÉG
MOCSÁR GÁBOR: Megítélés kérdése? (Szubjektív sorok a hetvenéves Darvas Józsefről)
38
DEMÉNY JÁNOS: Egy Bartók-kutató, műhelyéből (II.,
Rézkarcok hidegtűvel)
43

1

TANULMÁNY
GREZSA FERENC: Németh László üdvtana tanulmányainak, drámáinak, önvallomásainak
tükrében
(Sándor Iván könyvéről)
KOCSIS RÓZSA: Az Iszony és a világirodalom
CS. VARGA ISTVÁN: Az asszonyi sors két regénye
(Anna Karenina és Iszony)
KISS TAMÁS: A sorsvállalás történelmi modelljei (Németh László középkorélménye)
IMRE LÁSZLÓ: „A feladatok ma megint itt tolonganak
körülöttünk" (Jegyzetek Németh László XIX. század
élményéről)

47
50
56
68
74

KRITIKA
LACZKÓ ANDRÁS: Fekete Gyula: Elfogultságaim térképe
80
MÁTYÁS ISTVÁN: Tamás Menyhért: Vigyázó madár 82
HORVÁTH DEZSŐ: Szürke szegénység (Sz. Lukács
Imre: Szülém mégis utazik)
84

MŰVÉSZET
Színház
ABLONCZY LÁSZLÓ: X. Fábry Zoltán Irodalmi
Kulturális Napok — a színház jegyében Kassán
GÁL SÁNDOR: Fábry Zoltán sírjánál

és

86
90

Képzőművészet
KOVÁCS ISTVÁN: Havazás napsütésben (Várnai László
fotografikáiról)
92
BEKE GYÖRGY: Molter Károly hagyatéka

93

HALÁSZ ELÖD:

95

Suki Béla (1930—1982)

ILLUSZTRÁCIÓ
Várnai László fotografikái a műmelléklet I—II. lapján,
valamint a 11., 16., 46., 91. és a 94. oldalon

CSOÓRI

SÁNDOR

Jók voltunk, jók és engedelmesek
Nemzedékemnek

Jók voltunk, jók és engedelmesek,
mint a cigánymeggyel teleaggatott kisfiúk a sétatéren,
nem tapostuk le a gyöpöt s nem aknáztuk
alá a parkba kiültetett
dáliákat.
Jók voltunk, jók és engedelmesek:
a hátbarugdosott, kósza kutyákért
még álmunkban is fölszisszentünk,
de a meghunyászkodó férfiak szemét,
mint egy karambol vértócsáit,
kikerültük.
Jók voltunk, jók és engedelmesek,
láttuk Qrúzia szikláit bátor napsütésben,
ittuk borát,
láttuk a hazaballagó Fekete-tengert
alkonyatkor
s a száj nélkül maradt ősi isteneket
és bársonyos gyomorral vacsoráztunk meg csakazértis.
A tormás fartőhöz Mozart muzsikált nekünk
hideg csillagon állva.
Jók voltunk, jók és engedelmesek,
szél fújt, félrebillentek velünk az évek,
mint lassan forduló repülőgép egy kivilágított
város fölött,
fölcsapott hozzánk a reklámtűz s a világtűz
finom pernyéje,
a fogadásra siető tábornokok váll-lapja sárgán izzott,
de mi .inkább Jancsó paradicsomi nőit néztük
a mozivásznon
s a sírkeresztekre aggatott, perverz kis bugyikat
fogvacogva.
Jók voltunk, jók és engedelmesek,
sajgó orrcsontunk fölött szoknyásán
lépkedett át a balszerencse,
céljához ért velünk a múlt,
de mi még mindig egy trombitás bál emlékét
dédelgettük a háborúból,
mintha megtömött, rózsaszín zsák
álmodott volna helyettünk
éjszakánkint.
3

Egy korszak emléke
Léggömbök emelték magasba
a virágcsokrokat
kezek
helyett.
Aki álmodni tud, nem lepődik meg ilyen csodán.
Én csak álltam a tér sarkán
trombita-zsivajban
falfehéren
s néztem a
kézfejemet:
eldobni való
ócskavasat.

Mint cigarettázó sírásók
Fölébredek,
ablakot
nyitok,
hosszan nézem a dermedt
Börzsönyt,
hosszan a földre fektetett tükröt: a Dunát.
Egy sirály leng fölötte
gyűrődve,
alacsonyan. Vagy tán rosszul látok
s elveszett, fehér
fejkendődet
találta meg a bokrok közt a szél évek után
s azt dobta föl magasba,
váratlanul?
Valaki a robogó vonat ablakából
ugyanezt a lebegést nézi,
ugyanezt a gyűrődő
fehérséget
és nem sápad el,
és nem esik össze,
és nem húzza meg a vészféket,
és nem hallja, hogy fagyos föld
zuhog a koporsódra egyfolytában
—
Áll csak és bámul a vágtátó
ablakkeretben;
várja egy város hangos tornyokkal,
kertkapukkal,
rágyújt; suhan vele a füst,
suhan vele a részvétlenség,
magamra hagy ő is a heggyel,
mint cigarettázó sírásók a sárga dombbal.

HERVAY

GIZELLA

Egymásban bíztunk eleitől fogva
Csoóri Sándornak
I.

egymás tekintetében élők
egy kézfogástól
életbenmaradók
egy biccentéstől
föllélegzők
egy mosolytól élni tudók
mintha tudtuk volna már
hogy egyenként űzetünk árvaságra
egyenként varrják össze a szánkat
egyenként löknek vak gödörbe
pedig a mondatot együtt mondtuk
egymás ruhájában jártunk
egymáshoz jártunk kórházról kórházra
egymás halálát éljük tovább
miénk a halottak
köztársasága
egymásban bízunk egymás nélkül
midőn már egymásból is kiűzettünk
II.
megvakítanak fölfelé kacsintó szemek
ítélet már a szerelem is
koponyánk
közölhetetlen
fejemben nem múlik a fájdalom
vak szememmel lát vak szemed
kocsonyás közönybe zárva
kezemtől menekül kezed
kimondhatatlan
kaszárnyában
torkunkba gyűrve újságpapír
fuldoklunk egymásért
külön-külön
magányba száműzöttek tarkónlőtt serege
felfaljuk magunkat felfaljuk
egymást
III.
kitaszított szemek
a nézőtéren
kiürített
koponyák
műmárvány
múzeumokban
5

szemet növesztek
megvakulok

magamnak

beköltözők
koponyámba
halálra ítélem magam ;
IV.
szerelemre száműzöttek
lőrés-szeműek
szurony-szájúak •
gödörbe egymásra
zuhanók
testünkbe
temettek
egyenruhájában
egymásra
bilincselt
karunk is levágva
elvérzö
térkép
. homlokod
elvérző
térkép
homlokom .
V.
száműzött szemed
száműzött
szemem
kopasz karácsony
kilakoltatott
koponyák
vakírás
szemgödör-haza
VI.
szemgödrök helyett látok
felnyitod méhem
koporsóját
földdel
szeretkezel
föld vagyok
megnyílok
neked

TAKÁTS

GYULA

Magyar idő
A rózsaszín knosszoszi oszlopok ...
Kék, nagyszarvú bikák s a lepkék
kísértenek. A szép déli napok
s hegyem tövében mintha ott is lennék,
ahol az idő aranyló szárnya
fénylett és állt a homlokom felett.
Előttem századok magánya
s nevek vésik e bazalt
hegyeket...
Vitorlák éke, hattyúk, ludak
és lábamnál nagy, sötét bivalyok
tapossák szét a hullámzó utat
és földünk ég .. . Tőzeg-parázs ragyog.
Csupán egy makacs fügefa
szólít nyersen és hangja mintha ..'.
Hallgatja hidegen a szilva.
Kéken jegyez a nem is tinta.
Ert, bodzaszín magyar idő!
Bár bokra mintha itt sem állna
és mezsgye sincs és szélén se a kő,
mely véghely volt villámló
tájba...

Egy végvár helyén
Végvár ha volt. . . Ledőlt,
de látszik még és ez elég!
A megmaradt torony, e kör
kirajzolja az őrködök helyét.
— Vagy nem vagy te is az? —
Költők — ha vagytok —, most feleljetek
Vagy zörgessétek, nem láncotok,
kaviccsal tömött fejetek ...

Töretlen
Nincs szárnyam, jól tudom,
de azt is, szállhatok!
A börtön tornyából
kiléptem
s töretlen köztetek
vagyok.

KÁLNOKY

LÁSZLÓ

Intérieur
A hullámzó tükörben egymást ölelő bútorok,
mint vízbe fulladó
szerelmesek
álló alakjai. Boltívek homályában látni még
a kiapadt vizű vázákban hervadó
virágokat.
Arcképek a falon, titkuknak rácsát nem nyithatja
se kéz. A végtelen álom szobája ez,
ahol örökre megvetve az ágy,
ahol a visszfények egyformán
mozdulatlanok
nappal és éjszaka,
és a mécses olaja elfogyott.

kulcs,

Emlékszik a szoba ama nászéjszakára,
a réges-régire, a sötétben fel-felhangzó
nyögésre,
bútorrecsegésre, homályos indítékú
zokogásra,
mikor lepergett az égről a holdfény
s egy meztelen leány hasának tálja fogta fel
a szinte láthatatlan
cseppeket.
Egy feketeszőrű férfikéz valamennyit gyors mozdulattal
Azután kezdődött elölről a fojtott
nyögdelés,
a gyermeket nem váró ölelés,
a gyönyör áramát időnként megszakító
zokogás,
a hajnali didergés
és a feltűnés nélküli távozás
az ellenszenves város esős, borongós reggelén.

8

letörölte.

NAGY

GÁSPÁR

Infinitivusok lányom olvasókönyvéből
Domonkos Istvánnak, Űjvidókre

Botot
nyelvet
veszteg
ellent
vízből
jövőt
hazát
mindig
anyánk
engem
melót
pártot
tessék
mire
lassan
cipőt
zsákban
lehet
sírva
kezet
mindent
zászlót
nyelvem
cipőt
tisztán
vakon

faragni
kitűzni
maradni
kiűzni
borozni
tanülni
orozni
lapülni
pofozni
lövetni
fokozni
követni
figyelni
figyelni
haladni
levetni
szaladni
nevetni
fakadni
emelni
tagadni
fakulni
harapni
kifűzni
hadarni
betűzni

Arányos igazságtalanság
És Ö? Hol állott?
Te emlékszel még?
Most senki sem áll ott.
Fénylőn üres a kép.
•
9

A vers
belsejében
fénylik valami
biztosan
elejthető
mi az?
Megfejtés:
a vers
legbelsejében
balra a kerengő
folyosón
a 44. szónál lépj be!

•

Kengurukölyökként
• kit cipel az anyja
• aztán egy hűs napon
. végleg
kirakja...
ugrándozik
hülyén
forog ő is a földdel
legel a többiekkel
mint egy
nemzedék.

•

Kivételezettjeivel
imbolygó
csónakon
süllyed a tenger is.
Tombol a kegyosztó
és föltalálja az
arányos igazságtalanságo

•

l.

Fénylőn üres a kép.
Most senki sem áll ott.
És Ő? Hol állott?
Te emlékszel még?

Ott, Lepantónál,... (1571. okt. 7.)
(egy privát csatakép — többszöri elképzelés gomolygó füstjében)

(Ha) — 1571-ben
szól a rádió
októberi
híradásban
kopog a „dió"

„Egyesített
csapataink
künn a nyílt vízen
Don Juan d'Austria
vezetésivel

bizony kemény
ágyúzástól
hullott a pogány
volt ott mindenféle végszó:
Allah és Akbár!

Lepantónál győztek
győztek!
végre
győzelem!
— ujjonghat a tudósító —:
flottánk vérvízen"

aki nem más mint Cervantes
— karja ott veszett —
másik kézzel varázsol majd
remekműveket

aki akkor még alig Sir
többnyire
kalóz
ánglus partoktól is többszáz
mérföldre hajóz

250 török hajó
s összfegyverei
lészen spanyol meg Pápai
sőt: velencei

nem csípi a spanyolokat
annyi szent igaz
(a) Győzhetetlen
Armadának
ez sem sok vigasz

Mint a színpad ha kiürül
oly üres a kép
de már az öceán felől
jön Sir Francis Drake

„az összevont flotta éle
itt Lepantónál
októberi vizet hasít
s ágyúszóra vár"

(Ha) — 1571-ben
szól a rádió
így kezdené
híradását
a tudósító

VÁRNAI LÁSZLÓ FOTOGRAFIKAJA
11

A 90 éves Koltay-Kastner Jenő köszöntése
A tudós professzort, az idős mestert köszöntik most egykori hallgatói és tanítványai, az az immár több generációhoz tartozó tanár, kutató, szerkesztő és m á s
hasonló pályára került filosz, aki Koltay professzor úr óráin szerzett először r e n d szeres tudást az olasz, a francia vagy a magyar irodalomról, azok, akiket ő vezetett be az olasz filológia rejtelmeibe, s akiket az ő példája és sokoldalú ú t m u t a tása indított el a tudományos pályán. A humán tudományok terjesztésén és f e j lesztésén jelenleg munkálkodók közül nagyon sokan tőle kaptak egy életre szóló
inspirációt még a pécsi, a szegedi vagy éppen a római egyetemen, az ő előadásai
és publikációi alapján rajzolódott ki előttük Európa olyan szellemi térképe, amelyen tájékozódva azzal a biztonsággal indulhattak intellektuális vándorútra, hogy
onnan sokban gazdagodva fognak előbb-utóbb hazatalálni. A tudomány szigorával
mutatta meg nekik a tudománynak azt a vitathatatlan sajátosságát, hogy fejlődni
csak akkor képes igazán, ha nem zárkózik be — sem szűklátókörűségből, sem
ideológiai megfontolásból — a nyelv és a nemzet, valamely diszciplína vagy k o r szak keretei közé, hanem ezeket csak kiindulópontnak tekintve úgy tájékozódik,
szelleme úgy vesz lélegzetet, hogy attól minél élénkebbé válhasson a nyelvi, lokális és ágazati egységek belső vérkeringése és mozgása. Elsősorban ezt szem előtt
tartva kezdte tudatosan úgy alakítani, majd hagyta a véletlen által is abba az
irányba formálni hamarosan igen sokrétű tudományos munkásságát, hogy abban
az összehasonlító kultúrhistória jusson vezető szerephez, sőt a komparatisztikának
is azt a területét vette hatékonyabb művelés alá — a magyar—olasz kulturális
kapcsolatokét —, ahol nagyon a kezdeteknél tartott még hazánkban a munka,
noha sokat engedett sejtetni mind a szélesebb kulturális látóhatár, mind a n e m zeti önismeret szempontjából. A visszamaradottság és a várható eredmények j e lentősége tudatában vállalta a tudomány e szektora művelésének legkülönfélébb
formáit, a szótárkészítéstől és szövegkiadástól kezdve a fordításokon keresztül
a szellemi portrék felvázolásáig és a korszakmonográfiák megalkotásáig. Kisebb
könyvtárnak is beillő művek sora tanúskodik ma arról, mennyire eredményes
ez a sors kegyéből ilyen hosszú alkotói pálya.
Látszólag a véletlen, az első világháború alatti olasz fogság indította el véglegesen azon az úton, amelynek legszélesebb sávja az italianisztikáé. De örömmel
elhagyott, átmeneti kényszerpálya lett volna ez csupán, ha ide sodródott utasában
nincs meg a sokoldalúságra törekvő hajlam, és ha ezt az adottságot nem t á m o gatja olyan irigylésre méltó erudíció, amilyet a századforduló sokszínű szellemi
légkörében lehetett — ha nem is áldozatok nélkül — elsajátítani, ö még, mint
kisdiák, Gyulai Pálhoz fordulhatott tanácsért a kényesnek ítélt helyesírási problémákkal. Az egyetemen, mint magyar szakos hallgatónak, Riedl Frigyestől volt
módja tudományos objektivitásra törekvő módszert tanulni, német szakosként
Heinrich Gusztávtól filológiai gondosságot, francia szakos stúdiumait pedig a Sorbonne-on egészíthette ki (Eckhardt Sándor társaságában), s közben belehallgathatott az akkor népszerűsége csúcsán álló Henri Bergson híres szerda délutáni előadásaiba, amelyeket az École Normale Superieure-ön tartott. Az egyetemi tanulmányokat az Eötvös József Kollégium órái tették számára még tartalmasabbá,
ahol az angolt Gombocz Zoltán tanította akkor, a magyar irodalmat a fiatal Horváth János. Az ilyen terepen megtett első lépések után a Dél-Itáliában eltöltött
fogság évei nem kizárólag a nélkülözés és az otthontól való távollét keserű élményét adhatták, hanem — átmenetileg talán csak a körülmények megédesítéseképpen, de távlataiban az intellektus megerősítését szolgálva és a felkészítés idejét
meghosszabbítva — Romain Rolland olvasásának és a Dante nyelvével való ismerkedésnek jól kihasznált lehetőségét is. Ez utóbbi annyira meghatározó, hogy hazatérte után Kaposi Józsefhez vezet az útja, s a nála történt jelentkezés az italia12

nisztikával való eljegyzésnek is tekinthető. A véletlen kínálta út véglegesítését a
pécsi egyetem katedrájának elfogadása jelenti: nyilvános rendkívüli tanár lesz az
ország második olasz tanszékén. Az olyan véletlen azonban, mint amilyen az ő
tudományos életútjába beleszólt, csak az olyan egyéniségnél állandósulhat ú j szükségszerűséggé, aki nem önmaga megtagadását, hanem lehetőségei kiszélesedését
látja meg benne és valósítja meg általa, s a pályamódosítást követően a szélesebb
ívű úton még nagyobb lendülettel képes haladni tovább. A fiatal tudós ugyanis
lényeges kulturális szükségleteket, még csak kevesek által megsejtett lehetőségeket
ismer fel, amikor az olasz—magyar kapcsolatok kutatása felé szélesíti korábbi,
francia—magyar párhuzamokat elemző munkásságát. Így a hazánkat szinte kezdetektől fogva mélyen befolyásoló olasz kultúra egyre elhivatottabb kutatójává válik.
Zambra Alajos, Körösi Sándor, Péterfy Jenő és Kaposi József után — hézagpótló
részletkutatásaival, sokkal körültekintőbb filológiai módszerével és összefoglalásra
is törekvő vállalkozásával — valóban tudományos alapokra helyezi az olasz—magyar összehasonlító kutatásokat.
A katedra és a publikációk nyilvánossága mellett a kultúrdiplomácia lehetőségei is rendelkezésére állnak abban, hogy még közelebb hozza hazánkhoz Itália
értékeit. Előbb mint a Római Magyar Történeti Intézet, aztán a Római Magyar
Akadémia titkára szervezi ezt, s közben egyre elmélyültebben kutat, ifjú tanítványokkal is körülvéve már. Miközben a Risorgimento és a Kossuth-emigráció alapvető forrásait tárja fel, egyben az objektivitásra törekvő tudomány neves nemzetközi centrumává igyekszik tenni a Palazzo Falconierit, ahol az általa vezetett intézmény működik. A tudomány oázisának, nem pedig a sötét politikai erők ugródeszkájának tekinti Borromini szép Tiberis-parti épületét. Ezzel az attitűddel irányítja később a szegedi egyetemet, mint annak rektora, a második világháború
legválságosabb végső hónapjaiban, s nagy szerepet játszik abban, hogy a front
rövid intermezzója után minél előbb meginduljon az oktatás, a megváltozott hallgatósággal is az intézményhez méltó magas színvonalon. Nagy részt vállalt Szeged
irodalmi folyóirata, a Tiszatáj megindításában, és írásaival, tanácsaival továbbra
is támogatta. Közel egy évtizednyi időszakra le kellett mondania legkedvesebb
tevékenysége, az olasz irodalom oktatásáról (a régi magyar irodalom professzora
ekkor), de aztán annál nagyobb lendülettel kapcsolódott be a román nyelvek és
irodalmak tanszékének újjászervezésébe, és tartotta az olasz meg a francia irodalmi előadásokat.
Szegedi évtizedei — életének csaknem fele — a korábbi munkásság kiszélesedését és betetőzését teszik lehetővé. Ekkor születik meg Cola di Rienzo portréja,
Aretino és Leopardi pályaképe, az olasz felvilágosodás irodalmát feldolgozó szintézis, a Kossuth-emigráció története és a magyar—olasz nagyszótár, nem is szólva
a kisebb tanulmányok hosszú soráról. S ha közel nyolcvanesztendős korában meg
is válik az őt nagyon nélkülöző olasz tanszék vezetésétől, nem igy az utóbbi időben nevelt tanítványoktól, és főleg nem a munkától. Magánélete megpróbáltatásain is a még be nem fejezett kutatásokra való koncentrálás segíti át. Dante
népének egy életre megszeretett kultúrája, a mindig nagyon tisztelt tudomány
toposz noétosza betölti mindennapjait.
Amit alkotott, gazdag és teljes életmű — egyéni profillal, maradandó értékekkel, folytatásra inspiráló lehetőségekkel. Olyan vállalkozás az italianisztika és a
komparatisztika művelésében, amelyhez hasonlót csak a klasszika-filológia legjobb
szakemberei tudtak végigvinni: a filológiai aprómunkától az összefoglalásokig terjed, a nyelvtörténet és a diplomáciatörténet éppúgy része, mint az eszme- és az
irodalomtörténet, átfogó és egyben differenciált képet tud adni korokról, életművekről és problémákról egyaránt. Alapvető elve a tényszerű megbízhatóság. Kevesen tisztelik annyira a tények „makacsságát" s kevesen támaszkodnak megbízhatóságukra is úgy, mint ő, nem kímélve az utánuk járás fáradságát, fel is használva
egyben rendjük orientáló erejét. Nem a századelő szürke pozitivizmusának intellektuális kényelemből való továbbmentése ez, nem is csupán a látványos szellem13

történet és a marximus vulgarizáló változatának valamiféle ellenpontozása, h a nem a konkrétság tisztelete, az induktív módszer erősségeinek kamatoztatása, a
tudomány szilárd talajon történő felépítésének bevált törekvése. A pályakezdéskor
kapottak továbbvitele helyett sokkal meghatározóbb itt az általa művelt tudományterület addigi fejlettségi fokának objektív követelménye: minden ú j tudományág
— s ez alól az olasz—magyar komparatisztika sem kivétel — a tényfeltárást,
a legfontosabb témák és problémák fenomenologikus leírását végezheti el legelőbb, csak az empirikus igazságok levonása után emelkedhet a széles körű általánosítás, az elméletalkotás fokára. Koltay professzor indulásakor az egész összehasonlító irodalomtudomány fejlődése kezdeti szintjén állt, általa választott ágát
is csak a nála látható módszerrel lehetett érdemlegesen megközelíteni. Ott pedig,
ahol a mások által már kitaposott utakra lépett — mint Dantéről, a magyar irodalmi barokkról vagy a Kossuth-emigrációról szólva —, a csatlakozás jogát — s ez
nyilván alkati kérdés is — a problémát új megvilágításba helyező adatok f e l m u tatásával igyekezett megszerezni, összefoglaló jellegű művei sem a m á r adott
szintézisek hézagainak spekulatív kitöltése révén jönnek létre, hanem az ellenőrzött régi és a hozzájuk társított ú j adatok újrafelépítésével szerveződnek m á s
organizmussá. Ez az eljárásmód nem tette eredményeit látványossá, de annál n a gyobb időtállóságot biztosított nekik. Művei nem tetszetős, hanem szilárd alapokra
emelt szolid építmények, amelyek több ideológiai földrengést is képesek átvészelni.
Eredményeinek többsége leginkább alapzat egy több generációs vállalkozáshoz,
amelynek már részben más jellegű folytatása a kollégák és a tanítványok feladata.
ö maga t u d j a a legjobban, hogy egy századelőn indult tudós kezdeményezéseit
nem lehet a mi korunkban csakis az övéhez hasonló eszközökkel és ugyanabban
a szellemben folytatni. Az olasz nyelvet és az európai kultúrát tőle elsajátító t a n í t ványok sok tekintetben más utakat jártak és járnak (az általa vezetett tanszéken
egy sincs közülük), de ezeken az utakon az is nagyon nagy mértékben segíti
haladásukat, hogy mindig hasznosítható, más területekre is transzponálható ú t r a valót kaptak mesterüktől: olyan szemléletet, amely a tisztázott adatok nélkülözhetetlenségét, a konkrétság előtérbe helyezését, a tudomány objektivitásra törekvését és a nemzeti kultúráknak az egyetemestől való elválaszthatatlanságát h i r deti elsősorban. A marxizmus módszerét — amelynek elsajátítására ő is vállalkozott, már túl „az emberélet útjának felén" — tanítványai legújabb nemzedékének főleg másoktól kellett megtanulnia. De a filológiát, amely nemcsak ismerete,
hanem tisztelete és szeretete is a betűnek és a tudománynak, senki sem taníthatta
jobban nála.
Kilencvenedik születésnapján azt kívánjuk, hogy még sok ú j tanulmány k e r ü l jön ki tolla alól, gyakran találkozhassunk vele szokásos Tisza-parti sétáin, minél
többször láthassuk egykori tanszékén, az Ady téri egyetem épületében. A m a g y a r
tudományos életnek még nagy szüksége van a kiváló tudós példájára és műveire.
KAPOSI MARTON

14

Fekete Gyula 60 éves
Hihetetlen, persze.
Csak legutóbb is, hogy fölugrott néhány percre a szerkesztőségbe, országjáró tarisznyáját az asztalra csapva, lehuppant egy székre, aprót fújt, aztán
folytatta ott, ahol valamely brigádtalálkozón nemrég abbahagyta. Három ilyen
beszélgetése volt aznap, a vonat indulásáig talán fél órája, mégis összefoglalta tömör mondatokkal, mit tanult ezen a napon a sokak által oly mélyen
lenézett író-olvasó találkozókon. Portásunkat megkértük, hívjon taxit, majd
csörgessen föl, ha megérkezik. Indultunk is nyomban a jelzés után, ám a beszélgetéssel lassított lépcsőzés időt vett el így is. Laci bácsi a kapuban röstellkedve biztatott bennünket: igyekezzünk egy kissé, mert az atyafi ott a volán
mellett türelmetlen már. Méltatlankodtunk, Gyula azonban leintett bennünket. Pár mondattal meghatározta a sofőr szociológiai helyzetét, említést téve
a vállalati tervek, az egyéni érdek és az utas érdeke között feszülő ellentmondásokról. Utolsó szavait már a pilóta is elkaphatta a nyitott ajtón át, mert
így dörmögött: — Na, látja, uram! Ha ennyire tudja, miért nem igyekszik
jobban . . .
Látogatásának volt egyéb jellemző mozzanata is. Nem tőle, valami kertészeti szaklap riportjából tudtam Balaton melléki kertjéről, amelyet centiméterenként verekedett vissza a nádastól. — Megvan — felelte kurtán, amikor
a birtok felől kérdeztem. — Hanem erre Vásárhely felé gyönyörű vetéseket
láttam. Ha valamicske hótakarót kapnának... — A nagy kert foglalkoztatta
inkább. A mienk. Amiként — így tudjuk írásaiból, olykor kedélyeket borzoló
fölszólalásaiból is — mindig túlnéz a maga kerítésén, végig a kis haza téréin,
s túl annak határain is.
Hihetetlen a hatvan év? Mozgását, eszének fürge forgását figyelve, valóban. Az életrajzi adatoknak mégis hinnünk kell. Nézzük csak: akármilyen
fiatalon, de ezeréves jussának szétosztását bízta rá a magyar parasztság 1945ben. Fontos lapok szerkesztője huszonöt évesen! Igen, fényes tavaszi szelek
csattogtatták a zászlót, sok volt a munka, a hamar elvégzendő. Friss hitek,
ifjú szívek kellettek ahhoz. Fekete Gyula azonban nemcsak hittel, erővel, de
tehetséggel is érkezett az új tavaszba, ifjan írt könyvei is figyelmet keltettek
már, s ugyancsak nem öregen írta meg legújabb irodalmunk egyik — ma
már klasszikusnak számító — jelentős regényét, Az orvos halálát. A majálisok megderesedtek később. Aszályos nyarak, viharos ősz is következett. Már
nemcsak a tiszta hitért, a fönnmaradásért is harcolni kellett ismét. Csoda-e,
ha e sokféle és kegyetlen harcban edződött író a közösség megszállottja, mondhatni: a kollektivizmus mániákusa lett?
Elfogult? Igen. Közösségével szemben az. Tekintetének körébe vonja a
családot, a munkaközösségeket, a nemzetet, majd az egész emberiséget. Csak
így, e bővülő körök számbavételével tartja fölfoghatónak legszebb eszményeinket: a szocialista hazafiságot és az internacionalizmust. Talán ezért tartják
némely botfülűek (vagy szándékosan félrehallók) olykor nacionalistának?
Lehet. Ha figyelmesen olvasnák és érteni is akarnák Fekete Gyula vitacikkeit,
sorskérdéseinken töprengő műveit, pironkodva vallanák be alapos tévedésüket.
Aki így tud Veres Péter-i módon „népben-nemzetben gondolkodva" széttekinteni a világban, aki tud ízig-vérig közösségi maradni az „éljünk magunknak",
a „kaparj kurta...", a „mi közöm másokhoz" veszedelmes tendenciái közepette, ahogyan ő, az nem lehet más, csak a szó igaz és tiszta értelmében vett
szocialista hazafi. Amit hirdet, az pedig nem gyanakvásra, hanem fölkarolásra
méltó eszme: valódi szocialista hazafiság.
15

Olykor nem érti az ember, miként van bátorsága hosszan idézni a véle
vitatkozók leszóló, sőt mocskolódó leveleit, néha ostoba, nemegyszer nyíltan
antihumánus „érveit"? Nem fél a legszenvedélyesebb, még a durván szitkozódó ellenvéleményektől sem. Mert ezek is az ő igazát erősítik! A szomorú
példák mutatják, milyen mélyre zülleszthet az egoizmus, a kötődések hiánya,
az eszmények kilúgozódása, a kozmopolitizmus helyenkénti térhódítása. Megmosolyogják többen a népesedésünk ügyében ejtett szavai miatt. Mások ingerülten szólnak: túloz! Tragikusabbra hangolja a kiáltást, sötétebbre festi a
képet, mint indokolt lenne. Talán igen. De ne feledjük: író! Hivatalból is
közösséget képvisel, lelkiismeretből is. Meg aztán: annyiféle „süket duma"
között nagyobbat kell kiáltani. Igen, olykor még annak is föl kell emelnie a
hangját, akinek pedig igaza van. Mert a közmondás is csak addig írja elő
a türelmet, amíg okos érvek állnak szemben okos érvekkel. Kívánjuk irodalmi
és közéletünknek, hogy ne kelljen fölösen hangot emelnie senkinek. Maradjunk az okos, a józan érvelésnél. Fekete Gyula „kálvinista baritonja" is akkor
zeng a legszebben, amikor nyugodtan, igazának tiszta hitével sorolja az érveket.
Hatvanéves lenne? Hinnünk kell mégis. Az időt meg nem állíthatjuk.
De azt kívánhatjuk, hogy erőben, egészségben, szellemi izmainak ruganyosságában sokáig maradjon Fekete Gyula ilyen fiatal hatvanéves!
A N N U S JÓZSEF

VÁRNAI LASZIiÖ FOTOGRAFIKAJA
16

Magyar irodalmi lexikon Romániában
BESZÉLGETÉS BALOGH EDGÁR FŐSZERKESZTŐVEL

A Romániai Magyar Irodalmi Lexikon műhelye egy írói dolgozószoba. Az asztalon, a heverőn, mindenütt gondosan rendben tartott iratcsomók. Csak az egyik sarok
maradt mentes ettől a zsúfoltsághangulattól, ott, ahol a falról a régi, kedves barátok
képe néz a szoba gazdájára Szabédi László és Petru Groza, Gaál Gábor és Fábry
Zoltán, meg Asztalos István arcvonásai. Történelmi leheletű sarok, mégis az élet
varázsa árad onnan is. Balogh Edgár iratcsomókat bont ki és fűz egybe újra, leveleket, megírt vagy megírásra előkészített címszavakat fognak össze a kartonlapok,
régvolt, vagy ma is alkotó írók, tudományos munkások adatai gyűlnek bennük, s itt,
mintegy varázslatra, a holtak is megelevenednek újra, hogy a lexikon szerkesztőinek
számot adjanak életükről, munkásságukról, az élők pedig újabb meg újabb munkáikat mutatják fel, hogy a számbavétel teljesebb legyen.
Készül a romániai magyar irodalom, még pontosabban: a romániai magyar
írásbeliség több mint félszázados történetének lexikona.
Sokszor hallhattunk e lexikon terveiről, majd előkészületeiről, az első betű, az
A címszavait olvashattuk is, vitáztunk is fölötte. Mindez mintha olyan rég lett
v o l n a . . . Hol tartanak a lexikon szerkesztésének munkájában? Ez a riporteri kíváncsiság hangzott el Balogh Edgár otthonában. Mert a lexikon szerkesztősége most itt
található, a Korunk Szabadság téri szobáiból ide költözött, a Rákóczi út 48. szám
alá, Kolozsvár egyik legkedvesebb negyedébe, ahogy Balogh Edgár nyugalomba vonult. Mint csiga a házát, úgy hozta magával a lexikon „szerkesztőségét", gondjaival
és reménységeivel egyetemben. S azóta szinte „be sem megy a városba", ide kapja
a leveleket, az újabb vagy pótlásként kért adatokat, a telefonüzeneteket.
Így kezdtem „helyszíni tudósításomat" 1972 nyár elején, mikor úgy tűnt, hogy az
első kötetet „harangozhatom be". Az eltelt kilenc esztendő alatt a dolgozószoba
ugyanaz maradt, csak az elment kedves barátok portréi szaporodtak: a Jordáky
Lajoséval és a Szemlér Ferencével. Az íróasztalnál ülő férfi mintha nem öregedett
volna, pedig most jött haza a kórházból, súlyos betegségből épülőben. Előtte a lexikon első kötetének nyomdai levonatai, immár „kézzelfogható" bizonysága a nagy
munka megszületésének.
— Első kérdésem ennek a végre megjelenéséhez érkezett lexikonnak a történetét
érintené. Milyen elképzelés, szükséglet hívta létre a lexikont és mennyiben alapozódhatott erdélyi
hagyományokra?
— A más nemzettel együttélő nemzetiséget elsősorban nem a puszta biológiai
létezés, nem a számbeliség, még csak nem is a történelmi helyzet és a törvény
teremti meg, hanem saját számbavétele, tudatbeli önösszeszedése. Ez pedig hol kezdődhetnék világosabban, mint az írásbeliség nyilvántartásában? A Romániai Magyar
Irodalmi Lexikon 1919-től máig akar képet adni a román néppel együtt élő magyar
nemzetiség írásba-nyomtatásba rögződött megnyilvánulásairól, egy ábécé-sorrend
könnyen áttekinthető közlésében.
Immár több mint tizenkét éve, hogy munkánkat elkezdtük. Munkaüléseink legelső jegyzőkönyve a Korunk sokáig otthonul szolgáló kolozsvári szerkesztőségében
(még a Fő téren, a Mátyás-szoborral szemben) 1968. november 30-án kelt, s ha
valaki meg akarna írni a lexikon regényét, hetvenegy jegyzőkönyvet kellene végigböngésznie. No meg elővehetné gondosan őrzött levéltárunkat is, e pillanatban az
1450-ik iktatásnál tartunk.
Száraz adatok ezek. Talán érdekesebb, hogy maga a kezdet is folytatásnak
indult, mert az irodalmi lexikon gondolata tulajdonképpen már Bod Péter híres
Magyar Athenasával kapcsolatban felvetődött, amikor ezen őslexikon nagyszebeni
2 Tiszatáj

17

megjelenésének kétszázadik évfordulójára emlékeztünk. Nagyszerű adatgyűjtemény
volt az, kézről kézre adtuk egy bőrkötéses példányát, s amire a felvilágosodás korában a magyarigeni tudós vállalkozott, annak korszerű megismétlését álmodtuk m a gunk elé. Igaz, közéletünk kapott már Osvát Kálmán 1929-ben Nagyváradon megjelent Erdélyi Lexikonéval
a mi időnkbe vágó felmérést, azóta azonban m á r fél
század telt el, olyan eredményekkel, amelyek az akkoriban nemzeti kisebbségnek,
ma együtt élő nemzetiségnek nevezett romániai magyarság társadalmi haladását,
művelődésének kibontakozását igazolják.
Valósággal versenyeznünk kell ezzel a fejlődésmenettel. Ezt szerkesztői m u n k a közösségünk több mint száz tagja tudja a legjobban, hiszen az első megfogalmazásban már 1973-ban elkészült I. kötet A-tól F-ig terjedő anyagát az 1981-es megjelenésre egyéves munkával szinte újjá kellett teremteni a közben eltelt évek gazdag és
sokoldalú irodalmi teljesítményeinek kiegészítő feldolgozásával. Most nyugodt lelkiismerettel szólva frissek vagyunk, mert a múlt év utolsó napjáig — még a korrektúra közben is — nyomon követtük és címszavainkba foglaltuk szépíróink, közíróink
és szakíróink alkotó tevékenységét
— Többször elmondtad, megírtad, hogy ez nem „csupán" irodalmi lexikon
lesz.
Milyen kritériumok szerint kerültek be a „testvér" művészeti ágak és a szaktudományok eredményei? És az összképben milyen hely illeti meg a szépirodalmat?
— A most olvasóink kezébe kerülő I. kötet a lexikográfia általános vonatkozásaiban is különleges vállalkozás. Mégpedig a címébe foglalt „irodalmi" kifejezés
tágabb, szélesebb s tegyük hozzá: korszerűbb értelmezése miatt. Nagyon sokáig —
és gyakran még ma is — az irodalom fogalmába csak a szépirodalom tartozott, mi
pedig m á r ebbe a körbe illőnek tekintjük az egész írásbeliséget, vagyis irodalmon
nemcsak a líra, epika, dráma szépirodalmi műfajait értjük, hanem a publicisztikát
is, a szaktudományi irodalmat is, valamint a népművelés összes ismeretterjesztő
ágazatait.
Nem mondom, hogy ez az átfogó, enciklopédikus jelleg m á r a munkánk kezdetén is érvényesült volna, holott mintaképünk, néhai Bod Péter sem gondolta másként, amikor címszavait nemcsak a szépliteratúra ápolóiból, hanem mindennemű
„tudósok társaságából" állította össze. Bizony, eleinte kísértett köztünk az irodalomcentrikus, pontosabban a szépirodalmat mindenek középpontjába helyező felfogás,
de már a Venczel József-féle lexikoni repertórium számolt virágzó szépirodalmunk
képviselői mellett a humántudományok művelőivel. A munkálatok során természetes követelménnyé vált, hogy kitűnő, nem egy tekintetben élenjáró nyelvészetünk,
néprajzunk, történettudományunk, jogi, filozófiai és szociológiai műveltségünk méltó
helyet találjon lexikonunkban. Erre késztetett különben az a körülmény is, hogy a
rendelkezésünkre álló kiadási lehetőségekben gondolkodva nem várhattuk el mindezen tudományos kategóriák külön munkagépezetekbe állítását és kötetekbe foglalását. Komolyabb vitára csak akkor került sor, nevezetesen egy emlékirattal is fellépett mezőgazdasági szakíró bemutatása kapcsán, amikor a reáltudományok és ezek
közt az alkalmazott tudományok számbavételének az igénye felmerült. Döntő súllyal
jelentkezett szakmai és ismeretterjesztő közleményekkel feltűnt orvosprofesszoraink
sok évtizedes írásbeli működése, majd betört tárgykörünkbe a természettudomány,
sőt a műszaki műveltség is, kezdve a matematikától a gépgyártás, az építészet s
annyi más technikai szakma hazai magyar nyelvű irodalmáig.
Már csak az volt hátra, hogy az írásbeliség átfogó értelmezésébe behozzuk a
zene és képzőművészet jelző, kiegészítő, megjelenítő kommunikációit is. Megtettük,
így került Kántor Lajos és Láng Gusztáv szépirodalmi anyaga mellé vagy közvetlenül is ebbe az anyagba Banner Zoltán képzőművészeti és Murádin Jenő művészettörténeti, vagy Benkő András és László Ferenc zenetörténeti gyűjtése, sőt Kötő
József színháztörténeti feldolgozása. Aki egy-egy költőnk, regény- vagy novellaírónk,
drámaszerzőnk adataira kíváncsi, lexikonunkban megkapja nevezettek illusztrátorait,
megzenésítőit vagy színházi (esetenként bábszínházi) bemutatásaik krónikáját, nem
is említve a műveikhez fűződő kritikákat, vagy az ugyancsak előtérbe került film-,
fotó- és tévévonatkozásokat.
18

Ami egy irodalmi elnevezésű lexikon esetében talán meglepetésként hat, valójában alkalmazkodás szellemi közéletünk mai szocialista mikéntjéhez. Hiszen az olyan
átfogó szemlélet, mely gazdasági és műszaki kérdésektől az összes reál és humán
tudományokon át az olyan esztétikai kategóriákig terjed, mint aminő a zenével és
képzőművészettel párosítható szépirodalom, manapság a közérdeklődés és általános
műveltség sajátja. Lexikonunkban nem tettünk egyebet, mint amit például a Korunk
és A Hét egyetemes távlatnyitása, vagy akár a honi magyar televíziós adások tárgyválasztása gyakorol. Világért sem akartunk azonban az ellenkező végzetbe esni, kisebbítve szépíróink nemzetiségi szerepét és ma már nemzetközileg is felfigyeltető
jelentőségét Akárhogy méricskéljük lexikonunk adathalmazát, a döntő legnagyobb
szám személyi és gyűjtőcímszavakban mindenképpen a szépirodalomé. Miért? Mert
összefoglalóan fejezi ki létünket és jelenségeinket. Mert benne tükröződik egész
emberségünk. Mert az anyanyelv, a stílus, a közlési képesség legelső fejlesztője bármely szakmai művelődés számára, akárcsak a múltban, nyilvánvalóan a jövőben is
a költő, az elbeszélő, a drámai szerző marad.
— A romániai magyar irodalom, művészetek, tudományosság eredményei
nyilván sok szállal összekapcsolódnak
a román irodalommal, művészetekkel
és tudományossággal is. Miképpen tükröződik ez a lexikonban?
— Lexikonunk m á r első kötetében is bőven és tudatosan hordozza a romániai
magyarság kulturális hídszerepének tulajdonságait. Minden szerzőnél közöljük, mit
fordítottak le munkáiból román nyelvre, vagy fordítva: milyen műfordításaival járult ő hozzá a román irodalom bemutatásához magyarul. A mérleg figyelemreméltó,
mert kimerítően részletezi, milyen gazdag, szinte teljes visszaadásban tükrözi műfordító-irodalmunk országhatárokon innen és túl az egész magyar olvasótábor számára a román szellemi élet szépségeit. Számos esetünk van arra, például Spielmann
József orvostörténeti anyagában, hogy magyar tudósaink román nyelven is közölnek
tanulmányokat és társszerzői nem egy román gyűjteményes munkának, s kitérhetnénk itt Csetri Elek történészanyagának számtalan román cikkére vagy kötetére,
melynek szerzője magyar kutató. Nem volna a kör teljes, ha meg nem említenék,
hogy mind a címszavakban, mind a címszavakat követő könyvészeti válogatásban
hány román szerző szerepel, akár mint magyarul is író, akár mint magyar munkák
recenzense.
A kimondottan romániai magyar írásbeliség bemutatása mellett sajátos formában eleveníti meg lexikonunk egyetemes magyar irodalmi hagyományainkat is,
éppen a hídszerep értelmében. Külön címszavakban tárgyaljuk ugyanis azokat az
emlékeztető kultuszokat, melyekkel nemzetiségi életünkben olyan magyar klasszikusoknak áldozunk, mint Ady Endre, Arany János, Bartók Béla és Csíky Gergely, hogy
csak a most kézbe kerülő kötet betűinél maradjunk. E tekintetben honi emlékezéseink akár kiadványok, akár ünneplések vagy művészi megörökítések alakjában közös román és magyar tiszteletadásra utalnak, nem is szólva a kimondottan erdélyi
nagyjainkra való emlékezések címszavaira. Csak ebben az első kötetben is megtalálható Apáczai Csere János, a Bolyaiak, Bethlen Gábor, Dávid Ferenc, vagy Dózsa
György történelmi szerepének és irodalmának máig ismétlődő értékelése, a hozzájuk
fűződő magyarázat korszerű folytatólagossága.
Ez az áthajlás az időn jelzi már a múlt és a jövő egybefűzésének irányzatát,
amely érthető módon abban a szintetizáló törekvésben is megnyilvánul, hogy címszóanyagunk mintegy egyenlegbe hozza közügyi jelentőségükben akár a különféle
írói csoportosulásokat, akár az egymást követő nemzedékeket. Nem hallgathatjuk el
az ellentmondásokat vagy különbözőségeket, legyen szó akár az Erdélyi
Helikon,
akár a Korunk (sokszor azonos) táboráról, vagy napjainkban az idősebb, realista
nemzedék és fiatalabb, avantgardista Forrás-nemzedékek divergenciáiról, de hangsúlyt mindenkor és mindenhol a közös vonások, a nemzetiségi sajátosság és emberségtudat felelős motívumai kapnak. Különben ebben is a szocialista korhoz méltó
szokást követjük, hiszen írószövetségi lapjaink — az Utunk is, az Igaz Szó is — ezt
2*

19

a ma már egyre határozottabban érvényesülő egyeztetést, a népárt felelős egymásratalálást szorgalmazzák.
— Éppen a hosszú érlelődéi, a többszöri nekiindulás, a félgyűlt
tapasztalat
indokolhatja, hogy már most megkérdezzem Balogh Edgárt, a Romániai Magyar Irodalmi Lexikon főszerkesztőjét a lexikonszerkesztés
kialakított módszeréről.
Gondolok
például arra, hogy általában bibliográfiákra szoktak alapozni lexikonokat,
ezúttal
ez félig-meddig fordítva
történt.
— Még fülemben cseng a közben elhalálozott Venczel József kijelentése:
„ . . . k ö n n y e l m ű e n bátor vállalkozás ez a lexikon, d e éppen ebben van a sajátos
történeti-etikai értéke". A bizonytalanság és lankadás egy pillanatában hangzott el
ez a kritikai bátorítás. Valóban, egy irodalmi lexikon gondos összeállításának előfeltétele volna a teljes könyv- és folyóirat-bibliográfiák, személyi kimutatások és
irodalomtörténeti-esztétikai értékelések megléte, mint ahogyan szükséges volna olyan
személyzet is, mely éveken át kimondottan erre a munkára összpontosítaná vizsgálatait. A mi esetünkben azonban mindez csak hiányosan van meg, véletlenszerű
foltokban, részletfeldolgozásokban, s a munka maga nem egy hivatalos kutatói gépezetre hárult, hanem írók és szakemberek önkéntes amatőrtevékenységére.
A szorgalom győzött Bibliográfusok vállalták egy-egy folyóirat könyvészetének s
a könyvkiadás listáinak összeállítását, így Bors Gizella az Utunk, Váczy Leona A Hét
és más folyóiratok áttekintését (feldolgoztuk — egyelőre G-ig — a régi és ú j Korunk,
az Erdélyi Helikon, az Igaz Szó, a Művelődés és a Nyelv- és
Irodalomtudományi
Közlemények anyagát is). Más lapok alkalmi bevonására maguk az egyes címszavak
szerzői is rendszeresen kitértek. A lényeges könyvészet tehát megvan, s ami hiányzik, az más, szervezettebb ú j kiadások jövőbeli feladata. Egy intézményesített irodalmi nyilvántartásra akadémia, irodalmi múzeum, tanszék volna hivatott.
Az alapvető bibliográfiai munkával együtt folyt a címszavak készítése, de csak
a még élők (vagy élő családtagok) tölthették ki a lexikon kérdőívét. Az anyag nagyrészében valóságos nyomozást kellett indítani könyvtárakban, levéltárakban, anyakönyvekben, még temetőkben is, s itt főleg a helyi szerkesztőkre hárult a szerep.
A romániai magyar írásbeliségnek több a góca, nem egyközpontú, s a gócök mellett,
ahová szerkesztőségek és kulturális intézmények, kiadók és nyomdák vonzzák az
írást, rengeteg falunak is irodalmi helytörténete van. Egy-egy „vidéki" szerkesztőnk
a lexikoni munkálatokkal kapcsolatosan szinte beleszeretett megyéjének, városának,
tájának, irodalmi múltjába, s közülük Antal Imre Hargita megyének, Berde Zoltán
Kovászna megyének, Szabó Sámuel Brassónak és a Barcaságnak, Szekernyés János a
Bánságnak, Tuzson Erzsébet Nagyváradnak, Bura László Szatmárnak, Marosi Ildikó
Marosvásárhelynek magyar irodalmi helytörténészévé képezi ki- magát, nem is említve Ficzay Dénest, aki m á r mint Arad irodalmi múltjának régi ismerője állt a
lexikon munkatársai közé.
Az anyag tehát — sokszor csak adatközlő nyersanyag formájában — földrajzi
egységekből fut be a szerkesztőkhöz, akik közül nem is egy, így például mezőgazdasági téren Nagy Miklós, pedagógiai vonatkozásokban Fejér Miklós, folklórterületen
Faragó József, nyelvészetben Murádin László, ifjúsági irodalomban Gaal György,
tulajdonképpen már tárgykörénél fogva a városokon túlmenő széles falusi régiók
betekintésére is hivatott Ha térképre vetítenők, úgy Bukaresttől Nagybányáig és
Gyergyószentmiklóstól Petrozsényig pontozhatnók ki adatközlő kartársaink hálózatát.
A végső simítás, a „lexikografizálás" művelete azonban a mindenkori Tizenegyeké. Tamási Áronék egykori úttörő irodalmi csoportosulására emlékezve, mi is
tizenegy tagból állítottuk össze a szerkesztőséget, s bár öten az alapítók közül nem
érték meg a mosti megjelenést, helyükbe mások állottak, feltöltve a jelképes számkeretet. Így került a sajtótörténész Jordáky Lajos helyébe Engel-Köllő Károly, a bibliográfus Réthy Andor helyébe Gábor Dénes, s ha Mikó Imre munkakörét, a jogtörténeti reszortot nem is tudtuk halála után betölteni, bővültünk a filozófus Tóth Sándorral, a könyvész Dávid Gyulával és a természettudományi javainkat gondozó
Szabó Attilával. A végső lektori összegezés munkálatait Jancsó Elemér halálával érte
20

veszteség, ezt a feladatot azonban változatlanul Benkő Samu, Kacsó Sándor és Sőni
Pál teljesíti szerkesztőségünkben. Halottainkra tisztelettel emlékezünk, munkájuk
beépült az I. kötetbe, amely jórészt posztumusz művüknek is tekinthető.
Hátravan még a nagyközönség bekapcsolódása a munkába, élén a kritikusokkal.
Mert a négy kötetre tervezett lexikon lejárta után egy nagyobb formátumú képes
ú j kiadásra gondolunk, két kötetben, s annak már úgy kell megjelennie, hogy belejavíthassuk a jogos helyreigazításokat és kiegészítsük mindazokkal a pótlásokkal,
melyekre majd olvasóink hívják fel a figyelmet. Szívből kívánom, hogy a lexikon
lapjainak forgatói mindnyájan jövőbeli munkatársainkká váljanak.
BEKE GYÖRGY

HERBSZT

ZOLTÁN

Látomás
Anyám., fiad lőtt
vadakhoz lesz hasonló
kinyújtóztatják
testét
vadászok a terítéken
elbomlott
szemébe
javasasszony-kezed
sem
tud már békét simogatni.
Futó őzekben leltem
hazát, így kellett magámat
mentenem, mert nem

lakott fegyver a kezemben
s a gyengeség szagától
vadulnák a kutyák.
Miért, hogy farkas
nem lehettem, ordas éjjelen
kedvvel vicsorgó?
reám a mézszagú
estek
telepedtek
belőlük szőttem volna
csendes világot.

Ütőn Toboso felé
Lovamnak lassan mankók kellenek
Felettem gyűlnek kámzsás fellegek
S mint vaspatkó jégen,
Számban elcsúszik a szó '
Utam vége Toboso.
összezőtykőlt
szívemnek fájhat ez
Széthullanék de tart a lovagi mez
Pókos lábak visznek,
A fiatalon elhunyt költő hagyatékából.
21

Rocinantém furcsa ló
Utam vége Toboso.
öreg földünk havat szórt fejére
Hamar beért a szelek vetése
Ha meghalok is, ne félj
Hozzád elvisz a hó
Utam vége Toboso.

JÓZSA

FÁBIÁN

Köszönés nélkül
Herbszt Zoltán emlékének

Vége az előadásnak.
Zúdul a függöny
szemedre.
Csöndesülő
termeidben
emlék-nyájakat
terelve
játszol, mintha csak papíron .. .
Mint ki a szomszédba
készül:
indülsz kiskabátban, pedig
űrt lépsz át köszönés nélkül.
Vége az előadásnak,
szemeden függöny. Odadod
a falánk temetőföldnek —
vigye! — huszonkét
tavaszod.
*

*

Az előadásnak vége.
Eggyel kevesebb
résztvevő
áll ki holnap a színpadra.
? Igen. Ez ilyen egyszerű.

22

TÓTH BÉLA

Tiszajárás
26.

PISZKOSVENDÉG
Gólyák szeretetében kedves barátommal, a halász-építőmunkás cimborámmal
annyira beleízeledtünk a madarak mesélésébe, hogy Karika Zoliról szinte elfeledkeztünk. összekuporodva ült és szótlankodott, se hozzátenni, se elvenni mondandónkból nem mutatott hajlandóságot. Ugyan nem hunyta be a szemét, látszatra
velünk tartott, ki-kiszállt a ringó ladikból, becsaptatott a bercelesbe, tán, hogy a
fáradt gőzt eleressze, mert hogy is gyalázhatta volna meg a Tiszát.
Hanem egyszer azon kapjuk magunkat, hogy Zoli órák óta nem jelentkezik.
Pedig emlékezetünk fészkeiből kiröppentettünk már minden valamirevaló gólyahistóriát, de hát ő ránk unhatott, nem akarta távozásának feszegetésével eltörni
beszédünket.
Napok óta keserű fanyarságot hurcolt szája sarkában, vagy én akadhattam
meg a torkán? Mivel ő nyomról nyomra föltárta előttem élete minden gubancát,
s én hallgattam, szinte válaszok nélkül. Egy jó szavam nem akadt égedelmeire,
miközben gyűjtögettem az ótvaras füvesasszonyok ismereteit. Fájdalmára egy csipetnyi sótlan zsírt, körömnyi varjúhájat nem találtam patikámban? Mit is mondhattam volna? Közhelyeket. Pókhálót borítsak a lüktető sebre? Itt' csak a tűrömolaj segít. Vagy bicskával kifaragni. Azután rá a tűrömolajat.
Évekig együtt dolgoztam Marián Miklós herpetelógussal, azaz hüllésszel, vagyis
magyarul mondva kígyásszal, békásszal. Száz tanulságos története közül mostani
szorultságomban fölbukkan bennem egy eset. A lónyai mohalápos táján előfordult,
hogy valami tapasztaltabb pásztort megmart a fekete vipera legeltetés közben.
Az öreg láthatott már kígyótól halálra ítélt embert, ezért nem nagyon kívánta ezt
a véget. Egyik kis unokája, olyan tizennégy éves forma gyerek vele pásztorolt,
aki nagyapja sorsát látva, a csúszót hajkurászta, hogy kiadja neki a jusst. Az öreg
tudta, ártalmatlan már a vipera, mivel mérgét a lába szárába fullákolta. Ráparancsolt a kis szőke gyerekre, hogy no, kedves unokám, ha engem még egy fél órán
belüT életben akarsz látni, hát akkor szedd össze a bátorságod, kötözz ki a fasor
tuskóihoz, márcsak azért is, hogy kínomban ki ne rúgjam a fogadat, aztán a bicskám kis élével, ahol a tüsökszúrásnyi lyukat látod, ássál le csontig. Ne sajnálj,
mert engem csak ez ment meg. Áss le jó mélyen, aztán szájjal szívd ki a sebet,
a nyálad majd elállítja a vérzést. El ne inalj! Ne úgy sajnálj, hogy itthagysz, de
úgy, teszed, amit mondok. És siess, mindjárt szétoszlik bennem a méreg.
Minden úgy történt, ahogy az öreg kívánta, aki még most is él, ha valami
mástól azóta meg nem halt. Kicsit bicegett ugyan az operációtól, de hát hányan
húzzuk a lábunkat, ha nem is mindig látszik. Könnyű szívvel, gondolatban küldöm
üzenetem Zoli után. Hanem amikor engem mart meg a mérges? Nem volt körülöttem segítő. Magamat martam, téptem, haraptam. S eresztettem rá a tűrömolajat. Tán még élek, hordom a kékjét. Mormogok magamban, amíg ballagok
Benk községnek, torony irányt. A Tisza rám szól, hogy visszafelé megyek. De hát
ő is tudja, hogy amikor Julcsi volt a kalauzom, Naményből hat községen átsuhan23

tunk, mert neki Lónyán voltak számomra érdekes ismerősei. S nékem a szállodában maradtak a csomagjaim.
Háttal fordultam Lónyának. Az egykori vizeiből fölszáradt történelmi ködökben az itt élő hites kutatók is alig találnak fogódzókat. A Tiszára dolgozó kicsi
patakok, a Csaronda, a Mic áradmányai között mindenféle megélni, megőrizkedni
akaró népezet összesűrűsödött, egymásra halmozódtak históriáik. Bánk b á n n a k
itt nyújtózkodtak birtokai, Melinda, az irodalommá lett legenda szerint, i t t fejezte
be tragikus életét.
Benket nem kerülhetem el. Az első lépéseimnél arra tettem fogadalmat, hogy
kifürkészem legcsekélyebb titkait is a Tisza partjain virágzó településeknek. Ezért,
amikor magamban vagyok is, nem vagyok én magamban soha. De szomjas, az
igen. A fokhagymás hal vizet kíván. Nekem nem igaz ám, hogy átkozott a hal
a második vízben. Nálam a borban nem szeret fürödni. Csak vizet követel. Igen
ám, de Benken későre hajló vasárnap délután az egy szál kocsma a j t ó j á r a kiakasztva, olvasom a táblán: zártkörű rendezvény! Bosszant. Most dűljek neki
valamelyik utcai kifolyónak, amiből több folyik a cipőmbe, mint a számba. Hanem
a kocsmaudvar nagykapuja nyitva. A kecskelábú asztalok körül emberek ődöngenek. Fejüket lehajtva szundikálnak néhányan. Két legényféle a humott szemű
klarinétossal alkudozik. Látva tétovázásomat, elébem áll egy nagy d a r a b fehér
kötényes ember.
— Mivel lehetek szolgálatára? — kérdi.
— Csak egy pohár vízért kopogtatnék.
— Kerüljön beljebb. Tudok én mást is az asztalára tenni!
— De hát látom, a zártkörűség tiltja.
— Ó, ez csak a tegnapi lagzi vége. Nálunk így szokás. Az utolsó vendégig
virrasztunk, ha holnapután hajnalig tart is.
— De hát idegen kutyának lába közt a f a r k a !
— Ne gondolja. Nálunk a piszkosvendégnek is éppúgy ellátják a baját, akár
a hivatalosnak.
— Akárcsak mifelénk.
— Akkor bort, sört, pálinkát? — ajánlkozik k a r j á t széttárva a kocsmáros.
— Megmaradok a víz mellett Erősebb is a bornál, mivel hajókat hurcol, a
malmot is meghajtja.
Pislog rám a pasi, hogy miféle bőbeszédű ember csöppent a lakodalom végére.
— Hozhatok bográcsos húst is. Ha eszik, megtiszteli vele az ú j párt — kínálgat a kocsmáros.
— De hát hol az ú j pár? — nézek körül.
— Gondolom, szundikálnak. Vége a nagy hejehujának, túl vannak az ágytörő
ünnepen, ilyenkor a fiatalok aludni szoktak. De parancsuk van, hogy bárki vendéget szívesén kínáljunk. Nálunk ez m á r így dukál.
Ezeket elmentében mondja, hogy sietve elébem állítson egy üveg vizet.. Aztán
elfoglalja magát az ide szállingózókkal. Magamban morfondírozhatok a látottakon.
Madárröptében is lehetek szülőfalumtól több száz kilométerre, hanem a szokások
milyen rokonosak. És milyen különbözők. Nálunk éjfél után ú j asszonytánc, kontyolás, kárlátás a vőlegényes háznál és a hajnali kakaskukorékolásra már asztalon
a kitoló kása. Ami azt jelentette, edd meg, töröld szemedet, szádat, m e n j isten
hírével a fagyon, míg ki nem enged nagyon!
Nem aszalják másnap délig a kótyagosokat, mint itt. Am, ebben is lehet valami ésszerű. Felétetni mindent, az utolsó morzsáig. A kánai mennyegzőből eredezhetnek a példázatok? Vagy a halotti torokból, ahol a hagyatkozó utolsó sóhajával
kívánja még: étesd a szegényeket!
A piszkosvendég nálunk is hamarébb kap enni kint az árokparton, mint a
hivatalos a fehér asztalnál. írta valaki ezt a törvényt? Nem tudom, de tartották.
Hordták porcelán tálakban ki a levest, paprikást, italokat. Még azokat a részegeket is vendégelték, akik már inni sem tudtak, csak feküdtek, mint a disznók.
24

Azoknak lapulevélre löktek az orruk elé egy kanál paprikást, egyenek, ahogy
gusztusuk tartja. Miért tették? Hogy meg ne szólják az örülőket a hivatlanok,
vagy hogy velük örüljenek. Keresem az időt az eszemben, mikor írhatták ezeket
a törvényeket. Rádöbbenek, hogy állandóan íródnak. Ha valaki elfelejtette volna,
annak az eszébe vésték. Most döbbenek rá, hogy itt piszkosvendégeskedem Benken, suhancér koromban voltam én is törvénytevő odahaza.
Éppen Zöldi Jóska bátyám házasította a lányát. Szépasszonynak induló lányka
volt, s a gazda sietett meggürcölt vagyoni mivoltának megfelelően útjára ereszteni
Pankát. Volt is ott minden, amit a pipiskedő kisgazda megadhatott, ötven háznak
terítettek, azoknak két rezesbanda f ú j t a váltásban. A lagzi előtti héten már a
kalácssütés illataiban úszott a fél falu. Húsz házban sodorták a csigatésztát, tíz
kopasztó asszony serénykedett a leölt libák, kácsák, tyúkok halmazai között. A lagzi
napján birkapörkölt kínáltatta magát, marhasültek, fonyatos kalácsok készültek.
Csak éppen a piszkosvendégek rekedtek kinn az árokparton. Verték az éhkoppot.
Nincs annál dühítőbb. Ahogy a menet az utcáról befordult a lányos házhoz, a
kapuk becsukódtak. A kicsi éppúgy, mint a nagy. A vőfélyek úgy álltak előtte,
mint kaptár szájában az őrméhek. Szinte meg is szaglászták az érkezőket. Hivatalosak vagy sem? És látták, hogy ott ődöngenek a piszkosok, s szemük úgy kopog
az éhségtől, mint az asztalfiók. Hanem talán még élvezték is kizártságunkat.
Hangos szóval szidtak bennünket, hogy a bőr nem gyullad meg a képünkön.
Az éhség pedig haragot lobbant, a harag rossz tanácsadó.
Ténfergett közöttünk egy nyakigláb legényke, bizonyos Suták Péter nevezetű.
Járatos volt a lagzis ház körül, hiszen a hátsó szomszédban lakott tíz testvérével,
szüleivel, nagyszüleivel együtt. Azok talán még sült tökkel sem bírták magukat
soha telilakni. Várták a Zöldiék lakodalmát, mint zsidók a Messiást, pedig nem
dagasztottak magukban olyan reményeket, hogy oda hivatalosak lehetnének. Pissz
oda az olyan szegény családnak, amilyenek ők. Amúgy jóban voltak, ahogy jó
szomszédokhoz illik. A szokások mezsgyéit tiszteletben tartották. Egymástól soha
egy szál gyufát nem kértek kölcsön. így aztán nem is volt közöttük csalódás.
Csak a jó szó. Abból volt mind a két oldalon elég. Naponta is összejártak. Csirkekeléskor megegyezni, hogy melyik család milyen sarkát veszi az apró jószágnak,
ha összekeverednének, hát megtalálják a perdöntő jegyeket. Kié a jobb sarka vött,
kié a bal sarka vött. Ilyen egyezkedések után a naposcsibéknek ollóval vágdosták
le a körmét, hamuba rakták őket, hogy a vérük elálljon. De amúgy is mindig
volt eligazítani való. Hogy hová csurogjon az ereszet, ki macskája hajkurássza a
másik galambjait. A megbeszélések megannyi alkalmat adtak egymás titkainak
kifürkészésére. A gazda éhenkórász, semmirekellőnek tartotta a Sutákokat, azok
meg a maga ganéját megdúró fösvénynek, dicsekvőnek Zöldiéket. Ezt ugyan soha
egymás szemébe meg nem mondták, mert mért is mondták volna?
Hanem egy szép vasárnap délelőttön Zöldiék több tyúk vertyogtatásával adták
tudtul a szomszédságnak, hogy húsos ünnepi ebéd készül. A vájdling szélén fél
óráig fenték a kést. Vegyék tudomásul, nagy eszem-iszom következik.
Egy ilyen vasárnap délelőttön, úgy tizenegy óra tájban az öreg Suták valami
okkal-móddal bekötötte kíváncsisága lovát Zöldi ékhez. Harangozó is volt, minden
zsírral, hájjal megkent szegény ember, aki hajtűvel is ki tudta csalogatni a csöngés
pörsölyből a kétfilléreseket, és ismerője volt százféle huncutságnak, amit mások
nem is sejdítettek.
A tyúkvertyogtatós vasárnap délelőttön átmegy az öreg Suták Zöldiékhez.
Leültetik, nagy a főzés körüli sürgés-forgás. A fővő víz fölött zötyögnek a zománctetők, zakatol a rakott spór, mint valami fölfűtött tüzes gép kazánja. Beszélgetnek mindenről. Az idők járásáról, a párbérről, termésről. Az óra halad. Az aszszonyi népek többször utána töltenek a fővő víznek. A mutatók közelítik a tizenkettőt. A szomszéd ember nem akarja tudni az illemet. Nem rezzen föl, hogy
annál az asztalnál ül, amelyiknél ebédelni akarnak. Szétrakják előtte a tányérok a t Tapintattal tessékelik kifelé. De már a delet is húzzák, mire Suták elhatá25

rozza magát. Veszi a kalapját, megy. Nagy a megkönnyebbülés Zöldiéknél. Sietve
meregetik szét a levest, ülnek az asztalhoz. De alig néhányszor buggyantják meg
evőkanalukat, Suták visszaóvakodik.
— Itt maradt a pipaszurkálóm!
Mint ahogy ott is maradt, ö marasztotta meg a szék k a r j á r a akasztva, dohányzacskóstól. Suták belemereszti szemét a tányérokba. Elméláz.
— Ej, szomszédék, annyira itt felejtettem magam, hogy a tyúkoknak még a
csontja is szétfőtt!
Mivelhogy csak csupa rántott levest ettek Zöldiék. A világot szerették v a s á r naponként bolondítani azzal, hogy tyúkjaikat hajkurászták.
— Az ilyeneket, gyerekek, tanítani kell a tisztösségre — biztatott bölcsen
bennünket a legkisebb Suták.
— Mondok is egyet, kettő lesz belőle! — folytatta.
Nálunk már beültek a verebek az eresz alá, szedjünk össze amennyit csak
bírunk, már melege van a násznépnek, kinyitogatták a fölső ablakokat. Azon behussantjuk ezeket a jámbor madarakat. Mennek neki, mint a küldött ördögök a
petróleumlámpáknak. Egy pillanat alatt sötétséget csinálnak. Akkor összekavarodik a násznép, ezalatt ketten a kertlábról beléptek az udvarba, leakasztjátok a
legnagyobb pörköltes bográcsot, s usgyi vele, a hatodik szomszéd szalmás kertjéig
meg se álljatok — adta hasznos utasításait Suták az éheseknek.
A sötétségcsinálás amúgy is benne volt a lakodalom műsorában. Bali Pali
baritonos, a násznagy kacsintására olykor-olykor szabadcsók idején, képes volt
trombitájával elfújni a ház valamennyi lámpáját. Tudta, milyen hangot eresszen
ki a tizenegyesnek, a nyolcasnak, s a hármasoknak. Ahogy Bali m e g f ú j t a baritonját, a lámpák lángja el kezdett táncolni, s kihunytak sorra. Nagy mutatványnak
számított. A gyülekezet kitörő örömmel fogadta. Hanem verébbel oltani a lámpát,
az nem volt a Zöldiék lakodalmas eseményei közé számítva. Lett is belőle rettenetes fölfordulás. Ahogy a verebek nekicélozták maglikat a fényeknek, a vendégek fölugráltak, mindenki segíteni akart a bajon. Sietve akarták összekapkodni a
riadt szárnyasokat. Asztalok dűltek, tálak borultak. Mire teljesen besötétedett
a ház, kész volt a csatatér. Étekfogók, vőfélyek, nyoszolyólányok szaladtak össze,
hogy a kavarodásban világosságot vigyenek. Hanem akkorára a bogrács m á r
messzi kint járt a kertek végeiben. A piszkosok kiskabátokra tálaltak, tíz körömmel ettek. Mert húsz pernehajdernek több az ereje, mint az esze, böcsülete. Zabál
kanál, kenyér nélkül. Édességnek ott a káröröm. Hogy megheccelték a fösvényeket, hogy hát azok tán beleszegényedtek volna, ha utcára visznek egy kis levescsontot, fonatos kalácsot?
Pár év múlva Zöldi gazdának a fia tartotta lakodalmát. Készülődés heteken
át, sütés, főzés. Mi is készülődtünk, de piszkoskodásra nem került sor. A lakodalom
napján tárva-nyitva minden. Még a kertkapu is. Bennünket, hívatlanokat, az u d vari asztalokhoz tereltek, még a rezesbanda is oda jött muzsikálni a fülünkbe.
Tudta a törvényeket mindenki.

26

SZ. LUKÁCS

IMRE

Tiszta kenyér
Békéscsabán a városszélen gyalogolok. A Dobozi út 20. szám alatt családi ház.
Kis kert, öregedő melléképületek. Névtábla a kapun: dr. Bárczy Pál. Benyitok.
A verandán toporgok, beljebb kerülök az előszobába, köszöngetek, üresnek tűnik
az otthon.
Barna, kényelmes, öreg bútorok, sok könyv, és festmények a falakon. Tárvanyitva minden. Nézem a képeket, a legtöbb amatőr munka. Táj és idill. Rend és
tisztaság, nyitottság fogad. Ú j r a kimegyek a kertbe, várom a gazdát, talán a szomszédból megérkezik. Akkor fedezem fel, a kert sarkában módosan kapálgat.
A szobába telepszünk. Dr. Bárczy Pál fiatalosan mozog, bár a h a j a galambfehér, a szeme kék, fehér bajuszt visel, arca nyílt és nemes. Jó kedélyű. Az asztalon édesöccsének, Bárczy Jánosnak Vádirat című könyve. Provokálom az öreget.
— Nem vagy irigy, hogy író az öcséd?
Dr. Bárczy Pál: — Nem. Rettenetesen féltettem szegényt, mert régen megvakult, de nem adta fel, nem akart kiközösített lenni. Idáig már eljutott Szeretjük
egymást, büszkék vagyunk egymásra, főleg én rá. Ö is talán rám.
— Üri családból származol. Gondolom, gyerekkorodban nem ismerted a szükséget, csak a szépre és csak a jóra emlékezel? Nagyot
tévednék?
Dr. Bárczy Pál: — Régi érdekes, törzsökös magyar családból. Annak idején
II. Andrásig visszavezették a családfánkat. Olyan hétszilvafás entellektüel, katonáskodó hősök, bírók és tisztességes középosztálybeliek. Apai nagyapám pénzügyi
igazgató, anyai nagyapám pedig kúriai bíró, olyan ember, aki Lipót-rendet kapott,
de nem ment el az audienciára, le se szarta, kérlek, a Habsburgokat, úgy gyűlölte
őket. Két fia az első világháborúban négy évig szolgált, ő rettegett az életükért
és csak forrt benne a keserűség, hogy egy Habsburg kutyáért fog meghalni valamelyikőjük. Apám mintaszerű tisztviselő, az egész kommünt végigszolgálta Kunfi
népbiztos mellett. Ö kapcsoltatta le az aranyvonatokat, amikor kivonultak a románok, s az egész kincstári készletet így mentette meg. Ennek ellenére, tisztes
szegénységben éltünk. Hiába befolyásos az apám, s rendszeresen nálunk tarokkoztak
a miniszterek, ennek ellenére kevés a pénzünk, rossz kis cselédlánnyal vezette
anyám a háztartást, bár méltóságos asszonynak titulálták. Megnyílt a szemem a
viszonyokra, úgy megnyílt, hogy az nem is igaz. Amikor tönkrementünk, s behívtak
katonának, általános testi gyengeség miatt kiselejteztek. Ezt én annyira szégyelltem, hogy megkérvényeztem, hívjanak be ismét egy év múlva, s akkor írásban
nyilatkoztam, hogy testi gyengeségem ellenére is katona akarok lenni.
— Miért ragaszkodtál annyira a mundérhoz?
Dr. Bárczy Pál: — Bennem, s a családunkban a haza iránti kötelességérzet
magasfokú. Ne feledd azt sem, akkor már az anyatejjel magunkba szívtuk: csonka
Magyarország nem ország, egész Magyarország mennyország, a Trianon csak játék!
Komoly erkölcsi, vallási nevelést kaptam a piaristáknál, kezdve az alapoknál, ne
ölj, ne lopj! stb., ugyanakkor a társadalom azt szajkózta, gyűlöld a tótot, a románt,
csak a magyar az ember! Ez erkölcsi összeütközéshez vezetett, betegesen érzékenyen reagáltam ezekre, olyan disszonanciát okozott, ami már nem is igaz. Mikor
aztán önkéntes katonának bevonultam, még jobban kinyílt a szemem bizonyos
dolgokra. Olyan szakadék tátongott közöttünk — a misere plebs, a szegény adófizető nép és mi, urak között, mert nekünk érettségink, s egy karpaszományunk,
hogy az már nem is igaz. Külön ember tisztította a csizmámat, külön a lovamat.
Mi együtt étkeztünk vagy mulatozhattunk Horthy szárnysegédeivel. Imádtak az
27

embereim, mert ki jön velem?-módszerrel és irtó nagy fatalizmussal csináltam
végig azokat az éveket, dacára annak, hogy házasember voltam. Mindenre vállalkoztam, s a hajam szála se görbült meg. Ez m á r szinte humorosnak tetszett.
— Nyugatra nem akartál távozni?
Dr. Bárczy Pál: — Szent meggyőződéssel maradtam. Már a feljebbvalóimnak
is megmondtam; engem inkább most csukjatok le, mert Sopronon túl egy lépést
sem teszek! Lehet, hogy nevetségesen hangzik, de az itt élned, halnod kell, bennem
valósággá vált. Különösebben nem ideológiai, világnézeti alapon, csupán azon a
gondolaton; mi lett volna, ha tatárdúláskor Dalmáciába szaladnak az őseim? Vagy
később, más megpróbáló időkben, mondjuk Rodostóba távoznak, Rákóczival, Amerikába Kossuthtal, ki maradt volna itt magyar? Az én családom mindig tudta a
kötelességét. Ezer. lehetőségem kínálkozott. Bárczyházi Bárczy István, apám unokatestvére, aki a miniszterelnökségen titkár, s koronatanú a Sztójay-pörben, csak
hozzásegített, hogy Nyugatra települjek. Nem fogadtam el. Ez ma is él bennem.
Jól beszélek németül, angolból eredetiben olvasok, láthatod (felvesz az asztalról
egy angol nyelvű folyóiratot), de eszembe se jutott, extra Hungaria non est vita,
ha van isméiét, nem az az élet. Kapcsold ki akár a magnót, de még folytatom, m a
is érzem, nagy szükség volt arra, hogy mindez megtörténjen velünk. A Szekfű-féle
neo-barokk nacionalizmusnak, amit Bethlen István csinált, aki egy nagy magyar
volt, kérlek, ehhez kétség se férhet — már akkor a világon sehol és egész Európában sehol nem lehetett létalapja. A csehek demokratizálódtak, a románok úgyahogy, csak mi tartottuk, csak mi erőltettük azt a merev vonalat. Akkoriban vicc
is szólt róla: Magyarországon még forradalmat is csak egy gróf tud csinálni,
Károlyi Mihály. Ez lehetetlen állapot, s ami történt, az a világégés, áldozattal
kellett hogy járjon, éppen úgy, mint az inkvizíció. Az az időszak egy lázas gyermekbetegség, amelyen át kellett esni.
— Sokra értékeled a grófokat. Nem ilyen egyértelmű a megítélésük.
Vagy ezt
csak akkoriban gondoltad így? Az áldozatvállalást meg
napjainkban?
Dr. Bárczy Pál: — Nem. Akkor is így gondoltam, hidd már el, máskülönben
kimegyek Kanadába vagy Amerikába!
— A kitelepítéskor is így vélted?
Dr. Bárczy Pál: — Akkor egyedül attól tartottam, hogy nem állunk meg
Magyarországon, továbbvisznek. Két hónap múlva már beletörődtem, mondtam is
mindenkinek; higgyétek el, megérdemeltük a sorsunkat. Nem személy szerint mi,
hanem a történelmi osztályunk. Hiszen aki ismerős a történelemben, tudja, hogy
ennek a középosztálynak a kilencven százaléka jelentette a történelmi Magyarországot. Tudásban, nemzeti öntudatban, nemzeti érzésből a parasztember nulla.
Apámat bevették a határkiegészítő antant-bizottságba, Trianonnál. Mesélte, hogy
a sátoraljaújhelyi községek deputációkat küldtek; őket Csehszlovákiához csatolják!
Pedig egy szót se tudtak tótul. Akkor miért? A kassai piacra jártak, s az érdekük
így kívánta. így nézett ki a magyarság. Hogy ez a népcsoport megmaradt itt ezer
évig, mégiscsak egy nemzeti • öntudatnak köszönhető, például Kazinczytól kezdve, a
nyelvi megújulástól, amelynek érzelmi, szellemi háttere is kialakult. Hidd el, az
ilyen mozgalmakat nem az egyszerű emberek csinálták, akik írni-olvasni sem
tudtak! Szeretném, ha ezt le is törölnéd a magnóról.
— Miért törölném le? A gondolat, a tapasztalat, a vélemény nem bűn, még
akkor sem az, ha hamis. Hiszen minket kifelejtettél a nemzeti öntudatból és a történelmi Magyarországból, éppen az érdekeken alapuló gondolkodásunk
ürügyén. Mi
lettünk volna a nemzetárulók?
Dr. Bárczy Pál: — Nem. Csak a felelősség, a cselekvés, a lehetőség is leginkább
a középosztályra h á r u l t Sok rendes emberrel találkoztam az életben, olyanokkal,
akik a régi fogalmakkal mérve, nem tartoztak a történelmi középosztályba, s nagy
szerencsémre, mindig kialakítottam magam körül egy kis csoportot amelyik az én
elgondolásaimmal szinkronizált A nézeteimet magáévá tette. Ragyogó partnereimmel tudtuk a témát. El se hiszed, 1941-ben SAS-behívót kaptam, s elbúcsúztam a
28

barátaimtól. A társaságban kijelentettem: vesztett háborúba indulok. Mindjárt rám
förmedtek, hogy mondhatok ilyet? Megnéztem előtte a térképet, és ismertem a viszonyokat. Németország a legapolitikusabb ország. A legengedelmesebb és legértelmesebb ember, ám ha minden orosz településre csak öt német jut, akkor otthon
ki maradna? Ha egy hülye mázoló felkapaszkodik a létrára és vonulnak utána,
az már kész tragédia. Oroszországot legyőzni nem lehet. Éppen olyan, mint ahogy
Kínával és Indiával nem tudnak semmit kezdeni, akkora terület, akkora népesség.
— Miért nem adtad fel? Gondoltál rá? Főleg az utolsó
megpróbáltatásokra
gondolok.
Dr. Bárczy Pál: — Nem is akartam. Bennem olyan hatalmas kötelezettségérzet volt a családom, a feleségem iránt, ami talán ma ritka. Huszonnégy éves
koromban nősültem, s az első gyermekünk három évig élő-halott. Az ő tragédiája
véglegesen összekötözött m i n k e t Három évig tartottuk egymásban a lelket, hitegetve magunkat, hogy majd csak meggyógyul, pedig tudtuk, hogy reménytelen.
(Most elérzékenyül.) Máig is érzem a lelkiismeret-furdalásom, hogy megöltük a gyerekünket. Az orvos megmondta, megmüti, de nem valószínű, hogy sikerül. A jövőnk
érdekében vállaltuk, szemünk fénye, egyetlen gyerekünk, és a műtét után három
óra múlva meghalt. Utána a feleségem négy remek gyereket szült. Az élet mindig
folytatódik, át kellett lépnünk ezen a küszöbön. Mi azóta nélkülözhetetlenek vagyunk egymásnak. Ha térden csúszva kellett volna a háborúból hazajönnöm, akkor is hazajövök. Érted?
— Igen, értem. A mai értelmiségre ez nem jellemző. Puhább. Hamar feladja
a küzdelmet, feladósak a fiatalok.
Dr. Bárczy Pál: — A fiatalokat elvekkel és doktrínákkal nem szabad nevelni,
csak példaadással. Apám naponta tizenhat órát dolgozott. Amikor hazavittem az
első intőt, akkor csak annyit mondott, miközben aláírta: az élet olyan harc, amelyben a muníció a tudás. Ezt te magad szerzed meg magadnak. Hát úgy vállalj felelősséget magadért! Ezt érzem azóta "is, s emelt fővel megmaradtam az én sorsfordulóimban. Latinból is azt tanították, súly alatt nő a pálma. Ezt a súlyt az én
gyerekeim megkapták a társadalomtól. Mikor Dombrádon éltünk, három kilométerről hordták a jó ivóvizet. Vagy mikor Kótpusztán, úttalan utakon tört a legkisebb fiam csapást a tanyai iskolába. És mind elismert, diplomás ember. Nahát,
a fiaim (elérzékenyül, köhécsel és elfullad) talpig emberek. Kitűnően érettségizett
mind a három. Persze, nem vették fel őket előbb a gimnáziumba, annak is hoszszú a sora.
— Nagyokat ugrunk. Térjünk vissza Dombrádra, a megpróbáltatások
idejére,
amikor hatan laktatok egy szobában. Hogyan telepítettek
ki benneteket
Budapestről?
Dr. Bárczy Pál: — A barátaim próbáltak segíteni, elvitték megőrzésre a különböző tárgyaimat, némelyik sokat is segített, mert nem adta vissza, amit magához
vett. ötvenkilós csomagot cipelhettünk személyenként, a legszükségesebbet válogattuk össze, ágyneműt, varrógépet, és este tízkor vártuk a teherautót. A kis cselédlányunknak mondtam, hogy ami itt maradt, azt vegye magához és menjen férjhez.
Használja. Én biztonságban éreztem magamat, semmi bűnöm, semmi szégyenkeznivalóm, előtte tárgyaltam Vas Zoltánnal, Gerő Ernővel, csak ismernek. Azt hittem,
az egész személyi bosszú, és a lakásért történik az egész. Valami káderek kapták
meg aztán, visszahallottam, hogy kilónként öt forintért lehetett rakodni, kép, szőnyeg, nem számított, ki, mit akart megszerezni. Évek múlva, amikor Kótpusztán
éltem, elég nagy nyomorban, egyik ügyvéd barátom írt, hogy a fővárosban az
elkobzott javak osztályán 2749 forintot a nevemre félretettek, adjak be kérvényt.
Ez a formális elszámolás maradt a kiárusításról.
— Hogyan vittek el titeket?
Dr. Bárczy Pál: — Estére vártuk a rendőröket, de csak hajnalban érkeztek.
Már a parkettán feküdtünk. A hórukkos emberek felrakodták a batyukat. Az egész
utcából sok családot költöztettek, az angyalföldi rakodóra irányítottak, ott a hol29

minkat tehervagonokba dobálták, mi meg beszálltunk a személykocsikba. Kérlek
szépen, megmondom őszintén, nem hittem, hogy Dombrád végleges stáció, úgy
gondoltam, oda már közelebb esik Szibéria, utaztatnak tovább. A személyvonatban,
mellettünk Barna ügyvéd családja kapott helyet, s kiderült, hogy egy kulákhoz
vagyunk beutalva, a Vasút utcába.
A feleségem áldott állapotban utazott. A vonatban csak ülni lehetett, kimenni
nem, s az ablakhoz állni sem. Engem már este telefonon értesítettek, hogy a szerelvényen Valkó Károly százados és felesége m a j d megjátsszák, hogy vöröskeresztesek, s végigjárják a vonatot. Úgy is történt, ez önálló akciójuk sikerült, bár
gyógyszerük semmi, csak aszpirin. Viszont jólesett. Őket is Dombrádra száműzték.
Hajnalban Nyíregyházán átrakodtak a keskenyvágányúra, ott már nekünk is
tehervagonok jutottak. Dombrádon, az állomáson sorban álltunk, ott történt meg
a számbavétel, kiabálták a neveket, ki hol lakik, az elébünk kirendelt kulákság
várt és dolgozott, a batyukat, holmikat rakodta. A feleségem rosszul lett, és a
váróterembe kísérhettem. (Megint elérzékenyül, látom, hogy könnyes a szeme.)
Kapott egy injekciót, ugyanis a falubeli orvos, dr. Orsós János már tudta, hogy
jövünk, neki Pestről megtelefonálta egy jó barátom, akivel a piaristáknál együtt
jártam, Kratochvill Ede, s akinek a lányát később a fiam vette el.
— A kirakodás miért emlékezetes még a számodra?
Dr. Bárczy Pál: — Kiabálnak a r e n d ő r ö k . . . Károlyi József! Senki nem jelentkezik. Üjabb kiabálás: Károlyi József! Megint nincs jelentkező. Hol az a Károlyi
József? Miért nem jelentkezik, ha a nevét hallja? Mert Károlyi József bárki lehet,
én kérem gróf Károlyi József vagyok — szólalt meg egy öregúr.
— Rokona gróf Károlyi Mihálynak? — Kitagadtuk. — Kérlek szépen — mosolyog most dr. Bárczy Pál —, az öregúr előző napon s a j á t sofőrjével és s a j á t gépkocsiján leküldte az ágyát Dombrádra. Elnézett már minden fölött, 75 éves lehetett.
— Találkoztál
ismerősökkel?
Dr. Bárczy Pál: — Három családot helyeztek el a gazdámhoz. Az egyik a
Franszoáék, bizonyára hallottál róluk, budafoki pezsgőgyárosok. A Pali fiuk akkor
éppen rács mögött ült valami izgatásért, és később érkezett utánunk. Ez a család
négy tagból állt, a Fáni néni vezényletével, ők egy háromszor két méteres szobán
osztozkodtak.
Jó magyar ember, Harsányi Zsigmond kiabálta nevünket az állomáson, s lovas
kocsin hordott be a községbe. Doktor úr, egy hajóba kerültünk, sóhajtozott. Ö is
olyan kulákká tett kulák, húsz holdon gazdálkodott és akkorra annyira elszegényedett, hogy amikor Pestről csomagban két kenyeret kaptam, egy felet nekiadtam.
Alacsony, nagy bajuszú, csizmás, református, jó beszédű ember volt. Előtte n a p
a három szobát kitakarították és azon osztozkodtunk. Említettem már, hogy a
Barna ügyvéd felesége, menye, kisunokája is odakerült, a fiuk katonáskodott,
később jött utánuk.
— Miből éltél, Pali bácsi? Miből tápláltad a családot?
Dr. Bárczy Pál: — Akkor kaptam a csökkentett, háromszáz forintos nyugdíjamat, míg a következő évben azt is leállították, mert még nem töltöttem be a hatvan évet. Azonnal aratást vállaltam Zsiga bácsinál, csupa vér volt a kezem, hánytam a kévét, az asztagot, s ezért csak naturáliát kaptam. Kérlek szépen, egy állandó
cselédjétől, aki a falu szélén élt, s aki világéletében nála dolgozott, és Harsányi
úrnak szólította a gazdát, hát én többnyire attól kaptam a kosztot. Ö létezett
akkor. Ha krumplit szedtünk, akkor ennivalót adott és egy vödör krumplit. És képzeld, kérlek szépen, amikor negyven kiló krumplim összegyűlt, kiabált a rendőr,
hogy azt elviszi. Azért se! De elviszi, mert én így mentem a kulákot, ha nem
szolgáltatom be, elvitet a Hortobágyra. Akkor se! Legközelebb hiába jött, be se
mentem az őrsre. Miért nem jelentkezik maga az őrsön? Azt mondta a bajtársa,
ne is lásson engem! Így éltünk, engem kézről kézre adtak az egyéni gazdák, vagy
a kulákok, mint részes számolójukat a cséplőgépnél. Részben megbíztak bennem,
részben pedig így segítettek rajtam.
30

— Egyéni gazdáknak
csépeltetek?
Dr. Bárczy Pál: — Igen. Őket képviseltem mindig. Minden talpalatnyi földet
kihasználtak, én is csináltam minden paraszti munkát, babot csépeltem, télen
következett a dohánysimítás, a tukarcsolás, így telt el rajtam a nyár és a tél. Más
munka nem k e r ü l t
— Kenyeret kaptatok,
vehettetek?
Dr. Bárczy Pál: — Kenyeret? Megbecsültük a tiszta kenyeret. Annyi jegyünk
volt, de kenyér, az nem. Már hajnali kettőkor sorba álltunk, egymást tapostuk,
téptük, betörtük az ablakot és délelőtt tízkor hazakullogtam, hogy nincs egy falat
kenyér se. Érted te ezt? Ott a beteg feleségem, a három gyerek, m a j d négy gyerek,
ugrálnak, sírnak előtted, és nincs mit enniük. A falusi gazdák önellátásra rendezkedtek be, már ahogyan ezt akkor megtehették. Hemzsegett a sok pesti, ez a mifélénk, s csak két helyen történt az osztás. Szerencsére, mihelyt lehetett, a megyei
építőipari vállalathoz kerültem, és dolgoztunk Vámosmikolán, Vásárosnaményben,
áruházat építettünk, mikor mit, és ott jegyre vásárolhattam kenyeret és szombatonként vihettem haza. Ha száraz, ha egyhetes kenyér is, de megmentett az éhenhalástól. Ahogy megérkeztem, szinte széttéptek a gyerekek. Rendőrségi engedéllyel
járhattam haza az építkezésről. (Megint elcsuklik a hangja. S ilyenkor nehezebben
szedi a levegőt, ideges is kicsit. A felesége ebédet készít, később telepedik mellénk.)
— Hogyan szült a feleséged és hol? A
kulákházban?
Dr. Bárczy Pál: — Minden gyerekét betegen hordta ki. Vesegyulladással. Ágyban feküdt. De ott nem lehetett feküdni, s hiába kértem engedélyt a rendőrségen,
hogy a kórházba szállíthassam. Nem engedték. Akkor a postára oldalogtam és egy
rendes postáskisasszony megengedte, hogy telefonáljak, én, kérlek szépen, úgy beszéltem a mentőknek, mint a falusi rendőr, és kértem, hogy jöjjenek egy beteg
asszonyért, itt és itt várom őket. Ügy is történt (Elnémul kis ideig, könnyes a
szeme. Fáj nekem, hogy megbolygatom a múltat és szégyellem is magam, mert
irtózatos vaksággal és olyan hihetetlen nagy hittel közlekedtem akkoriban a világban. Elbódított a borospohár, s mindezek ellenére boldog voltam. Pedig a szülőfalumtól pár kilométerre üzemeltek már a kitelepítő táborok...)
— így vitték a feleségemet kórházba, tisztességgel ellátták, megszületett legkisebb fiam, s egy hét múlva, amikor megkaptam az üzenetet, hogy már mehetek
értük, a rendőrségen jelentkeztem. És akkor nem vacakoltak semmit, hogy került
oda, egyből engedélyezték a hazatérésüket. Tömött autóbuszon döcögtünk. Nagy
kupira hasonlított az ország, ha bátrabb az ember, akkor többet mer és többet
csinál, de hát apró gyerekekkel? Az egyik szomszédom is butaságot követett el,
és családjával együtt azonnal Ebesre telepítették. Itt mégis faluközösségben éltünk,
nem juhhodályban, hanem szobában.
— Iskolába jártak a gyerekeid?
Dr. Bárczy Pál: — Igen.
— Megismerkedtetek
a nyomorral. Ruházkodni se tudtatok, élni sem. Ünnepre
emlékszel
egyáltalán?
Dr. Bárczy Pál: — Karácsonyra öt fenyőfa érkezett Pestről a rokonoktól, ismerősöktől, és annyi mákos bejgli, hogy még februárra is tartalékoltunk.
— A csomagokat nem ellenőrizték a rendőrök?
Dr. Bárczy Pál: — Nem. Tíznaponként razziáztak, éjjelenként bevilágítottak,
hogy megvagyunk-e még? Bolondok lettünk volna elmenni.
— Milyen névre kereszteltétek
a kicsit?
Dr. Bárczy Pál: — Ági a legidősebb, akkor tizenegy éves, Palkó tízéves, Zsolt
kilencéves és Gergely kéthónapos. Közszavazással döntöttünk a nevéről, a nagyobbak éppen az Egri csillagokat olvasták, s a könyv hatására kereszteltük meg. Én
keveset tartózkodtam közöttük, mert mihelyt lehetett, az építőiparban helyezkedtem
el. Egyik brigádtársam, Tóth Csanád tizenöt éves, akinek az apja a Nemzeti Űjság
főszerkesztője volt, s a SZU-ban halt meg. Különböző munkán együtt dolgoztunk,
lelkes, becsületes embert neveltem belőle. Öt az anyjával és két nővérével telepí31

tették ki. Amikor megengedték, illetve megszüntették ezt a kényszerhelyzetet, ő
Pannonhalmán végezte a gimnáziumot, s az ötvenhatos események idején Amerikába távozott. Onnan tudom, hogy él, mert Boldizsár Iván (aki szintén a piaristákhoz járt), az Élet és Irodalomban megírta, hogy amikor a koronát visszahozták
Magyarországra, az amerikai küldöttség tagjaként ez a Tóth Csanád hazalátogatott,
és Boldizsár Ivánt felkereste. Szóval, annak idején én hátul fogtam a 120 kilós
malterosládát, ő meg elöl.
— Miben szenvedtetek
legnagyobb
szükséget?
Dr. Bárczy Pál: — Az élelemben. Nem is annyira a pénz számított, hanem
a beszerzési lehetőség. Nem mindig sikerült hét végén a két kenyeret hazavinnem.
Télen meg az építőiparban szünetelt a munka, képzeld csak a helyzetünket Akkor
zsákokkal bukdácsoltunk a határba, érdeklődtünk, hogy hol találtak k r u m p l i t a
hantokat szétrúgtuk, a havat lekapartuk és úgy szedegettünk össze n é h á n y a t
Találni kellett! A jó termőföldeken hajnaltól estig 5—10 kiló krumplit is zsákmányolhattunk a sáros talajon, amit csak ki tudtunk kaparni, kiszedtünk a földből,
még a gyűszűnyi gumót is. Az életet jelentette. Akadtak közöttünk, főleg a fiatalabbak, akik gyógynövénygyűjtéssel foglalkoztak. Csapatostól vonultak és még énekeltek is.
— Ki szervezte a
gyógynövénygyűjtést?
Dr. Bárczy Pál: — Dr. Zeer botanikus, tanár ember, már idősebb, és három
nővérével viselte el a kiközösítőt. Kérem csinálni növénygyűjtést — mondogatta
mindenkinek, levelezett a földművesszövetkezettel és a feketegyökértől kezdve, öszszeszedték a gyógynövényeket a határban. Kaptak érte pénzt, de ezt a m u n k á t
még a cigányok se vállalták.
— Rendesen fizettek érte?
Dr. Bárczy Pálné: — Nem tudjuk mi azt.
— A falu befogadott
titeket?
Dr. Bárczy Pálné: — Rendes emberek éltek ott, csupa kulák, drága ember.
Én négy gyerekkel nem járhattam sehová, de minket is segítettek, kenyeret adtak,
az uramért meg egyenesen rajongtak.
— Milyen csasztuskákat
énekeltetek?
Dr. Bárczy Pál: — „Gyógyfűgyűjtés, jaj de fontos
Gyógyfűgyűjtés, j a j de jó,
Gyerünk ki hát a Tiszához,
Mind a nyolcan, h a l i h ó . . . "
— Nem zaklattak
benneteket?
Dr. Bárczy Pál: — Kétszer kerültünk szekatúrába. A békekölcsönjegyzés idején becitáltak minket a községházára. Ott rendőr posztolt a kijáratnál, gondolkodni
kellett, míg le nem jegyezte mindenki a békekölcsönt. A nagyteremben ücsörögtünk a földön és óránként egyenként behívattak az irodába. Na, jegyez m á r ?
Nem? Menjen vissza akkor és törje a fejét! Reggel hattól este tízig ezt játszottuk,
és másnap újra. Nekem 300 forintot írtak elő, képzeld csak, kérlek, h a t a n éheztünk, kenyérkereset olyan, amilyen, de hat szájra egyedül kerestem, bár akkor
még kaptam a háromszáz forint nyugdíjat.
Dr. Bárczy Pálné: — A rendesebb emberek sokat segítettek.
— Találkoztál azóta velük?
Dr. Bárczy Pál: — Nem. Nem jártam arra. Palkó fiam, aki Miskolcon docens,
autóval meglátogatta a Harsányi családot. Annus néni még él, Zsiga bácsi m á r
meghalt, a fiuk a téeszben dolgozik.
— Mivel
tüzeltetek?
Dr. Bárczy Pál: — Fával. A Tisza-parton a gazdák fákat vágtak ki, hatalmas
tuskókat, s mentünk segíteni, természetben honorálták. Eljártunk rőzsézni is, kérlek
szépen, kukoricaszárat, napraforgószárat szedni. A szomszédnak segítettem fát,
s léceket vágni, ezekből kaptam, és mindjárt csináltam egy kalitkát, ágybetétet
raktam rá, s ezt neveztük emeletes ágynak. Gergely meg kosárban aludt.
32

. — Hogyan
ruházkodtatok?
Dr. Bárczy Pálné: — Én varrtam. A nagyapa halála után maradt ruhanemű,
azokat alakítgattam át. Szerencsére a varrógépemet levittük Dombrádra. Nem élhettem úgy a többiek között, mint Tóth mama meg a két lánya, ők voltak a központ, mindig otthon ültem.
— Nem emeltek ki közületek
senkit?
Dr. Bárczy Pál: — Egy tiszttársamat hamarabb kitelepítettek a Hortobágyra.
Aztán rövid idő múlva megjelent a pesti lakásomon. Elmondta, hogy ő nem ismer
engem, de még inkább, én ne ismerjem őt soha többé, nem is találkoztunk. A feleségével együtt elvállalta, hogy embereket figyel, meg ami ehhez hasonló. Nyilván
őt is figyelték.
A szívemmel vacakoltam, már a hatvanas évek jó közepén, amikor üdülni beutaltak. Az asztalnál beszélgettünk, iszogattunk, két fiatalember is bekapcsolódott
a kedélyes diskurzusba. Megkérdeztem tőlük, honnan vannak? Megneveztek egy
gyárat. Pár nap múlva szóltak, hogy Pali bácsi, tessék csak kijönni. Amikor magunkra maradtunk, felvilágosítottak, hogy belügyes főhadnagyok, s minden turnusba
beépülnek. Egyikőjük beleszeretett egy lányba, az esküvőjükre is meghívtak. Jókat
beszélgettünk, kirándultunk, a nevüket nem árulom el. Azóta már sokra vitték,
nekem is nagy elégtétel; ez én vagyok, aki előtt ennyire kitárulkoznak, hogy félni
se kell. A szobájukban megmutatták a magnóberendezést. Az előző szilveszterkor
a színészek között vettek fel anyagot, malacságokat sutyorogtak, trágár nótákat
énekeltek. (Most heherész.) Embernek láttak engem, látod, kérlek szépen, ezért is
megérte ilyennek maradni.
— Soha nem jutott eszedbe, hogy
szembefordulj?
Dr. Bárczy Pál: — Soha. Bizonyosra vettem, hogy az idő majd korrigálja ezt.
Írni, olvasni alig tudó emberek nem vezethetnek egy országot, egy népességet sokáig. Ne haragudj, kérlek, ez így igaz, meg kellett várni, hogy felnőjön egy újabb
generáció!
— Mikor változott a sorsotok?
Dr. Bárczy Pál: — Éppen a bal bokámat kificamítottam az építkezésen, táppénzes állományba szorultam, 1953-ban. Szeptemberben szabadították fel a falut,
összekapartuk a pénzt és Pestre utaztam. Előtte Kisvárdán kúpolót építettünk,
50 kilós cementes zsákokat hordtam naponta, akkor kaptuk a hírt, hogy Sztálin
meghalt. Rögtön tudtuk, most már valami elkezdődik, de Pestre nem költözhettünk
vissza. Én, kérlek, az egyik ismerősöm javaslatára kerestem meg a rizs- és gyapottermeltető vállalat központjában Bognár elvtársat, ö t Sarkadon, a Magyar Föld
Részvénytársaság főintézőjeként, Bleinernek hívták. Ogy küldtek hozzá, hogy értem
is, amit csinálok, rendes és segítőkész vagyok. Tíz perc várakozás után behívatott.
Azzal kezdte; na, látok egy ilyen csodát is. Maga Bárezyházi Bárczy Pál?
— Én.
— Kitelepített?
— Igen.
— Ügyvéd?
— Az, de hites könyvelő is.
— Mit akar?
— Elhelyezkedni, ahol lakáshoz is hozzájutok.
— Milyen beosztásban? Vezető állásban?
— Nem. Ellenkezőleg, csendben akarok élni, vezettem én már eleget.
— Akkor a délutáni vonattal leutazik Vésztőre, az ottani állami gazdaság főkönyvelője, érti?
— Nem vagyok káder, különben sincs egy büdös vasam s e . . . Kérlek szépen,
előleget adatott és én délután már utaztam. Dolgoztam. Panaszt nem hallottam
a munkámra, sőt kitüntettek, kiváló dolgozó lettem.
(Előhoz egy barna papírzacskót. Szedegeti belőle a dokumentumokat. Megsárgult iratok, a megpróbáló idő bizonyságai. Kezébe kerül a latin nyelvű diploma,
3 Tiszatáj

33

ahogy kiteríti, alig fér az asztalra, olyan hatalmas. Piros dobozt is látok, fölnyitom,
az a kitüntetés.)
— Azelőtt jártál arra?
Dr. Bárczy Pál: — Nem. Este tíz óra tájon érkeztem Vésztőre, s az állomáson
botorkáltam, mire megtudtam, hogy az állami gazdaságot Kótpusztán, egy szárnyvonalon érhetem el. Beugrottam a tehervonatba, ott éppen lassított kicsikét, és leléptem. Semmit se láttam a vaksötétben, elindultam arra, amerre a kutyák ugattak.
Egyszer csak kis zömök alak ugrik elém; — hát maga mit keres itt? — kiáltással.
— Az állami gazdaságot J ó helyen járok?
— Jó.
— Maga az éjjeliőr?
— Nem. Én vagyok az igazgató.
— Ahogy jobban körülnéztem, egy parasztházat láttam. A petróleumlámpa
fényénél aztán szemügyre vehettem, két szobából, konyhából állt, egyik szoba az
igazgatóé, a másikat pedig az adminisztráció foglalta el.
— Van valami problémája? — kérdezte az igazgató.
— Ma nem ettem.
— A konyhában szalonna, zöldpaprika, gyertya is, hogy lássunk. Hogy k e rült ide?
— Főkönyvelőnek küldtek.
— Igen, mert az itteni, az csirkefogó, gazember, de m a j d én ellátom a b a j á t .
— Ilyen haragosnak mutatkozott
az igazgató?
Dr. Bárczy Pál: — Elég viharos múltú, gyomai kubikos családból származott.
Rendőrparancsnokoskodott, de meggyűlt a baja, mert a hivatalos feketézőket is
lefogta, így gyorsan kirúgták. Mikor közöltem, hogy engem bizony kitelepítettek,
mint fasiszta ügyvédet, akkor megjegyezte, hogy na, talán kijövünk egymással
valahogy. Nemcsak a tudatlanságával küszködött, hanem a beképzeltségével is. Ezért
aztán okosan tálaltam a dolgokat, mindig úgy javasoltam valamit; jól eltaláltad,
kérlek szépen a múltkor, amit a kocsiban mondtál, érdemes megcsinálni. Micsoda
eszed van! Erre ő rábólintott vagy eldörmögte: jó az öreg a háznál. Hangsúlyoznom sem kell kérlek, hogy engem végig osztályidegenként kezelt, aki csak á r t h a t
a hatalomnak. Ennek ellenére egészen jól megértettük egymást. A főagronómus
dévaványai kulákfiú, remekül gazdálkodott. így aztán eredményeket is tudtunk felmutatni. Akkor még igen szegény volt a gazdaság, az én irodám egy államosított
redőnyös szekrényből állt, azt irattárnak, meg mindennek használtam, mögötte lóca
és a vaságy, amin aludtam. Egy konyhaasztal előttem, azon könyveltem.
Akkoriban épült meg a száz férőhelyes növendékmarha-istálló betonból, s palatetővel. Kezdődött a tagosítás, márpedig a téeszé ezentúl az a terület, s az istálló.
Jó. Átadtuk. Ám nem kellett nekik, csak a föld, az ól miénk maradt, de be se
tudtunk oda járni három évig, egyetlenegy fia jószágot be nem kötöttünk. Amit
lehetett, azt szétlopkodtak belőle. A rendőrség zaklatott, feljelentések érték egymást,
hogy szabaduljunk a hercehurcától, átadtuk a gépállomásnak, könyvleírással. Annak
az igazgatója aztán hirtelen szétverette a vadonatúj épületet, a gerendákat, a palákat elszállíttatta és saját lakásának építéséhez felhasználta.
— Ebben megelőzte a korát.
Dr. Bárczy Pál: — Az ország zsebe lyukas, ugyanakkor a sok érték meg pusztult, elherdálódott. Ezért jutottunk a tönk szélére. Beruházásról szó se lehetett,
képzeld el, kérlek, a minisztérium küldött a beruházási keret terhére egy csomó
krotáliát, amit a birkák fülébe raktunk. Akkor intézte el az igazgatóm, hogy Vésztőn kapjunk lakást. Édesanyám Jászkarajenőről éppen szabadult, őt is odavettük
magunkhoz.
— öt milyen indokkal telepítették
ki?
Dr. Bárczy Pál: — Mint bárónő.
— Bárónő?
Dr. Bárczy Pál: — Ugyan (nevet most dr. Bárczy). O más utcában lakott, azért
34

nem velünk együtt, hanem a nővéremmel száműzték. Heten laktunk együtt. Pesten
összeszedtem a megmaradt bútorainkat. A cselédlányunk, Irénke, akinek a férje
ávós volt, sokat megőrzött bútorainkból, ezt a garnitúrát pedig ügyvédi munkaközösség használta (mutat körül).
. Dr. Bárczy Pálné: — A mi társaságunkból senkit nem telepítettek ki, senkit.
— Az ügyvédi asztaltársaságra
gondol?
Dr.. Bárczy Pálné: — Egyedül minket. Mi lehetett az oka? Nem is tudom.
Dr. Bárczy Pál: — A lakás. Sok olyan ügyfelemet = kitelepítettek, akik öröklakással rendelkeztek. Az öröklakás több százezret ért, de lakóval csak néhány
ezret. Óriási húzás volt az, kérlek szépen, ugyanúgy, mint az államosítás. Különben
ki az isten vesz a nyakába nyűgöt, hogy tataroztasson, adót fizéssen, ha lakóval
kínálják? Ha meg államosítják, milliárdokat fizetne rá az állam.
— A szemetekben
nem politikai, hanem tulajdonjogi színezetet kapott á kitelepítés?
Dr. Bárczy Pál: — Feltétlenül. Amikor Kisvárdán dolgoztam, a katonai kiegészítő parancsnoksághoz fordultam, hogy lehetetlennek tartom, polgári egyénként
megbízhatatlan vagyok, de mint katonatiszt, nem? Hiszen főhadnagyként szerepelek.
Letettem a katonakönyvemet, vizsgálják már meg az ügyemet. Rövidesen visszaadták, minden rendben. Érted te ezt, kérlek? Tartalékos főhadnagynak jó, de honpolgárnak nem?
Dr. Bárczy Pálné: — Az ötvenhatos események után megbízhatatlan lettél.
Dr. Bárczy Pál: — Az is humoros eset. Szeghalmon a katonai kiegészítő parancsnokságra hívattak, alaposan legorombítottak, hogyan merem én a rangfokozatot viselni? Lefokoztak.
— Miért? Azokban az években, vagy az ellenforradalomban
részt vettél valamiben?
Dr. Bárczy Pál: — Ugyan. Ezen a csendes vidéken minden negyedévben megtörtént egy és más, elvittek valakit fegyverrejtegetésért, felszóltak a padlásra;
megtaláltad-e már a pisztolyt-módszerrel. Ilyenekbe nem rángathattak!
Tisztességesen és szépen levezettük az ötvenhatos indulatokat is, sőt munkabért fizettem. Az csodának számított, évekig csámcsogtak rajta később. Egy üzletecske működött Kótpusztán, én fizettem a munkásokat, ők vásároltak, s az üzlettől
visszakaptam a pénzt és újra megindult a körforgalom. Mindent megvettek, petróleumot, cipőfűzőt és bilit, mert menekültek a pénztől. Itt se posta, se vonat, egymásnak adták a bolt kilincsét. Remekül megoldottam. Amikor már jobban lehetett
mozogni, Szeghalmon találkoztam ávósokkal, gratuláltak, hogy atrocitások nélkül
elmúltak nálunk az események. Korán örültünk. A végén mégis történt galiba.
Egyszer csak szól az igazgató, hogy délután ne menjek az irodába. Hogyan, mikor
annyi a munkám? Nagyon kérlek, hallgass rám, hangsúlyozta. Jó. Akkor délután
két embert alaposan összevertek az igazgatói irodában.
— Miért? Minden alap nélkül?
Dr. Bárczy Pál: — Zsidóztak és bujtogattak. Egyikük az üzemi konyhán böllérkedett, s üzent valami kedveset és meghatót az igazgatónak. A másik,
egy hülye tehenész, hőzöngött és hőbörgött napokig, hogy ő bizony viszi a gondozására bízott teheneket. Százból tizet? Ne marháskodjon, még ha egyhez ragaszkodik, de tízet akart! Az ilyen tényleg nem normális. Ök ketten kihúzták a lutrit.
— Veled mi történt?
Dr. Bárczy Pál: — A legutolsó összecsatolás után közgazdasági igazgatóhelyettesnek akartak (Halaspusztán laktunk szolgálati lakásban), de nem vállaltam, hiszen
már csak egy év hiányzott a nyugdíjig, műszaki tanácsadó lettem. Mindig tökéletes nyilvántartást vezettem, bármikor naprakészen, a termeléshez igazodva, viszont
nyolc évig szabadságra se mentem. Egyik alkalommal Hajdúszoboszlóra beutaltak,
de négy nap múlva kerestek és visszahívtak, mert hiányoztam a gazdaságnak. Ezt
végig éreztem. Nagy kedvvel, még nagyobb passzióval csináltam, de idegileg tönkrementem, s a szívemet is megviselte. A legnagyobb haszna ennek, kérlek, hogy hoz3*

35

zám senki nem nyúlt, rendőrség se, hagytak dolgozni. Néhány barát is biztatott,
mint Ivanics Jenő. Azt hiszem, elismertek, mert a főigazgatóság revizoraként, más
állami gazdaságokban is ellenőriztem. Aztán Dombegyházán csődbe jutott a gazdálkodás és a vezetés. Az igazgató, mondjuk X. Y. elvtárs, még a sógorával is összeveszett, a főagronómussal. Több piszkos dolgot összehoztak, m á r fegyelmit is osztogattak, de a káosz m e g m a r a d t Ezt kellett rendbe hoznom.
Amikor odakerültünk, rögtön láttam, hogy az tiszta Tobruk. Főkönyvelő m á r
fél év óta nincs, ott hagyott csapot-papot, a vezetés nulla. A bányavidékekről
autóbuszokkal hordták kapálni a munkásokat. Igen ám, de a sok gép ott m a r a d t
kihasználatlanul. Csányból dinnyéseket szerződtettek, két hónap alatt százezer forintot tettek zsebre, a másik vonalon meg garmadával szárították túl a k u k o r i c á t
Először személyzeti vonalon csináltunk rendet. X. Y. elvtárs korábban m á r megkapta a fegyelmijét, jogerős állásvesztéssel, de nem ment el.
— Ez a Nyéki-kastélyban
történt?
Dr. Bárczy Pál: — Igen. Az emeleten az igazgató szolgálati lakása, mellette
több szoba, a leányszálló is. Kérlek szépen, ez az X. Y. a szekrényében nylonzacskókban őrizte a bugyik tömkelegét. Előtte nem állhatott meg nő, keresztülment
rajta. Ezeknek a relikviái maradtak ott. A legutóbbi botránya segített nekem. Egy
erős, félcigány nőre éjszaka rátört, aki az úgynevezett X. Y. elvtársat nekilökte
a kályhának, az összedőlt, az ajtó kitört, szóval állt a hetedhét h a t á r r a szóló balhé.
S akkor már ugye, csak leváltott igazgató. Valahogy .hatottam rá. Azt javasoltam:
ide hallgass, ha huszonnégy órán belül nem tűnsz el, rendőrökkel dobatlak ki! Nem
ártok neked, de azonnal eredj! Már tudom, hogy hány autó silót vitettél haza,
önetetőket satöbbi, minden megbocsátva, elfeledve, de t ű n j el!
Pontosan 16 milliós veszteséget kellett leírni, pedig a földek jók, mindig nyereségesek. Milliós értékek mentek tönkre. Egyenesbe hoztuk a gazdaságot, aztán öszw
szecsapták Mezőhegyessel. Mikor a hatvanadik évet betöltöttem, nyugdíjazásomat
kértem, hogy hagyjanak békében meghalni. És tisztességes gesztussal, ezt a lakást,
itt Békéscsabán, azután kaptam meg.
— Hosszú távon a becsület, a helytállás
kifizetődik?
Dr. Bárczy Pál: — Láthatod a példámon. Egyedül csak az fizetődik ki, ám idő
kell hozzá, kivárni, legalább 60—70 év. Az én vagyonom ez, más semmi. Ami történt, az többé-kevésbé törvényszerű, igaz, sok mindent elkerülhettünk volna, de a
nagy számok törvénye a bosszúban, a megtorlásban is érvényesül. Ha az ú j világ
semmit se hozott, csak azt, hogy nincs munkanélküliség, akkor is megérte. Aggódom, lötyögős a gazdasági bázis, francia kártyával ultizunk. Érted, kérlek? Kapitalista fogalmakkal játszunk, de szerintem ahhoz másféle kártya illik. Azt gyártjuk,
amiben a pénz, a haszon? Holott úgy osztották le itt a lapokat, hogy azt is gyártsuk, ami szükséges! Ma már a kályhacsőért is külföldre szaladunk. Itt látom a
bajt, valutaimádatban élünk, és ez többé-kevésbé a gyarmati sors felé sodor. Ne
szórja a homokot senki, ha Dél-Amerikából vesszük a bőrt, Németországból a gépeket, s itt gyártjuk a cipőket, hogy ez világraszóló üzlet? Ugyan. Legfeljebb, mert
bagót löknek a munkásnak, csak azért. Hatékony termelést, leszorított, alacsony
munkabérrel nem teremthetnek. Ezért nincs részben munkanélküliség. Ezt vedd
úgy kérlek, mint öregember morgását.
— Hogy bírta a férje mellett?
Dr. Bárczy Pálné: — Minden jó, ahogy ő csinálta. Négy gyereket neveltem fel.
Borzasztó fájdalommal viseltem a gyerekek vergődését, az iskolába kerülését. Lenyomták őket, nem engedték' tanulni, annál nagyobb f á j d a l m a t nem éltem át.
Megyei tanulmányi versenyeket nyertek, hiába, az iskola nem engedte tovább őket.
Palkó felment a Kismotor- és Gépgyárba, dolgozott, onnan került iskolába, s mostanra Miskolcon a műszaki egyetem docense. Angliában, Svédországban, Finnországban tart előadásokat. Zsolti gépészmérnök, a Chinoin gyáregységében főmérnök.
— Agnes sorsa hogy alakult? Ű a legidősebb.
Dr. Bárczy Pálné: — Ö veszített. Leérettségizett, s háromévi kényszerkihagyás
36

után, gyümölcstermesztő főiskolát végzett. Többször munkahelyet cserélt. Szerencsétlen házasságot kötött, gyerekei születtek, most Csabán laknak. Férjével együtt
segédmunkás.
— És Gergely?
Dr. Bárczy Pál: — Kohómérnöki karon végzett, jól kifutotta magát, Székesfehérváron a KÖFÉM igazgatási titkára, lakást kapott, sima az útja. A lányomnak a
fellépése is gyenge, nem olyan menő, mint a többiek. A fiúk, ha ütötték őket,
visszavágtak. Ágnes magába fordult, befelé nyelte a sértéseket, mindent mástól
várt, nem barátkozott, nem kötött ismeretségeket. Neki tálcán kellene a jó, de mi
most nem hozhattuk.
Nagy öröm, hogy ebben a házban állandóan hét fekvőhely üzemelhet, kérlek.
Szépen megvagyunk. Karácsonykor az összes unokám, gyerekem megkeres. Családközpontú életet szeretek. Nem adok semmit nekik, amit látsz, az a vagyonom.
A fizetésem se rúgott sohasem a csillagokig.
— Boldog vagy? A ti fajtátok lehetett itt boldog?
Dr. Bárczy Pál: — A piaristáktól valláserkölcsi indíttatást kaptam, a családomtól pedig példamutatást, így az élettől nem vártam csodákat, a munka nélkül
kapott dolgokat nem tudom becsülni. Jobban örülök annak, amit magam kiharcolok, megcsinálok, mintha az ölembe hullana. Kinek-kinek a belső kisbírója, a lelkiismerete dönti el, mit bír el, az a d j a meg a boldogságot, a teljes harmóniát. Boldog
vagyok. Megmondhatom őszintén kérlek, boldog vagyok, bár beteges, és a szívem,
tüdőm rossz, hypertónia, miegyebek, ha úgy akarod, engem lehet sajnálni, de ne
sajnáljanak, mert kiegyensúlyozott maradtam, a fronton is és a kitelepítések
idején is.
— Vallásos vagy?
Dr. Bárczy Pál: — Nem. Hiba, hogy a piaristáknál a filozófiát és apologetikát
tanították, így nem lettem vallásos, de a belső tartáshoz ragaszkodtam. Nem a
vallást tagadom, hanem a ceremóniát nem szeretem. Feltételezem, hogy valaki van,
nem kell annak személynek lennie, s ha kezdet volt, a vége is elkövetkezik, valószínű, hamarabb hal ki az emberiség, mint a világ. Templomba nem járok.
Dr. Bárczy Pálné: — Jó érzés hinni, hogy van valami, vagy valaki.
— Miben hiszel? Az erkölcsi tartásban?
Dr. Bárczy Pál: — Az erkölcsi oktatás fogózkodó a gyereknek, míg ki nem
alakítja a világnézetét. Ki mondja most, hogy ne lopj, ne hazudj, tiszteld apádat,
anyádat! Az osztályfőnöki óra? Bocsánatot kérek. Mit lát a mai gyerek a világból?
Apa ügyes, hozott egy szöget, lopott egy létrát. De a szomszéd már házat vett.
Miből? Ki kérdezi, hogy a Balaton mellett, kinek, miből telik kastélyra, az eget
megszégyenítő flancolásra? Senki se számoltatja el őket. Itt senki nem tartozik
senkinek számadással. Vagy mindenki szerencsejátékon nyerte?
— A belső hited adott erőt?
Dr. Bárczy Pál: — A fatalizmus. Végtelen folyamat az élet, az enyém meg egy
morzsa, más kötelességem nincs, csak a saját lelkiismeretem szerint éljek és cselekedjek. A lelkiismeret lehet néha laza, ők irigylésre méltó emberek, míg más alszik, ők lopnak, s megborotválkoznak anélkül, hogy szembeköpnék magukat. Sajnos,
én ilyen hendikeppel indultam. Nem érzem kevésbé elégedettnek vagy boldognak
magamat, mint aki házat épített, vagy palotát szerzett.
— Magának adott erőt a hite?
Dr. Bárczy Pálné: — Benne hittem, csodálatosan erős a jelleme.
— Mi a vágyad, Pali bácsi? Amit nagyon szeretnél?
Dr. Bárczy Pál: — Mint egy öreg szamár, úgy múljak el, hogy döglött szamarat ne lássanak! Magam után ne hagyjak se bánatot, se szomorúságot, se semmit.
Ez lenne a legszebb. Kérlek szépen, jól tudom, hogy a gyerekeimben, az unokáimban lesz majd egy gesztus, egy színlátás, egy kézmozdulat, és ezekben én már
megmaradok.

37

MOCSÁR

GÁBOR

Megítélés kérdése?
SZUBJEKTÍV SOROK A HETVENÉVES DARVAS JÓZSEFRŐL

Első — de még nem a megismerkedő — találkozásunk meglehetősen viharos
időszakban történt. 1954. november közepe lehetett, dolgom akadt a Szabad Nép
főszerkesztőjének titkári előszobájában s egy zömök, őszülő hajú férfit pillantottam
meg, amint földre csüggesztett fejjel, gondterhelten alá s fel járkál. Várva — akárcsak én —, amíg bejuthat a főszerkesztőhöz. Ezen egy kicsit meghökkentem, mert
azonnal felismertem: ez Darvas József népművelésügyi miniszter, s íme, várja, hogy
a főszerkesztő elé kerülhessen. „Előszobázik." Egy miniszter! (Ide zárójeles megjegyzés következik: nem tudom, pontosan jelöltem-e meg akkori funkcióját, mert
a szóban forgó minisztériumot azelőtt is, azóta is annyiszor keresztelték és szervezték át meg át; hol kettéválasztották, hol összevonták, úgyhogy ma sem vagyok biztos az elnevezésében; úgy látszik, ez a minisztérium nehezen találja meg a nevét
az utóbbi évtizedekben, hogy a helyéről most ne is beszéljünk.) A következő vasárnap, november 21-én aztán kiderült, mire várt ott Darvas és miért volt annyira
gondterhelt. Azon a napon ugyanis megjelent „A túllicitálásról" című cikke, hallatlan viharokat keltve az akkori politizáló magyar közvéleményben. A gondterheltség
oka már az indító mondatból kiderült: „Nagy belső feszültség, belső izgalom és
elégedetlenség adta kezembe a t o l l a t . . . "
Ez a belső feszültség, izgalom és nyugtalanság átragadt a cikk olvasóira is.
Magára a szerkesztőségre is. Hétfőn bementem a helyettes főszerkesztőhöz. Hárman
vitatkoztak a szobában. Mindhárman a szerkesztő bizottság tagjai, tehát főnökeim.
Rámröffentek: „Olvastad Darvas cikkét? Mi a véleményed róla?" Háát — vonakodtam az egyenes választól, „Ocsmány c i k k . . . Ocsmány c i k k . . . ! " — vágta el a
tétovázásomat a helyettes főszerkesztő, akiről tudtam, hogy Darvassal nemcsak
geográfiai, hanem eszmei „forrásvidéküket" tekintve is majdnem földik: mindkettő a Viharsarokból jött, s mindkettő elég korán kommunista lett. Ez is ok a
meghökkenésre: épp ő minősíti Darvas cikkét ocsmánynak? Ma már persze semmin
sem hökkennék meg, de akkor még oly sok minden érthetetlen és zűrzavaros volt
az én szememben, aki nemrég jöttem a szerkesztőségbe, hogy sok mindenen meghökkentem. Például azon is, hogy nemsokára mindhárom említett szerk. biz. tagot
— cikcakkos évek! — jobboldali elhajlás miatt leváltották. Azóta ugyan mi lett
belőlük? Nincs okom ezt sem elhallgatni: az egyik 56 után a párt egyik újjászervezője, a Politikai Bizottság tagja lett, a másik jelenleg párizsi disszidensként írogatja és olvassa fel a Szabad Európa Rádióban mélabús nyugati leveleit, a harmadik, néhány évi börtön után jelenleg egyik képes hetilapunk vezető szerkesztője.
Persze, hogy meghökkentő idők voltak azok. Szinte máig tartanak.
Mint említettem, Darvas cikke hallatlan vihart és vitát kavart. Elmondhatnám,
megírhatnám a magam szavaival is a vita lényegét, de magam sem tudom, hogyan,
kezembe mentődött a „túllicitáláshoz" hozzászóló, a szerkesztőséghez írott levelek
egy nagy csomó másolata, s úgy gondolom, ezek a levelek hívebben adják vissza
az akkori hangulatot. S talán helyes is, hogy belőlük idézek, mert más visszaemlékezésekben, „feldolgozásokban" nem találom nyomát ennek az országos méretű
38

pro és kontra felzúdulásnak. Pedig roppant módon jellemző az 54—55-ös közhangulatra, a cikcakkos időkre ez a levélcsomó.
Voltak, akik — Darvas cikkének helyeselve — fellelkesültek azon, hogy végre
valaki kimondja helyettük is azt, amit a levélírók éreznek: a lapokban, folyóiratokban megjelenő írói, újságírói kritikák meghamisítják, eltorzítják a valóságot:
„Szinte ökölbe szorul az ember keze, mikor sokszor oly lekicsinylő hangokat hall,
s mindent ami történt, az elkövetett hibák szemszögéből bírálnak el" — olvasható
az egyik levélben. A másikban: „A hibák túllicitálása egyenes arányban van az
eredmények bagatellizálásával, ez talán a legsértőbb, legvisszataszítóbb jelenség."
Egy volt középparaszt, akkor éppen tsz-elnök leveléből: „ . . . m e g m a r a d t a m parasztnak és paraszti szemszögből nézek m i n d e n t . . . " S továbbá: „A sok elhangzott
és elhangzó szólamok mind hibákat harsognak, kérdem én, akkor mi a fenéből épült
fel az ország? Sokszor már húzom a nyakam, mikor mondják, nem az jön-e már
ki, hogy hiba volt a földosztás, meg a tsz-ek megszervezése is, no meg uram bocsáss, tán még az is, hogy meglett a forint és stabil lett. Nagyon igaza van Darvas
Józsefnek, hogy a fürdővízzel kiöntik a gyereket is. Voltak hibák, mi parasztok
éreztük is, és mennyi hiba volt ezer év alatt. És mégis é l ü n k . . . Ha úgy tudnék
írni és gondolkodni, mint Darvas József, jobban megírnám és talán többször is
írnék a véleményemről. De mivel a helyesírással is hadilábon állok, meg a fogalmazással is, de vegyék úgy, mintha mind a kettő megvolna bennem. No meg az
őszinte, a szívből jövő meggyőződésem szoktam megírni, mindig bárkinek." Egy
kommunista asszony levele az akkori Sztálin ú t 49-ből: „Szörnyű kérdések gyötörtek. Minden, amit eddig szentnek tartottunk, amiért elszántan és áldozatosan harcoltunk, hazugság? . . . Nem láttam kivezető utat. Azt láttam, hogy sok-sok becsületes elvtárson az elkeseredettség, de legalább bizonytalanság lett úrrá és kommunistához nem illő pesszimizmussal úgy éreztem, hogy terjed, terebélyesedik a fejnélküli
szörny, az anarchizmus, hogy táborunk (a szigorúan marxista alapon álló kommunisták tábora) állandóan zsugorodik és a polgári nézetek ú j r a trónust kaptak. Ebben
a hangulatban öröm és vigasztalás volt számomra a miniszter elvtárs cikke."
• Ez utóbbi levélrészletből talán leginkább kivehető, mi ellen, s miért íródott
Darvas cikke. S a levelek jöttek, halmozódtak. Ügyetlenül fogalmazva, olykor egyéni
érdektől, sértettségtől sugalmazva; de hát nemcsak olyanok, amelyekből eddig idéztem. Megszólalt bizony a „másik" oldal is. A levelek stílusáról ma ítélve, ezeket
inkább értelmiségiek írták. Igen elgondolkodtatok ezek a levelek is. Ellentmondásokat fedeznek fel a cikkben, tiltakoznak a felülről rájuk kényszerített — vagy
kényszeríteni akaró — gyámkodás ellen. Egy levél a budapesti ruhagyárból, illetve
egy pár mondat a levélből: „ . . . D a r v a s elvtárs legfőképpen a vezetés lendületét
hiányolta. Kinél hiányolta? Más vezetőknél? Azok meg nyilván nála." Egy budapesti levélíró azért mond ellent, mert Darvas cikkéből a bírálat elnyomásának a
veszélyét is kiolvassa: „S ez a veszély nyilván megvan. Pedig aki elolvassa Darvas
elvtárs cikkét, és van egy csöpp esze, az láthatja, hogy nem ez volt a szándéka.
A veszély mégis fennáll. Azért áll fenn, mert ha ilyen módon írunk cikket — ha
még olyan jó és még olyan helyes cikket is — arról, hogy mikor helyes bírálni,
mikor nem, hogyan helyes, hogyan nem, abból az olvasók nagy tömegében idővel
csupán annyi marad vissza, hogy no, itt megint a körmünkre vertek egy kicsit,
hogy hátrább az agarakkal, tehát jó lesz meggondolni azt a bírálatot." Sőt, egy
Ganz-gyári levél kerek perec kijelenti: „ . . . D a r v a s elvtárs cikke nem a tisztázódást,
hanem a szektások megerősítését eredményezte." A következő levélíró nem lakáscímet ír, hanem a telefonszámát adja meg s nyíltan kijelenti: nem ért egyet Darvas
cikkével. „Nem értek vele sem egészében, sem részleteiben, s éppen azért nem
értek vele egyet, amit Darvas József szavaival is egészen pontosan kifejezhetek.
Mert aki nem vak, láthatja: népünkben erős bizakodás él a júniusi politika (az
1953-as júniusi fordulatról van szó, M. G.) iránt s a népnek van igaza. Ezt a hitet,
optimizmust kell segíteni tetté válni, félretolva a kishitű gáncsoskodást. Nos, Darvas
cikke nem ezt a hitet segíti tetté válni, hanem olyan rémeket fest a falra, amelyekkel a magyar dolgozók felnőtté vált táborát nem lehet ijesztgetni... A vitacikkeket
39

nagyon szeretem, de engedje meg nekem Darvas József is, meg más is, hogy pl.
Darvas József és Sarkadi Imre vitájáról magam alkossak véleményt m a g a m n a k . . .
úgy érzem, itt (Darvas cikkéről szólva, M. G.) már nem vitacikkről van szó, hanem,
bocsánat: tipikus jelenségről: Darvas Józsefben is, meg a „Szabad Nép"-ben is
megvan a hajlandóság rá, hogy a mai magyar felnőtt (nemcsak kiskorú vagy teljeskorú, hanem a munkában, küzdelemben, szenvedések és örömök, remények és
csalódások, sikerek és kudarcok, nagy nekilendülések és fájdalmas lezuhanások
közepette felnőtt) dolgozókat kiskorúnak tekintse, akinek lépten-nyomon meg kell
magyarázni v a l a m i t . . . ha helyeselni mersz egy írónak, aki egy adott dologról
éppen megírja, mi abban a dologban rossz, de nem adagol hozzá bizonyos menynyiségű jót is, akkor az íróval együtt túllicitálsz..." stb. stb. Ugyanaz a kilencoldalas levél a vége felé Darvast már nemcsak cikkírói, hanem miniszteri minőségében is célba veszi. Darvast ugyanis — mint írásából kiderül, elszomorította az,
hogy a Nemzeti Színház taggyűlésén „ . . . neves művészeink közül néhányan minősíthetetlenül durva hangon támadták, a kispolgári anarchia ismérvét kimerítve bírálták, sőt rágalmazták a minisztérium egyes főosztályait, vezetőit." Sőt, azt is írja
Darvas, hogy „Az írók fontos fórumán könnyedén, egy szó ellenvetés nélkül, sőt
nagy tetszéssel elfogadtak egy demagóg javaslatot, amely a színház- és a filmfőosztály megszüntetését követelte". S mit válaszol erre a levélíró? Röviden összefoglalva: „aki rágalmaz, azt meg kell büntetni, a rágalmazás tényét azonban vizsgálatnak kell bebizonyítania. . . . Ilyen pártatlan vizsgálat döntése nélkül neves művészeket rágalmazónak nyilvánítani még egy miniszternek sem volna szabad, vagy
inkább egy miniszternek semmiképpen nem."
Ilyesfajta vihart kavart Darvas cikke — talán az eddig kikapkodott idézetekből is nyilvánvaló, mekkorát. Azóta persze sok idő telt el. Mégsem tartom haszontalannak az akkori állapotok, a közgondolkodás ellentéteinek felidézését, m e r t ezek
a levélrészletek szerintem többet mondanak, mint amit megfogalmaznak. Egy — mai
szemmel — talán rég lejárt időszak tanúságtételei ezek a levélrészletek, de szerintem ma sem minden tanulság nélkül olvashatók. Hogy melyik oldalnak volt és lett
igaza? Jó szívvel azt mondanám: egyiknek sem. Illetve, ma már ez nem dönthető
el, így azt is mondhatnám: mind a kettőnek. Ha Darvas ma élne s feltenném neki
a kérdést, bizonyára ő sem tudna — merne — rá határozottan válaszolni, talán
elhúzná a száját s szokásos fogalmazásával így felelne: „én erre csak amolyan
lutheránus választ tudnék adni: is-is." Közbejött ugyanis valami; az akkori kritikai
fegyvereket felváltották a fegyverek kritikái, jött 56 októbere s minden „átrétegződött". De aki például most, harminc év múltán nem okul a korábbi tapasztalásokból, azt a történelem még ezután is — akármikor — elbuktathatja.
A történelem persze nem ismétlődik pontosan és ugyanúgy, kézbe vehető tankönyvszerűen, de bizonyos jelenségek mintha ú j r a és ú j r a észlelhetők s tanulmányozhatók lehetnének. Ezt arra mondom, hogy a legutóbb idézett hosszú levél épp
a Nemzeti Színházzal kapcsolatban különös dolgokat emlegetett. Egy bekezdést
kénytelen vagyok idézni, nemcsak a hitelesség, hanem bizonyos párhuzamok felidézése végett is. íme: „Azonban van ennek a dolognak egy fontosabb része is: az
írók fontos fórumának demagóg javaslata mellett a Magyar Nemzetben, az Irodalmi
Újságban, a Művelt Népben több olyan bíráló cikket olvastam, amely drámairodalmunkkal, filmjeinkkel, íróink helyzetével, színházpolitikánkkal foglalkozott. Ezek
a cikkek egybehangzóan alátámasztják azt, hogy valami súlyos b a j van a Népművelési Minisztérium által, illetve a minisztérium illetékes főosztálya által adott irányítással. Valóban nagyon kevés az eredeti magyar dráma, film, regény, amelyet íróink
ma és a máról írnak. Ki és mi az oka ennek a terméketlenségnek? Vajon tényleg
igaz volna, hogy nincs elég tehetséges írónk, s akik vannak, nem írnak elég jó mai
darabokat? Az az élesség, az a kispolgári anarchia, az a rágalmazó bírálat, amelylyel művészeink és íróink a Népművelési Minisztériumot támadják, egészen másra
enged következtetni. Mindenesetre jó volna már egy kicsit jobban sepregetni talán
a Népművelési Minisztérium h á z a t á j á n . . . " stb. stb. Hol itt a párhuzam a mával?
Legyen elég a mai Nemzeti Színház immár botrányosnak mondható ez évi műsor40

tervét megemlíteni, ezzel kapcsolatban Bessenyei Ferenc Tiszatáj-beli interjújára
utalni s nem utolsósorban Hubay Miklósnak, az írószövetség ú j elnökének a magyar dráma ügyében írásban is — szintén a Tisza tájban — megfogalmazott, s az
írószövetség közgyűlésén is elmondott szenvedélyes szavait felemlegetni — előttünk
a kétségbe nem vonható, valóban drámai párhuzam. Mintha mégsem tanultunk
volna eleget a nem is olyan távoli múltnak ezekből a figyelmeztető jeleiből. De térjünk vissza témánkhoz, magához Darvas Józsefhez.
Megbukott-e Darvas a kötelező újabb vizsgákon? Erről beszélgetve mondta
egyik megfontoltan ítélkező irodalmár barátom: „megítélés kérdése". Kérdezem én
viszont: kinél nem megítélés kérdése a viharos történelmi vizsgákon való áteresztés
vagy megbuktatás? Forgatagos időket éltünk át, azóta nemcsak a társadalom „rétegződött" át, hanem eszemei világunk, ítélkezésünk normarendszere is. Amikor az
írószövetség aktív elnökeként váratlanul meghalt, egy régebbi, felnagyított fényképét a tanácskozó terem falára kegyelettel kifüggesztették. Néhány éven át nézett
le ránk — szinte számonkérően, értelmetlen vitáink közben. Aztán a termet újratapétázták, fényképe a falról minden ceremónia nélkül lekerült — senki nem
reklamálta. Minek is? Annyi fénykép, portré „leakasztása" után eggyel több vagy
kevesebb, mit számítana. De a gyanú bennem azóta sem szunnyadt el: azt a helyiséget azért tapétázták ki tetszetősebb, korszerűbb, divatosabb csíkokkal, hogy
legyen jogcím a fénykép levételére.
Valóban megítélés dolga lenne, a most hetvenéves, tehát nem is olyan öreg
Darvas felőli vélekedés? Azt hiszem, erre is a szokott formulája, szavajárása
szerint felelne. Vagyis amolyan lutheránus módon: is-is. Ez nem az én gúnyolódásom — ez volt a szavajárása. S talán maga is tudta, hogy ez az önirónia nem
csak szójárás dolga. Mennyien ítélték meg s hányféle oldalról! De erre én azt
mondom — nem lutheránuskodva —, hogy aki körül annyiszor csapkodtak, diákkora óta haláláig a villámok, akit annyiszor megpörgetett az élet, aki annyi ellenszenvet hívott ki maga ellen (hív még ma is), és aki annyi rokonszenvet tudott
maga köré kerekíteni (tud ma is), mint ő, abban van valami kemény mag. Valami
olyasmi, amit a légörvényekről mondanak: az óriási forgószél legközepében a toll
se rezdül, nyugalom van. Megítélés dolga? Hát persze. De a Bibliában mi olvasható? „Ne ítélj, hogy ne ítéltessél."
Németh László 1943 elején érdekes dolgokat írt — ítélkezőn — Darvas Józsefről A népi író című tanulmányában, egy kalap alá véve Darvast és az erdélyi
Nagy Istvánt. Miután megállapítja, hogy a „közösségi irodalomra" megvan a
h a j l a m Veres Péterben is, így folytatja: „Másokban — Darvas Józsefben, Nagy
Istvánban még inkább. Nos, a hűséget csak dicsérhetjük. A hűség az író számára
nemcsak parancs, de ingyen bányabérlet is, anyagbeszerzés." Majd: „Benne (Darvasban M. G.) van valami hivatalnoki tartás; épp ellentéte a népi írók tehetséges rapszodikusságának... A szociológus olvasó senkiben sem gyönyörködhet jobban. Családtörténetére azt mondja: Igen, ez volt a szegényparasztság számára a
fölszabadulás. A preparandiáról szóló regényére vagy tanítós darabjára: igen, ez
a népből kinövő tanult ember útja és dilemmája. Megdicséri, hogy ő maga mégsem lett áruló, hisz minduntalan felmutatja az úszópányvát, amelyet a nép vet,
alulról, úri vizeken úszkáló g y e r m e k é r e . . . Darvas József az első mechanizált népi
író. Ezt érezzük aközben is, hogy ú j regényét olvassuk: a múlt század hatvanas
éveinek agrármozgolódásairól szóló Harangos kutat. Hát persze, hogy így szorult
ki a nép a birtokszétválás után a magáénak hitt Harangos pusztákról; legutóbb
a Falusi krónikában (Veres Péter könyve, M. G.) hallottunk róla."
Fölényes a hang, csikorgó a dicséret, de számunkra, akik annyi árulásnak
voltunk tanúi, csillanjon ki az a néhány szó: mégsem lett áruló. Fontos szavak
ezek bizony, nagyon fontosak. S számomra nagyon is nyomatékosak. Nem tudom,
megírtam-e már, hisz annyi mindent írt az ember, azt a jelenetet, amikor az
anyám elém tartotta az „Egy parasztcsalád történetét", s azt mondta: ez az író
ezt a könyvet a mi famíliánkról írta, pontosan az igazat írta. De hát azóta annyira
41

megokosodtunk, hogy úgy tudjuk, az igazság, az igaz kimondása meg a hűség nem
esztétikai kategória, a művészet, az irodalom meglehet anélkül is. Az én számomra
azonban iskolázatlan anyám „megítélése" nem mellőzhető.
Azt írtam az imént: a forgószél, a tornádó legközepén nyugalom van. Darvasban csakugyan volt valami nyugalom: a biztonságából — mondhatnám: hűségéből — eredt. De ez sem fedi a teljes igazságot. Láttam én néhányszor bizony
nyugtalannak, sőt dühödtnek, dühöngőnek is. Különös módon két alkalommal is
személyes vonatkozású, vagyis velem kapcsolatos volt a dühöngése. Azért merek
róla írni, mert tanúja voltam s azért is, mert elfogult „ítélkezésemet" ez a legtermészetesebb módon utólag is befolyásolja és megérteti. Ezt nem a magam
mentségére — elfogultságom megmagyarázása, mentése végett írom. Ezt az elfogultságot mindenki, még a Darvasról ma fanyalogva ítélkező pályatárs is megértheti.
Egyik szenvedélyes kitörése: „A kutyaúristenit, hát azért csináltunk mi nagynehezen, kínos-keservesen 56 után irodalmi konszolidációt, hogy maguk, mert ez az író
(vagyis én, M. G.) megírta az igazat a paraszti átszervezésről, mindezt visszacsinálják egy igazságtalan büntetéssel? Üjra botrányt akarnak az irodalmi életben?" Rólam volt szó, az én megbüntetésemről — elég súlyos megtorlás várt
rám —, tehát felálltam az asztaltól, nem akartam a magam ügyében t a n ú j a lenni
az én sorsomról döntő heves vitának. A lényeg az, hogy a megtorlás elmaradt.
Más alkalommal, egy fiatal író első novellájának közlése miatt tört ki, ezúttal is
megtorlás fenyegetett engem (a szerkesztőt) is, meg a fiatal szerzőt is. A megtorlást itt már ő sem háríthatta el, de vadul kitört: „A kutyaúristenit, pont úgy
érzem magam, mint amikor a tanítóképzőből ki akartak zárni, m e r t kommunista
voltam."
Ezekre a „kitörésekre" majd még visszatérek, de most tartsunk ott, hogy az
imént az irodalmi élet 56 utáni konszolidációjáról volt szó. Eltűnődve hallgattam
az írószövetség legutóbbi közgyűlésén némely felszólalást, irodalmi szerkesztők
emlegették önmaguk érdemeit, mondván: ezeknek az érdemeknek tudható be,
hogy az 56-os tragédia után a börtönből kijött írók, köztük nagy írók, ú j r a megtalálták helyüket az irodalmi életben. Tűnődésem oka: vajon ki volt akkoriban
az írószövetség elnöke? Akinek mégiscsak a legfőbb, mondhatnám kulcsszerepe
volt az emlegetett konszolidációban. Bizony Darvas. Persze, az idők torlódnak,
könnyen felejtjük — mások érdemeit. A magunkéit nem. Azon is érdemes lenne
eltűnődni, amit szintén a közgyűlésen sokan követeltek: legyen az írószövetségnek
az irodalompolitikában is, a társadalmi életben is tekintélye. Legyen bizony, szerintem is ez lenne legkívánatosabb, mondhatnám normális állapot. Kétségkívül
azért fogalmazódott meg ez a követelés, mert ez a tekintély manapság hiányzik.
De — Darvasra visszatérve — volt-e az ő „idejében"? Volt bizony. Hogy csak
azt említsem: elég gyakori vendége volt a szövetség választmányi ülésének Kádár
János, órákig tartó élénk eszemecsere bizonyította, mennyire komolyan vette
ő maga is, amit egy ízben mondott: „A párt Központi Bizottsága az írószövetség
választmányát az irodalompolitika kérdéseiben partnernek tekinti." Hát n e m elgondolkodtató? Darvas elmenetele után pár évvel az a legfőbb óhaj: legalább a
minisztérium tekintse partnernek s nem valami alárendelt osztályának az írószövetséget. A tekintélyapadás szemmel látható és elgondolkodtató.
Visszatérve Darvas már említett dühkitöréseihez: ő maga önironikusan ugyan
„lutheránusnak" mondta önmagát — születésére nézve az is volt —, de hát, mint
a példák mutatják, nem volt ő annyira jámbor lélek, hogy ez a vallási jelző
ráillenék. Tudott ő kemény is, határozott is lenni, vannak, akik épp emiatt f a n y a lognak s húzzák el a szájukat, ha a neve szóba kerül. Persze, mindannyiunk megítélésé megítélés dolga: ki-ki a maga tapasztalatai alapján ítéli meg őt is. Én is,
természetesen. Elég közel kerültem hozzá ama első találkozás óta, közelről megismerhettem, így hát a magam ítélete alapján azt mondom: bizony jó lenne, ha
köztünk lenne. Egész irodalmi életünk, s talán egész kultúrpolitikánk érzi a hiányát. S kora szerint valóban köztünk is lehetne: most lenne hetvenéves. 1912. február 10-én született.
42

DEMÉNY JÁNOS

Egy Bartók-kutató műhelyéből
ii.
RÉZKARCOK HIDEGTŰVEL
BARTÓK BÖSENDORFERE
A Bartókról írt versek száma sok százra rúg. Jeléül annak, hogy Bartók az
irodalom világában, a poézis mezején is népszerű.
Valamennyi verset elolvasom. A legújabbak egyike így hangzik:
„Mikor már Bösendorferéből / kivallatta a Mindenség Zenéjét, / kopár, / szorongó / alkonyatokon / a nemes hangszert megtanította / csörömpölni, / nyeríteni / és ugatni."
Kurziváltam Kiss Tamás egészében idézett (az Alföld 1981. szeptemberi számában megjelent) Bartók-verse három „kulcsszavát".
Hol találkoztam már ezekkel a szavakkal?
Kassák Bartók-versében a sárkánnyá változott művész „csörömpöl, sír és néha
ugat" a zongorán. E Kassák adta keretek közt (csörömpöl és ugat) adysan „nyerít"
is ez a vers — A fekete zongora ismert képessége szerint.
Hogyan festenek ezek az immár klasszikus hagyományainkból jól ismert formulák újraéledt változataikban?
Először Kassák verséről valamivel pontosabban.
A költő a zongora kutyahangjában valójában bizonytalan volt, sohasem vált
ez nála egyértelművé.
Első ismert (befejezetlen) írógépelt szövegében Bartók „csörömpöl, sír és néha
hallgat". A szakértő Csaplár Ferenc szerint a hallgatás — elgépelés.*
Az 1940-ben megjelent verskötetben azonban Bartók félreérthetetlenül „csörömpöl, sír és néha ugat" a zongorán.
Ámde 1945-ben „pöröl és csörömpöl és néha sír"!
1947-ben ugyanezt teszi.
Egy 1953-as „kézirata" szerint — még mindig Csaplár Ferencet idézem —
Kassák ismét a „csörömpöl, sír és néha ugat" változat mellett dönt.
Erre a részletre különösebben nem is gondoltam, amikor levélben kértem Kassák Lajost, hogy e hallomásból ismert versét írja le nekem. Kérésemet Kassák
1954. július 12-én teljesítette; az írógépelt példányt sajátkezűleg írva alá, hitelesítette is. Ekkor ismét így olvasható e kritikus rész: „ . . . pöröl és csörömpöl és néha
sír..."
(Somlay Artúr szavalatával is így hallottam 1945. december 3-án; a „néha
sír" ma is a fülemben kísért.)
A következő évben elkészült válogatott verseinek gépiratában, a 130. lapon, ismét a „néha ugat" változat olvasható, így jelent meg az 1956-os Válogatott versekben is. Ezt tekintik végleges szövegnek, noha ehhez szó fér, hiszen az 1954-ben
nekem leírt és aláírt vers koncentráltabb körülmények közt jött létre, mint a nem
sokkal később készült sommázó verskötet, ahol Kassáknak valamennyi versére kellett figyelnie, könnyen átsiklott a már változtatott szövegrész fölött. Persze, ki
tudja, hogyan történt? Ne feszegessük ezt. De fogadjuk el: az „ugató zongora" nem
valami szerencsés kifejezés. Kassák ingadozása is erre utal.
• Kassák

Lajos Bartók-verse,

bemutatja

Csaplár

Ferenc.

Magyar Helikon, 1981.

43

Koncepciózus versében Kiss Tamás egy ingadozó hagyomány kevésbé sikeres
változatát alkalmazta.
A harmadik (közbülső) „kulcsszó" Kiss T a m á s Bartók-versében a nyerítés. Ady
dús televényén álló hagyomány. Mert Ady versében a „bolond" hangszer: „sír,
nyerít és búg".
(Kétségtelen, hogy Kassák reminiszcenciái is — a zongora á l l a t h a n g - m e t a f o r á i —
innen valók.)
Adynál azonban a felforrósodott hangulat, az izgatott, vibráló légkör teremti
meg a nyerítés hitelét. Hiszen itt nem egy rideg Bösendorfer-doboz, h a n e m a megtáltosodott élethangszer muzsikál. Csodák f ö n t j é r e röpít ez a vers, reszket, izzik
körülötte a levegő. A táltos ló, Ady sok versének kedvenc meseállata, szimbóluma,
minden zavar nélkül nyeríthet — nem szenved csorbát semmi muzikalitás.
Kiss Tamás verséről ezt nem lehet elmondani.
„BARTÓK UTOLSÓ PESTI ÉVEI" — ÉS AMI MÖGÖTTE VAN
A Bartók-centenárium évének legérzékenyebb pillanatában, amikor 1981. m á r cius 25-én Bartók Béla éppen kerek száz esztendővel ezelőtt megszületett, közölte
a Magyar Nemzet ezzel a hangsúlytalan címmel Bartók Szabó Dezsőhöz intézett,
eddig ismeretlen levelét. Mint ahogy újságcikkekben gyakran előfordul, kissé p o n tatlanul, például még a levél d á t u m á t sem tüntetve fel.
Pedig ez a Budapesten, 1939. m á j u s 22-én kelt levél nagyon érdekes, B a r t ó k a
mindig körülvitatott, az utóbbi évtizedekben meglehetősen mellőzött író
Elsodort
falu című regénye 20. évfordulóján köszönti az alkotót, aki nemsokára 60. évét
tölti be. Kettős jubileumot ünnepel tehát. Bartók Béla elégtételadása ez a n n a k az
írónak, aki — idézem levelét — „regényeivel, novelláival s rengeteg sok t a n u l m á nyával, az egész magyar életre kiterjedő bírálatával több m i n t 30 éve m u t a t p é l d á t
a bátor kiállásra s az öncélú magyarságnak, független nemzeti életnek kiküzdésére,
féltékeny megőrzésére".
A cikket a nevezetes levéllel dr. Gergely Pál tette közzé, aki egykor a M a g y a r
Tudományos Akadémia főtitkárságán dolgozva, Bartók Béla népzenét rendszerező
akadémiai munkahelye, szobája tőszomszédságában évekig a nagy mester közelében élt.
Pontos, szinte kínos betűhűséggel — az egyes sorokban levő szavak s z á m á n a k ,
helyének megtartásával, természetesen a levél keltének feltüntetésével is — ismételten közli a fontos dokumentumot Budai Balogh Sándor a debreceni Confessio
III. évfolyamának 1., 1981. április havi számában, amelyhez Bartók Béla és Szabó
Dezső egymásról címmel alapos tanulmányt is kanyarít.
Csakhogy Bartóknak és Szabó Dezsőnek a közölt levéllel d o k u m e n t á l t j o b b
viszonya olyan feszült szellemi helyzetet teremtett, amelynek megnyugtató r é n d e zésére, kiegyensúlyozására aligha lehetnek alkalmasak egy kisebb példányszámban
megjelenő szemle bármennyire is tiszteletre méltó keretei.
A szegedi Péter László élt a széles nyilvánosság alkalmával, hogy Bartók
—
kortársai között című fejtegetéseivel az Élet és Irodalom 1981. m á j u s 30-i s z á m á ban helyére tegye a döbbenetes tüneményt, magasabb szinten most m á r szintézist
teremtve .Kassák, Babits és Szabó Dezső — szellemi közelmúltunk e három, egymással oly „összeférhetetlen" típusa — között Bartók világrendjében: „ . . . e z a gyém á n t keménységű jellem túlnézett a zsenik gyarlóságain — í r j a Péter László —,
mert lényegüket ismerte föl: szerepüket a magyar irodalom, költészet s z i v á r v á n y színű égboltján. Tudta, hogy a maguk módján m i n d a n n y i a n kitéphetetlen részei a
magyar kultúrának, ö magában ezeket a részecskéket össze t u d t a békíteni, m e r t
mindenben a magyar érték egy-egy sajátos megvalósulását látta. Ez m u t a t j a legjobban Bartók magyar egyetemességét, ö kötötte össze a széthúzó, egymással szembekerülő magyar n a g y o k a t "
44

Hanem most engedelemmel én is szót kérek! Az ügy nincs lezárva! Egyszer
még fontos lehet ebben a kérdésben a szakértői állásfoglalás!

A Bartók-kutatás műhelyébe tartozik immár több mint ezer felkutatott és

— amennyire ez lehetséges volt — alaposan megvizsgált, egymással is összévetett
Bartók-levél.
Hogyan viszonylik ez a Szabó Dezsőhöz intézett levél karakterében, formájában
a többihez?
Kijelentem, hogy Bartók több mint ezer publikált levele között alig egy-két
tucat található, amelyet nem kézírással, hanem írógéppel írt. A levelek zöme
— döntő többsége — tehát kézzel írott, egymáshoz is karakterisztikusan illő levél.
Bartók szóban forgó levele a Magyar Tudományos Akadémia kézirattárában megtekinthető, nem ilyen: írógéppel írt és csak aláírásával hitelesített levél. Esetleg
csak egy aláírt proklamáció, amelynek fogalmazását más végezte el.
Hódolat és tisztelet dr. Gergely Pál úttörő érdemének. Budai Balogh Sándor
elemző akribiájának és Péter László szintetizáló készségének, de egyikük sem
tett említést arról, hogy e Szabó Dezsőhöz intézett Bartók-levél nem tartozik a kétségtelenül saját megfogalmazású kinyilatkoztatások közé.
Értéke persze így is nagy. Bartók akármit nem írt alá.
Hogy maga fogalmazta-e? Ez különleges elemzés tárgya lehetne, azonkívül a
Szabó Dezső-kutatás is — ha van ilyen — segíthetne újabb dokumentumok felkutatásával. Hogyan, miképpen zajlott le a dr. Gergely Pál említette ünnepi készülődés?
Jómagam csak egy picinyke adattal segíthetek. Vagy húsz éve történt, lakásomon felkeresett engem dr. Török István, aki elmondta, hogy Bartók 1938 végétől
körülbelül fél évig őt titkárfélének alkalmazta, esetenként néhány levelet diktált,
amiért ő egy-egy alkalommal 7—8 pengőt kapott. A Szabó Dezsőhöz írt levél idején ez a kapcsolat még éppen fennállhatott.
De persze ez csak egy picinyke adat. Tapogatódzás, feltételezés.
Valami érdekeset azonban még mondhatok. Talán az sem baj, hogy nem sorolható a „Bartók utolsó pesti évei" rubrikája alá.
Kristóf Károly egyszer, ennek is több mint tíz éve már, izgalmas riportban
számolt be a párizsi Rue Bonaparte egyik üzletének (Librairie de l'Abbaye) kincset
érő Bartók-leveleiről.* Ezeket a leveleket Mrs. Adrienne Fachiri-Camilloni (az ifjúkori Bartók-levelek Arányi Adilája) hagyatékából, árverésen szerezte a szemfüles
cég és jó pénzért árusította. Az Arányi családdal Bartók évtizedekig jó kapcsolatban állt, már az évszázad elején felbukkan két Arányi lány neve családi leveleiben
és az I. és II. hegedű-zongora szonátát később, 1921-ben és 1922-ben a harmadiknak, a legfiatalabbnak írta, composées pour Mlle Jelly d'Arányi...
Ezek nagyon
fontos kompozíciók.
Az idevágó Bartók-levelek szintén igen fontosak — lennének, ha akár egyet
is sikerült volna ezekből a honi kutatáshoz biztosítani.
Néhai kedves magyar barátom, John S. Weissmann, akinek emléke utolsó éveinek tragikus szellemi összeomlása mögül is derűsen villan elém, mint félelmetes
kritikus, nagyszerűen képviselte Angliában a modern magyar zene aranyidejét,
ekkor t á j t járt el a londoni Sotheby aukciókra, 1967 és 1968 tavaszán, ahol a Bartók-levelek igen magas áron keltek el, egyes leveleket azért vettek meg, hogy
búsás áron továbbadják. Kérésemre óvatlan pillanatokban többször is kimásolta
néhány Bartók-levél egy-egy fontos sorát.
Az Arányi-hagyaték egyik levele — Jellynek — Budapesten, 1921. november
9-én kelt: , , . . . mit szól Szabó Dezső művéhez — elolvasta-e, megértette-e, visszariadt tőle vagy tetszett-e és ha igen, mi tetszett benne" — kérdezi Bartók firtatólag. összes leveleit kell ismerni ahhoz, hogy értsük, az ilyen kérdezgetéseknek
• Kristóf Károly: Bartók — a négyzeten.
ban. Esti Hírlap, 1968. január 18.

A nagy mester

ifjúkori

leveleit

árusítják

Párizs45

Bartóknál milyen súlya van. (A levelet egyébként egy ismert régiségkereskedő
110 fontért vette meg, azóta nyoma veszett.)
Az Arányi-hagyaték másik levele Orosháza, Szöllőspuszta, 1921. december 26-i
keltezéssel: „ . . . k é t dolog kissé elszomorít. Az egyik az Elsodort falu ügye. De erről nem lehet levélben t á r g y a l n i . . . " John S. Weissmann ebből a levélből utal
egy „Nálunk lement a n a p . . . " kezdetű mondatra is, amely — szerinte — a jövőben legalább annyit idézendő kifejezés [lesz], mint az a híres „ . . . szeretnék hazamenni, de v é g l e g . . . " (Ez utóbbi levelet 1967-ben, négy másik közt, 250 fontért
vette meg egy bizonyos C. Lucas. Hogy a következő évben csak ezt az egyet 45 fontért A. J. Martin vegye meg, mint ezt a sajtó hírül adta annak idején. Hol lehet
most ez a levél?)
Félreérthetetlenül: kézzel írt, saját fogalmazású Bartók-levél töredékeket villantottam fel. Amelyek talán mindörökre eltűntek a szemünk elől. De még így is
— árnyéktáncukban — tovább erősítik egy feltehetőleg nem s a j á t fogalmazású
Bartók-levél igazát.

vaknai l a s z l ö f o t o g r a f i k a j a
46

GREZSA

FERENC

Németh László üdvtana tanulmányainak,
drámáinak, önvallomásainak tükrében
SÁNDOR IVÁN KÖNYVÉRŐL
A szerző nagy feladatra vállalkozik könyvében: a dráma- és tanulmányíró
Németh László portréját akarja megalkotni, majd — visszatelepítve az időbe — pályája alakulástörvényeit is megfogalmazni. Törekvése arra irányul, hogy a korábbi
parciális kísérletek után, ha a vázlat erejéig is, teljes pályaképet adjon, egyszersmind az életmű értékrendjét is kodifikálja. Kulcsot mindehhez — helyesen —
az író üdvtanában lel. Tolsztoji típusú szereptudatában. „Némethnél fellépésétől
mindvégig egyetlen dús fonadékká sodort az élet és a művek minden szála.
Vagyis egyetlen mag nő itt" — olvassuk bevezetőjében.
A Németh László-i idea Sándor Iván felfogása szerint mindenekelőtt az alkat
tükörképe, a személyiség mélyrétegeinek tudatosulása. Keletkezésének vizsgálatakor épp ezért főképp pszichológiai gyökérzetét hangsúlyozza: „a nemesebb lélek
vesztésre ítéltetésének" sorsélményét, „a családból-közösségből-világból önmagát
kirekesztettnek tekinthető ember »bekerülési« törekvésének" szenvedélyesen vállalt
különútját, a „homályban" is nagy szerepekre készülő lélek ösztönét — azaz az
önmegvalósítás következetes programját. Az idea azonban több mint személyiségmorfológia: a szolgálat erkölcse is, a felismert igazságok követése. Születését egyedül a belső motiváció nem magyarázza, kell hozzá a történelmi tapasztalatok
tárgyilagos elemzése is, a magyar szellem 1919-et követő válsága és e válság
túlhaladásának szándéka. Nem csupán „önmaga törekvésszintje" a mértéke, hanem a nagyobb közösség dolga is. A társadalom nemcsak terepet szolgáltat hozzá,
hanem célját, értelmét is megadja. E kettősség — hogy tudniillik az idea egy-'
idejűen „jön" belülről és kívülről — a változó írói terminológiában is kifejeződik. Az esszé Németh számára hol önvallomás, hol pedig kötelességként rótt
„honpolgári adó". Feszültség, amit a drámahős Nagy Imre monológja így old felr
„A közösségen csak az segíthet, aki a maga jogairól nem mondott le."
Az írói idea Sándor Iván tanulmányában általában negatív érték. Az alkotói
pálya motorja, az életmű egységének megteremtője, de többnyire rosszul működik.
Ha megmarad önkorén belül, akkor dramaturgiai hibák okozójává válik. (Az úgynevezett vallomásdrámákban „semmiből semmibe haladnak a hősök".) Ha életjobbító programokba szerveződik, akkor viszont tartalma veszti hitelét, rugalmas
módszere dogmatikává merevedik. („Homály ott kúszik fogalmai közé, ahol átlép
az irodalom, a bölcselet terepén, és a társadalomszervező ambíciókhoz gyűjti tételeit" — állapítja meg ideológiai tanulmányairól.) Németh László szerinte akkor
jut föl önmaga csúcsaira, ha leszámolva, szembenézve az ideával, megszabadul
a belé foglalt rögeszméktől, ha feladva az üdvöt az igazságért, megtagadja magában a moralistát. Leggyakrabban Vásárhelyen. Mindez voltaképpen a Gaál Gáborféle koncepció továbbírása és finomítása: a tanulmányíró és a szépíró, a gondolkodó és a művész belső vitájának, meghasonlásának tételezése. Csakhogy már nem
műfaji relációkban, hanem mint utópiateremtés és valóságvallatás, személyesség
4S

és tárgyiasság történetibb és érzékenyebb szembeállításával. E módszer, h a kiválóan alkalmas is az 1945 utáni írói kibontakozás jelentőségének érzékeltetésére,
végeredményben az életmű belső arányainak meglazításához vezet. Az egységképző
szándék visszájára fordul általa: a későbbi fejleményekhez képest lefokozódik a
Tanu-korszak sokáig felülmúlhatatlan gondolati teljesítménye; az idea mintegy
megkettőzi az életművet a maga képére és hasonlatosságára készült, illetve az őt
mérlegre tévő alkotások párhuzamos vonulataira. El-elszakad egymástól, ami pedig
szervesen egybetartozik: az idea tartalma és szuggesztiója, erkölcs és eszme, látomás és tapasztalat. Ellentétté feszül pszichológiai és racionális igazság, önkifejezés
és ábrázolás, líraiság és objektivitás. Mintha a szerzőhöz közelebb állna a kritikus
Németh László, mint a valóságot továbbálmodó, -tervező író. Az aránybomlásnak
persze nemcsak ízlésbeli, hanem kompozicionális oka is van: az értékrend megalapozásában sokkal nagyobb szerep jut a drámának, mint a — szinte csak filológiai módon jelen levő — regénynek. Ugyanis a Németh László-i regény súlypontjai jóval egyenletesebben oszlanak el az író 1945 előtti és felszabadulás utáni
korszakai között, mint színműveié. (Arról nem is szólva, milyen ú j megvilágítást
kaphatna például a Proust- és a Pirandello-tanulmány, ha szembesülne az Utolsó
kísérlet, illetve az Ember és szerep regényvilágával.)
A sorsvonal kutatásában, az alkotói pálya periodizálásában a fentebb elmondottakból következően Sándor Iván a Tanú indulása helyett az 1934-es évet tekinti
fordulópontnak. Fölfogása szerint a Tanú első két esztendeje még a „készülődéskorszak" szintézise. Németh László ugyan mint „kritikátlan kritikus" az eléje
kerülő művekben inkább csak „saját ideafeltevéseinek válaszait" keresi, de írásaiban a ruganyosságot arányérzékkel, rokon- és ellenszenveit az ítélkezés és jellemzés realizmusával ötvözi. A módszer erőpróbáját remekül állják a nagy világirodalmi tanulmányok is (Ortegáról, Freudról, Proustról, Pirandellóról). 1934-ben
viszont változás áll be: a Tanú — az Üj Szellemi Fronthoz kapcsolódóan — „mozgalommá" alakul. „Németh László lépésvesztése az, hogy a maga gondolatreflexióit
is tételekké kezdi emelni. Ezzel veszti el rugalmasságát, befogadó és ítélő nyitottságát" — olvassuk az elemzésben. Mindennek aztán műfajbeli és módszertani
konzekvenciái is támadnak: az esszéből röpirat, hitvita lesz, az utópia, mely korábban a „spengleri porosz erőmítosz elleni védekezés" volt, kátévá sematizálódik,
az analitikát a dogmatika váltja föl. Nézetünk szerint egyoldalú és túlzó e kép.
A minőség forradalma csupán felfedező izgalommal előadott szokványos XIX. századi tudás volna? Mint az elidegenedés gyógymódja, ma is érvényes igazság és
norma. A Németh László-i idea a harmincas években se válik zárt rendszerré:
a publicisztikusabban fogalmazott programokban is jelen van az utópia h u m á n u s
és megemelő távlata. Sőt épp az utópia menti meg — a jövő felé való nyitottságával — attól a programot, hogy kátévá egyszerűsödjék. Az író vállalja a napi
feladatokban a tévedés kockázatát, a közélet romlékonyabb közegét és a megszólalás egyértelmű konkrétságát, de nem adja fel gondolkodói nagyvonalúságát.
A publicisztika sohasem önkorlátozása esszéírásának, hanem belső gazdagodása,
továbbrétegeződése. (Sándor Iván maga is bizonytalan ítéletében: az idea törékenységét hangsúlyozza-e kritikájában, avagy a módszer szabadasszociációs természetét
bírálja. „Egy rendszeralkotásra alkalmatlan ideából kísérel meg rendszert teremteni" — állapítja meg egyhelyütt. „Egy a társadalom-történelem teljes megismerésére és továbbgondolására jellege miatt nem elég teherbíró módszer-motor a k a r j a
itt a cselekvő vággyal teli üdvtanbárkát előrehajtani" — í r j a másutt.) Németh
ideologikus esszéírásának ereje a megújulásra, szükség szerint az önkorrekcióra
való képesség. A Reform illúziómentes folytatása a Magyarok Romániában
útirajz
és A Medve-utcai polgári szociográfiája. A Kisebbségben
természetes öntisztulása
pedig a mindmáig méltatlanul mellőzött vitairat, a Szekfü Gyula: a mély- és hígmagyarság terminológiája benne cserélődik á t a közép-kelet-európai helyzettudat
fogalmaira. 1942-re „száradó kúttá", „apadó folyammá" szűkül írói intellektusa?
Ekkor fogan legnagyobb regénye, az Iszony; 1943-ban készül a Lányaim, a Magam
48

helyett, Az értelmiség hivatása, és végül — már 44 kora tavaszán — a Kisebbségben-napló. Németh László hallgatása önként vállalt néma tiltakozás a német
megszállás történelmi pillanatában. Szellemi ellenállás.
Van-e befolyásuk a történelmi dátumoknak az író „belső eseménytörténetére"? Sándor Iván a kérdésre nemmel felel, de a Sámson elemzésével épp ezt
bizonyítja. „Sámson Németh első drámai hőse, aki végül nem lép vissza, nem
vonul át egy eszmébe. Üdvözülése a cselekvés, a döntés kiküzdése és végigvitele."
Vásárhely: fordulópont a pályán, beolvadás az életbe, szembenézés az ideával.
Egyszersmind folytonosság: „üvegharang"-szerű kiszigetelődés, az idea vállalása.
Műveinek legnagyobb része 45 előtt fogant-félbemaradt témák befejezése, az Égető
Eszter mégis szakítás a megszokott Mezőföld-alaktannal. Sajkód újabb emelkedő,
a mérlegkészítés törekvésével, a felülemelkedés igényével. Ugyanakkor az életmű
védelme, önértelmezése is. Németh László írói fejlődése öntagadások sorozata helyett arányeltolódás. Dátumai igazodnak a történelmi kor- és sorsfordulókhoz.
E kapcsolódás azonban inkább oksági, mint kronológiai. Az író utópisztikus képessége okán az ő korszakai hamarébb kezdődnek.
A drámaíró fejlődésrajza párhuzamos a tanulmányíróéval. A rendező elv itt
is az ideához való viszony. E szempontból vizsgálva a műveket, Sándor Iván
a drámák két típusát különíti el. Az egyiket „vallomásdrámáknak" vagy „állapotnaplóknak" nevezi, közéjük sorolva a 45 előtti „exodus-demonstrációkat" (Villámfénynél, Papucshős, Cseresnyés, Győzelem, Bethlen Kata), aztán a Vásárhelyt keletkezett schilleri mintájú „klasszikus tézisdrámákat" (Husz,
Eklézsia-megkövetés),
m a j d a kései „sérelemdrámákat" (Szörnyeteg, II. József, Petőfi
Mezőberényben,
Apáczai stb.). önarckép-érvényű hőseik szerinte távol maradnak „a tágabb közösség
létérdekeitől", visszahúzódnak személyes sorsukba, bezárkóznak „az idea sáncai közé",
kisszerű életükből „megnövelt éntudattal" vonulnak át valamely stilizált-mitizált
„eszmehelyszínre". A dráma a „van" helyett a „kell"-t ábrázolja, eluralkodik benne
az önelemzés szenvedélye, prekoncepciók nyomán építkezik, anélkül azonban, hogy
vállalná a modern parabola törvényeit. A másik típus „az idea önvizsgálatát"
végzi el. A VII. Gergelyben — a Desiderius-jelenet csúcspontján — a nagy lélek
szembe mer nézni önmagával, a Mathiász-panzió Hódi Barnája már nem tud hinni
az utópiákban, Galilei fontosabbnak tartja önüdvénél az igazságot, hogy tudniillik a tudomány sorsa nincs kötve az övééhez, Széchenyinek
van ereje szembefordulni a szerepek önámításával, Görgey túljut önostorozás és önigazolás szűk
személyességén, „önmagát vállalva tagadó hősként" képes reális számvetést csinálni. A drámában felismerések tagadásokba szövődnek, megnő az ábrázolásban
az objektiváció igénye. A fejlődésrajz e két drámatípus — a vallomásos és az
ideabíráló — hangsúlyeltolódásain, dominanciaviszonyain alapul. A tanulmányíró
„programos" időszakaiban az előbbi, a kritikaibb korszakokban az utóbbi a jellemző.
A dráma vagy belül reked az ideán, vagy túllép rajta — szerintünk túl merev
elhatárolás. A monodrámában többnyire közösségi dráma rejtőzik: a hősök túllátnak egyéniségükön, valamely közüggyel jegyzik el magukat. A Cseresnyés és a
Bethlen Kata például az ellenállás drámái. Hőseik a „német világ" mocskától,
erkölcsi züllésétől nemcsak személyiségük autonómiáját védik, hanem egy közösség értékrendjét is. Nagy Imre exodusa inkább tiltakozás, mint menekülés, Holly
Sebestyén megalkuvása pedig a másokért érzett felelősség gesztusa. Sorsuk lényege,
hogy képtelenek önnön sérelmükbe bezárkózni, életüket magánemberként élni és
elviselni. Vannak aztán olyan darabok is, melyek mindkét típusba elhelyezhetők.
A Mathiász-panzió
például Gróti Ágnes nézőpontjából ideatükrözíető dráma, csak
Hódi Barna felől szemlélve önvizsgáló. Széchenyi csupán a Goldmark ajánlotta
démoni szerepjátékot tagadja meg, a hazafiszerep Nessus-ingként ég húsába.
Néhány színmű esetében pedig — a megjelenő ikerhős okán — kategóriamódosítást
is végezhetnénk. így az Eklézsia-megkövetésben
Kis Miklós egzaltációjával Páriz
Pápai józansága áll szemben, Husz ellenében Chlum a Jóügyet nem gandhista esz4 Tiszatáj

49

köztelenséggel és példaemberséggel védelmezné. De a drámai sorsalternatívák akkor
is megképződnek, ha a hősök mellett nem lépnek föl ikerhősök: így Gergely pápa
oldalán Desiderius apát, Sámson jó szellemeként Jefte, Galilei és Bolyai Farkas
lélekvizsgálójaként Torricelli és Bolyai János. A Németh-hősök mindig sorsválasztó
hősök, akiknek egy kompromisszumokban vegetáló világ a Gegenspielerük.
Németh László jobb dramaturgus, mint író? Kritikai írásai modernebb szemléletet tükröznek, mint darabjai? Optikai csalódás. Amit Arisztophanész komédiáiról írt, nem lehet tragikumba hajló színmüvein számon kérni. (A Pusztuló
magyarok, a Harc a jólét ellen szövegén viszont érezhető a hatása.) Egyik-másik
darabja azért tűnik vázlatosnak, mert — a magyar dráma és színház közismert
kapcsolathiányából eredően — a szöveget nem támogatják eléggé előadásélmények.
A Papírszínház nem könyvdrámák vagy dramatizált esszék halmaza, hanem színpadra készült művek gyűjteménye.
Sándor Iván Németh László-könyve vitathatóan is igényes, izgalmas teljesítmény. Azzá teszi az árnyalatok iránti fogékonysága, hajlékony, eleven esszéstílusa,
jó műelemző készséggel párosuló képessége a koncepcióteremtésre. M u n k á j a kommentár és vitairat egyszerre. Nélkülözhetetlen mindazok számára, akik az írói
életműben tájékozódni kívánnak: irodalomkutatóknak, színházlátogató olvasóknak.
A szerzőt magával ragadja az alkotói pálya egy-egy kivételesen szép pillanata,
ítélkező szuverenitását azonban nem adja föl. A drámák, amelyeket kiemel, valóban csúcsteljesítmények, az elismerésekben azonban mértéktartóbb, mint a bírálatban. Tanulmánya felfogható az egykorú Németh-kritika összegezéseként is, anélkül
azonban, hogy e körülmény elemzései eredetiségében korlátozná. Hipotéziseit viszont következetesebben ellenőrizhetné az életmű tényanyagán. (Gondolat.)

KOCSIS

RÓZSA

Az Iszony és a világirodalom
Közismert Béládi Miklósnak az a megállapítása, hogy a magyar regény történetébe Németh László a Gyásszal írta be a nevét, s a „nagy európai elbeszélők
sorába az Iszonnyal emelkedett".
Az Iszony 1963-as francia nyelvű megjelenésekor, a filozófus Gabriel Marcel
levelet intézett Németh Lászlóhoz. Ebben úgy nyilatkozott, hogy az Iszony „olyan
remekmű, amely ö n t korunk legnagyobb regényírói közé emeli". A mű értékét tekintve Gabriel Marcel azt tartotta meghatározónak, hogy „egyszerre tud konkrétan
helyhezkötött és egyetemes lenni".
A német kritikusok ugyancsak hangsúlyozzák a regény és szerzőjének jelentőségét az „európai epikában". Kiemelik „gondolati" jellegét és történetének „több
dimenziós voltát".
Bodnár György Németh László „egyetemességével" kapcsolatban szintén azt f e j tegeti, hogy írónk összefoglaló műveiben mindig kereste a sajátos magyar élet olyan
megnyilvánulásait, ahol a „helyi jelenségek és az egyetemes lét problémái összefüggésben ábrázolhatók". Ilyen műnek ítéli az Iszonyt is, amely a magyar társadalom
objektív világából nő ki és eszmeiségénél, valamint formájánál fogva az „egyetemes
szférába" emelkedik. Az egyetemesség a világirodalom áramába való kapcsolódást
jelenti.
Felmerül tehát a kérdés, hogy a szóban forgó regényt eszmeiségénél és formájánál fogva, végül is a világirodalom melyik korunkbeli vonulatába sorolhatjuk.

Németh László 1942-ben fogott hozzá az Iszonyhoz, és 1947-ben fejezte be a
Révai Kiadó megbízásából. Irodalomtudósaink Sőtér Istvántól kezdve Béládi Miklóson és B. Nagy Lászlón keresztül foglalkoztak avval a kérdéssel, hogy irodalomtörténetünknek melyik szakaszába is sorolható. A lényeget tekintve az említettek
megegyeztek abban, hogy az Iszonyban Németh a korábbi Gyász szemléletét követte
vagy fejlesztette tovább. A regény nem annyira a negyvenes évek végének, mint
inkább a harmincas, negyvenes évek „fordulójának" a történelmi-társadalmi tudatából és intellektuális érdeklődéséből fakadt. Véleményünk szerint a befejező rész
gondolatköre képviseli szervesebben a szerző pályaképének második szakaszát.
A harmincas, negyvenes évek fordulóján fokozott veszélytudat, a történelmi
fenyegetettség érzése jellemzi Németh László szépírói és tanulmányírói munkásságát.
Ebből táplálkozó világidegensége és iszonyata ezekben az években jutott a tetőpontjára. Ez idő tájt születtek legkeserűbb, legvésztjóslóbb tanulmányai. Ekkor merült
fel benne az a kétségbeesett, lehetetlenségben megkapaszkodó igény is, amelyről a
„Madáchot olvasva" című tanulmányában ír, hogy: „hódító művekben kellene bebizonyítanunk a szomszéd népeknek, s a távolabbi világnak: mennyire nem azonos
a magyarság az ő politikai látszatával".
Az Iszony problémájához a „közérzet" vezette Németh Lászlót. Az intuíció, mint
ihlet ú t j á n való megérzés kezdettől fogva fontos szerepet játszott művészetszemléletében. Szerinte a gondolat is intuíció hatására keletkezik az emberben. Pályája
végén „A vallásos nevelésrőT'-ben ismét visszatért a „közérzet" problémájához, hogy
már természettudományos igénnyel, biológiai-pszichológiai vonatkozásban világítsa
meg és tudományos magyarázatot adjon neki. A közérzet az „agyműködés regulátoraként", a „gondolat — pedig — az ösztön önigazolásaként" jelentkezik nála.
Saját iszonyérzését és a belőle származó elidegenülési problémáját Kárász Nelli
iszonyatot kiváltó házasságának a történetén keresztül világítja meg. Azért mondja
el a valós, egyszersmind jelképes értelmű történetet, hogy rajta keresztül felidézze
az elvont problémát. Kárász Nelli artemiszi lélekállapota és érzéstörténete ugyanis
magában hordja a szerző legszemélyesebb énjét és a közérzetéből származó szellemi
problémáját. Függvénye a némethi alkatnak, életérzésnek, világképnek, és hordozója
a szerző lételméleti problémájának. A realista módszerrel ábrázolt hős és története
voltaképp az elvont szerzői gondolat allegorikus metaforája. Jelképes értelmű hasonlata sajátos életérzésének és létértelmezésének.
Németh László ugyanis Kárász Nelli végzete kapcsán veti fel az őt alapvetően
foglalkoztató szellemi problémát, hogy a táptalajhoz nem jutó, világtól elidegenült
minőség nemcsak meddő marad, hanem ön- és világpusztítóvá válik. Az „iszony"
parabolája tehát az emberi létforma modern kérdését rejti magában. Nelli pusztítás
árán szabadítja ki magát az iszonyatát felkeltő létforma öleléséből, de pusztító iszonyát végül is ő maga szelídíti meg a minőség etikummal megemelt formájával.
Az Iszony tehát olyan regény, amelyik a történetben rejlő probléma kedvéért
íródott. Az intellektuális felfogást képviseli, mert ember és valóság átfogó problémájával foglalkozik. Németh az Ortega y Gasset tanulmányban beszél róla először,
hogy a XX. század művésze a valóságról alkotott „szemléletét", a „véleményét"
ábrázolja. A külföldi regényekről írt kritikáiban és esszéiben ugyancsak azt boncolja,
hogy a modern epika az „egyéniségen keresztül átszűrt", és az intellektuálisan értékelt valóságot ábrázolja, amelynek következtében „álcázott lírai tanulmány" válik
belőle.
Az induló Németh László figyelme tehát az emberi benső, az úgynevezett lélek,
a tudat, a szellem szubjektív világa felé fordult. Jóllehet nem ismerte Lukács György
tízes évekbeli elméletét, mégis úgy látta a regény szubjektivizálódó irányát, ahogy
azt a „baloldali etikájú" és „irracionalista ismereteiméletű" Lukács György korább
magyarázta. E szerint az úgynevezett modern regény az extenzív teljességét vesztett,
az „istentől elhagyott világ epopeiája". Mivel az ember objektíve nem tud megvalósulni, „befelé", önmagába fordultan próbál élni. Egyéniségének és lelki összetevőinek az elemzésébe, saját „önértékelésébe" merül. Azért idézi fel a létét jelképező
4

51

„kalandot", saját idegenné vált külvilági szereplését, hogy megfejtse énjét, és emléket állítson önmagának. „Egyszerre válik — magyarázza Lukács — saját élete költőjévé és az életnek mint megalkotott műnek a szemlélőjévé." Mivel a másik ember
szellemi tevékenységét introspektív módon nem lehet megfigyelni, a modern regény
a szerző szubjektumában lejátszódó jelenségekből táplálkozik. E miatt vált az ú j
regény, Lukács Györgyöt idézve: a „bensőség önértékének" formájává, a „problematikus individuum vándorútjává önmagához".
Az említettekből az is kitűnik, hogy Németh a szubjektivitással összefonódott
intellektuális szemlélet iránt érdeklődött. Azért t á r j a fel hősének lélektani-gondolati
világát, hogy rajta keresztül felidézze az elvont problémát. A probléma társadalmiszociális, lélektani-intellektuális, valamint életérzésbeli és lételméleti vonatkozású, s
bonyolult összefüggést mutat a jelképes értelmű történettel, amelynek a keretében
megjelenik.
Az Iszonynak tehát van egy valós képsorból összeállt konkrét története, egyszersmind ennek megfelelő elvont gondolatsora, ami a szerzői eszmét képviseli.
Maga a konkrét történet is többsíkú. Belső világa tartalmaz egy lélektani-mitológiai,
reális és irreális síkot, külső világa pedig reális ember- és társadalmi képet ad.
A legérzékletesebb realizmussal ábrázolt képsor minden eleme az elvont gondolat
egy-egy részletét hordja magában. Jean-Paul Sartre Camus Idegenének az elemzésekor éppen azt magyarázza, hogy korunkban a nagy regényírók „szívesebben folyamodtak a képi megelevenítéshez, mint az érveléshez, olyan gondolkodásra v a l l . . . ,
amely haszontalannak ítél mindennemű magyarázatot, s az érzékelhető látszat önmagáért történő bemutatására esküszik".
Míg a hagyományos regény leíró, magyarázó és bizonyító igényű, a két háború
közti modern nyugat-európai inkább problémafelvető vagy kérdező. Olyan problémákat vet fel, amelyekre nem lehet egyértelmű választ adni. Az ember „helyzetével", „lényegével", valamint a „létezés" általános kérdéseivel foglalkozik. Problémájának felvetésére a szerző példázatszerű történetet keres, hogy mindazt, „amit a
világról gondol, regényszerű keretben mondhassa el". Gondolatkörét jelképes értelmű, valós történeten keresztül sugallja és érzelmi síkon juttatja kifejezésre.
A történet elvont gondolatköre a hős szubjektív életérzésében tükröződik, amit
voltaképp a szerző saját közérzete és intellektuális érdeklődése táplál. A konkrét
hős és egyedi történetével ábrázolja, „felhasználja a valóságot... Csak éppen hozzátesz valamit, ami átszellemíti". Ez a f a j t a regénytípus utat nyit a parabolához
vezető allegorikus-metaforikus kifejezésnek, a modern lélektani szemléletnek és a
költői prózának.
Az érzelmi élet feltárásával a lélek többsíkúságát vagy többértelműségét, a logir
kailag összeegyeztethetetlennek látszó ellentmondások dosztojevszkiji antagonizmusát
ábrázolja. A modern lélektani kutatások hatására, a racionális tudattól bizonyos
tekintetben független lélekállapot kérdésével foglalkozik, amelynek kapcsán kozmikusnak és metafizikusnak feltűnő összefüggésekre is utal.
A hős szubjektív életérzésén keresztül az ember helyzetét, sorsát és időtlennek
látszó „örök" tulajdonságait keresi. Megválaszolatlan vagy méginkább megválaszolhatatlan kérdéseivel pedig a metafizikus érzetet kelti fel. Heidegger metafizika alatt
a létezőn túlhaladó kérdezést érti, hogy a létezőt megfoghatóvá tegyük és megértsük.
Ez a f a j t a problematikusság más, mint a tizenkilencedik századié volt, más, mert
elsősorban lételméleti vonatkozású.
Az ember helyzetével foglalkozó „lételméleti" vagy „tragikus" regény az 1920-as
évek táján tűnt fel az európai irodalomban. Tragikusnak azért .nevezik, m e r t az
ember lelki igényének és sorsának az összeegyeztethetetlenségéből fakadt tragikus
életérzés táplálja. A külvilágtól elidegenült és léte tragédiájára döbbent ember helyzetét tárja fel. A tartalmát vesztett és iszonyatot felidéző világrendben a kényszerű
cselekedet mögötti problémát, a lélek önmagávál vívott belső d r á m á j á t elemzi.
Az Iszony keletkezésével egy időben és magyar viszonylatban először Vatai
László 1941-ben megjelent tanulmánya foglalkozik a „szubjektív életérzésből" fakadt,
52

tragikus lételméleti regény és a vele kapcsolatos egzisztencializmus problémájával.
Gondolatmenetét arra építi fel, hogy: „A világ és ember harmóniája megtört, az
autonóm ember önálló emberi szférája még lehetőségében is meghalt, s most az
ember kétségbeesetten keresi magát és helyét a világban. Keresésének útja a szubjektív életérzés." A kortárs európai irodalmár-filozófusokhoz hasonlóan, ő is Dosztojevszkijen keresztül jut el a szubjektív életérzést kifejező művészet, a korai
egzisztencializmus által felvetett lételméleti és költői problémákhoz.
Vatai szerint a modern ember a világ és léte értelmét már önmagában keresi.
Az „Én és az értelem szimbiózisának" igényével akarja megismerni helyzetét és
emberi mivoltát egy olyan világrendben, amelyben „kozmosszá vált az én, s teremtővé az értelem". A szubjektív életérzés „tragikus" karakterű, mert a modern embernek abból az alapvető létfeszültségéből táplálkozik, hogy „eltűnő élete rámutat
a lét egészének értelmére" is.
Voltaképp ugyanazt a gondolatot követi, mint A. Camus Sziszifusz mítoszának
allegóriájával. Az önmaga istenévé vált ember már okosabb, egyszersmind tragikusabb a meghalt isteneknél, mert rádöbbent lényének és létének a kérdéses voltára.
Ez pedig az emberi lét és filozofálás ú j formáját, valamint a metafizika feltámadását eredményezi. Kierkegaard és Heidegger nyomán megszületett az „existenciális
gondolkodás", Dosztojevszkijjel pedig a filozofikus egzisztenciális „költészet", amelyen belül maga a filozófia is költői eredetű.
A tragikus életérzés tehát F. M. Dosztojevszkijjel kezdődött. A „metafizikus"
vagy lételméleti „tragikus" regénytípust ő vezette be a XX. századi európai kultúrába. A francia irodalomban először a Németh László által is elemzett A. Gide művészetére hatott, és a húszas években rányomta bélyegét a J. Green-, G. Bernanosés F. Mauriac-féle regényvonulatra is. A lételméleti vonatkozású tragikus regényt
képviselte ez idő tájt a közép-európai F. Kafka. A harmincas, negyvenes évek f o r dulóján pedig Nietzschéhez, Dosztojevszkijhez és Kafkához visszanyúlva jelentkeztek
vele az egzisztencialisták.
Gide, Green és Mauriac a lélek mélyrétegeinek és az ösztönéletnek a megközelítését tűzte ki céljául. Hőseik lelkét sejtelmes erők irányítják. Kegyelem és bűn
közt vergődve, megmagyarázhatatlan lelki nyomásra rohannak a vesztükbe. Green
hősnője, Adrienne Mesurat például balul végződő akaratának egyszeri fellobbanásával, gyilkosság árán szabadul ki az apja által teremtett börtönből. Az ösztöneiben
rejlő sötét erők azonban újabb börtönbe taszítják.
Az Iszony szemszögéből nézve ebből a vonulatból F. Mauriac Thérése Desqueyroux (1927) című regényét érdekes megemlítenünk. Az Iszony francia megjelenéskor
a kritika Mauriac művéhez hasonlította Németh regényét. Mauriac a délfrancia
Gironde-i patrícius családok külszín mögötti lelkivilágát tárja fel. A gyilkos tett
mögött húzódó bűnös vagy bűntelen emberi lélekkel, a bűn és a bűnhődés problémájával foglalkozik ő is. Thérése-t mint fiatal leányt fojtogatja a család, a nevelés,
a hagyomány börtöne, de házasságával még ridegebb börtönbe kerül. Lényének megmagyarázhatatlan erői hideg ésszel és szabad akarattal elkövetett férjgyilkosságba
kergetik. Avval a bizonyos „szabad akarattal" és misztikus választással követi el
tettét, mint a Bűn és bűnhődés Raszkolnyikovja. Mauriac műve azonban nemcsak
egy méregkeverőnő története, hanem éppúgy, mint Németh Iszonya, a létezés szimbóluma is.
A szabad akarat és a szabad választás problémájával foglalkozik, amit később
J. P. Sartre és A. Camus Dosztojevszkij nyomán, az egzisztencialista regény egyik
fő témájaként jelöl meg. Sartre szerint a regényíró szabadsága abban rejlik, hogy
belopózik a hősébe és éppúgy, mint Dosztojevszkij, rajta keresztül mutatja meg
önmagát, az általa képviselt eszmét és az életet. Problémáját hősének az érzésein
meg tudatos vagy előre nem látható tettein keresztül vizsgálja.
Németh László a Camus Pestisével és a Sartre-féle egzisztencializmussal foglalkozó 1947—1948-as jegyzeteiben beszél az irányzat regényformájáról és filozófiájáról
is. Camus Pestisének az allegóriáját boncolja, alakjait „egy intellektuális tipológia
53

bőrrel bevont vázainak" tekinti, és írói szemszögből a regény realista részleteit t a r t j a
jónak. „L'existentialisme est un humanisme" kapcsán pedig Sartre „etikus" voltát
és morált választó „szubjektív erkölcsét" értékeli bizonyos fenntartásokkal.
Közismert J. P. Sartre-nak az a meghatározása, hogy az „ember morált választva
alkotja meg ö n m a g á t . . . és nem lehet meg anélkül, hogy morált ne választana".
Németh említett tanulmányában éppen az egzisztencializmus ilyen irányú individualista erkölcstana ellen foglal állást. Veszélyesnek t a r t j a azt az erkölcsi felfogást,
amelyik egyénileg teremt szabályokat, mert: „egy tökéletlen egzisztencialista könynyen leliet igazolt bűnözővé".
Ebből következően az egzisztencializmus szabad választástanát m á r erősen bírálja, „tett-mániáját" pedig elítéli. A tanulmány utolsó része, hogy: „a legnagyobb
tett — lenni és nem szorulni tettre", az Iszony befejezése által sugallt gondolatra,
valamint saját vásárhelyi magányára utal. Kárász Nelli ugyanis a cenci magány
látszólagos „tett nélküliségében" és „organikusan növő" életében találja meg önmagát.
Az Iszony szubjektív életérzése és belőle következő gondolatvilága mégis erősen
emlékeztet a korabeli lételméleti és tragikus regényre. A húszas évek Gide-del megindult vonulatával abban mutat rokonságot, hogy a tett mögött húzódó lélek többértelműségével, bűnös és bűntelen voltával, a szellem racionális és irracionális rétegeivel foglalkozik. Éppúgy, mint Gide és Mauriac, a külszín mögötti „örök emberi"
lényeget keresi. Csak míg a nyugat-európaiak; Gide, Saint Exupéry, Malraux m a j d
Camus gyakran már az Európán kívüli és a fehér civilizációtól távoli, kalandos
cselekményen keresztül tudnak eljutni az emberhez, addig Németh László az ember
helyzetét megvilágító problémát a kelet-európai magyar lélekben és létben m u tatja fel.
A harmincas, negyvenes évek egzisztencialista vonulatára az iszonnyá f a j u l t létidegenség problémájával, valamint az objektív „tényekhez" ragaszkodó, reális formájával emlékeztet. F. Kafka még sejtelmes és misztikus módon juttatta kifejezésre
az elidegenedést, J. P. Sartre, A. Camus stb. m á r a valóság közegében, realista
eszközökkel ábrázolja.
J. P. Sartre az 1938-ban született „Az undor'-ában (La Nausée) az elidegenedés
Németh Iszonyához hasonló természetrajzát adja. Antoin Roquentin világtól való
„émelyítő undora — és — iszonyata" az emberi „komédiát" megtestesítő Bouville
városka kispolgári környezetében fejlődik ki, ahogy Kárász Nellié a kelet-európai
félfeudalizmus viszonyai közt. Roquentin undorhoz vezető élmény- és érzésvilága az
elidegenülés illusztrációja és olyan metafora, amely az egzisztencialista filozófia
alapját képezi. Érzéseinek iszonyba torkollását első személyben írott „naplójában"
rögzíti, a pannóniai Kárász Nelli meg a visszaemlékező „füzeteiben". Mindketten az
elidegenülés hasonló kálváriáját járják végig. Az előbbi undorító „kocsonyás, nyúlós"
rémnek látja magát és a világot, az utóbbi pedig a férjétől iszonyodik úgy, mint a
„nyálas, zsíros kocsonyától". Mindketten ragaszkodnak a valóság konkrét „tényeihez", mert ebbe kapaszkodva próbálnak védekezni a létezésüket elárasztó iszonyat
ellen. A fojtogató undorból Roquentin a kapott ragtime-dallam képviselte művészet
révén próbál kitörni. Kárász Nelli pedig a természet erejével gyógyítja magát, és az
iszonyatot a humánum meg az erkölcs örök értékeiből táplálkozó életfilozófiával
oldja fel.
Az Iszony az idegenné vált lét „börtön és pokol" voltára figyelmeztet, mint
J. P. Sartre 1944-es „Zárt tárgyalás"-a (Huis clos), amelyben ugyancsak a másik
ember létezése jelenti a „poklot". Az idegenséget alkati adottságokkal hozza összefüggésbe, mint Camus a közönyös idegen esetében. (L'Etranger) Az 1942-es Idegen
(magyarul: Közlöny) algériai hivatalnok hőse, Meursalt ugyanis alkati s társadalmi
érdektelenségéből következően, remény és illúzió nélkül vegetál az életben. Abszurd
létét kifejezve, percnyi indulat hatására, abszurd módon gyilkol is. Németh László
a róla írt 1958-as jegyzetében tiltakozik ellene, hogy az Iszonnyal hozzák összefüggésbe. Meursalt közönyösségét ugyanis nem „elemezendő lélekállapotnak" tartja,
54

mint inkább „ítéletnek" a világ dolgai felett. Végül mégis az Iszonyra utaló következtetésre jut vele kapcsolatban. Camus hőse is „természetből jött ember", és ennek
az alkatnak a „keserves ember és társadalomismerete" szól a regényből. Mint természeti ember válik idegenné a „világgal, az emberekkel, valamint önmagával szemben". Ebből következően jut el a világ abszurditását felismerő és vállaló létértelmezésig.
*

Németh László az Iszonnyal megteremtette a modern lételméleti vagy tragikus
regény világirodalmi szintű, magyar változatát. Az Iszony tragikus szemléleténél és
elidegenülési problémájánál fogva hasonlít a nyugat-európai vonulathoz, de lételméleti vonatkozásban mégis különbözik tőle. A lét abszurditását bizonyító egzisztencialista művektől eltérően ugyanis, épp az abszurditást kikapcsoló és az elidegenülés tragikumát feloldó, erkölcsi vonatkozású életfilozófia hirdetését tűzi ki céljául.
A világidegenség problémáját jellegzetesen magyar, egyszersmind az általános
emberit képviselő lélekállapotban és környezetben ábrázolja. Kárász Nelli konkrét
egyedi személy és az örök emberi természet megtestesítője. Házassága olyan valós
történet, amelyik magában hordja az emberi létezés bizonyos problémáját is. A regény elvont gondolata és reális életanyaga nem válik el egymástól, hanem egymást
erősítve jelenik meg.
Ha el akarjuk helyezni a XX. századi magyar próza történetében, akkor a Móricz—Kosztolányi-féle vonulat továbbfejlődéseként értékelhetjük. Tematikailag és
formailag egyaránt ebbe a vonulatba tartozik, ennek egy újabb, a gondolati regény
irányába lépő formáját képviseli. Móricz a külső valóságot ábrázolja, Kosztolányi
pedig a belső lelki életet vetíti a külső valóság síkjára. Németh úgy viszi tovább
kettejük regényszemléletét az Iszonyban, hogy hősének nemcsak a tudatos gondolkodási folyamatát ábrázolja, hanem a modern regény és lélektan eszközeivel a
tudatalatti érzésvilágot is rögzíti. A lélekállapot, egyszersmind az intellektus mozgásában idézi meg az elvont lélektani és lételméleti problémát. Az önmitizálás és lirizálás tekintetében pedig a próza területén Krúdyt tarthatjuk elődjének. Németh
László azonban a „lélekállapot és szellemi problematika" összefonódásából megteremtette a lélektani vonatkozású gondolati regény realista módszerű formáját.
Végső soron Németh az Iszonyban saját lényének, létérzésének és gondolatkörének olyan problémáját rejti, ami alapvetően járul hozzá a minőségeszményre épült
életfilozófia kibontakozásához. A regény szerzőjének két korszakát köti össze úgy,
hogy a minőségeszme etikummal megemelt formája felé mutat. Ebben az összefüggésben az író önértékelő szubjektív epikája a lételméleti vonatkozású magyar
gondolati regény megszületését szolgálja.
Az Iszony olyan parabola, amely a XX. századi ember tragikus problémáját
rejti, és a Németh László-i gyógyulás kelet-európai formáját kínálja.

55

CS. VARGA

ISTVÁN

Az asszonyi sors két regénye
A N N A KARENINA ÉS I S Z O N Y

Nem tűnhet merész analógiának rokonságot felfedezni az Anna Karenina és az
Iszony között. A két regényt rokonító legfőbb ismérv: a felelősségteljes m e g n y i l a t kozás élet és művészet, a személyes és a közösségi lét kérdéseiben. Joggal nevezte
Grezsa Ferenc az Iszonyt magyar Anna Kareninának.
Mindkét regény a kor e m berének gondjaival egyetemes igénnyel szembenéző író művészi önkifejezése, r e génybe oltott létértelmező kísérlete (Fülöp László). Mindkét m ű az asszonyi sors
regénye, de a család, a házasság válságában tágabb társadalmi válságot is érzékeltet. Párhuzamos elemzésünk nem térhet ki részletes hatáskutatásra, bár kétségtelen, hogy Tolsztoj regénye nélkül más lett volna az Iszony. De az is v i t a t h a t a t l a n ,
hogy Németh elsősorban nem világirodalmi példákból, h a n e m s a j á t h a j l a m a i t követve önmagából és a magyar valóságból merítette művének legfőbb sugallatait.
Tanulmányunkban abból a nagy és szerteágazó feladatkörből vállaltunk r é s z f e l a d a tot, amely az Iszony és a világirodalom kapcsolatát jelenti. A magyar széppróza
világirodalmi jelentőségű remekművét, az Anna Karenina mellé állítva, é r t é k f e l t á r ó
módszerrel elemezzük. Meggyőződésünk, hogy az Iszonyt be kell iktatni a világirodalom fényes nevekkel és címekkel jelölhető nagy asszonyregényeinek a sorába.
REGÉNYFORMA ÉS KOMPOZÍCIÓ
Tolsztoj Puskin prózájából merítette művének alapgondolatát, a puskini példa
indíttatására és ihletében fogott hozzá az Anna Karenina megírásához. „Ez a r e gény — az első valódi regény é l e t e m b e n . . . hála az isteni P u s k i n n a k " — í r j a
Tolsztoj. Az Anyegin távoli élménye és problémaköre mellett A vendégek
a nyaralóba készülnek
című töredékben találjuk meg az ősforrást: a m ű h ő s n ő j e egy
gyönyörű fiatalasszony, aki meg meri szegni az arisztokrata társadalom szabályait.
Tolsztoj írósága a p j á n a k nevezi Puskint, aki nemcsak Gogolt látta el r e g é n y - és
drámatémával. „Tellérkijelölő" képességével a modern orosz irodalom növéstervét
alapjaiban megvalósította, és feladatkijelölő örökségéből Tolsztojnak is j u t t a t o t t .
A puskini előzményhez személyes indító élményként kapcsolódik a legerőteljesebb: egy Anna Sztyepanova nevű asszony a vonat elé vetette m a g á t n e m messze
Jasznaja Poljanától. Tolsztoj egy újsághírből szerzett tudomást a vasúti szerencsétlenségről, maga is látta a felboncolt holttestet. A regény tragikus eseménytörténete
és nőalakja ebből a két alapmotívumból nőtt ki. Négy év megfeszített írói m u n k á jával készült el a regény végső változata. A világirodalmi példák sem hiányoztak
Tolsztoj ismereteiből, a rivalizáló szándék is élt benne. Sajátosan öntörvényű és
eredeti mű jött létre írói műhelyében: az orosz és a világirodalomban a nőkérdés
problémakörében minőségileg teremtett újat. A n n a k igazolására, hogy a n ő k é r d é s
milyen mélységdimenziókat r e j t magában, és a személyes és társadalmi sors milyen
sokrétű ábrázolására alkalmasak az asszonyregények, elegendő a Bovarynéra,
A kaméliás hölgyre, az E f f i Briestre, az Egy asszony életére, az Isten háta mögött re
utalni. Ebbe a sorba illeszkedik az Anna Karenina és az Iszony. A család, a n ő kérdés Tolsztojnál elválaszthatatlan a társadalom egészétől, a társadalmi viszonyoktól. A nősorsban jellegzetes társadalmi körkép t á r u l fel. Tolsztoj a boldogtalanság
okait kutatva vallja: „A boldog családok kívül állnak a történelmen."
Anna és Dolly házasságával véletlen család jött létre a b b a n az értelemben,
ahogy ezt Dosztojevszkij megnevezi A kamaszban: felfogások, életelvek, n e m z e d é kek ütközőpontja, szembesülési terepe a család, amelyben nincs összekötő erő és
56

külön életet élnek a szülők és a gyerekek. Az orosz véletlen család irányszabó őse
a puskini Tatyjána szomorú, de nem tragikus házassága révén jött létre. Tolsztoj
regényében azonban már nem érvényesül a tatyjánai hűségvallomás: „De másnak
szánt a sors oda, s hűtlen nem leszek soha." Tolsztoj könyörtelen igazságérzettel
és tisztánlátással gondolta végig Tatyjána ballépésének következményeit, korjellemző tanulságait. Nemcsak Anna, de Dolly házassága és személyes sorsa is a
korban gyökeredző nősors szomorú tükörképe. Dolly kilenc év alatt öt élő és két
halott gyereknek a szülője, elveszítette nőiségét, vonzerejét. Férje már rég nem
szereti, mégis csak hibásnak, de nem vétkesnek érzi magát a feleségéhez fűződő
szerelemnélküli viszonyban. A gyerekek elszakíthatatlanul kötik Dollyt férjéhez.
A „féltékenység kipróbált szenvedélyétől" is fél, de még jobban az esetleges válás
utáni személyes sorstól. Dolly nem tudja és nem meri levonni sorsának, léthelyzetének következményeit. A család anyagilag sem bírná ki a válás költségeit. A kibékülés, a beletörődés látszik az egyetlen ésszerű megoldásnak. A 11-szer átdolgozott, eredetileg kisregénynek tervezett Anna Kareninába.11 Tolsztoj az önmagát elveszejtő asszonyt akarta ábrázolni: a boldogságra törekvő asszonyi vágyat, amelyet
az álszent nagyvilági élet előítéletei tesznek lehetetlenné. Anna Karenina végigjárja
azt az utat, amelyen Tatyjána nem mert elindulni, amelyet Dolly nem tud vállalni.
Tolsztoj konvergens regényformát (Török Endre) teremtett, amelyben a lelki
történések, tudatfolyamatok egy végtelenben kijelölt bizonyossághoz képest végesek.
Az egyéni életben a halál ez a távoli bizonyosság. A konvergencia regényformájában az író a történést, a szituációkat, sorsokat szabályos ritmusban, az alacsonyabb
összetartozásoktól az eltávolodásokon át magasabb összetartozásokhoz, egy közös
cél és végső érték felé irányítja. Török Endre állapítja meg: a Háború és béke
a történelmi folyamat, a találkozások regénye, amelynek eposzi egyensúlya a dolgok sajátosságából ered. Az Anna Karenina sorsfolyamat, látszattalálkozások regénye, az ártatlanság — Anna a személyes, Levin a társadalmi ártatlanság — elvesztésének műve. Benne drámai egyensúly feszül, amelyet emberi erőfeszítések hoznak
létre és tartanak fenn, és az emberi belátás próbál kialakítani. A Feltámadás a
tudatfolyamat hangsúlyával formált mű: a drámai találkozások, a bűnösség beismerésének és helyrehozásának kísérlete, a megbocsátás és megváltás, a végső belátás
és kiengesztelődés regénye.
Németh Móricz kérésére és biztatására fogott hozzá az iszony írásához. Az atyai
jóbarátot lángészként tisztelte, az egész népi' írói mozgalom természetes apjának
tartotta. A Kelet Népé ben folytatásokban közli a regénynek mintegy harmadát,
majd Vásárhelyen fejezi be, írja meg a fennmaradó kétharmad részt. Kompozíciója
a négy év során alig változott, sorsérzése heroizmust sugallóan tragikus marad.
Németh regényíróként az Iszonnyal ér csúcsra. A közelébe jut mindannak, amit a
Regényírás közben vallomása bizonyít: egy népet leginkább reprezentáló m ű f a j a
regény. Az Iszony az utópisztikus egyensúlyt mutató Emberi színjátékhoz
és a lét
drámaiságát és sorsszerűségét kifejező Gyász hoz hasonlóan szűkülő sorsregény, kivételes jelentőségű lélekrponográfia — a lényegi és jellegadó eltérések ellenére is
mélyen rokonítható az Anna Kareninával. Az okra és okozatra rákérdező regények
középpontjában az életnek célt és értelmet adó létkérdések perszonifikáltan jelennek meg. Tolsztoj műveiben is az eszmei összeköttetés biztosítja a kontinuitást:
Levin patriarchális eszméi a Háború és békére mutatnak vissza, egyben átmenetet
jelentenek a feudális világból a krízistudat kibontakozásához a kiútkeresés regényében. Németh hősnője, az élektrai típusú Kurátor Zsófi görög szépségét, lélekkeménységét őrizve mutat előre Égető Eszter édenalapító kísérletéhez, a némethi
világértelmezés, a belátás, kiengesztelődés regényéig, az irgalomtan evilági megvalósításának hősnőjéig: az Irgalom Kertész Ágneséig. Tolsztoj és Németh nem
annyira a tehetségükben, hanem a moralista valóságszemléletben rokonítható, és
abban, amit Németh így fogalmaz: „Az író, főként a realista író: csak félig a tehetsége, félig az a nyersanyag, amelyre rászületik."
Az Iszony a magyar véletlen családról, a nősorsban tükröződő, kapitalizmusba
átnövő falu világáról az alkat mélyére hatoló, a klasszikus lélektanra építő (Ve57

kérdi László) lélekábrázolássai mond el emberileg és társadalmilag jelentős dolgokat. A pszichológiai ábrázolás hibátlan remekműve az ember ősi helyzetképét, a
mitológiai, lélektani és társadalmi síkot lenyűgöző művészi hitellel tudja egybeolvasztani. A 20. századi ember lélektani tudásának teljes fegyverzetében teremti meg hősnőjének kivételes jellemét. Sőtér István állapítja meg: Németh nem
a balzaci—stendhali és tolsztoji dialektikus regénymenetet követi az
Iszonyban.
hanem a cervantesit, és nyelve mögött Berzsenyi áll. Egy férfi és egy nő házastársi
kapcsolatában pedig két osztály viszonya is elfér, a tudati és lélektani viszonyhálózatban a társadalmi kép is kirajzolódik. A dzsentri és a feltörekvő módos
parasztság is találkozik Kárász Nelli és Takaró Sanyi házasságában. Az osztályviszonyok az alkati, jellembeli és lélektani feltételeken keresztül hatnak, válnak
sorsmeghatározóvá: „Az iszonysikoly legmélyebb rezgései mégiscsak társadalmi
eredetűek" (Sőtér István). Az Iszonyban azonban mégsem a társadalomkép, hanem
a kivételes szépírói tömörséggel, riasztó merészséggel felvetett létprobléma és gondolati megoldása, a lélektani mélység adja a legfőbb értéket. A pszichológiai igazság a létigazság egyetemes érvényét sugároztatja a regényben, az intimszféra mikrokozmoszában közösségi korkérdések feszülnek. A némethi regénytipológia szerint az Iszony „tudatregény", a joyce-i, prousti tudatfolyamregény túlzásaitól mentes némethi regénymonódia legteljesebb mintapéldája. Ez az egy alakra komponált
lélekmonográfia megmutatta a magyar szépprózában, a lélektani regény felnőtt
műfajában Németh legjobb lehetőségeit, a magyar regény ontológiai nagykorúságát.
Az Anna Kareninában két vezérmotívum, két főszál fonódik össze bonyolult
témafejlődésben. Anna és Vronszkij transzfiguratív ellenpólusa Kitty és Levin
alakkettőse. A két fő párhuzam az események logikáján alapszik, azért észrevétlenek köztük a kapcsolódási pontok. A kompozíciónak ezt a sajátosságát Tolsztoj
is kiemeli: „Én éppen az architektúrájára vagyok büszke — a boltíveket úgy vezettem, hogy észre sem lehet venni, hol zárulnak. Ez volt a legfőbb igyekezetem.
A szerkezet egysége nem a mesén és nem a szereplők viszonyán (ismeretségén)
alapul, hanem a benső megfeleléseiken..." A regény minden egyes része szerves
összefüggésben van a műegésszel. Az alaphangulatot meghatározó vasúti szerencsétlenség mint tragikus intonáció cseng össze a tudatos komponálás révén a fináléval.
Az okszerűség, a gondolati megokolás a szükségszerűvé váló véletlen szerepéről az
Iszonyhoz hasonlóan végighúzódik az Anna Karenina kompozícióján. Ezért olyan
fontos a regény prológusa kompozicionális szempontból is. A nyitány mintegy az
eposzregény funkcióit sűríti magába (Hajnády Zoltán), miközben előlegezi és elmélyíti a bibliai mottó sugallatát: „Enyém a bosszúállás, és én megfizetek." Az invokációt helyettesítve végzi el az író a témakijelölést: „A boldog családok mind
hasonlóak egymáshoz, minden boldogtalan család a maga módján az. Az Oblonszkij
házban minden összekavarodott."
Az alapvetően két emberpárra épített regényben Anna és Vronszkij az élet
főszereplői ugyan, de nem egyedüli főszereplői a regénynek, mert az író és hősei
közt a létértelmezés és életeszmény szempontjából jelentős interferencia van.
Az Anna Kareninát irodalmi értelemben tartjuk polifon regénynek, amelyben a
főszólamok hordozzák az író álláspontját, sugallatait. A szólamok az olvasó tudatában szintetizálódnak és együttesen képviselik az írói gondolkodás mélyebb, művészien hitelesített és perszonifikáltan megjelenített dialektikáját. A zenei polifóniában a különálló szólamok megtartják önállóságukat, és így fonódnak össze egy, a
homofóniánál magasabb rendű egységbe. A regény és a zene polifóniája azonban
sokban eltér, túlságosan is különbözik egymástól. A polifónia és ellenpont éppen
azért szóhasználatunkban csupán érzékletes analógia. (Bahtyin is csak érzékletes
metaforának tartja a „polifonikus regény" elnevezést.) A polifonikus zenei m ű két
vezérmotívuma egy időben bontakozik ki, szólal meg, míg az író csak egymásutániságukban tudja az egyidejű motívumokat leírni, ábrázolni. Tehát polifónián
két ellentpontozott szólam egyesítését értjük, de nem egyidejű zenei polifóniát,
melyet a hallgató analizál, hanem irodalmi aszinkron polifóniát, amelyet az olvasó
58

tudatában, képzeletében szinkronizál (Szőke György). Az alakpárhuzamokban a
szereplők Tolsztojnál végtelenül sok szállal kötődnek egymáshoz. A regényben
az ellentétes sorsok párhuzamosságában jön létre az arányosság, a viszonyítások
révén az egyensúlyi helyzet. A boldog házasság háttérként ellenpontozza, hangsúlyosan kiemeli a boldogtalan házasság tragikumát. A párhuzamokban is érződik,
hogy Anna sorsa egyediségében is sok tipikus vonást r e j t magában. (Az Anna
Karenina kompozícióját követi Móricz Erdély trilógiája az alakpárhuzamok ívelésében, a boltozatvető szerkesztési elvben. Anna és Vronszkij a zenitről indul, mint
Báthori; Kitty és Levin a mélypontról, mint Bethlen. Kitty és Levin nem jut olyan
magasra, mint amilyen mélyre Anna és Vronszkij zuhan, ahogy Bethlen is csak
megközelíti Báthori álmainak, terveinek magasát, az édeni vágy földi visszfényében.)
Az Iszonyban f é r j és feleség a d j a az ellenpontozott alakpárhuzamot, egyben a
regénystruktúrát meghatározó kompozicionális elvet. A drámai tömörség a formában és a kompozícióban is jobban érződik. Mindkét regény csak látszatra statikus,
szereplőik nem történelemformáló, hanem inkább környezetükkel ütköző hősök.
Az Iszonyban csak felbukkan, aztán elhalványul Takaró Imrének és feleségének
a története, amely így nem válik ellenpontozó párhuzammá. Nelli ellenpontját
Takaró Sanyi képviseli. Az ellenpont személyek, dolgok, jelenségek kapcsolatában
az összefüggések mellett (és néha helyett) az ellentéteket hangsúlyosan emeli ki.
Ebben a jelentésváltozatban az ellenpont
távolabb esik a szó zenei értelmétől,
hangsúlyosabb benne az előtag („ellen") alapjelentése: ellentétfokozatokat jelöl,
szembeállítást is kifejez, kontrasztot is magában foglal. Az Iszonyban ilyen értelemben érvényesül a művészi ellenpontozás. Az Anna Karenina és az Iszony is a
felülbírálat könyve, amint a Feltámadás és az Irgalom, a végkövetkeztetéseké. Anna
Karenina és Vronszkij regénye szűkülő, Kittyé és Leviné pedig táguló, perspektivikus. Tolsztojnál kissé erkölcsrajzi befejezést kap a regény.
Amint az Anna Karenina halálát elbeszélő VII. rész u t á n van még egy nyolcadik, a zárórész, éppúgy Takaró Sanyi halála u t á n következik még A történet vége
az Iszonyban. Mindkét m ű r e érvényes Ady igaza: „Élet és Halál együtt mérendők."
A létezés dialektikáját mindkét regényben a műegész fejezi ki, és nem önmagában
a finálé.
Az Iszony fordulópont és egyben páratlan kiteljesedés a regényíró Németh
pályáján. Az Emberi színjáték legendába emelkedő hőse, a Gyász szoborrá merevedő hősnője u t á n Kárász Nelli házasságszenvedése személyes és egyben egyetemes
érvényű tapasztalattal zárul. A monolit szervességű regény távlatot nyit eszmei és
írói szempontból is. Tolsztoj és Németh művében is az élet dialektikája és logikája
érvényesül. Anna házassága tézis, Vronszkij iránti szerelme erre következő antitézis, amely elvezet a tragikus öngyilkossághoz, mint negatív szintézishez
és egyben Kitty és Levin alakkettősének sorsában a pozitív szintézis lehetőségét előlegezi.
A szerelmi kapcsolat nem tagadásra érkező igen Kitty és Levin házasságában, az
eszményt megvalósító családban testesül meg. Tolsztojnál erőteljesen érződik az
Anna iránti rokonszenv, bár a Kitty és Levin alakpár képviseli az író eszményeit.
Németh nagy vívmánya az ábrázolásban, elbeszélésben, hogy bármennyire is jellegadóan némethi ismérv megtestesítője Kárász Nelli, mégsem érződik elfogultság
az én-regény narrátori pozíciójában, annak ellenére, hogy az Iszony vitathatatlanul
Kárász Nelli regénye. Németh lélekmonográfiái a novellakomponálással tartanak
közeli rokonságot, abból a szempontból, amit Csehov így fogalmazott meg: „ . . . a
hősök és félhősök tömegéből csak egyetlenegy személyt ragadok ki — a f é r j e t vagy
a feleséget —, ezt a személyt domborítom ki és ezt rajzolom meg, és olyan mennyboltféle kerekedik ki belőle: egy nagy hold és körülötte az apró csillagok tömege."
ANNA KARENINA ÉS KÁRÁSZ NELLI
Anna az emberi tisztesség és szépség élő jelképe. Külső szépségét belső okosság,
magatartásban és cselekedetekben megnyilatkozó jellemegyenesség fokozza. Finom
ösztönű és érzékű, tapintatos, bájosan gyengéd, nőiesen sugárzó és fennkölt alakjá59

ból lenyűgöző lelkierő árad. Született társasági nő, természetes eleganciával ízléses,
választékos. Tud bálkirálynő lenni és csendben visszahúzódni. Alaptermészete vidám, derűs, testben-lélekben eleven. Kitty szavai szerint: „Valami különös, démoni
báj van benne." Körülötte az élet szürke, hétköznapi figurái hemzsegnek. Anna
alakjának bizonyos értelemben a Háború és béke Natasája az előképe. Natasa
Rosztova vonzó, a szerelem illata árad körülötte, sokan szeretik, ő is többeket szeret; egyenes jellemű, gyermekien őszinte, de érzelmeinek rabja, a katathym, vagyis
az érzelmi alapozású gondolkodás és viszonyulás mintapéldája.
Amint a bálon a vetélytársak, úgy halványulnak el Anna körül az orosz és a
világirodalom nőalakjai. Ez a ragyogó nő következetesen j á r j a végig a maga ú t j á t :
a szerelemben zenitre ívelő pályán üstökösként száguld végig. Öntörvénye vezérli,
belső meggyőződését nem cseréli fel külső illemszabályra. Szerelemre, egyénisége
érvényesítésére, teljes életre, boldogságra vágyik. Erős, elszánt asszony, aki nem engedi magát az arisztokrácia szabályaival gúzsba kötni. Egyszer bizonyult gyengének,
amikor a kor szokásjogát követve beleegyezett egy rossz házasságba, amelyet képtelen volt szíve melegével boldoggá tenni. Házassága tragikus tévedés, „észházasság" társadalmi érdekből, amelynek nem aktív létrehozója a választás és döntés
szempontjából, de következményeinek legfőbb szenvedője. A tragikus vétség abban
van, hogy házasságot vállalt az összetartó szerelmi érzés nélkül. Nem ismerte meg
a személyiséget alakító, naggyá tevő szerelmet a házasságban sem. Tolsztoj az Anna
Kareninában a monogám család létezését és felbomlásában is ható érvényességét
kísérli meg bebizonyítani. Csak a rokonszenve, de nem erkölcsi meggyőződése és
eszményképe állítja az írót a címadó hősnő mellé. Anna jóságában és tisztaságában,
őszinte szerelmében a puskini Tatyjána üzen. Az ellentétek dialektikája érvényesül,
amikor Anna elsimítja Oblonszkijék családi konfliktusát, de a békéltetőből és
rendteremtőből béketörő, rendbontó, lázadó és házasságtörő asszony lesz. Anna a
valláserkölcs és szokásjog ellenére vállalja a kitörést a házasságszenvedés poklából.
A csak madártávlatból és a társasági értékelés szerint sikeres házasságnak az átértékelése a Vronszkijjal való találkozás után tudatosodik és elmélyül. Anna belső
értékszemlélete átrendeződik. Ennek első pregnáns megnyilvánulása a f é r j e n észlelt
külső „változások" nyitánya, a sokáig észrevétlen, de aztán szembeszökően feltűnő
elálló fülek.
Az arisztokrácia világában a társasági szereptudat minősíti az embert. Anna
férjének ítélete is a társaságétól függ. Feleségének a Vronszkijhoz fűződő kapcsolatát is hivatalnok módra értelmezi: abból a szempontból, hogy a feleség miatti
megszólás, szóbeszéd megingathatja eddigi létalapját, a hivatali karriert. Éber
bürokrataként megy elébe a társasági vádaknak. A „felmerült körülményt okvetlenül átgondolja". A csak hivatalnoknak okos és tapintatos Karenin a feleségével
szemben érzéketlen „minisztériális masina". Azért beszél Annával, mert óvni a k a r j a
a megfontolatlanságtól és az indiszkréciótól. Tudatja vele, hogy a figyelem ráirányult. Tagadja, hogy féltékeny lenne, mert tudja, hogy a féltékenység lealacsonyító,
ezért nem vállalhatja. Nem a tények, hanem mások véleményei formálják ítéletét.
Az érzéseket a lelkiismeret dolgának tudja, a házasságot isteni köteléknek, amelyet
csak bűn téphet szét, de ember fel nem bonthat. Anna nem tűr megoldatlan problémát személyes életében. Leszámol férjével: „Nem ismerem, nem is gondolok rá.
Nincs."
A feltámadó szerelmi szenvedély mindent elsöpör. A mechanikusan karrierközpontú Kareninnel szöges ellentétben finom, érzékeny lélekkel érvényesíti a nőiség, az egyéniség kiteljesedésének jogát a szerelemre is. A pétervári társaság kedveli Annát, és kedvezően fogadja Vronszkijt. Elnézi, hogy Anna a társasági kereteken belül szeretőt tartson. Az elnézés záloga a szabályok, az illemhatárok betartása.
Anna drámai jellem, nem tud kompromisszumokat kötni és elfogadni, nem tűr lealacsonyító alkut. Vétke a kihívás az arisztokrácia ellen: nyíltan vállalja a házasságon kívüli szerelmet. A szív, az egyéniség jogait érvényesíti és szegezi szembe
a társasági élet merev, kiüresedett normáival. A társaság figyelmeztetése elhang60

zik: „illetlenné kezd válni a dolog". Anna ellen fordul a közhangulat, amikor az
óvó intelemnek nincs foganatja.
Tolsztoj részben megőrizte és kiteljesítette — a módosítások ellenére is — regényének egyik korábbi változatát, amelyben Anna még Tatyjána, Vronszkij pedig
Balasov. Tatyjana az „íztelen társaság sója", ezért fogadja be az arisztokrácia,
holott nem magas származású. De amikor túl hosszú beszélgetésbe elegyedik Balasovval, akkor az „illetlenség" miatt többé egyetlen meghívást sem kap a „nagyvilági bálokra, estélyekre". Anna a benne érlelődő új, tisztább és emberibb morál
érvényesítési kísérlete miatt bukásra van ítélve. Közte és férje közt folyton nő,
tudatosodik és mélyül az elidegenedés. Anna a szabadító, személyiséget kiteljesítő
szerelmet véli megtalálni Vronszkijban. A későn feltámadó szerelem azonban szabadulás helyett leküzdhetetlen erőkkel való viaskodást hoz, kiteljesedés helyett
életpótlékot. Anna létformájának társadalmi konvenciói beépülnek pgzichikumába,
mégis hátat fordít a nagyvilági szokásjognak. Cselekedetei sorsalakító etikai állásfoglalást jelentenek. Morálisan, eszményekben és életvágyban is maximalista.
[Nelli csak morálisan — Vronszkij és Sanyi csak életvágyban — ismer maximákat.]
A családi robotba, szülésbe, házi munkába belefáradó Dolly nem véletlenül
mondja róla: „Boldog, boldoggá tesz egy másikat, és nincs elfeledve, mint én, s bizonyára most is friss és okos, mint mindig, s a lelke mindenre fogékony." Tolsztoj
írja Anna és Vronszkij korábbi alakváltozatáról, Tatyjánáról és Balasovról: „Az aszszony karcsú, finom, a férfi fekete, durva." A tömör alakjellemzés mélyen rokon
az Iszony keletkezéstörténetének fogantató lélektani szituációjával: „ . . . a z Iszonyból, amikor vállalkoztam rá, csak egy mozdulat volt meg, a kedélyes, önelégült
férfi, amint ebéd utáni ejtőzéseiben kényelmesen, szinte rátehénkedve paskolgatja
nemesebb szövésű, idegenkedésével küzdő élettársát. Ezt a mozdulatot, viszolygást
rejtettem bele egy atyafi asszony, gazdatisztlány házasságának a történetébe..." —
írja Németh László. Anna Kareninának a férje ellen vádként mondott szavaiban
is ráismerhetünk az Iszony hősnőjének sorsára: „Nem tudják, hogy fojtogatta nyolc
éven át az életemet, hogy fojtott meg bennem mindent, ami élt; egyszer sem gondolt arra, hogy eleven asszony vagyok, akinek szeretetre van szüksége. Nem tudják,
hogy bántott meg minden lépten, s milyen elégedett volt közben önmagával."
Nelli a rendtartó női erények, a tisztaság makulátlan jelképe, a természeti öntörvényűség megtestesítője. A szörnyeteglét változtatja szörnyeteggé, bontja ki a
démoni, a dionüszoszi elemet, változtatja meg az olimposzi szépség, fenség jellegét.
Kíméletlen pontossággal elemez és ítél, őrzi az író intellektuális arculatát, az elidegenedéstől és eltárgyiasulástól önmagát és létjogát, csodálatos objektív önismeretét, valóságelemző szenvedélyét. A tematikus párhuzamoknál mélyebbre mutató
korabeli művészi gondolkodás tükröződik mindkét regényben, amelyet az egymást
átvilágító alakok és megvilágító sorsok is hitelesítenek. A kora tavaszi esték, Nelli
magányos sétái a pusztán Tolsztoj nagy jeleneteire emlékeztetnek — például Levin
látogatására a tavaszra ébredő vidéki birtokon. Nellinek a teljes világot, a föld
köldökét a puszta jelenti, ebből tépi ki őt Takaró Sanyi, megszüntetve ember és
természet harmóniáját. Levinnek a falu, Nelli számára a puszta adja az archimédeszi pontot. A faluban szűkül, csonkul Nelli létélménye. Eltűnnek a puszta ösztövér, de elementáris emberi viszonyai.
Anna és Vronszkij találkozása szükségszerű, mert később egy szükségszerűséget
igazol. Nelli és Sanyi találkozása véletlenszerű. Nem a találkozás helye és alkalma
esetleges, hanem a létrejötte — a személyiségükhöz képest. A „téves kapcsolás"
eredménye a rossz házasság. Vronszkij „üldözése" nem kellemetlen Annának. Nellinek Sanyi gőzölgő, csörtető udvarlása tolakodásnak tűnik, eszményképe és egyénisége szerint sem kívánatos. A rokon gondolkodást Anna és Levin, valamint Nelli
és Takaró Imre közt lehet felismerni. Levint nemcsak a felkeltett együttérzés,
hanem a felismert jellemegyenesség is Anna felé fordítja. Megvalósulatlan és elkésett találkozás Annáé és Leviné, valamint Nellié és Imréé. (Levin és Kitty saját
tetteik és jellemfejlődésük alapján találnak egymásra.) Anna és Nelli számára is
61

gyűlöletes a szerelem szó, amely annyira eltérő t a r t a l m a k megnevezése lehet. Olyan
mély fogalmaik vannak szerelemről és barátságról, amelyben aligha v a n részük.
Tudják, tapasztalják, mennyire vissza lehet élni a szerelemmel. Ez a visszaélés
testesül meg végső soron Vronszkijban és T a k a r ó Sanyiban. Sem Anna, sem Nelli
nem tud a szerelmi érzésből komédiát csinálni. Nelli semmiben, de f ő k é p p a szerelemben nem tud „szatócskodni". Tolsztoj szellemében Levin és Anna is az e m b e r
próbakövének t a r t j a a szerelmet, Nelli pedig páros vállalkozásnak a házasságot.
Nelli páros magányra és nem „kurrogásra" szegődött Sanyi mellé, monologikus
állapotot őriz a házasságban is. Nelliből szinte teljesen hiányzik az A n n á t jellemző
féltékenység, amint csak csekély mértékben v a n meg a női hiúság, a szerelmi
hódítás vágya, az asszonyi diadalérzés mámora, öröme is. Anna öntörvényűén j á r j a
végig az illúzióvesztés útját. Nelli nem hajlandó illúziókra építeni, n e m vágyai,
hanem jelleme, természete szerint reagál helyzetének kihívásaira. Cselekvési k é n y szerhelyzetekben is őrzi önmagában az emberi tisztaságot a szörnyetegléttel
szemben.
Vronszkij elhidegülése féltékennyé, elfogulttá, igazságtalanná teszi Annát. Nelli
megőrzi, Anna pedig elveszíti önmagát. Anna ú t j a zsákutca: az arisztokrácia ítéletén nem lehet változtatni. Nelli lelki magányba, m u n k á b a menekül, a lelki függetlenség övezetét alakítja ki maga körül védelmi sáncként. Nem vállal önfeladó
kompromisszumot, lelki egyensúlyt megingató szerepjátszást. F é r j e halála u t á n sem
ad táptalajt a kételynek, megőrzi lelki autonómiáját. Nem f o g a d j a el, n e m is
kíváncsi a külvilág minősítésére; a maga igazának szerez érvényt. Az egyéniség e r kölcsi öntörvényét követi. Takaró Sanyi füstté váló nagyzoló tervei ellenében Nelli
a mindennapi élet feladataiban is öntudatosan helytáll. Méltóságérzetből háziasszonyként, feleségként sem ad megszólásra okot. Az önértékét folyton élvezni,
fitogtatni akaró Sanyival szemben, tettekben és eredményekben igyekszik önmaga
értékteremtő képességét kamatoztatni.
TRAGIKUM ÉS KATARZIS
Anna egyéni és társadalmi tragédia áldozata. Sorsának reális ellentmondása
tragédiateremtő konfliktust tartalmaz. Nyíltan vállalja Vronszkijt: a bűnből vétek
lesz, amelyért bűnhődnie kell. A n n a tragikus tévedése, hogy a késői szerelem vállalásával régi hibáját a k a r j a jóvátenni, az elmulasztott boldogságot pótolni. Másodszor ő választ, de nincs elégséges tudása, tapasztalata, hogy f e l i s m e r j e : Vronszkij
nem válthatja valóra az ő életeszményét, csak katasztrófába sodorhatja. Tévedését
betetőzi, hogy abszolútnak tételez fel egy relatív értéket. Vronszkij középszerű,
csak Anna szemében és képzeletében lesz naggyá. Becsületes, áldozatkész, de nem
tud Annának méltó társa lenni, csupán a szerető szerepét képes mellette betölteni.
Csak ígéri a teljes életet, a boldogságot, valóra váltani azonban képtelen.
Andrej Bolkonszkij típusát folytatja Vronszkij, a m i n t Levin az orosz jellem
és lélek másik, Pierre nevével jelölhető típusának a képviselője. Takaró Sanyi
„parádés magyar" modorával, „halálba farsangoló" kápráztató önmutogatásával
Vronszkijjal tart rokonságot. Mindkettőjüket vonzza a hősszereimes attitűdje, a k ö r nyezet csodálatának, elismerésének kivívása. Vronszkij a tiszttársak, a társasági élet
kedvence, Sanyi a falué. Folyton önértéküket a k a r j á k élvezni.
Anna drámai jellem. Vállalja, hogy ő „rossz", „bukott" asszony, de „ n e m t u d j a
elviselni a hazugságot". Gondolkozásában mégis az élet és nem a halál áll a középpontban. Sorsának szűkülő köreiben a túlfeszített húrhoz lesz hasonlóvá, amelynek el kell pattannia. A drámai konfliktus megoldása elhúzódik. A n n a érzi: „Nincs
vége, de rettentő véget ér." Vronszkij szerelme halványul. Ügy néz Annára, m i n t
„a leszakított virágra". A társadalom farkastörvényei a legintimebb szférákba is
betörnek. Sorsmeghatározóvá válik a társadalmi ridegség. A n n á n a k szembe kell néznie a változtathatatlan helyzettel. Sorsában konkrét példán igazolódik az absztrakt
igazság. Jellemének és sorsának a kibontakozása a d j a a regény főtengelyét. Az ere62

deti írói szándék, Anna házasságtörésének megbélyegzése majdnem a visszájára
fordul. Tolsztoj Anna iránti növekvő rokonszenvét a regényváltozatok bizonyítják:
regénybeli alakmása, Levin is kis híján beleszeret. Anna heroikus küzdelemben
vállalja sorsát. Halála ezért nem élettagadó, hanem katartikus hatású, öngyilkossága nem pillanatnyi szeszélyből, hanem szükségszerűségből ered. Bezárulnak körülötte a sorskörök. Tolsztoj a keresztény valláserkölcs szellemében követel hibátlan hűséget a feleségtől. De eltér az Újszövetségtől, amelyben Jézus irgalmassága
megmenti a házasságtörő nőt, de elítéli tettét. Tolsztoj az Ószövetség szigorát érvényesíti. Az író és a hősnő pozíciója szétválik: a regény írói üzenete megőrzi az életétoszt. Csak Anna élete zárul le, az élet sok szálon folytatódik tovább. Tolsztoj
könyörtelen, de következetes. A sorsba forduló életek tragédiája bizonyítja, hogy a
személyiség nemcsak az önkibontás törvényének, hanem a törekvéseit gátló, megtorpedózó társadalomnak is alá van rendelve, a személyiség térvesztése a társadalmi
berendezkedésnek is függvénye (Király Gyula).
Tolsztoj Vronszkijt sem menti ki. A testileg-lelkileg tönkrement ember számára
megváltás a háború, ahol hősként halhat meg a hazáért. Anna öngyilkosságáról
pedig tudnunk kell, hogy a regény írásának idején Tolsztoj nemcsak megengedhetőnek, de egyenesen erkölcsös lépésnek tartotta bizonyos esetekben az öngyilkosságot. Werther öngyilkosságát is „jelentős és fenséges" szavakkal emlegeti az egyik,
Sztrahovhoz írott levelében. Tolsztoj nem a tragikusan látványos halált, hanem
annak megelőző indítékait, hitelesítő, lélektani mozzanatait ábrázolja. Anna végtelenül magára utalt, számára sem a múlt elősorjázó emlékei, sem a jelen látványa
nem ad vigaszt. Dollytól is hiába remél bátorítást a létharchoz. A végső tőrdöfés
Vronszkij levele: „Tíz óránál előbb nem jöhetek. Vronszkij." Ezzel végleg megpecsételődik Anna sorsa, összevillan az egykori vasutas-szerencsétlenség és saját
sorsának tragikus fináléja. A halál előtti monológban még felcsillan a tragédia elkerülhetőségének lehetősége, hogy a kiábrándulás annál mélyebb sötétségbe taszítsa. A sorsvállalás beteljesül: Anna kitéríthetetlen. Végső tettének indítékait így
összegezi: „Oda a közepére és megbüntetem őt, s megszabadulok mindentől s magamtól." Annának „nem a sorsa válik tragikussá, hanem tragédiája válik sorssá"
(Király Gyula).
A két nyílegyenes út Annáé és Leviné. Mindketten kitörnek a társadalmilag
szabályszerű életből és eljutnak a végponthoz. Anna az öngyilkosságba zuhan, Levint a megváltás, a kegyelem várja, amelyhez felmagasodik a tolsztoji eszmény
értelmében. Levin is küszködik az öngyilkosság gondolatával, de az ő eszmei krízisét lelki újjászületés zárja. Levin erkölcsi arculata, etikai pátosza a tolsztoji alternatíva alapján rajzolódik ki. Hiányzik belőle a karriervágy, a naggyá válás eszméje.
Szinte lemond a szerelem jogáról, nem harcol érte, éppúgy alig sejti meg Annában
az elsikkadó lehetőséget, mint Takaró Imre Neiliben. Erkölcsi megrázkódtatások
rázzák fel közönyéből. A Háború és béke Pierre-jéhez hasonlóan Levinnek is egy
parasztember mondja el a nagy tanulságot, amelyben világmagyarázatot, eszményképet fedez fel: nem önmagunknak, hanem az Istennek kell élnünk. Eszmei kiútkeresésében a szociális problémák közt még a földkérdés is hangsúllyal szerepel.
Levin Tolsztoj választott hőse. Benne testesül meg az írói üzenet: a szenvedélyek
ellen feszülő kötelesség parancsa. De jól látja Sklovszkij: „Levin nem Tolsztoj, mert
olyan Tolsztoj ő, akiből hiányzik az elemző erő s lángelme."
Tolsztoj nőideálját Kitty testesíti meg, a passzív anyatípus, aki — szemben
Annával, a szépasszony, a hódító, élvező nő típusával nem keresi, hanem kivárja
és elfogadja a szerelmet. Tolsztoj korokon túlmutató mondanivalót rejt művébe.
Anna törvényszerű sorstragédiája a munkátlan, fényűző élet csődjét is példázza.
Valóságformáló felelősséggel kérdez rá hősnője sorsával a társadalmi problémákra.
A regényben alapvetően etikai alapon történik az igazságszolgáltatás. Anna tragédiája: a társadalom szétdúlja, lehetetlenné teszi számára az otthonteremtést, mert
megfosztja a nőt emberi jogaitól, szellemi igényeitől. A dolgok rendje bűnös, mert
igazságtalan és boldogságromboló morál irányítja a társadalmat. Tolsztoj azonban
63

nem feledkezik meg az egyén felelősségéről sem sorsának irányításában. Az emberi
természetről, férfi és nő viszonyáról mint tragédiáról beszélt Gorkijnak: „Az ember
kibírja a földrengést, a járványokat, a betegség szörnyűségeit, a lélek összes kínját,
de minden időkben a leggyötrelmesebb tragédiája volt, van, lesz a hálószoba t r a gédiája." Mintha itt, ennél a gondolatnál folytatná a nőproblémát, vállalva a
tolsztoji létkérdéseket is Németh László az Iszonyban.
Nelli házasságát sem tudatos választás, hanem a családi helyzet határozta meg.
Léthelyzete nem ad lehetőséget önálló és szabad döntésre. A házassági beleegyezés,
éppúgy, mint a házasságtól való vonakodás, csak a körülmények figyelembevételével érthető igazán. Apja halálával változik meg Nelli döntési szituációja. A támasz
nélkül maradt családban már csak a házasság vállalása tűnik kiútnak. Nelli fél a
vénlányság veszélyétől, a pártában maradástól, a házasságban pedig a testi-lelki
kiszolgáltatottságtól. Számára a házasság kívülről menedék, de belülről rabság.
Ebbe a pokollá váló gyötrő életbe józan esze, értéktudata ellenére sodródik bele.
Nelli és Sanyi alkatban, testben-lélekben, élet- és valóságfelfogásban is alapvetően
különbözik. Az életben és a házasságban is mást várnak egymástól, mint amire képesek. önmagukban vitathatatlan értékek, egymással szemben mégis értékcsökkentő
és nem értékteremtő viszonyba kerülnek. Az emberi kapcsolatteremtés és együttélés Németh László-i mementója ez. Sanyi hódító vággyal birtokolni a k a r j a Nellit,
nem szerelmét, hanem szerelme tárgyát akarja meghódítani (Béládi Miklós). Házasságuk ezért lesz pokol, tragédia, amint Bodolai Ferkóéké komédia, Imrééké pedig
szatirikus vígjáték.
Nelli természetében hordja a szörnyeteggé válás potenciális lehetőségét, mint a
görög tragédiák hősei az anankét. A külső körülmények kibontják benne a tragikus
sorsérzést, de sorsa alakulásáért ő maga is felelős. Ólomsúlyú házastársi köteléket
vállal, de nem esik Anna Karenina tragikus vétkébe. Tisztán l á t j a Sanyi értékét,
nem táplál illúziókat, nem enged a kísértő csábításoknak. Az Annát elfogulttá és
igazságtalanná tevő szerelmi illúzió és féltékenység tőle távol áll. Ö képes megadni a vállalt hűségben a szabadságot, de cserébe megköveteli a szabadság hűségét.
Ö sem fogad el megalkuvást, sem hazugságot, sem tisztázatlan emberi kapcsolatot.
Az egymás mellé rendelést eltűri, de a kiszolgáltatottság minden megnyilvánulása
ellen egész lényével tiltakozik. Az elidegenedés, az egyéni és társadalmi viszony
mélységfokozatait éli át. Vele nem történhet meg, hogy férjén kívül mástól vár
gyereket. Annához hasonlóan vívja létharcát környezetével. Ebből az értelmetlenné
és elviselhetetlenné váló léthelyzetből akar kiszakadni cenci szökésekor. Anna és
Nelli lázadásában, kitörési kísérletében párhuzamosság figyelhető meg. Nelli anyjának Cencre való „szökése" előreutaló elem. Nelli is Cencre távozik, elhagyja a
Takaró házat. Annához hasonlóan önmaga érdekét helyezi előtérbe: „Semmit abból,
ami az övék. Csak magam." A szökés mindkét hősnő életében csak elodázza, ideiglenesen felfüggeszti, de nem oldja meg a szorongató létproblémákat.
Annára a második gyerek szülése a szenvedés újabb próbáit zúdítja. Szerjózsát
a férje helyett szereti. Szerelem nélküli életének ad értelmet a gyerek. Tragédiája
is a fiával kapcsolatban válik visszavonhatatlanná: elhagyta Szerjózsát és nem tud
visszatérni hozzá, közben pedig elveszíti jogát, hogy magának követelje őt. Szerjózsának anyját értő gondolatai, érzései vannak. Annuska csak ígéret, aki élénken
emlékezteti a „gyötrelmesen" szeretett Vronszkijra: „Ezen a lánykán minden kedves volt, de nem tudta, miért nem fért a szívéhez." Szerjózsa Anna és Karenin
érdekellentétében lesz főszemély. Karenin „tisztán keresztényi" szempontból nem
egyezik bele a válásba és fegyverül használja Anna ellen a fiát. Így lesz Szerjózsa
a kényszerű összetartozás megmásíthatatlan jelképe, a rossz házasság eltéphetetlen kapcsa.
Másképp alakul Nelli házassága. Takaró Sanyi „szatócskodik", „cigánykodik".
öngyilkossági fenyegetése is csak trükk, a zsarolás eszköze, a szerepjátszás kiélési
lehetősége. Szinte tolsztoji értékszemlélet és igazságszolgáltatás érvényesül sorsában:
elbukik, kudarcot vall a csillogni vágyó hódító ember, de folytatódik az önmaga
64

tiszta emberségét megőrző hősnő élete. Sanyi tragikus vétke, hogy Nellit kiragadta
természetes lételeméből, és megmártotta önmaga létközegében. A házasság poklából
szabadult Nelli úgy áll f é r j e temetésén, mint a „megfagyott villám", mintha elhagyták volna emlékei és érzékei. A regényben Zsuzsika a megoldás eszmei és
valóságos jelképe. Nelli számára az életbe kapcsoló, az életnek célt adó lény, aki
körül az emlékezés és elmélkedés csendjében szolgálattevő szerepet vállal: „Mert mi
ő is, ez a kezem közt ficánkoló Sanyi? A lányom tán? Egy darab rám bízott, szegény emberiség."
SZIMBOLIKUS MOTÍVUMOK ÉS A LÉLEKÁBRÁZOLÁS
Az Anna Karenina kompozíciójában kiteljesedő szimbólumok, jelképes mozzanatok sajátos funkciót töltenek be. A valóságábrázolás és a szimbolika közt szerves
összefüggés van. Jelképes és kétértelmű az Evangéliumból vett mottó is: „Enyém a
bosszúállás és én megfizetek." Az egyik értelmezés szerint: Anna fölött nem ember,
h a n e m az Űr ítél. A másik felfogás: a mottó jelzi, hogy a házasságtörés bűne
miatt könyörtelen büntetés és bűnhődés lesz Anna osztályrésze. A mottó jelképes
mozzanata folytatódik a nyitányban. Balsejtelmű, rossz előjelű az expozíció: Anna
és Vronszkij találkozásának hátterében egy vasutast halálra gázol a vonat. Maga
Anna is rossz előjelnek érzi a szerencsétlenséget, amely mintegy előrevetíti későbbi
tragédiáját.
Nemcsak a regény elején, de a fináléban, az epilógusban is átlényegített, regénybe épített bibliai parafrázisokat találunk. Szimbolikus mozzanat a családi ítélőszék is. (Dosztojevszkijnél A Karamazov
testvérekben
is megtalálható.) Az előreutaló motívumok, jóslatok, szimbólumok elveszítik esetleges és véletlenszerű jellegüket és a valóság, a mélyebb szükségszerűség hordozói lesznek. Jelképes az is,
amikor Anna Pétervárra utazik haza. A pályaudvaron elfogja a káosz érzése: „Percenként r á j ö t t a kétely, hogy a kocsi előre vagy hátra megy-e, vagy meg is állt
egészen." A természet is tükrözi a belső gyötrődést: „rettenetes vihar tört elő és
f ü t y ü l t a kocsi kerekei közt s az állomás sarokoszlopai körül." Anna eltompult
tudattal készül vissza családjához. A rettenetes vihar, az ítéletidő a benne dúló
érzelmeknek a kifejezője, érzékletes megjelenítése. A vihar jelzi, hogy összedőlt
eddigi életének rendje, az átértékelés folyamata elkezdődött, dúl benne, háborog
a lélek, mint az elemek odakint. Jelképes e r e j ű a F u f r u nevű kanca pusztulásának
a leírása is. A Vronszkij hibájából felbukó ló a gerincét töri. Tolsztoj hasonló szavakkal í r j a le a ló pusztulását, mint később Anna halálát. Az egyes jelképes motívumok a jellemábrázolás, a lélektani folyamatok és lelki állapotok változásait jelzik, sajátos funkciót töltenek be a lélekábrázolásban. A szakállal benőtt arcú paraszt motívuma is ide tartozik, aki megjósolja A n n á n a k : Szülésben fogsz meghalni,
matuska, szülésben."
Az élet és halál kérdéseit Tolsztoj az élet dialektikája szerint, az életet a halál
végpontjából, a tökéletesedés céljából vizsgálja és ábrázolja. Egy időben fogan meg
Anna nagy elhatározása és Kittyék gyermeke. Anna akkor hal meg, amikor az ú j
élet, a kis ember világra jön. Az empirikus élmények, tapasztalatok jelképes sugárzásukban épülnek be a regénybe. A gyertya fellobog, mielőtt kialszik. A kialvó
gyertya Annában szívszorító előérzetet vált ki. A gyertya fénye az életet szimbolizálja. A vonat kerekei alatt, eszméletét vesztve is az álombeli paraszt és a gyertya
lobbanó fénye j u t Anna eszébe: „A kis motyogó paraszt ott dolgozott a vason.
S a gyertya, amelynél az izgalommal, ámítással, bánattal és gonoszsággal teli könyvet olvasta, ragyogóbb fényre lobbant, mint valaha; ami odáig homályban volt,
megvilágította: sercegett egyet, aztán homályosodni kezdett, s örökre kialudt."
A jelképes mozzanatok, az előreutaló elemek át meg átszövik az Iszonyt is.
Nelli jellemével, életérzésével összhangban van a pusztai környezet és a természet.
Az elidegenedés Németh László-i ábrázolásában a természet hasonló szerepet kap,
m i n t ahogy azt Lukács György A regény elméletében
megállapítja: a természet
az elidegenedés történetfilozófiailag kivetített ellenképe, vagyis „az ember és kép5 Tiszatáj

65

ződményei közti elidegenedés történetfilozófiai objektivációja". Jelképes előreutaló
mozzanat, amikor az újévet köszöntő két Takaró fiú „egy érintetlen hómezőn tört
be a ház felé". Az őket fogadó Nelli pedig éppen „pártában maradt pulykáinak" ad
enni — mezítelen lábán „egy elcsámpált félcipő", mellén „egy félrenyújtott kék
szvetter." Nellit szegénységük tetten ért tudata „egy szempillantás alatt olyan büszkévé" változtatja, hogy „nincs az a jeges vízben mosdó germán királylány, aki több
önérzettel hordja a pucér lábszárát". A hótakarta t á j fehér fensége ragyog a pusztán és árad Nelli alakjából, magatartásából. Sanyi szilaj virtussal töri a szűz havat,
szelídíti meg a rávicsorgó kutyákat. Szinte rohammal, mindenen átgázolva a k a r j a
bevenni a pusztai tiszttartóházat és rajtaütésszerűén meglepni és meghódítani
Nellit.
Németh a szimbolikus elemek felhasználásával erősíti hőseinek egzisztenciális
karakterét és az időtlenség illúzióját, a mítoszi sugárzást tudja felkelteni. Az „emberi lényeg" mítoszi sugárzást kap, de nem a mítoszból indul ki Németh, h a n e m a
paraszti környezetben találja meg és spontán természetességgel bontja ki regényének mítoszi rétegét. Metaforikus sugárzású motívumok: Nelli és az erdő, Nelli és
a kert, Nelli és az apa kapcsolata, Nelli és a puszta, Sanyi és a bozót. Az átlényegült jelképek gyakran a cselekményt is előlegezik. Nellire szűk, de életesen körülhatárolt tevékenységi terület jellemző. Nelli tudata sajátságos létdimenzió. Az összefűző motívumok érzékeltetik a hősnő természetét, jellemszilárdságát. Ezt fogalmazza
meg a regény végén a kis tiszteletes: „ . . . maga pogány, magának nincsenek bűnei,
csak természete. Mint ennek az e r d ő n e k . . . " Nelli pedig így összegez és retrospektive értékel: „A lelkem nem tudott elegyedni a világgal."
A művészi valóságábrázolás sajátos része az emberi psziché ábrázolása. Az Anna
Kareninában különös szerepet betöltő álmok, meditációk, éber fantáziálások, monológok tagolják a regény epikusságát, segítik a jellemábrázolást, ú j vonásokkal
egészítik ki az alakok jellemrajzát. Tolsztoj több szemszögből láttatja hőseit. Kittyt
a bálon csalódás érte, mert nem vette észre, hogy nem neki szól Vronszkij k i t ü n tető figyelme, hanem Annának, hiszen szerelemteli pillantásait nyugodt szempár
viszonozza. Tolsztoj ú j és ú j oldaláról mutatja be hőseit. Cselekedteti őket és tetteikből és ezek elbeszéléséből tárul fel jellemük. A lélekábrázolás találóan finom
példája Anna első megdöbbenésének leírása az éjjeli utazás közben, amikor Moszkva
és Pétervár között felismeri szíve állapotát. Meglátja Vronszkijt, hallgatja az éjszakai vallomást. Közben feldereng benne egy álom, amely szintetizáló vetülete lesz a
lelkében dúló boldogságvágy és félelem iszonyú párharcának.
A hős és témaválasztás merészsége az Anna Kareniná hoz hasonlóan jelzi a
feladat rendkívüli voltát az Iszonyban is. Németh Tolsztojt t a r t j a az „orvosalkattani iskola" irányszabó ősének. Mintapéldáit nagyrészt az Anna
Kareninából
veszi. A gesztusok, a mimika, az arcjáték, a szemek és a kezek a tolsztoji lélekábrázolásban sajátosan fontos szerepet kapnak. Anna szemei a regény elején ragyogóak: fénylő, örömmel és várakozással teli szemek a mosolygó arcon. Mosolyában benne van a Vronszkij iránt érzett tudatosodó szerelme. Később alakul ki ú j
szokása: a hunyorítás. Bűntudatot érez Annié iránt is, aki zaklatott életének nem
öröme, hanem terhe lett. Dolly veszi észre, hogy a mosolyt a nyugtalanul vibráló
hunyorítás váltja fel: „ . . . A n n a éppen akkor hunyorít így, amikor a beszéd az élet
lelki oldalát érinti. Mintha a maga életére hunyorítana, hogy ne lássa egészen."
A másik szokása is beépül a lélekábrázolás hathatós eszközei közé: „ A n n a . . . kisujját kinyújtva fölemelte s szájához vitte a csészét. Ahogy kortyot ivott, ránézett
Vronszkijra, arckifejezéséből világosan látta, hogy a keze, a mozdulata, még a hang
is, amit ajkával csinál, ellenszenves neki." Ennek az orvosalkattani ábrázolási
igénynek az előzményei már a Háború és békében is fellelhetők. Tilsitnél Napóleon
a becsületrend keresztjét ajándékozza egy találomra kijelölt gránátosnak. A császár
a feléje nyújtott párnáról „kicsi, fehér, húsos kezével" veszi le az érdemrendet.
Amikor pedig Andrej bemutatkozik Szperanszkijnak, a miniszter kezeit nézi: önkéntelenül is azokra a kezekre feledkezik rá, amelyek a hatalmat bírják.
66

Németh László racionalizmusának is erőpróbája az Iszony lélekábrázolása,
amely megmutatja, hogy milyen mélyre képes a ráció fényével bevilágítani az emberi természet ösztönmélyébe. Az antropológiai ábrázolást pregnánsan mutatja Nelli
és Sanyi alakkettőse. Németh epikai elemzéssel bizonyítja, hogy az ember mélységesen biológiai és társadalmi lény, akinek felelőssége van önmaga és a közösség
iránt. Sarkadi Imre mutatott rá először az Iszony írójának egyik nagy vívmányára,
a „biológiai emberben" gondolkodás tényére, mégpedig az „élettan tudatosodásá"-t
és az „élettani iszony"-t hangsúlyozva. Németh lélekmonográfiája az alkati mélységekben és a társadalmi viszonyokban meghatározott embert kivételes pszichológiai és művészi hitellel ábrázolja. Takaró Sanyi eszményképe és nem ízlése, érzelmiösztönbeli érzéke szerint választja Nellit maga mellé feleségnek. Nelli védekezik
Sanyi ragadozó tettetése, szerepjátszása ellen. Érzi, hogy Sanyi szavainak nincs
jellembeli alapja, amint meséiből is gyakran hiányzik a valóság- és élményfedezet.
Nelli nincs rászorulva a női hiúság pótlékaira, fényűzésére, de Sanyi nem nélkülözheti a férfihiúság, a hódító vágy kellékeit és fogásait. A finoman árnyalt lélekábrázolásban szemléletes és karakterisztikus példákat idézhetünk az orvosalkattani
iskola igazolására: Takaró Sanyi „kémény, tömzsi keze", állhatatos mosolya, „diónyi
meleg lében fürdő szeme", a „vitatkozó húsember" cigányosan kedveskedő szeme
meg éppen mintha olyan olvadt magja lett volna ennek a „párolgó tömegnek".
Ennek a „fényiben sülő" szemű, virtuskodó, „orv cigánypillantásokat" vető Sanyinak mindenben teljes ellentéte Nelli, akinek Sanyi szerint „Olyan rendtartó szeme
van", akinek „anyósosan villan a szeme".
Egy regény értékének legfőbb bizonyítéka, hogy nemcsak az újraolvasás próbáit
állja ki, hanem a múló időben kibontja rejtett értékeit, korokon túlmutató mondanivalóit, és kiállja a világirodalom legszebb és legértékesebb regényeivel való
összevetést. Az Iszony nemcsak a magyar irodalomnak, hanem a világirodalomnak
is jelentős alkotása. Világirodalmi helyét irodalomtörténetírásunknak elemző és
értékfeltáró munkával kell kijelölnie. Németh az Iszonyban a polgári individuum
és társadalom válságtüneteit, válságállapotának kórképét epikai elemzésformában
ábrázolja. Kárász Nelli énregénye nemcsak a „privát ember ábrázolása"; létmodellt
kereső* korszakkifejező igény munkál benne. Németh „időszabta föladat"-ként kereste a választ a kor égető kérdésére, amelyet Grezsa Ferenc így foglal össze:
„milyen legyen a múltja által meghatározott ember (az értelmiség) viszonya a világhoz (a szocializmushoz) ? Az ontológiai realizmussal — amely ember és ember
közt nem tételezi a szociográfiai ábrázolás, a közvetlen politizálás közegét — prózába oldott választ pedig így összegezi: „ . . . magunkra szabva tegyük otthonunkká
az ú j világot". Tehát nem „politikai némaság"-ra hív fel az Iszony és írója, hanem
a fináléban a tolsztoji fordulatot vízválasztóként rögzítve a szolgálattevő valóságvállalásra. Ezt hangsúlyozza Bodnár György is: az írót „itt nem a lélek mély rétegei
vonzották, hanem a dolgok mögött meghúzódó rend". Németh művének hőseiben
nem a pszichikai egyedet látja, hanem az egész mikrokozmoszt láttatja. Az Iszony
a regényíró Németh pályáján lezár és nyit egy korszakot. A valóság vállaló nyitány
bizonyítéka: amint Tolsztoj az orosz messianizmustól az orosz golgotáig jutott el,
Németh a magyar utópiáktól a korábban már vitatva is elfogadott, 1945 után a
gyakorlatban is alakítóan vállalt szocializmus cselekvő igenléséig.
Tolsztoj a 19. századi, Németh a 20. századi asszonysorsban kivételes valóságérzékkel és művészi hitellel mutatja meg mindazt, amiről Marx így ír: „ . . . a férfinak a nőhöz való viszonya az embernek az emberhez való legtermészetesebb
viszonya. Benne tehát megmutatkozik, mennyire lett az emberi lényeg neki természetes
lényeggé, mennyire lett emberi természete neki természetté. Ebben a viszonyban is
megmutatkozik, mennyire lett az ember szükséglete emberi szükségletté, mennyire
lett neki tehát a másik ember, szükségletté, s ő legegyénibb létezésében mennyire
közösségi egyúttal." Németh az Iszonyban Tolsztoj Anna Karenina című regényéhez hasonló egyetemes igénnyel tudta kifejezni az egyéni krízistudatban a kor és a
társadalom válságtudatát és tragédiákon is győzedelmes emberhitét.
5*

67

KISS TAMÁS

A sorsvállalás történelmi modelljei
NÉMETH LÁSZLÓ KÖZÉPKORÉLMÉNYE

1.
Németh László a Tanú elindítása idején egy összefüggő európai művelődéstörténet megírására készült. Végül is csak a téma erősebb vonzásainak engedett:
vázlatokban vall csupán a görögökről, Arisztophanész-élményéről. Rómát át is
ugrotta, inkább utódja érdekelte, a születő Európa. Maga is Töredékeknek,
nevezi
esszésorozatát, amellyel A minőség forradalmát nyitja. A Tanú íróját a hivatás
belső kényszere hajtja tanulmányírásra. Szorongó tájékozatlanságában — mint
írja — gyakran téved olyan területre, ahová akkor vetődött el először; „azonban
mindenkinek joga van minden emberi tapasztalathoz, s az én feladatom nem a
szaktudományban van, hanem önmagamban".
A Töredékek tehát alighanem azért maradtak töredékek, mert ő a történelemhez is szubjektív indítékkal, egy új írói orientáció igényével nyúlt. Némethet egy
korábban vállalt szerep szélesebb történelmi távlatai és tanulságai izgatták. Maga
írta, hogy Európa sorsa vette körül, és tájékozódó ösztöne, mint a megbomlott
iránytű ugrált. Programrejtő mágneses sarkok felé, végeredményben a mozgalom
irányába. Mélyebb tárnákat nyitni, s ezeket a magyarság és az emberi kultúrák
felé ágaztatni. Több mint amit egy fiatal író programként vállalhat.
Nemzedéket próbált riasztani, hogy vele az ő küldetését megossza; mint egy
falanksz közepébe vegye be magát, s ott hasson bajtársaira. Száz kart szeretne, de
csak azért, hogy más száz karba ölthesse. Rövidesen rá kell döbbennie, hogy egyedül van, ott áll a tárna fenekén, mint egy kelepce mélyén. A mozgalom voltaképp: egyszál maga.
Kijátszották, s nincs más hátra, mint feladni az írói pályát. Az Ember és szerepben ad hírt arról a néhány hónapról, amikor sértetten kiszakította magát a
szerep ellenőrzéséből, és átlépett a percnyi felelőtlen boldogság állapotába. Jónás
lehetett így, mikor a küldetés elől „elszelelt". Szabadon úszott egy más minőségű,
passziózó munka örömében, amilyenből a Gyász született, szívéhez mindig legközelebb álló regénye. Csakhogy az „obsit" nem tart örökké, az alkotás felelet a sorsnak. Ha elkiáltjuk, felülkerekedünk. A Tanú ú j szerepet jelent, nehezebb formában. Igazán benne fogalmazódik meg az „új orientáció" ars poeticája: írónak lenni
vállalkozás. Az ő művészetéhez a személyiség válaszadása, a vállalt feladat és a
küzdelem belső feszültsége felől lehet közeledni.
Németh László mindig talál példákat, hősöket, akikben kimondhatja a sorsvállalás fenségét, a fölemelkedés kockázatát, a bukás tragikumát. Történelmi drámáinak egész sora ilyen. A Töredékek feldúlt Rómája és az elzárkózó Bizánc sem
más, mint kétfajta nézőpont: ez megfutamodik, amaz vállalja a komorabb, aszketikusabb történelmi sorsot, odadobja magát az „idők teljességének", hogy megszülje
a jövőt, Európát. Nem kétséges, hogy ez a történelmi modell az ő küzdelmének,
személyiségének kiábrázolása is: a minőség vállalásának parabolája. Középkori
témáiban olyan cellák zugaiba világít be, ahol ott az eszme, a küldetés: önmaga.
Ö a Tanú, de „nemcsak szemtanú, hanem bizonyságtevő amellett, ami örök". Az ő
enciklopedizmusa is ilyen történelembe ágyazott; nemzetének a nagy kultúrákhoz
emelésére tett erőfeszítése — még ha ez a maximális minőségigény utópia lenne is.
68

A Töredékek Bizánca is középkori államalakulat, Nyugatból és Keletből állott
össze. Keverék állam, amely egy zseniális agyban született meg, a Konstantinuséban. Mi tartotta meg Bizáncot, és mi buktatta el Rómát? — kérdezi, hogy annak
konzerváló képességét elemeire bontsa, ennek pedig nagyszerű bukását megcsodálja,
és egész lelkével melléálljon. ö t , az európai utast nem kápráztatja Bizánc fénye,
aki bebalzsamozva őrzi a római hagyományt. Valójában elpártolt, szerepét vesztette. Nyugat viszont feláldozta magát: küldetését bukásával is vállalta.
Bizánc létét a szélsőségek egyensúlyában látja: voltaképp Nyugat Keleten,
kereszténység a pogányságban, demokrácia az autarchiában, türelem a hajthatatlanságban. Bizánc a paradoxonok állama, mely kibírja a népvándorlást hősiesség és
nagy tettek nélkül. Mi volt az a léthosszabbító, megőrző tartalom, amely megtartotta Konstantin szerencsés városválasztása után évezreden át? Kétségtelenül a középkornak megfelelő, legalábbis annak ellent nem mondó, korai társadalmi egyensúlya. Lappangó demokráciája, amely a sajátos bizánci műveltségen nyugodott.
Két nagy ellentét áll itt egyensúlyban, egyik oldalon az autarcha papcsászár tekintélye, a másikon az egyetlen törvényes erő: a forradalom a nép kezében. Valójában
veszélyes és véres demokrácia ez, amit az adminisztráció, a bürokrácia finom és
pontos gépezete biztosít. A ranglétrán az eunuchok kerülnek élre, és nagy szerepet
játszanak benne a nők.
Bizáncnak nem volt faji karaktere. Császár akár arab is lehetett, sőt éppen
paraszt vagy rabszolga is. Fővárosát morzsalék népek: hittiták, frigek, szírek, lédek
és okos örmény kalandorok töltötték meg. Ezt a színes nemzetközösséget a kultúra
táplálta és tartotta össze. Kultúrája hellén kultúra volt, görög nyelvű. Féltve őrizte
a nyelvi tisztaságot: a választékos stílust. Tehát nemzetközi volt, és aki elsajátította
és elfogadta ezt a műveltséget, az otthon volt ebben a társadalomban is. És az
volt a vallása is, eredetében nemzetközi: a kereszténység. Vallás és kultúra békességben éltek egymás mellett, mint Szent Jusztinián székesegyházának homlokán a
két görög szó: Hagia Sophia — Szentség és Bölcsesség. Csakhogy ebben a műveltségadta demokráciában merevek és hajthatatlanok voltak. Szellemi dölyfük, vallási
ortodoxiájuk nem ismert határt. Éppen ez a dogmatikus merevség volt az egyik
titka a megőrzés, megmaradás képességének.
A másik titka az önfenntartásnak: a hajlékonyság, a türelem, már szinte humanista magatartás a politikában. A barbárokat Róma felé terelő okos diplomáciában. íme, ebből a két ellentétes elemből áll az a középkori balzsam, ami megőrizte az időtől Keletet, Nyugat viszont odadobta magát az egymást lökdöső barbárok karjaiba, hogy megfoganja Európát.
Bizánc tehát nem a középkortól zárkózik el, hanem a szétbomlás veszélye elől.
A sors elől, amelynek Róma önként adta oda magát, ö k viszont önként vonultak
ki Európából, mert itt a gondolat, a forma, a stílus forgott veszélyben. Bizánc
a sorsvállalás ellenpéldája. Németh László szerint nem is haza, bár valaha a térképen is meg lehetett jelölni, volt császára, szenátusa, sőt önálló hadserege is.
őnéki Bizánc egyfajta szemlélet, nézőpont. Mégpedig az önként emigrált, sértődött,
magányos latinok nézőpontja. Bizánc nemcsak múlt, hanem egyfajta európai szemlélet ma is. Mert Bizánc nem halt meg, nem mappai fogalom többé, de mint
szemlélet örök. Ezzel szemben „Róma utóda", Európa, az áldozat: haza. A hősies
sorsvállalás hazája, amely az eszmék feldolgozó konyhájaként fortyog az ú j világért. Németh László kora középkori esszéiben ezt a sorsot idézi, mint saját eszményét, „pártos szívének" életmodelljét, lelke forradalmát: a hivatásban
maradást.
A sorsvállalás nem vezethet sohasem bukáshoz. A római birodalom felbomlása
sem az: az összeroppant birodalomból ú j Égi Birodalom született, a fiatal keresztény eszmére alapozott. A régi, az Imperium Romanum már annyira elfakult, hogy
az ú j eszme első megszállottjainak nincsen is többé gondja rá. Csak az újra, a keletkezőre, a Civitas Deire függesztik tekintetüket. Augustinus, a római patrícius
már a barbárokat egyenesen Isten eszközeinek mondja, csapásaikat a birodalomra
mennyei eredetűeknek. Ezt azzal is igyekszik bizonyítani, hogy a Rómát kifosztó
69

Alarik lám nem nyúlt a keresztény templomokhoz. A barbár nem ellenség, h a n e m
büntetés. A fegyvert el kell dobni a pogánnyal szemben, tanít rá a Szent Mártonlegenda. Nem védekezni kell, hanem elviselni és téríteni. Mikor Németh a második
világháború idején a magyar ellenállás eszközeiről és harcmodoráról elmélkedik
egyik előadásában, ezt a gondolatot kelti újra. Ekkor már egy európai gandhizmus
jegyében int: ne vegyük át az ellenség harcmodorát, erőszakra ne válaszoljunk
erőszakkal. Nagy ellenséggel szemben nagy lelket kell növesztenünk, ez megroppantja, legyőzi végül is a hatalmaskodót.
Ahogy erősödik az ú j eszme, úgy gyengül a birodalmi gondolat. A kor legnagyobb diplomatája Ambrosius, a szintén római patrícius Milánó püspöke lesz.
Isten Államának ú j abroncsa pedig a pápaság. Szent Péter kulcsával ekkor egy ú j
aranykor nyílik meg, ú j haza az elsüllyedt fölött. A szolganépek aklából Krisztus
akla lesz, s kultúrahordozó népek válnak az egykori farkasokból, akik mint hódítók
beilleszkednek a latin hagyományokba, és a régi jog szerint uralkodnak. Garázdaságaikat is törvényes alapon űzik, míg lassan barbár és római egyenlő jogú polgárságot élvez. Erre az ú j monarchiára nyugodtan épülhet az annyi vértől és elaggott
civilizációtól megcsömörlött római patríciusok civitása: a szentek köztársasága. Egy
másik birodalom. Ez a Németh László középkori drámájának első fejezete.

2.
A hetedik század már a tisztultabb nyugati katolicizmus világa. Róma és
Bizánc izgalmas párhuzamát itt is megtartja. Ez a párhuzam mondja itt is a legtöbbet: Nagy Gergely pápában és Heraclius bizánci császárban. Bizáncban úgy jelennek meg a remeték, mint valami mutatványosok, a sivatagokból felhúzódva.
Egyikük feje fölé maga a császárné építtet ereszt, könyörületből.
Milyen más fajta a nyugati szerzetesség, ez a komor, latin szervezet, amely
a tervszerű hódításban voltaképp a római milícia utódja. A szorongó Itália jobbjai
nem is találhatnának különb államformát ennél az Isten tenyerére épített köztársaságnál. A kolostorok lakói, a sok csalódott patrícius ajándékából a pápaság gazdag
intézménnyé erősödik. Nagy Gergelyben pedig olyan személyiséget kap, akiben a
szerzetes és az egykori külügyi megbízott oly szerencsésen egyesült. Ö az, aki a
nyugati barbár királyságok fölött önálló egyházi politikát' képviselhet. Mindent
elkövet, hogy Nyugat Róma is maradjon, és átmentődjék az ú j világba. Az ú j r a öntött latin amfora a próféták olajával teljék meg. Hogy mennyire ragaszkodott
rómaiságához — szemben az elgörögösödött Bizánccal —, mi sem jellemzőbb, mint
az, hogy Konstantinápolyban élő követe kilencévi ott-tartózkodás után sem tanult
meg görögül. Gergely politikájában már a következő század is ott csírázik, amely
m a j d Rómát végleg elkülöníti Bizánctól.
Persze Bizánc is terjeszkedik, a maga módján: Heraclius kardjával és Sergius
patriarka keleti hódító krisztológiájával. A szakadár Szíriát, Egyiptomot, a császár
visszahódította nem görög tartományokat éppúgy, mint a balkáni szlávokat, a keleti kereszténység hálójába fogja. Alig telik el néhány év az új dogmákat kihirdető
császári parancs után, mikor egy ú j próféta, Mohamed hívei száguldoznak Bizánc
határain, hogy csak görögül beszélő darabkájára olvasszák le, mert azt m á r semmiféle ú j monotelista dogma össze nem tarthatja. Íme, így zsugorodik össze a sorsvállalás elől elzárkózott kultúrdemokratikus államképződmény,: épp akkorra, mikor
Róma saját lehetőségeinek virágkorába lép. A latin szellemet nem a megőrző, az
elefántcsont toronyba zárkózó Bizánc, hanem az ú j szerepet vállaló Róma menti át
az utókornak.
,- v. ,
A Töredékek ezután évszázadokat lép át, egészen addig, . míg Nagy Károly
birodalmának roncsaiból kiválnak a nemzetek. Középkorképe • itt • válik egészen
plasztikussá, szinte sodróvá. A XI. században vagyunk: már- készen. áll Európa.
A cluny-i kolostorból elindul Rómába egy toszkán. szerzetes,/ név. szerint- Hil.70

debrand, a későbbi VII. Gergely pápa, az egyház megújulásának nagy harcosa.
A róla írt esszé voltaképp előtanulmány a már ekkor csírázó drámához: az ő jellemén, vállalkozásán át mutatja be a kor feszült hatalmi harcait, szellemi, lelki képét.
A drámához nemcsak hős kell, hanem eszme is: ilyen az ő VII. Gergelye.
Az eszmét, amit a tanulmány elején kibont, mintha saját szívéből húzná. A hőst
pedig a pápa levelezéséből alkotja meg: messze előrelátó reformerré, „protestáns
pápává". Ácsmester fia, eszményekkel eltelt, nem a hatalom megszállottja. Inkább
egy még kimondatlan, de Cluny-ből áradó elv hajthatatlan végrehajtója. Fenséges
alak, talán eszeveszett is, mikor okmányhamisításra is kész, csakhogy királyt, főnemest, papot egyaránt az Isten lába elé görnyesszen. VII. Gergelyhez tanulmányvázlatát olvasva az az érzésünk, hogy zsarnokot választott hősének. Később kerekedik ki belőle egy ösztöneiben újkori jellem, akit a kortárs Damiáni Péter is sátánnak nevez. De aztán borzongva teszi hozzá, hogy „szent". Mert érzi, hogy az eszme,
amit képvisel, az universalis theokrácia a koré. Gergely egy lépést sem mozdul
amellől, hogy a fejedelmek csak az utolsó egyházi szolga után következnek. Mert
Isten van, akit tisztelni kell, és világ, amit csak megvetni szabad. Németh Lászlót
persze nem az eszme foglalkoztatja, hanem a szerep nagyarányúsága, és a mögüle
kisugárzó hit. És persze a történelemformáló személyiség vagy éppen az azon is
áttaposó szörnyeteg. Messze vezetne annak kifejtése, hogy a VII. Gergely élménye
a csodálat mellett a kritikáé, sőt önkritikáé is.
Az ő szívéhez Cluny áll közel, amely Gergelyt magából kidobta, és a politika
mezejére sodorta. A jámboran tanító, csendesen szervező, szívósan magát katedrálisokba építő bencések a kor formálói: Hugo apát, aki csalódottan menekül vissza
Gergely sodró egyénisége mellől a kolostorába — végeredményben saját korába.
Németh rajta és Desiderius apáton — aki szintén a menekülés ú t j á t választja —
ábrázolja az ő igazi középkorélményét, türelmes, okos szerzetesi eszményét. Vele
fogalmaztatja meg szinte saját mozgalmának szerepkörét: „Az egész kereszténység
ilyen kolostorokból áll, s hogy te (Gergely) ifjú korodtól az egészet hordoztad szívedben, úgy tapadtam én kicsiny egész életemmel az én kolostoromhoz." A kritikát
is ő mondja el, mikor Gergely kikényszeríti belőle: „Túl mohó voltál a jóban.
A követelésben. Az emberekben nemcsak a világosságot kell tisztelni, hanem a
homályt is. Aki nem vet számot ezzel, az nem becsüli meg a homálytól vezetett
jó igyekezetet... Parancsod gyorsabb volt, mint b e l á t á s u k . . . Meggyőzéssel többet
érsz el, mint pálcával. Aki túl sokat suhogtatja a vesszőt, tanítóból huzakodóvá
válik."
Csakhogy Gergelyben a nagyság rendít meg, nyűgöz le.. Mégpedig az, aki a
Lateránban is megmaradt Szentföldre sóvárgó barátnak, és Canossa komor kamráiban érzi otthon magát. Halálosan komolyan veszi a szerzetes első fogadalmát: a
szegénységet. Az egyház igazi kincseinek a szegényeket tartja, akiket a drámában
a lombard „rongyosok" jelentenek, és akikért voltaképp politikai porondra lép.
Az eszméért a hatalomhoz nyúl. Most már imával és politikával küzd, húz ujjat
királyokkal. Henriket megkínozza, de ezekért a rongyosokért sírásra fakad.
A dráma VII. Gergelye nem a sorsvállalásnak, hanem a vállalkozás rendkívüliségének, a kihívott sorsnak a tragikus hőse. ö is érzi, hogy Cluny a sorsvállalás:
pápasága csak olyan szerep, amit képességei varrtak rá, de őhozzá, a szerzeteshez
méltatlan szerep. Mert ez méltóságot kívánt, s ez őt Rómához, az észak-itáliai
zavaros viszonyokhoz kötözte, örökös szorongásokkal övezte. Csoda-e, hogy szívében
olykor elbillent a mérleg, s alázat helyett az összeférhetetlenség szélsőséges példáját
adta a világnak. Gergely a kelepcébe került eszme. Mikor IV. Henriket kiátkozta,
majd a nők könnyeire félig feloldozta, a szentből közönséges könyörülő ember lett.
Az átok csak egyszer fogott: magára szabadította ellenségeit és az egyházra a világot. Emberi eszközökhöz nyúlt, amihez ellenfelei jobban értenek. Az eszme az
Angyalvárba szorult, ő maga a kalandor Guiscard kegyeibe, Salernóba. ...
Talán nem tévedünk, ha itt a reformer Németh László egyik, alapgondolatát is
látjuk kiábrázolva. A reformnak megvannak, a; lehetőségei, de a határai is.- Az csak

eszmei erőkből táplálkozhat, amikor ebből kiesik, meginog, elbukik. Gergelyt a politika csalta más küzdőtérre. Az eszmék embere mindig gyanakvóan tekint a gyakorlati emberekre. Olyan cselekvésekre, amelyek mögött nincs ott az eszme izzása.
Az igazi gyakorlatiasságot csak az eszméből lehet tetten érni. És talán a csalódások,
föleszmélés katarzisa is ott lappang Gergely tépelődése mögött: „Szavakon lebeg
az egész keresztény állam. Van és nincs. Ha bezárkózol celládba, egyedül ő van.
S ha az utcára kilépsz, nem találsz egy embert p o l g á r á u l . . . " Ne feledjük, hogy
a VII. Gergely az 1930-as évek közepének, a reformremények hervadásának t e r méke. Persze a középkorélmény korábbi. Mint í r j a : „az Európa-történet magzata
volt ez is".

3.
Beszélhetnénk Németh László sajátos történelemszemléletéről, ahogy azt a szaktudomány mérhetné, ellenőrizhetné. Csakhogy itt nem szemléletről, hanem elsősorban élményről van szó. Az az érdekes, amit kiemel, akikre a homályban is fényt
gyújt: itt az alkotó ember keresi elődeit, rokonait, önmagát. Mi lehetett az, ami őt,
a modern, racionális, elemző alkatú és szenvedélyű embert a középkorhoz vonzotta?
Nem utolsósorban bizonyára az, hogy egy sajátos ösztönvilágban élt, és megvolt
benne a vallást tápláló lelkierők minden jele. A hit, a bűntudat, a földi üdvösség
várásának reménysége. Életgyakorlata is puritán volt, egészen az aszkézisig. Ismerős hallatlan etikai érzékenysége, a kis közösségek iránti szinte ekléziasztikus sóvárgása, amelyek — mint maga mondta — mint valami páncélzat védték küzdelmeiben. De mindez minden transzcendens elem és hiedelem kirekesztésével volt nála
emberformáló erő. Isten az ő számára: ragaszkodni lelkünk magaslataihoz; vallásos
életet élni a túlvilág tudata nélkül. Erről az ő sajátos „vallásos életéről", „vallásos
ösztönéről", annak kielégüléséről rokon hitű és reményű emberek közellétében úgy
beszélt, mint ami nagy segítség a maga lelke kibontakozásában. Mindig vonzotta
a szerzetesi életforma. Főleg annak „a szép, szabályozó rendje". Valahol naplójába
írta, hogy ha a középkorban születik — legalábbis annak lelkesebb szakaszában —,
barát lett volna.
Nos, ez a „lelkes szakasz" alighanem a tizenegy-tizenkettedik század lett volna.
Erről már vallott a cluny-i kolostor Hugo apátja, vagy Desiderius szájával, a
VII. Gergelyben. Első személyben, az elragadtatás hangján azonban a
Kapósok
című esszéjében és a Roland történelmi képében. A Roland-ének finom analízisével
zárja le középkori tanulmányait, amelyben ott a század egész életérzése, lelke és
költészete. Mit lát meg benne, és kit Rolandban? Gergellyel együtt a nyugati e m bert, az első keresztes lovagot, a magunk szellemét. Szilajságában és esztelenségében, más oldalról ájulékonyságában és szentimentalizmusában — amelyek oly közel
vannak egymáshoz — az igazi középkori pszichét. Hűségében a szolgálatot és nem
a szolga szellemét. Hol könnyel, hol vérrel csorduló szilajsága és gyöngédsége: ez
Roland vallásossága. Nem hit dolga ez, hanem kétely nélküli nemes állapot. Egy
populáris lelkiség, de amelyet általánosítani lehetetlen, mert külön vallásos és
világi érzést még nála nem találunk. Szívében a kereszténység és pogányság gyanútlan keveredik el, és valami állatian nemes meggondolatlansággal dobja magát
eszménye szolgálatába. A germán-latin világ formálta meg őt, mint a maga álmát.
Ott, a frank-kelta-normann antropológiai olvasztótégelyben született, mint valami
ú j érzékenységű emberség, ú j európai öntudat.
Németh Lászlót az olyannyira kedves „Telep"-álma fordítja Clairveaux kolostora felé. A XII. században mintegy háromszázötven rendházat fenntartó klastrom
élete, munkája az ő „minőségszocializmusának" előképe. Ezzel a példával nyitja a
Kapásokat, ezt a különös hangvételű ábrándos utópiát egy duna-európai köztársaság kapás mozgalmáról. Ezek az ő álombeli, fehér mackóba öltöztetett kerti m u n kásai feltűnően hasonlítanak Clairveaux fehér papjaira, akik önkéntes szolgálatuk-

ra

kai, szilaj magányukkal népeket tartottak össze, megtanították őket a földművelésre,
a kerti munkára, miközben egészen azonosultak velük. Sorsközösség-vállalásukkal
a közösség egy ú j rendjét alakították ki. Kialakították az egymásért-valóságot, az
okos munkamegosztással béresekből földművesekké, kertészekké, szőlőmunkásokká
képezték őket.
A kor példaképéül Clairveauxi Bernátot emeli a század Európája fölé. Így r a j zolja meg markáns alakját: „A középkor történetét bújom, testes kötetekbe merültem. Pártos szívem itt is kiválasztotta kedvenceit: a szerzeteseket... Tegnap este
Szent Bernáttal fejeztem be a napot, éjféltájban. Tetszett ez a parázs burgundi!
Egy darab nyers őstörténet rontott be csuhájában az egyházfők és fejedelmek közé.
Koplalt s imádkozott a clairveauxi völgyben, munkásszerzeteseket bocsátott szét az
irdatlanba, földet törni; keresztes háborút hirdetett; pápát tett és pápát korholt:
fejedelmek közt volt békebíró; ostora pelyhes tudóskodó püspököknek, nyirbálója az
egyházra ráburjánzó világiságnak. S csinálta mindezt egyszerűen, nyersen, hatalmasan, teketória nélkül, de istene közvetlen jelenlétében, háromszázötven rendház
Nagy Abbéja. Ennyire képes, tűnődtem, egy igazi férfi, aki nem köntörfalaz, hanem
bátran ég nemességében."
Németh Lászlót nem a kor szelleme lelkesíti, hanem a tűz, amely benne ég
és élteti. És csak addig, amíg nem lobban el ez a tűz. Van az ő mítoszában egy
másik középkor is: az alkonyé, ahol már kialudt ez a tűz, és helyette máglyát
gyújtanak a tan védelmében — a hatalomért. A hatókörében zsugorodó, a Szent
Hivatal, az inkvizíció egyházáé, amely zsinatokat dobol, börtönöket nyit, kínzókamrákat ácsol a csírázó ú j eszmék hitvallóinak. Az ő középkorélménye éppen
azáltal kerekedik ki teljessé, hogy történeti drámáiban képes kifejezni saját szerepvállalásának buktatóit és tragikumát is. Sőt egyenesen ez indítja válaszadásra, ez
készteti magának a műnek a megírására is. Nem mögötte áll hősének, hanem a
históriailag teljesen hiteles cselekményekbe, konfliktusokba beilleszti saját küzdelmének eseményeit, tapasztalatait is. Oly mélyen merül el tárgyában, mintha saját
életének d r á m á j á t írná.
Általános vélemény az ő történelmi drámáiról az, hogy bennük nagy alakokon
keresztül a nagy egyéniségek és a történelmet formáló erők viszonyát, a nagy
emberek útjának problémáit rajzolja. Olyan közhely ez, amely megmagyaráz valamit, de homályban hagyja az alkotó és műve keletkezésének indítékait. Sőt, a legfontosabbat, a legizgalmasabbat: az egész mű aktualitását. „Nem hiszek abban,
hogy témáinkat a kortárs szereplők, az ankéton is megtárgyalt kérdések tennék
maivá" — mondja a Mai témák zárósoraiban, és példának éppen a Husz Jánost
és a Galileit említi — mint legmaibbakat. A Husz-téma a Tanu-idők elejéről való,
de a dráma akkor íródott meg, mikor a negyvenes évek végén barátai, jóakarói rá
akarták beszélni, adjon egy nyilatkozatot, hogy régibb írásait visszavonja. Az akkor
meghurcolt író az egyházi átok alá vont Husz szavaival felel, amit az a firenzei
bíboros, Zarabellának mondott: „Hogy forduljak szembe lelkemmel?" Huszt nem
a makacsság vitte a zsinat elé, hanem a tanúságtétel az igaza mellett. „Higgyétek
el — mondja a püspököknek, mikor puhítani akarták —, kedves volna nekem
engedni n e k t e k . . . De hiába állok én a pártotokra és sújtok magam felé: a lélek
mindenütt enged, de az az egy pont, mint fában a görcs, visszarúgja a f e j s z é t . . .
S beismerni az el nem követett bűnt, maga is bűn." Vallatói csodálkoznak, hol van
ez a makacsság benne, hisz arca egy tejfejő lányénál is jámborabb. Íme az alaphelyzet párhuzama író és műve közt; hosszú volna részleteiben is szemléltetni a
Husz mögé rajzolt kor analóg viszonyait, nem is feladatunk. Annál érdekesebb
egy vallomása arról, hogy Husz alakja hogyan került lelkéhez oly közel egy pillantás alatt." Az egyik könyvből megtudtam, hogy szakállas képei nem őt ábrázolják,
egyetlen hiteles képéről egy szokatlan jámbor arc néz ránk. S ez a Husz kellett
énnekem: a szelíd, alázatos, békére vágyó ember, akit azonban megfogott az igazság — az ő agyában kialakult igazság —, s ezt nem bírja elereszteni... ezzel a
magunk agyában kialakult igazság védelmével lett az újkor úttörője." Alighanem
magára ismert; ez a szelíd keménység, ez a lányos arc: az övé.
73

Más arc tekint ránk a Galileiből: egy megtört, beteg, öreg emberé, aki remegve
vallja ugyan, hogy: „én nem vagyok a vértanúk fajtájából. Nem keresem a dicsőséget, hogy halálomat dobjam mérlegre", de szeméből a győzelem sugárzik. Tudománya már nincs egy fejhez kötve. De ez már nem is a középkor, csak egy „hegyen túli" világ, ahol a teológusok érvei még megelőzik a tudományosokat. A tollat
még el kell törni, hogy a fej fennmaradjon.

IMRE

LÁSZLÓ

„ A feladatok ma megint
itt tolonganak körülöttünk"
JEGYZETEK NÉMETH LÁSZLÓ XIX. SZÁZAD-ÉLMÉNYÉRŐL

Amikor Németh László művei (elsősorban az Iszony) több világnyelven megjelentek, a kritika, megbecsülően ugyan, de lépten-nyomon a Bovaryné, az Anna
Karenina írójával vetette össze. Idehaza is újra és újra találkozhatni azzal a megítéléssel, amely szerint művészi módszerében a tolsztoji analitikus eljárást követő,
lényegében múlt századi epika az övé. E vélekedések megalapozatlanságára többen
rámutattak, de közben kevesebb szó esett arról, hogy mi is az voltaképpen, ami
(nem írói karakterét, hanem gondolatvilágát, történeti tudatát) mégiscsak a XIX.
századhoz kapcsolja. Pedig ha csak az életmű külső mozzanataira ügyelünk, máris
szembeötlőek a múltra utaló sajátosságok. A Bocskay kerti „farm" éppúgy Rousseau
életeszményének és Tolsztoj utópiájának kései leszármazottja, mint a pedagógiai
szenvedély. Egymást felváltó, egymást kiegészítő kultúrpesszimizmusa és tudományhite ugyancsak XIX. századi gyökerű. A harmincas évek magyar irodalmának átfogóbb jellegzetessége ez, hiszen a népi írói mozgalom nemcsak a felszínen kapcsolódik a múlt századhoz, például Erdélyi és Illyés Petőfihez, hanem gondolatilag is
onnan származtatható: Szabó Dezső irányt adó eszméi, a nép őserejében való hit,
a középosztálynak a parasztsággal történő felfrissítése, „megmagyarosítása" megvan már Justh Zsigmondnál, méghozzá Tolsztojra, s azon keresztül Rousseau-ra
visszavezethető módon.
A kamasz Németh László számára, bár már a tízes években jól ismeri a Nyugat
íróit, szükségképpen a XIX. századi magyar irodalom és történelem a közösségi
gondolkodás, a történelmi eszmélkedés, az irodalmi ízlés viszonyítási rendszere,
szerepek és feladatok tárháza, s némi kitérő után a harmincas évek esszéistája
majd újra és újra ehhez a példatárhoz nyúl vissza. XIX. századi tárgyú írásainak
túlnyomó többsége 1936 és 1944 között keletkezett, egy egyre súlyosabb helyzetbe
sodródó, viszonylag elmaradott országban a múlt század eszmevilága és irodalomfejlődési kérdései válnak aktuálissá. (E vonzódásnak mintegy anyagi, társadalmi
alapja az a tény, hogy a Horthy-Magyarországon sok 70—80 évvel korábban esedékes gazdasági, kulturális feladat megoldatlan még.) A nemzet erkölcsi, szellemi,
művészi útkeresése szempontjából, véli időszerűnek Széchenyi, Berzsenyi, Arany,
Kemény életművét. Éppen ezért ilyen témájú esszéit korhoz kötött és maradandó
mondandójuk felől is kell nézni, elkerülve a megítélés mindkét buktatóját. Az egyik
Németh László XÍX. század koncepcióját egyoldalúságaival, elfogultságaival, tévé74

déseivel méri, s egy jobbra tolódó kor szellemi termékeivel hozza összefüggésbe,
holott éppen a hitleri befolyás növekedésének hatására és ellenében íródtak, a fenyegető német veszéllyel szemben kívánták óvni a nemzet, az irodalom önállóságát,
erkölcsét. A másik nyilvánvalóan elhibázott kísérlet: az irodalomtörténész Németh
Lászlót mindenben tévedhetetlennek látni, torzításait szépíteni, olyan ügyvédi módszerrel tisztázni, amilyenre éppen kivételes nagysága miatt nem szorul rá. (Ahogy
teljesen felesleges volna Kölcsey vagy Arany irodalomtörténeti vagy kritikai tévedéseit igazolni, vagy akár jóhiszemű buzgalommal mentegetni.)
Némethet többen is végletes szubjektivitásban marasztalták el, azzal vádolták,
hogy egyéni alkatának védelmében, s még inkább Babitscsal való szakítása nyomán
kialakult „elszigeteltség"-ének, megbántottságának szellemében „írta át" a felvilágosodás és a reformkor irodalmának történetét. Van ebben igazság, de erre helyezni
a hangsúlyt aligha méltányos. A Kisebbségbent
idézhetjük, amint Gyulairól ír:
„Az ő gyűlölködése Jókai iránt egy személyes sérelemmel kezdődik. De téved, aki
azt hiszi, hogy személyes sérelemben közveszélyeket nem lehet felismerni." A Kisebbségben bírálói is többnyire csak a túlérzékeny író elfogultságát vették észre,
de azt nem, hogy éppen a sérelem nyitotta rá a szemét irodalmunk fejlődésének
bizonyos sajátosságaira.
A Kisebbségbent ért támadásokra válaszolva Németh önérzetesen tiltakozik a
„szubjektivitás" vádja ellen: „A Kisebbségben elleni dühnek a legtöbbeknél átlátszó, gyermekes oka volt: azt hitték, hogy itt egy mélymagyar ítélkezik rajtuk, hígmagyarokon . . . Vagy hiheti akárki, hogy ha a magyar írókat két csoportba kéne
válogatni, s az egyikben Kölcsey, a másikban Berzsenyi lenne a vezér: én magamat
a Berzsenyiébe osztanám?" — írja 1942-ben a Fantomok ellen (A
Kisebbségben
védelme) című cikkében. Érvelés közben azonban némileg meg is másítja a Kisebbségben koncepcióját. Mert amennyire igaz, hogy őbenne éppoly fontos a Kölcseyre,
mint a Berzsenyire emlékeztető princípium (arról nem is beszélve, hogy magyarul
alig tudó nagyanyja révén maga is asszimiláns félig), annyira igaz az is, hogy a
Kisebbségbent
mégis a „berzsenyies" felével, az irodalomból kiszorult remete
énjével írta.
Erről tanúskodik múlt századi írásainak lírai hevülete, a rengeteg vallomásos,
önportrészerű jellemzés. Alighanem legnagyobb és legszubjektívebb kultúrélménye
Széchenyi, erre épül a monográfia. Nem nehéz felismerni az azonosulás alapját,
az 1825-ös és az 1925-ös fellépés rokonságát. Mindkét esetben egy-egy konfliktusos,
túlérzékeny lélek keres gyógyulást a feladatban, a nemzet megmentésében, felemelésében. A beteg korban vergődő romantikus lélek jut el a szellemi-erkölcsi elit
eszméjéhez. Az „erényszövetség", melyet Széchenyi Wesselényivel és Esterházy
Mihállyal kötött, a „minőség forradalmá"-nak megfelelője. Magyarságélményük
ambivalenciája is hasonló. Széchenyinél a főúrban küzd vonzás és taszítás: „Majd
vonz ez a durva nép — melyet alapjában szeretek; — hogy tanítsam, emeljem,
emberré neveljem; majd rá sem bírok nézni, s eltaszít magától. Tudatlansága meghat, és szívesen segítenék rajt, vérrel és velővel, sorsát megosztani és elviselni.
Gyakran elborzaszt és föllázít igaztalan vaksága, gőgje és beképzeltsége." E vallomásban igazán magára ismerhetett Németh László, aki kamaszkorától népe megmentéséről ábrándozott, leginkább mindig pedagógusnak vallotta magát, s aki oly
sokat szenvedett értetlenségtől, durvaságtól, akit pályatársainak rosszhiszeműsége,
irigysége valóságos emberiszonyba kergetett időnként.
Még árulkodóbban játszott szerepet személyes sorsa, alkata Kemény rajongásában: „Kemény gyűlöletében Kossuth iránt is sok van a bukott kérőéből, aki elől
egy szerinte hígabb és méltatlanabb ember ragadja el, ami jog szerint őt illetné."
Neki is visszatérő, rögeszmeszerű panasza, hogy nem hallgatnak rá, hogy az ellenforradalmi Magyarországon Habsburg-restaurátoroknak és nyilasoknak, ókonzervatívoknak és a baloldal legkülönbözőbb árnyalatainak nagyobb a tömeghatása, mint
őneki. Kemény sorsa az ő számára intő példa is, de a visszhangtalanság méltóságteljes elviselésének lehetősége is: a görögökhöz hasonlóan a végzetet a kiválóság
75

irigyének és gyötröjének hiszi. A magányból és meg nem értettségből, az azonosság
átéléséből ered nála a Kemény programja iránti fokozott, magas hőfokú szimpátia
és aktualizáló energia. Kemény szinte eszmény lesz, aki „a mély-magyarság érceit
a lélektani regény formáiba tudja önteni". (Az eszmény későbbi megvalósulásaképpen Móricz Erdélyét említi, ma már több joggal gondolhatunk a Gyászra.)
Németh László XIX. század képében az egyéni, alkati magyarázó elvnél lényegesebb, ami a kor dilemmáira kíván választ adni. Maga í r j a a Szekfű
Gyulában:
„Szaktudomány és esszé közt van egy perdöntő különbség: a szakmunka azért van,
amiről szól, anyagát akarja rendezni s megvilágosítani; az esszé célja túl van
anyagán, mindig valami általános érdekű és érvényű elvet akar győzelemre vinni,
amelynek a téma esak csatatere. Nem a felhasznált ismeretkincs, hanem a tárgy
cél vagy ürügy volta von tehát határt közöttük." Babits abban tévedett, amikor a
Kisebbségbent egyértelműen elutasította, hogy azt hitte, Németh itt a maga egyéniségét nevezi el mélymagyarnak, önmagát abszolutizálja és teszi mércévé. Sok
tévedést joggal tett szóvá, viszont nem látta meg, hogy Németh László, igaz, önmaga sérelméből is kiindulva, „közveszélyeket" ismert fel. Nem a magához hasonlókat kutatta fel kedvenc hőseiben, hanem azokat, akik a fenyegető történelmi
helyzetben példává emelhetők nemzetféltésben is, erkölcsi igényességben is, nemzeti
elfogultságokon felülemelkedő humanizmusban is.
Lehet, hogy szellemi előképeit, lelki rokonait is kereste a XIX. század nagyjaiban, de a továbbélés, a nemzeti fentmaradás, a nyelvhez, a múlthoz, a néphez
hű felelősségérzet képviselőit találta meg bennük. A tudomány, az irodalomtörténet
kimutathatja és ki is kell mutatnia a Kisebbségben
tévedéseit, ellentmondásait:
Miért nem ismeri fel Gyulai regényének, az Egy régi udvarház utolsó
gazdájának
a jelentőségét? Ha gondolt volna rá, ha frissebben ismerte volna, koncepciójának
egyik kulcsművét lelhette volna fel benne. Kölcsey Nemzeti hagyományokba
sokkal inkább illik az ő „mélymagyar" vonulatába, mint Tolnai vagy Vajda magyarságképe, a tényeket átfestve miért mégis ezeket emeli fel? Bizonyos tényeket, a m e lyek nem illenek képébe, egyszerűen figyelmen kívül hagy: Keményből például a
valóságban teljes mértékben hiányzott a művészi, s különösen a társadalmi értelemben vett „népi" iránti érzék. A hígmagyarnak, és lényege szerint asszimilánsnak
bélyegezett Babitsnak a „koncepció" szerint Petőfihez, Jókaihoz kellett volna vonzódnia. Ezzel szemben a legtörzsökösebb „mélymagyarok", Arany, Kemény voltak
a bálványai. Ha pedig ezek a bálványai, akkor miért mondatik múlt és érték iránt
fogékonyság nélkül valónak? Amit Aranyról mond, az önnön másfél évtizedes írói
pályájának keserű összegezése: „a magyar szellem fejlődéséből kimaradt a magyar
nép és múlt alaptermészete s aki e felé nyilai, épp ahol a legmélyebb, mindig
csodabogár: akár vállalja, akár szégyelli ezt a különcséget". A diagnózis igaz, a kép
csak azáltal válik elrajzolttá, hogy a magyar nép és múlt alaptermészete felé másféleképpen ,nyilalló" nagyságok, Kazinczy, Eötvös, Babits programjában nem képes
ugyanilyen mértékben meglátni az értéket. Lehetetlen nem érzékelni a Kisebbségben gyengéit, tévedései azonban csak akképpen érthetők, hogy „a hígmagyarsággal
szembefordított mélymagyarság nem irodalomtörténetünk summázata akar lenni,
hanem program: nem a múltba mutat vissza, hanem a jövőre irányul" (Grezsa
Ferenc).
Egyoldalúságát egyébként nemcsak elismeri Németh László, hanem vállalja is,
s ezzel minden jóhiszemű olvasója szemében részben jóvá is teszi. A
Kisebbségben
előszavában írja (tehát nem utólagos mentségkeresésről van szó), hogy ezúttal úgy
szólal meg, ahogy „a haláltól megrohantan beszél az ember, nemhogy belé ne
lehessen kötni, hanem hogy egyvalaki minél többet megértsen belőle". A II. világháború előestéjén, a magyarság végveszedelmének riadalmában szóló nem az igazság cáfolhatatlan kiporciózását, hanem az öntudatra ébresztő felrázást érzi feladatának. Ezért nehéz erről a sokat vitatott műről hibázás nélkül szólni. Ha a nacionalista, idealista író megbélyegzésének szándékával közelít hozzá valaki, akkor nem
érti sem antifasiszta tendenciáját, sem múlt századi kultúránk zseniális megérzé76

sekkel és rátalálásokkal teljes újszerű fejlődésrajzát. Ha viszont a
Kisebbségben
védőügyvédjéül szegődünk, akkor nem vesszük figyelembe a beállításnak az előszóban is jelzett és 1942-ben (!) a szerző által is tévesnek minősített egyoldalúságát.
A 37-es Jelszó: Petőfiben írja: „A régibb magyar irodalom felhasználatlan tehetségektől komor; gondoljunk Berzsenyire, Katonára, Keményre, A r a n y r a . . . "
A Kisebbségben
ezeknek a szempontjából, az igazságtevés szándékával íródott.
Németh László minden bizonnyal a maga „mimóza" lelkének és elvadultságának
előképeit is kereste a múltban, s a Babitscsal, a Nyugattal való ellentét indulatában olykor igazságtalan is. De eközben általánosíthatót is mond, feltáratlan értékek
nyomába szegődik, a hivatalos, az iskolai oktatásban megmerevített, hatástalan
figurákkal szemben megteremtette az élő Berzsenyit, a hatni képes Széchenyit.
A kiindulás lehetett személyes, sőt talán személyeskedő is, de az eredmény közérdekű lett. S ez nem is történhetett másképpen, hiszen egy mind válságosabb
helyzetbe sodródó népcsoport erkölcséhez, szelleméhez, kultúrájához keresett lázasan lappangó erőforrásokat, a jelenben hasznosítható kiaknázatlan értékeket. Ebben
a kétségbeesett állapotában joggal és okkal fordul a magyar XIX. századhoz. Nemzeti összefogással, nemzeti öntudatra ébresztéssel akar védekezni a fasizmus, a háború borzalmaitól rettegve és szükségszerűen remél támaszt a magyar nemzeti
újjáéledés, a reformkor nagy alakjaiban. A XVIII. század végén, a XIX. század
első felében a romantika áramában megszülető nemzeti irodalmak roppant erőtartalékait igyekszik mozgósítani saját kora számára.
A múlt, persze, már korábban is ösztönző erő volt. A 27-es Petőfi
Sándorban
í r j a : „A bohémkedés helyén a szerelem, a betyárhistóriák helyén az Alföld elmerült
csodálata vagy magyar típusok rajza, s mindenek fölött a magyar probléma s a
világprobléma, mely már fülünkbe dübörgeti negyvennyolc csodatetteit, melyekről
ma nehéz elhinni, hogy magyarok csinálták." A magyar szellemi erők organizálásának igényével fellépő Németh László nemcsak a nemzeti géniusz pátoszát veszi
á t a XIX. századi magyarságtól, hanem a konkrét tennivalókhoz az ihletést is.
Az író, politikus, közgazdász Széchenyi lázas tevékenysége éled ú j j á a harmincas
évek nagy vállalkozásaiban, reformprogramjában, a népi írók jelszavaiban, műveltség, Európa, nemzeti közösség, ipar, gazdagodás vágyálmaiban. A Széchenyi-könyvben maga is utal a hasonlóságra: „A Hitel, a Józan Ész, a Számítás, a Nyereség
olyan félig irodalmi, félig gazdasági szavak voltak az ő szájóban, mint a miénkben,
mikor Európa ú j lelkét a magyar gazdasági életbe be akartuk oltani: minőség,
kultúra, kert."
Ezek a kulcsfogalmak, melyek szervesen kapcsolódnak Széchenyi gondolatvilágához, természetesen nem tartalmazták közvetlenül a marxista értelemben vett
szocializmus perspektíváját. Amiként Széchenyi száz évvel korábban nemzeti összefogásban, műveltségben, iparban, reformokban kereste a megoldást, azonképpen
Németh László is kulturális, erkölcsi emelkedésbe veti reményét, a nemzeti eszme
demokratikus kiaknázására törekszik a Horthy-Magyarország reakciós, rendi kiváltságokkal is nyűgözött világában. A történelem logikája felől tarthatjuk ezt elhibázott, idealisztikus koncepciónak, a kor áramlatai között megállapítható jó szándékát,
humanizmusát és haladó voltát azonban aligha lehet kétségbe vonni. Egy reakciós,
konzervatív társadalomban az anyagi és szellemi javakból kirekesztett milliók érdekét igyekezett képviselni, az erősödő német befolyás ellensúlyozása céljából történeti tudatra tanított. Ennek a demokratikus és nemzeti programnak az állandó
hivatkozási alapja és eredete a magyar XIX. század.
A gimnazista Németh László a képzelet, az ábrándok világában nemzetéért
áldozta fel magát. Trianon után azután úgy látja, hogy elérkezett az idő. A pusztulásból, a vereségből akar erőt meríteni, s a nemzetet önmagát felülmúló erőfeszítésre szeretné sarkallni. Ehhez mindig a múltban, a nemzeti történelemben keres
és talál példákat, magatartásmodelleket. Keményből azt emeli ki 1940-ben, hogy a
„visszaemlékezésben hanyag" nemzet emlékezetét igyekezett felfrissíteni: „Az, hogy
olvassuk és föltámasztjuk, jele, hogy testünkben megint nagy hiányát érezzük a
77

ritka antidotumnak, amelyből a mi korunk az abszolutizmus éveinél is nagyobb
adagot kíván. Nagy értékeinket megóvni, a változásokban kitartani, a történet alkalmait a magyar nép javára kihasználni: ez megint Kemény Zsigmond-i öntudatot
kívánna. S az író, aki közéletünkben hiába keresi műve nyomát, legalább a jövendő
próbára menőit, az ifjúságot szeretné beoltani vele." A Kemény-tanulmány keletkezési időpontja eligazít arra vonatkozóan, hogy milyen erők hatásától igyekszik
Kemény életművével megóvni az ifjúságot. A 41-es Petőfi és Arany is az ú j helyzethez alkalmazkodik, amikor a megtorlás, az önkényuralom Arany Jánosát jellemzi: „Ez a hozzá hasonló magyarok ideje. Azoké, akik sínylődve, melankólia és
kétségbeesés határán tudják hordani nemzetük szívósságát és ellenállását." A történelem viharaira készülődő író szorongása szólal meg itt.
Néhány év múlva a Berzsenyi ürügyén írásakor az ú j Magyarország irodalmának perspektívái izgatják. Már a 36—37 telén írt Berzsenyi-könyv alapkérdése az:
volt (Az én katedrám 1969-ből származó előszava szerint), hogy „mi az oka, hogy
a természet ilyen kedvezései, mint az ő tehetsége, iránymutatása is, a magyarságra
elveszhettek". A Berzsenyi ürügyén ennek alapján azon aggódik, nehogy az ú j ,
demokratikus ország irodalma komoly értékeket dobjon ki magából: „Az igazi írót,
s az igazi haladást nem kell félteni egymástól" — mondja, s célzása egyértelműen
annak a jelennek szól, melynek irodalmából sokan szívesen kiszorítanák őt is.
Pedig, mint a reformkor, a nemzeti újjászületés meginduló mozgalmaiban széttekintő Berzsenyi, „aki a maga érdemét, a maga eredményeit is ott érzi az életet
jelentő zsibongásban", ő sem ellenségként van jelen a koalíciós idők forrongásában.
A Berzsenyi ürügyénnel mintegy le is zárulnak, jó időre, sőt lényegében végleg
a XIX. századi tanulmányok. (A műfordítással kapcsolatban lesz szó hamarosan
Tolsztojról, Aranyról.) A fordulat éve után egyébként is elhallgat az esszéista, d e
eltűnnek, szinte feledésbe merülnek azok a tényezők is, amelyek a harmincas évek
végén és a negyvenes évek elején oly inspirálóan hatottak rá. Hiszen annak idején
egyrészt a Babitscsal, a Nyugattal való elégedetlensége, másrészt a világháborúba
sodródó ország erkölcsi, nemzeti tudatának erősítése sarkallta a Berzsenyi-, Kemény-, Széchenyi-téma megírására. A negyvenes évek második felében, amikor
gimnáziumi óráira készülve ismét Arannyal, Berzsenyivel, Széchenyivel foglalkozik, nemcsak esszéinek valamikori „indulatosság"-át kell belátnia, sokszor korrigálnia, hanem az eltelt évek azt is világossá teszik, hogy az egyéni és közösségi
gond a história valós problémáira is rányitotta a szemét.
A Kisebbségben „rossz híre" részben azzal magyarázható, hogy fogalomhasználata félrevezető. „A jött-magyarok háború előtti szerepe fájdalmas, de sok tekintetben termékeny is volt, s hibáztatni érte mást, mint a befogadó népet nem lehet."
Szó esik itt az asszimilánsok mohóságáról és szívósságáról, de a magyarok tunyaságáról, rendszeres munkára nehezen fogható kényelmességéről is. Magyarságszemlélete önkritikus (ebben is Széchenyi, Kemény, Ady leszármazottja), nem téveszthető össze a kor délibábos, frázisos álhazafiságával. Már csak azért sem, m e r t
„törzsökös" magyar és „jött-magyar" között nem származás, hanem szellem, viselkedés szerint, az áldozatvállalás mértékében tesz különbséget. Babitscsal, s a h u manista magyar szellem más képviselőivel együtt úgy vélekedik, hogy nem h ú s
és vér, de lélek tesz magyarrá. Néhány évvel korábban í r j a az Aurórában: „A nagyság elsősorban elszánás. Az ember érzi a feladatok hívását, mint Toldy, és érzi a
maga gazdagságát, mint Vörösmarty, néha mind a kettőt, s odaajándékozza az
életét a feladatnak, szolgája lesz a lelkében készülődő természeti erőknek." A „jöttmagyar" Toldy és Vörösmarty egyesül a nagy feladatban, ahogy ő is, bár idegen
vér keveredik benne a magyarral, részt kér a nemzet felemelésének nagy m u n k á jából. Tévedhetett XIX. századi irodalmi írásaiban nem egy kérdésben, lehetett
irodalomfejlődési koncepciója egyoldalú, de tévedése és egyoldalúsága közösségi,
aktuális irodalomfejlődési megfontolásból fakad. (Ez persze tévedést és egyoldalúságot nem ment, csak magyaráz; ahogy megérthetjük, indokoltnak láthatjuk, hogy
a népiesség elődeit kereső, előzményeihez vonzódó Petőfi vagy Arany nagyobb fogé78

konyságot tanúsított Gvadányi, mint Berzsenyi iránt, de tévedésük azért tévedés
marad.)
Az irodalom és a nemzet vélt vagy valós szükségletei szerint ítél tehát, s ilyen
irányú elkötelezettségét már korábban, 34-es A fiatal Eötvös című tanulmányában
vállalta: arra a kérdésre, hogy belevesse-e magát az író kora társadalmi mozgalmaiba, vagy a l'art pour l'art vallóinak van igaza, így válaszol: „Én azt hiszem,
mind a két álláspont jogos, egyiknek vagy a másiknak nem igaza van, hanem ideje.
Azon, hogy egy irodalmi alkotásba be szabad-e, be érdemes-e bocsátani az élet
izgató időszerűségét, okoskodó olvasók és törvényhozó műítészek vitatkozhatnak,
az igazi író megérzi, s nem elvont szabályok, hanem a szíve indulata szerint jár
el." 1936 és 1944 között úgy érzi, hogy nem mérlegelő, cáfolhatatlan irodalomtörténeti igazságokra van szükség, hanem felrázó, mozgósító, nemzeti, közösségi felelősségérzetre ébresztő XIX. század élményre, akár egyoldalúságok árán is. Az „élet
izgató időszerűsége" hevíti túlzóvá hangját, hiszen a „szíve indulata szerint" eljáró
esszéista számára a reformkorunkban oly borzongató nemzethalál az 1940-es évek
elején ismét valóságos fenyegetéssé válik. Aggodalma ezért olyan rokon Széchenyi
magyarságélményével. „Évről évre nő a Magyarországra betelepedett idegen népesség száma: a régi magyar törzs a meddőség felé halad" — idézi Széchenyit. Ezt a
reszkető, remegő magyarságféltést is félre lehetett érteni, nacionalizmusnak lehetett
nézni. Pedig akár Széchenyit, akár Németh Lászlót indokolatlan volna gyűlölködés
szításával vádolni: a nemzet megsemmisülésétől való rettegésük nem irányul egyetlen nép ellen sem (köztudott, hogy Németh László milyen korán hirdette meg a
kelet-európai népek összefogását, a szomszéd népekhez való közeledést, s hogy
ezzel a „hivatalos" Magyarország milyen súlyos rosszallását zúdította magára, s az
is, hogy a Magyarországon élő nemzetiségek iránt Széchenyi toleránsabb volt Kossuthról), de f á j n a nekik, akár összemberi szempontból is veszteségnek látnák a
magyarság végpusztulását.
A magyarság nem bármely más nép fölé emelt, soviniszta módon magasztalt
népcsoport a Németh László értékrendszerében, hanem komoly értékteremtési lehetőség. Olyan értékek megvalósulását várja a magyarságtól, melyek az egész emberiséget gazdagítanák, nem a többi nép ellenében, hanem azok érdekében is érvényesülnének. Amikor 1934-ben az Auróra című tanulmányban a reformkor pátoszát
jellemezte, önnön tespedő, reakciós korával állította szembe: „A nagy kor azért
nagy kor, mert olyan feladatokat tud kitűzni, hogy arra való embernek érdemes
és könnyű rászánni az é l e t é t . . . a feladatok ma megint itt tolonganak körülöttünk,
s megint könyörögnek a fiatalembernek: fogj meg, válts meg, vállalj el." Ez a
nemzetmentő buzgalom öltött konkrét formát az esszéista nagy lobbanásaiban, a
Berzsenyiben,
a Széchenyiben,
a Kemény Zsigmondban,
a Kisebbségben
legjobb
fejezeteiben. Megváltás, vállalás szép szándékát örökölte XIX. századunk nagyjaitól,
az önbíráló hazafiúi érzés, az erkölcsi igényesség „kisebbségben" levő szektájához
csatlakozott ezáltal. Nemzetféltő, idealista koncepciója a történelem nagy erőihez
nem talált közvetlenül utat, de magános, keserves vívódásaiban, a magyar XIX.
század faggatása közben magasrendű eszményekhez jutott el: felmutatta az írók
törekvését, eltalálását az elvont esztétikumtól a közösségi áldozatvállaláshoz, s a
nemzet tétova megsejtését, hogy öntudatra ébredése miképpen válhat romolhatatlan
eszmei, művészi értékké.

79

Fekete Gyula: Elfogultságaim térképe
Fekete Gyula könyvének inspirációjára lapoztam bele egy múlt század közepén
kiadott műbe, amelyik a családi nevelést ugyancsak nagyon lényegesnek tartotta
a hazához való viszony szempontjából. A százharminc év előtti orvos szerző megfigyelése szerint a gyerekek minden évszakban hosszú időt töltöttek a kertben,
a réten, a szabad ég alatt, s csak késő este húzódtak be a kemencesutba, amikor is
szüleik beszéddel és fenyítékkel nevelték őket. Azaz így egy-egy napból legfeljebb
órányi ideig foglalkoztak velük, de — jegyezte meg a szerző — a „polgári kötelességeket" mégis mindegyik megtanulta. Az iskola ezt érvekkel mélyítette, emelte
az értelem fokára.
Erre az olvasmányélményre hivatkozás — minden látszat ellenére — nem öncélú. Indokolja az, hogy — bár fogalmi tárgyköre van — Fekete Gyula is személyes
emlékekkel, tényekkel erősíti meg, teszi hitelesebbé azt, amit mond. Ennél lényegesebb, hogy okfejtésének rendszere továbbgondolásra
ösztönöz. Ennek eredménye
az előbbi hivatkozás.
A könyv értékét külön kiemeli, hogy korunk hajlamos az egyoldalúságra, a feszültségek elfogadására egyes kérdésekben, ahelyett, hogy a tárgyilagos szemléletnek engedne teret. Fekete Gyula arra helyezi a hangsúlyt, hogy az elfogult egyoldalúságtól szabaduljon meg. Nyitottan és értelmező szándékkal néz szembe feszítő,
olykor kényes kérdésekkel.
Ezek után méltatlan lenne akár párhuzamot, akár tanulságokat emlegetni a
múlt századi művel kapcsolatban, de azt mégis alá kell húzni, hogy a közösséghez
és a tájhoz kötődés, az érzelmi vonzalom kialakulása egyszerűbbnek látszik a h a j dani példában. Hajlok arra, hogy egyértelműen dicsérjem az akkori közvetlen kapcsolatot, már-már követendő útként jelöljem, de az Elfogultságaim
térképe megakadályoz ebben. Fekete Gyula ugyanis az említetthez nagyon hasonló alapviszonyokat írt le, elevenített fel saját életútjából. Vallomása, történetei arról győzik
meg az olvasót, hogy a szép tájjal, a természeti élményekkel szembesülés, egy
kisközösség nyelvi világa maradandó érzelmi töltést ad. Olyat, amire később fogalmi rendszer épülhet. Abban nem lehet vita, hogy ez valóban így van. Magam
is hasonlóan gondolom (a gyökérzónánk közössége okán). Hozzá kell azonban tenni
—• napjainkkal szembesítve a leírtakat —, hogy a mai gyerekek jelentős része nem
ilyen érzelmi háttérrel készül fel az életre. A teljesség igénye nélkül sorolom a következő érveket. Gondoljunk az urbanizációs folyamatra, a bejárásra és következésképpen arra, hogy ez milyen nagymértékben fellazítja a korábban esetleg
érintetlen, meghitt emberi kapcsolatokat. A városi lakótelepek helyenként monoton
egyhangúságának hangulata, a zsúfolt és lerombolt gyermekjátszóterek, a füstokádó
autóbuszokkal és személygépkocsikkal teli utcák hogyan teremthetnének mély érzelmi kötődést egy-egy település történelmi hagyományaihoz, a megelőző nemzedékek örökségéhez? S ha ezen túl a szubjektív oldalt nézzük, akkor ugyancsak lá80

tunk negatív jegyeket. Fekete Gyula több helyütt és kiemelten szól a kisközösségek jelentőségéről. Ezek emberformáló ereje iránt jogos és mindenki által elismert
az igény. Művek és példák sorozatával lehetne bizonyítani a szűkebb környezet
tartalmasságának később mutatkozó érdemeit. Nem szabad azonban elfeledkezni
arról, hogy az objektív körülmények sokszor már az alakulás stádiumában lehetetlenné teszik a kohézió megteremtését. Még átgondolt és társadalmilag ellenőrzött
folyamat mellett is éled és olykor fokozódik a szegregáció. (Csak zárójelben, mikor jut el addig a lakótelepi ember, hogy köszönjön a szomszédjának vagy annak,
akivel a lépcsőházban találkozik? A kisközösség természetes létfeltétele viszont a
tisztelet.) Az elkülönülés növekedésére példaként említhető akár az a színvonalbeli különbség, ami mondjuk a lakótelepek objektív és szubjektív feltételei és a
szaporodó, néhol hivalkodó villanegyedek között van. S még nem is volt szó a településen belüli elhelyezkedésről, a napi életben betöltött szerepről és sok egyébről, amik ugyancsak módosíthatják azt az értékrendszert, ami az ember viszonyát
szűkebb környezetéhez és közösségéhez meghatározza.
További érveket fölösleges lenne leírni, mert bármennyit sorakoztatnék, mindegyik csak azt erősítené, amit az író mond: a szűkebb hazában és a kisebb közösségben szerzett élményeknek a későbbiek szempontjából döntő szerepe van.
A hazaszeretet, a nemzeti önismeret, a történeti tudat csak ezekre épülhet.
A kötődés említéséből nyilván kiderült, hogy a könyv gondolatrendszere e köré
szerveződött. A hazafiság, a nemzeti érzés áll Fekete Gyula koordinátáinak
középpontjában, s ebből ágaznak le a nem kevésbé fontos fogalmi értelmezések. Az érzelmek után a ráció oldaláról közelít feladatának megoldásához, s természetes,
hogy a történelmet eleven példatárnak tekinti. A Magistra vitae című fejezetben
leírtak — mint mindegyik része a könyvnek — kérdéseket indukálnak. Legelőbb
azt, hogy valóban tanítómestere az életnek a történelem? A kérdés akár szónokinak is tűnhet, hiszen históriai tárgyú könyvek, regények, feldolgozások iránt ugrásszerűen megnőtt az olvasói érdeklődés, múltunk sorsfordulói immár sürgetik
az újraértelmezést. A fogalmi zűrzavar egyik okaként el kell fogadnunk, hogy a
tartalom értelmezése helyett gyakori volt a klisé, a gondolkodási készség háttérbe
szorítása. Szembeötlő még, hogy a nemzeti önismeretre törekvéssel szemben hat
egy ellentétes irányú folyamat. Ennek meglétét az író sem hagyhatta figyelmen
kívül. Aggasztó tény, hogy a negatív jelenségnek számos szimptomája mutatkozik
az ifjúság körében. A tünet, a lazulás számos vonását idézi Fekete, de érdekes
módon a folyamat egyik fontos szereplője háttérbe szorul nála. Ennek súlya, jelentősége több annál, mint ami az Elfogultságaim térképében kiderül róla. A tanító
ő, aki ismereteivel és személyes példaadásával egyaránt kulcsfigurája annak, hogy
az érzelmek és a fogalmak milyen hálórendszere alakul ki az emberben. Históriai példák ehhez Fekete Gyula iskolavárosából, Sárospatakról csakúgy hozhatók,
mint máshonnan. De a hivatkozásoknál lényegesebb, hogy a tanító — és általa
az iskola — tudományos érvényességű és rendszerű ismeretekkel készítsen fel mindenkit. Feltétele ez annak, hogy fogalmi téren a dzsungel kevésbé legyen burjánzó.
Az előbbiek megvalósítása így sürgető célként jelenik meg. A könyv megírásának
indokaként az író többször hivatkozik a fogalmi zűrzavarra. A hazától — a haladáson át — a humanizmusig oly sokféle — néha ellentmondó — értelmezés, nézet
sorolható fel, hogy a tisztázás valóban kényszerítő feladat. Fekete is utal rá, máshol is megfogalmazódott, hogy jó szövegű, az érzelmeket és az értelmet egyszerre
magával ragadó tankönyvekre és jól felkészült, a históriát okosan és szivvel tanító
tanárokra van szükség. Az persze a legjobb feltételek mellett sem oldható meg,
hogy valaki egyetlen mondatban tudja summázni a választ arra a kérdésre, mi a
haladás. De a kérdésfeltevés és a válaszra törekvés már mindenképpen biztató
a fogalmi tisztábban látás szemszögéből. Az Elfogultságaim térképében én ezt a
tisztázási szándékot (és eredményt) nagyon magasra értékelem. Aligha kell bővebben magyarázni, mennyire fontos, hogy egy-egy fogalom tartalmán ugyanazt (vagy
megközelítően azt) értsük. Vállalkozási bátorság, tájékozódó munka és saját koor6 Tiszatáj

81

dináta-rendszer egyaránt kellett a könyv megírásához. Nézzünk csak meg néhány
fogalmat; haza, nacionalizmus, agresszió, alaptörvény, nemzet, humanizmus. Már
világos, hogy mennyiféle értés és félreértés tapadt ezekhez. Lényegük felderítése,
tartalmuk újragondolása és írói rendszerbe foglalása Fekete Gyulához méltó
munka volt.
A cím — és a borító — elsősorban térbeli képzetet kelt, de nyilvánvaló, hogy
Fekete ugyanakkora figyelmet szentelt az időnek is. Nem lehetne másként, hiszen
a végiggondolt fogalmak mindegyikének van olyan „gyökérzónája", amelyik időfolyamatot idéz fel. Mégis külön ki kell emelni A „jövő kizsákmányolása"
című
fejezetet. Nem csupán azért, mert ez foglalkozik az élet továbbadásával. Érdekes
és fontos, amit az F-faktorról mond. Gondolatmenete egybeesik azzal, hogy a jövőt
anyagi és technikai értelemben könnyebb megalapozni, mint a szubjektív tényezők
vonatkozásában. Idézem szavait: „Az alaptörvény — ahogy én értem — m i n d e nekelőtt a közösségi lét, a szülő-nevelő szűkebb és tágabb közösségek ú j r a t e r m e l é sére vonatkozik..." (Kiemelések az eredetiben.) Ezt soha nem szabad elfeledni!
Akár a részleteket, akár a könyv egészét nézzük, Fekete Gyula rendszere továbbgondolásra, feltérképezésre, egyéni szembesülésre ösztönöz. A személyes példaadáson túl (hogy egységbe foglalja mindazt, ami számára lényeges) ezért tartom
időszerűen fontos könyvnek az Elfogultságaim térképét.
(Magvető.)
LACZKÓ ANDRÁS

Tamás Menyhért: Vigyázó madár
Szövetségben a fákkal, Küszöbök, Messzülő ég — ez a három verseskötet sorakozott fel eddig polcomon Tamás Menyhérttől. A költőt, aki ma Budapesten él és
dolgozik, a Dunántúl déli részéhez, Tolnához köti a gyermekkort idéző emlékezet,
de sokkal messzibb tájakhoz megszületése és családjának története. Bukovinában,
Hadikfalván született, kilencedik gyermekként. A következő esztendőben, a családdal s más székely családokkal együtt kényszerűen földönfutóvá vált, s előbb a
Bácskába, majd Tolnába került. Kisdorogon kezdett a világra eszmélni. Oda járt
haza a szüleihez, míg éltek, Pestről is; ott találkozik, változatlanul, még élő testvéreivel.
Nem életrajzot írok; szükségesnek éreztem ezt a rövid bevezetőt, mielőtt ú j
könyvéről szólok. A családról, a szülőkről, a sorsról, a régi otthont elhagyni kényszerülésről vallott már Tamás Menyhért sok versében; eredeti stílusban, szép, megőrzött nyelven. Elég itt utalnom Beszegzett ég alatt című versciklusára, vagy balladás-borzongató, emlékezetes, nagy visszhangot kiváltó versfüzérére, amely a Versek édesanyám, Kiss Emerencia sosem-volt kapcsos könyvéből
címet viseli. Ez
utóbbiban a szülők jegyességétől, a földönfutáson keresztül a Tolna megyei megnyugvásig, majd a hitestárs elvesztésének gyötrelméig benne van röviden a család
élete és sorsa. Benne a líra sűrítésével, elhallgatásos, sejtetéses, utalásos f o r m á b a n
mindaz, ami most legújabb, Vigyázó madár című könyvében szerepel.
Ez az új, negyedik kötet azonban próza. Több, más, bővebb a versciklusnál,
mert a m ű f a j ezt lehetővé teszi. Itt a történéseket végigkísérhetjük s jellemábrázolásokat kapunk. Költő írta próza, hangja és hangulata lírai — gyakran megfogalmazásában, szókapcsolásában is az. Az egyszerűség kedvéért kisregénynek
nevezhető, de igazából nehéz pontosan meghatározni a műfaját. Tizenkét részből
álló novellafüzérnek is felfogható. Sőt, akár keretes elbeszélésnek. De nem érdemes
veszkölődni a műfaji besorolással, mert nem ez a fontos, nem ez az érdekes. Elég
annyi: Tamás Menyhért hatásos, remekül megformált prózai kötetet adott a ke82

zünkbe. Olyant, amelynek ismeretében a versírás mellett újabb prózai munkák
megalkotására biztatnám.
Legalább három történési szintje, s kettős szerkezete van ennek a könyvnek,
illetve a Vigyázó madár című írásnak. Az első szint az, ami az íróban belül, a
gondolatok és a lélek világában történik, ami ott végbemegy szüleinek egy évnyire
egymást követő halála után; számot vetve élettel, sorssal, lehetőségekkel, emberi
tartással és az indító, útra bocsátó, örökségét ránk testáló közösség iránti kötelezettségekkel.
A második szint a család sorsa. Ez azonban nem egy kiragadott, szélsőséges,
egyedi sors, hanem — s az erre utaló történések találhatók a harmadik szinten —
egy népcsoporté is. Annyiban sajátos, amennyiben általános is. Történelmi visszapillantással akár közép-európainak nevezhető. S mert ezt így világosan, tisztán
m u t a t j a az írás, ez is arra utal, hogy az író jó munkát adott ki a kezéből. Pedig
nem magyarázkodik, nem is különösebben részletez. Csak leír, de láttató erővel és
láttató kifejezésekkel. Amikor szüleit beszélteti — de csak akkor —, a népcsoport
egykori szülőföldjéről magával hozott s a közép- és idősebb generáció által még
m a is beszélt nyelvet használja. Annak tömör és nagyon kifejező szavait; képi
jellegű kifejezéseit. S a hatást tovább fokozza, a közlést — tartalmi bővítés nélkül
is — sűríti a kettős szerkezettel. A leíráson belüli, attól formailag elkülönített, de
minden más szempontból jól beleilleszkedő visszaemlékezés-sorozattal. Régi beszélgetések, emlékek ágyazódnak be az apa halála és temetése idején otthon töltött
néhány nap eseményeibe. Nem ú j találmány ez, messzi időkből vannak hagyományai az irodalomban, de Tamás Menyhért is jól él vele.
A könyv elején, az apa halála utáni órákban, amikor a siratóasszonyok még
ott jajonganak a szobában, s az udvarra még csak ekkor fordul be az üres koporsót hozó szekér, az írófiú emlékei már tapogatni kezdik a múltat. Kezd kirajzolódni a szülők élete-sorsa. Előbb az apáé, aki „nem a világ megfigyelésére,
megítélésére született, hanem áldozatnak".
A koporsójára ugyan ráfestették, csupa
nagybetűvel, hogy ÉLT, de „Még kisbetűkkel sem élt. Csak élt volna, ha hagyják.
Igen, csak létezett." A temetőbe vivő úton, míg a koporsót kísérik, már felidéződik,
utalásszerűén, a két földönfutás és az ötvenes évek végrehaj tós nehézségei. Az esemény leírásától egyre nagyobb helyet vesz el a népcsoport sorsának bemutatása;
amely a továbbiakban is azért mindig a család sorsának alakulásában tükröződik.
Az anyával folytatott beszélgetések, a kérdésekre tőle kapott válaszok egészítik
ki aztán a történetet, kapcsolják be a még hiányzó láncszemeket. A befejező sorokban is az anya szavai visszhangoznak az íróban, amíg a vonat Budapestre tart
vele: „Arra kérlek, ne kerüjj messze tőlünk." A szükségre, tisztességre, hűségre,
kötelességre biztató szó, mint a tiszta mag, jó talajra hullott az író lelkében. Bizonyítéka ez a sorsosairól hírt adó, róluk-értük íródott könyv. Biztató kíváncsisággal
várom, várjuk Tamás Menyhért prózájának folytatását; mércének őrizve hozzá
addig is ezt a könyvet.
(Szépirodalmi.)
MÁTYÁS ISTVÁN

6*

83

Szürke szegénység
SZ. LUKÁCS IMRE: SZÜLÉM MÉGIS UTAZIK

Nem kopik és nem fakul a régi szegénység Sz. Lukács Imre tolla alatt. Nem
is szegénység ez már, hanem nyomorúság. Nem azt mutatja föl, hogy a lélekrogyasztó szegénységben is volt családi melegség, fölemelő összetartozás, nem emlegeti tanító példának, hogyan emelkedik ki a többre hivatott erős jellem a ragadós dágványból, mint ahogy előtte sokan tették, vergődő emberekről ír, szivárvány
nélkül. Ha föstött képhez hasonlítom, a szürke jön elő mindig, váltakozva a még
szürkébbel, bele-belefuttatva a szuroksötétbe.
Mit akar vele? Ki kíváncsi rá? Kutyabőrét áskálja elő inkább a ma embere,
végigkutatva a családfa minden ágát, hátha villan rá is valami fény régi dicsőségekből. Elkésett, mire ő szóhoz jutott, más dalra hangolt nemzedék lépett elő.
Könyvét kevesen veszik elő úgy, hogy testvérem vagy, én is onnan jöttem. Aki
nem akarja letagadni a múltját, az se kapadozik talán utána. Keservesen őszinte
ahhoz, hogy azonosulni lehessen vele.
Felejteni segíts, ne emlékezni! — sóhajtja el magát szegény szüle a könyv
elején. Menekülne a múlttól, de nem tud: „Mi maradt meg nekem az életetekből?
Az emlék." Kérdések jönnek, és kopogó feleletek. Megváltott-e a szocializmus?
Engem nem lehet megváltani. Szólamokkal áll elő a fiú: Légy végre otthon, használd a hazádat! Ilyen feleletek jönnek r á : Mit csináljak, hogy ne legyen múltam?
Ugye, megtanítasz felejteni?
Kegyetlen az élet. A gyerek hamar felejthet, ha anyja megsimogatja, de a
fordítottja nem megy. Nem tudom máshoz hasonlítani, az ő emléke olyan, mint
az epekő: mindig nagyobb lesz, és elzárja az egészség nedveinek az útját. Kioperálni? Ezt nem lehet.
Pokoljárás ez a könyv, förgeteges átkok és csöndes bocsánatok nélkül való.
Ahol megtermett, a fölismerés is kései: „Mondd meg azt is, miért nem tudtunk
mi sohasem szeretni?" Csorba a kérdés, mert nem lehet rá válaszolni, ö n v á d
koppan rá később: „Elnyűtt anyám, egyszer se mondtam, mennyire szeretlek."
Két ember párbeszéde a kicsike könyv. A gyermek interjúja anyjával. A harmadik hang a végén kondul bele, az apáé. Repedt harang szava az is. Legalább
az anyja alakját aranyozná be egy kicsit! — várjuk tőle minden lapon, ö n t s e el
az áradó hála, mert életet adott. Csakhogy ahol tizenegy gyerek születik, nem
ér rá áradozni a hála. Szánni való lesz az anya, nem aranyos színű. „Keze eres,
repedezett, aszályos nyári f ö l d . . . Az arca kicsi és földszínű. Felszántott föld."
Egyszer ondolálták a haját, az esküvő napján, egyszer volt moziban, egyszer szeretett volna jóllakni — legalább egyszer! —; egyszer se volt vidám szilvesztere, egy
dolog bántja már csak, az, hogy hat gyermekét megölte a szegénység. Egyetlen
vágya: élve szeressük egymást!
Nem kerülhetem meg, a szerzőt közelről ismerem, dolgoztunk-dolgozunk egy
szobában, majdnem mindennap találkozunk. Nem hallottam fütyülni, dallam ki
nem csúszott a száján, és lélekből nevetni se láttam. Kevés mese termett azon a
vidéken, ahonnan jött, mindig ezt gondoltam. A repedezett szikes föld mindig megképzett előttem, ha írásába beleolvastam. Most látom csak, mekkora terhet cipel
a hátán, és nem tud megszabadulni tőle. Lehetne talán elismert író is, ha fordítana
magán. Esztéták nyűglődjenek vele, én nem bánthatom, mert érzem, ember és stílus itt is ugyanaz. Nehéz olvasmány, az biztos, noha terjedelme csak fél éjszakára
való. Sűrű ahhoz, hogy átfutni lehetne.
Gyónja az életét minden írásában, bár tudja, hogy megnyugvást hozó föloldozás a sorsra nincsen. Nem háborog, nem recseg-ropog a boltozat, nem átkoz, csak
84

a századok átkát írja. Kegyetlen interjú ez a mostani, elevenen boncolja föl magát
is, anyját is, és mélyen vág bele családból kiszakadt apjába is. Az őszintesége a
kegyetlen. A gyermek számon kéri apján-anyján saját múltját, ide-oda lökődését,
mert csak a gyerek tud ennyire kegyetlenül visszakövetelni elszalasztott lehetőségeket, de sarokba szorítja őket a maguk elrontott életéért is. A régi cselédsors
továbbtenyészik a lélekben, azt szoktuk rá mondani, az átkos múlt káros öröksége
ez. Nagy általánosságban az, történelmi következmény, de testközelből minden
pörsenése külön látszik. Fölmentené a történelmet, hogy az egyénekre, tulajdon
véreire ruházza az átkot? Nincs kizsákmányoló, nincs földesúr, nincs intéző, pallér,
miért nem azokat vádolja? Azt szokták mondani, ezt a szegénységet régen megírták azok, akik követőjének vallja magát Lukács. Távolról figyeli, aki ezt hiszi.
Ebben a könyvben a továbbélő szegénységről van szó. Ismétlem, nemcsak dologi,
de lelki szegénységről. Akkor miért nem vádolja vele a későbbi korszakot? Azért
— azt hiszem —, mert nem lajstromot akar benyújtani, csak azt mondani, saját
árnyékunk sokáig követ minket. Jött a fordulat, mindenki változtathatott volna
életén! Nem igaz, mert a változtatáshoz indító energia kellett, és az nem mindenkiben volt meg. Osztották a földet? Persze, az volt az akkori világ elképzelhető
legnagyobb lépése, de ez az ember azt mondja, akkor is éhes maradt. Jött a téeszvilág, mostani ésszel erre is azt mondjuk, az akkor elképzelhető világ második
legnagyobb lépése. Testközelből nézve, családi közelségből, ebbe is beleömlik valahonnan az epe, és keserű lesz. Libát nevel az anya a közösnek, de komolyan veszi,
mint az imádságot, hogy az a közösé. Hiába jönnek világot nyargaló, helyzeteket
nyergelő autós főnökök a potyára, nem ad nekik. Meg is nézheti magát. Csak dolgozik, fifika nélkül, tehát nem boldogul. Raktáros lesz a mostohaapa ugyanabban
a téeszben, az is komolyan veszi, hogy neki vigyáznia kell arra, amit rábíztak.
Ha meglopják, visszalopja. Leütik, megoperálják, ami visszamarad, az élő halott.
Nem is kutatják, ki volt, elkönyvelik üzemi balesetnek. Nekiment a kan, föllökte,
beütötte a fejét, és kész. Lehet, hogy az igazság száz bajnoka nem tudta volna
kideríteni akkor, hogyan is történt és miért, de családi közelségből biztosat lehet
tudni. Marad itt is a keserű tanulság: zsiványként máig élne.
Azt is mondjuk, miénk a lehetőségek hazája, mindenki boldogulhat benne,
csak igyekezzen és dolgozzon. Ez a könyv alig-alig nyúl hozzá a családi elágazásokhoz, de azt azért megint testközelből mondja, hogy a szürke szegénység öröksége máig nyomorít bennünket. Nem tekergeti a feje fölött a karikásostort, hogy
a végén durrantson egy nagyot vele, nem leleplez, csak kimond: lopni most is lehet, és az életet tönkrerongyolhatja most is az alkohol.
Általános? Nem általános? Ne a tízmillió lakoshoz viszonyítsunk, ha igazságokat akarunk kimondani, mert ekkora számmal mi nem boldogulunk. A régi cselédséget hozzuk egy kalap alá? Az se lesz igaz. Egy családot vesz elő, azt, amelyikről a legtöbbet tudja.
Nagy terheket hord, mondtam az előbb. Valóságos kolonca a megélt élet, lépni
alig tud tőle, ezt is mondhatnánk. Pedig nem erről van szó csupán, a Szülém mégis
utazik szerzője adósságot törleszt: megírja anyját. Nem teszi faragott keretbe, talán
nem is próbálta, talán nem is tudja a módját, de ezért az őszinteségért vagy tisztelnünk kell, vagy szánnunk. (Kozmosz.)
HORVÁTH DEZSŐ

85

SZÍNHÁZ

X. Fábry Zoltán Irodalmi és Kulturális Napok
— a színház jegyében Kassán
Az előző kilenc alkalommal Fábry Zoltán számonkérő tekintete alatt az irodalom kérdéseiről gyűltek egybe tanácskozni Kassán. A jubileumi, a tizedik Fábry
Napok a színház aktuális kérdéseihez óhajtott szólni. És cselekedni is, m e r t a Magyar Területi Színház kassai Thália Színpada bemutatókkal szolgált. Hogy nemzetiségi és egyetemes közérzet, szakmai kérdések dolgában eleven és félreérthetetlen véleményét hallassa.
Kassán színházi élettel szavazni, s a színházról beszélni kivételes igazoltság.
Amiről ugyan a szakmai beszélgetésen kevés szó esett, de sosem feledhető színháztörténeti tény: az első magyar színházi újság, a Nemzeti Játékszíni Tudósítás
1830 decemberében Kassán jelent meg gróf Csáky Theodornak köszönhetően. 1833ban a Bánk bán először Kassán kapott színpadot, innen indultak útnak Miskolc,
Pest-Buda irányába az ekhós szekerek. A földrajzi-politikai áttagoltság után épp
a tekintet tágításának jegyében Kassa Capek-ősbemutatók otthona. A Kassai Munkás kulturális rovatvezetője 1920 és 22 között az a Mácza János, akinek színházelméleti munkássága máig nem épült be színházi tudatunkba, s ő az, aki 1922. május 1-én tömegjátékot rendez a város népkertjében. Kassa és a színház dolgában
Kovács Miklós nyomán a Kassai Napló 1924. I. 31-i számát idézzük: „ . . . ú g y hallom, ki van mondva a szentencia, hogy kár ez érdeklődésért, s kár törődni a kassai magyar színházzal, mert maga a kassai magyarság nem törődik vele, nem áldoz érte, nem jár b e l e . . . ha valóban úgy állana, hogy sem mint közönség, sem
mint áldozók nem érdemlik meg, hogy színházukkal törődjenek, akkor is törődni
kellene ezzel a színházzal. Akkor is érdek volna, a csehszlovák republikának s
kultúrának érdeke, hogy Kassán, melyet a republika magyarsága az ő fővárosának
tekint, álljon fenn magyar színház, sőt, jó magyar színház álljon fenn. Ha egyébért
nem, hát kettőért. Először, hogy vonzásával befelé fordítsa és belül tartsa a magyar kultúrvágyakat. Másodszor pedig, kifelé, jogcímül az ú j republikának, amely
ezzel is megmutatja, hogy igazán és mindenképp hazája kíván lenni minden népnek, melyet határaiba foglalt." A bölcs, érvényességében el nem lobbant cikket
Ignotus írta, midőn hullámzottak a kedélyek a kassai színház körül.
Kassa okán a hivatkozás nyomatékát említettük. Színház dolgában is az Idő
töredékezettségében lehet majd a folytatásról szólni. Mert ahogy az irodalomban,
úgy a színházi életben is fagyos, télies esztendők után következett el a harmadvirágzás. A Pozsonyi Állami Faluszínház keretében 1950-től magyar együttes is
járhatta a magyarlakta településeket. Komáromban (Komarno) 1952 októberében
kezdte el munkáját a Magyar Területi Színház, s 1953 januárjában Urbán Ernő
Tűzkeresztség című drámáját mutatta be. Ebből az együttesből vállalkozó kedvű
fiatalok, s néhányan az előttük járó generációból Beke Sándornak, a Budapesten
frissen diplomázott rendezőnek a vezetésével, felsőbbeknek jóváhagyása után egy
bútorszállító kocsin felkerekedtek, hogy évtizedek múltán Kassán újra színházat
teremtsenek. A maguk erejéből, szülők, ismerősök, kassaiak, környező falvak né86

pének lelkes munkája eredményeképp egy szakközépiskola tornatermét építették át
színházzá.
1970 tavasza óta itt játszanak, s innen indulnak Thália szolgálatában. Mi jellemezte a Beke Sándor jegyezte korszakot? Szűkös személyi állománnyal is a társulat realitására alapozott népszínházat teremtett. Olyat, aminőt nálunk a Déryné
Színháznak lett volna küldetéses feladata. Sarkadi (Az elveszett paradicsom), Tamási (Az énekes madár, Vitéz lélek), Vörösmarty (Csongor és Tünde), Örkény
(Tóték) szerepelt műsoron egyebek között; kiváló előadásban játszotta O. Zahrahdnik Kinek üt a toronyóra? című művét, és Kassán mutattak be magyar nyelven
először Vampilovot. Beke műhelymunkájába író, színész kollégáit bevonta; Gál
Sándor Arbuzov Én szegény Maratom című művét fordította le, Gálán Géza Jan
Solovic Kolduskalandját ültette magyar nyelvre. Mozdítani próbálta a szlovákiai
magyar drámaírást, Gál Sándor mesejátékot, Lovicsek Béla társadalmi drámát írt
a Kassai Tháliának. Bulvár és operett nélkül is lehet igényes közösségi szolgálaton
alapuló népszínházat építeni — bizonyította Beke kassai éveiben. A világ klasszikus
drámai terméséből olyan műveket mutatott be, amelyeket elbírt a társulat. Shakespeare-t képtelenség lett volna játszani. Goldoni Két úr szolgáját, Osztrovszkij Vih a r j á t viszont igényes előadásban vitték színre. Beke vendégszereplőket is hívott.
Zsámbéki Gábor mint kaposvári rendező dolgozott Kassán, Szombathy Gyula pedig
még szolnoki éveiben látogatott el a Tháliába. Beke igényes vállalkozásában ellehetetlenült. Okait talán nem ehelyütt, s nálunk volna ildomos elemezni. A jövőre
nézve is tanulságképpen. Sem Beke idejében nem volt, sem azóta nem önálló
színház a kassai Thália, hanem a komáromi Magyar Területi Színház részlege.
Minden szervezeti s technikai kérdésben döntő szó sok száz kilométerrel arrébb,
a Duna menti városban mondatik ki. A szervezeti kötöttséggel is okolható tán,
hogy míg a komáromi (Komarno) együttest folyamatosan láthatjuk magyarországi
vendégszerepléseken, a kassaiak talán kétszer, s nagy csöndességben jártak hazánkban. Noha Miskolc óránál alig több gépkocsijárásra van. (S ahogy a kassai
Szlovák Nemzeti Színházzal szép és folyamatos kapcsolat van kialakulóban, úgy
módot kellene találni a kassai Thália rendszeres vendégszereplésére is.)
Beke áttelepült Magyarországra, s művész (nem művészeti vezető, mert ez
hivatali státusz) nélkül maradt a kassai társulat. Beke Sándor távozása után is
láttunk előadásokat. Ernyedt, elgondolás nélküli produkciókat. S akik jegyezték:
egyebek között olyan magyarországi rendezők is, akiknek itthon se igen termett elismerés, de még színházi munkához is alig jutottak. Ám az adminisztratív és személyes kapcsolatok folyományaképp arra érdemesnek minősítettek, hogy több tízezer koronáért határokon túl magyar színházban dolgozzanak. Ne említsünk neveket, s azokat a harmad-negyed osztályú honi színészeket, akik ebben az árukapcsolásban vendégszerepelni utaztak Kassára, valamiféle „nemzetiségi színházmentés" nevetséges allűrjében tetszelegve. A mosolyogtató önhittségben a morális zavar
jelentett igazi rombolást. Amikor is a kassaiak ilyenfajta vendégmunkások jelenlétében megalázott emberi és szakmai kishitűségben voltak kénytelenek dolgozni.
A hetvenes évek elejéről műsorfüzetek kerültek kezembe: a borítón az örök
színház nevető-síró maszkja, Nagy János kitűnő szobrászművész alkotása. Rajta
Fábry Zoltán igéje: Vox Humana.
Utóbb eltűnt az embléma.
S nem olvasható a hitvallás sem.
Szállodánkkal, a Slovannal szemközt megvásároltuk a november 19-i Üj Szót;
híradást se találtunk a Fábry Napok kezdetéről. Noha annak első színházi eseményéről, Örkény István Kulcskeresők című drámájának bemutatójáról beszámol a
napilap.
Jóleső érzés elmondani, hogy más földrajzi tájak gyakorlatával ellentétben
a távolról érkezettek is szíves és hivatalosnak tetsző fogadtatásban részesültek.
És a szeminárium kérdései körül nem szorongó magányosságban tűnődhetünk, hanem teljes jogú hozzászólóként hallathattuk véleményünket.
87

Előzetesen a Fábry Napokat amolyan megszállott szakmai gyülekezetnek feltételeztük. Hogy kassaiak, komáromiak, színészek, rendezők, vezetők, kritikusok
közösen óhajtanak tűnődni a gondokon. A színház előrehaladásának gondolatától
vezettetve. S hogy cseh, szlovák, ukrán kollégák meghívásával teljes közösség
vitatja meg a tennivalókat. Épp Fábry Zoltán jegyében. Hiányoztak szinte mindannyian. A színház életkérdése jelentett-e riogató tényezőt, avagy Fábry Zoltán
személyisége? Nem tudható. Elmélyülésre, gondolkodásra biztató előadások hangzottak el pedig. Máté László Fábry és a színház kapcsolatához hozott ú j szempontokat, a kassai Thália rendezője és dramaturgja, Gágyor Péter és Szigeti László
az időben érvényes, katarzist gyújtó színház társadalmi, esztétikai, lélektani szempontjairól gondolkodott igényesen. Tóth László költő könyvbe kívánkozó tanulmányából hallottunk részleteket, melyben a szlovákiai magyar színjátszás ötvenes
évekbeli helyzetét elemezte. A nyomtatott program Szilvássy Józsefnek a műkedvelő színjátszásról, Szeberényi Zoltánnak a szlovákiai magyar színikritikáról szóló
expozéját is ígérte, ám a két felszólalás valamilyen okból elmaradt.
A beszélgetésen nagyon földközeli kérdésekről hallottunk. Így lett előttünk
gondjaiban, vívódásaiban felfelé tekintő, céljaiban teljes az az élet, amit a szlovákiai magyar színházak és jó színházat teremteni akaró művészemberek élnek. Mert
társulatépítés ott bizony nehezen képzelhető el, ahová a Budapestre főiskolára
küldött hallgatók nem térnek vissza. Sorolhatjuk a már nálunk ismerősen csengő
neveket, ám csak egyet említhetünk, aki visszatért, ahonnan küldetett, s éli a
több küzdelemmel, mint budapesti szerződéssel, televízió-, rádiószerepekkel hivalkodó látványos életet. Marad hát utánpótlásnak a műkedvelő mozgalom. De hát
egy-két hónap alatt több évtizede dolgozó társaságba beépíteni őket nem könynyű feladat, hanem évek munkája. Produkcióval pedig folyamatosan előállni —
műsorrendi kötelezettség. Aki pedig főiskolai papírral nem rendelkezik, státuszban
és fizetésben oly lefokozott besorolásra érdemesül, hogy mindennapi megélhetési
gondokkal küszködik — hallottuk. Felmerült javaslatként, hogy végzettség nélkül
is valamiféle igazolással mégiscsak a budapesti főiskola szolgáljon. Aligha járható
út ez, vélekedünk a gondolattal kapcsolatban. Sokkal inkább a rugalmasság, a mindennapi gyakorlat bizonyító ereje volna szükséges ahhoz, hogy áttörje a ma tapasztalható adminisztratív akadályokat. Ahogyan nálunk Latinovitsék főiskolai
papír híján nem juthattak rendezéshez, később a kedvező változás nyomán m á r m á r túl sokan is élhetnek (és visszaélhetnek) a kívülről jöttség hivatalával. Hivatkozhatunk vajdasági példára is. Jó időn át Marosvásárhelyen és Budapesten tanultak és diplomáztak a majdani szabadkai és újvidéki színészek. Utóbb nagyon
igazoló gyakorlat látszik kialakulni, hogy nem minden évben, de Újvidéken magyar színészosztály indul, az utánpótlás folyamatos biztosítására. Nem a kívülről
való okoskodás, hanem a sikeres tapasztalat mondatja velünk, hogy a szlovákiai
magyar színészképzés valamiféle otthoni hazai gyakorlatban a folyamatos és eredményes színészképzés inkább sikeresnek mutatkozna, mint külső segítségre hagyatkozva remélni az előrehaladást. Nemcsak ehelyütt kellene szólni arról, hogy a kassai tanácskozáson a magyarországi szakma is hallatta a hangját. Melegen tartósított elfogultságokból ízetlen perpatvar is kerekedett. A provincializmus igazi megnyilatkozásaképp. Szakmai lap főszerkesztő-helyettese, indulattól elszorul tan még
csak be se mutatkozott, mosolyogtató tárgyi tévedésekkel, kapkodó mondatokban
hadakozott, csakhogy otthoni kollégájának ellent mondjon és gyanússá tegye. Egy
másik, hazai felszólaló, a szépen fogalmazott kelet-európai példákra és összefüggésekre épített gondolatokból valamiféle gyanúsan értelmezhető programot vélt hallani. Nem szabadulunk hát lefokozó, a másikat kitudó rögeszméinktől, önlefokozó
gyötrődés. És kicsinyesség.
Annyi egyetértés azért otthoniakra, vendégekre közösen sugárzott, hogy közösen vélik: a kassai Thália több nehéz esztendő után újólag perspektívát ígér. Gágyor Péter pedig diploma nélkül végzi munkáját. Komoly és kitűnő munkatárssal,
Szigeti László dramaturggal. Erőteljes és kemény közösségi színházat óhajtanak
88

művelni. Merőben más jelben, mint a komáromi együttes teszi. Örkény István
Kulcskeresők és Kocsis István Bolyai című darabját láttuk, s egy külön való szívesség folytán Gombos Hona előadta Kocsis István Árva Bethlen Kata című monodrámáját is.
Az eddigi Kulcskeresők legjobb szcenikai elgondolását Kassán láttuk. Örkény
gondolata színpadi látványi erővé is emelkedett és nemcsak eljátszott történetet
láttunk. Az eddigi előadások színpadméretű szobában jelenítették meg a darabot.
A látvány és történet tehát azonos volt önmagával. Gágyor Péter rendezésében
Kopócs Tibor színpadán zsugorítottdoboz-méretű ez a szoba, tehát arányában már
lefokozott, amit látunk. A dobozház körül üresség: a külvilág is belül van, bezártan,
titkaival, segíteni óhajtó balekségével. Mind így együtt élik a bezártságot. Ami
azon kívül van, az már meg nem tapasztalható. A másik remeklés, hogy ebben
az előadásban az ajtónak középponti helye van. A nézőtérrel, velünk szemben van.
És átlátszó. A természetes élet illúzióját adja hát a Fóriséknál zajló küszködés.
Mindenkinek átláthatóan. De amikor a kimenetel, kiszabadulás következnék, az
ajtó az Örkényi gondolatban funkcionál. A kimenetel képzetében a bezártság fejbekólintó valósága. A fiatalember Bodónak ezért válik az előadászáró ajtódörömbölése zaklató, s tovább nyugtalanító gesztusává. Nem kasírozott ajtót csapkod, hogy
már-már kidől a díszlet, hanem a plexi bejárat rendíthetetlenül láttatja velünk
szemben a fiatalember kétségbeesett portréját is. Szembenézve a reménytelen, s
mégis soha fel nem adható protestálással. Legalább dörömbölő igényességünkben
megtartassunk! — mondja Gágyor Péter Kulcskeresőkje. Az előadás a kassai
Thália erényeit és hibáit egyként mutatja. Hogy a naiva szerepkörből kinőtt Kövesdi Szabó Mária milyen kiváló színésszé érett. Neves elődöket láttunk pedig
szerepében, mégis Nelli nyugtalanságát, asszonyiságát árnyaltságban ő adta leginkább. Amiképp Csendes László is a legénykedő hősök után a férfikorú figurák
alakítója lett. Bolyongója nem sejtelmes. Rettegtető realitás. Honnan jön, hová
tart? Ö a közénk fészkelt nyugtalanság. László Géza Fórisának alaphangja: a jámborság. Szakmai kérdésességére válaszolván hiú, fellengzős kivagyiságát már nem
volt ereje megmutatni. Mint Benedek Kovács József önmagában a joviális szerelői
élte, de a szerep Örkényi logikáját és csavartságát nem mutatta meg. Halványabban, de még a rendező ambíciója szerint szolgálta az előadást Murányi Anikó és
Kiss Ágnes, ám Bodó rövid, de a dráma szempontjából egyik legfontosabb szerepét Krausz Tivadar nem tudta megjeleníteni. Gyönge műkedvelőnek tűnt az együttesben, s még kedvező fordulat, hogy az említett ajtómegoldás a dörömböléssel,
szinte ő ellenében is, felkiáltójellel zárja az előadást.
Csendes Lászlóról újólag. Merthogy Bolyai gyötrődését élte Kocsis István drámájában. Némi szövegrövidítés még használt volna az előadásnak, ami ebben a formában is érlelt, végiggondolt, komoly munka. A magányos személyiség gyötrődésének stációit j á r j a végig Kocsis Bolyaijával. Nem egy valóságos dolgozószobában
monologizáló zseniről szól az előadás, amint azt többször láttuk, hanem az etikus
ember feladatvállalásáról. Hogy bárminő nyomorítások ellenére se adhatja fel.
A dörömbölő Bodóra felel a Bolyai rendezői gondolata. S ebben a már-már üres
térben vívódó ember sorsa a hordóban szétszórt kéziratok között, felülről hulló
szemétben valóságban végsőkig fokozott végjáték. Amíg Beckett líraiságában a
közérzet abszurditása adott, hősei absztrakcióban vegetálnak és pusztulnak, addig
Gágyor Kocsist kelet-európai nézőponttal valóságos állapotból fokozatosan viszi el
a képtelenig. Ahonnét nincs tovább. Csak megrendülés. Jelenvalóságunk nyugtalanításában. Egy színt hiányoltunk Csendesből, a lélek didergésének az állapotát.
Olykor mintha lélekbiztonsági kormány működne benne, s nem engedi kiszakadni
szélsőséges szívhangjait. Amit oly erősen láttunk Ferenczy István marosvásárhelyi
Bolyai-előadásában. Említjük az ő előadását azért is, mert az egykori rendező,
Kölönte Zsolt színpadi gondolkodásában leginkább Gágyoréhoz hasonlatos.
Amikor a kassai Thália produkcióit a jövőt tekintve a bizakodás tényében
méltatjuk, a színház szellemi megújulásának olyan jeleit is regisztráljuk, hogy
89

Gágyorék egy-egy előadás hátterét milyen gondosan megtervezik. A Kulcskeresők
alkalmából a szinház büféjében Örkény egyik prózai művére készült képzőművészeti kiállítás nyílt, Kocsis drámájához egy fotósorozat kötődött, a színház utcai
vitrinjei gondos és ízléses kiállításban hívogatják az érdeklődőt. Szigeti László elgondolása szerint készült plakátok színházi gondolattal és képzőművészeti igényességgel szolgálják a propagandát — vajha az utcán kiragasztva is láthattuk volna!
S lapozzuk át a Kulcskeresők műsorfüzetét! Eredeti irodalmi igényességű anyagok.
Ebben is a hídszerepet hangsúlyozván. Karol Wlachowsky műfordító Örkény Istvánnal való találkozását írja meg, Nánay István Budapestről szól, Jiri Danek színházi
áttekintése Örkény prágai népszerűségét méltatja. Aztán Szigeti László, Gágyor
Péter, Koncsol László, Tőzsér Árpád, Grendel Lajos gondolkodik kis esszében a
Kulcskeresőkről.
S ha a tervezettel ellentétben nem is láttuk, de hozzágondoljuk, s némi információ alapján ismerjük, hogy Gyurkó László Don Quijotéja és Tajovsky klasszikusnak számító játéka jelzi még az alig egy esztendeje tartó Gágyor—Szigeti-korszakot,
akkor úgy sejthető, hogy Kassán tudják tennivalójukat. Komoly m u n k á n a k feszülnek. Fábry Zoltán jegyében. A vox humanát hallatva. Csak hosszan adassék nekik
tér és bizalom.
ABLONCZY LÁSZLÓ

GÁL

SÁNDOR

Fábry Zoltán sírjánál*
tisztelegni egyet jelent a számadástétellel. Mert Fábry Zoltán, az ember, s a F á b ry Zoltán-i életmű a mi számunkra, utódokéra, ezt jelenti; vagy legalábbis ezt
kéne, hogy jelentse. Nemcsak az emlékezés ünnepi perceiben, de hétköznapjaink
során is.
Azért mondom ezt most és itt, mert az ünnepnapokon elégszer elsoroltatik
remetevolta, stószi magánya, a stószi mérték igénye, rangja; egy sor jelző, amely
egy-egy adott helyzetet próbál úgy fontossá tenni, hogy éppen a teremtő magány,
a Fábry Zoltán-i igényesség és ethosz cselekvő — tehát jobbító — hitele nincs
jelen. Csupán szavak kopognak faltól falig, s közöttük bénaság és merevség, némaság és közöny. Sokszor tapasztaltam, hogy míg róla beszéltek, ő nem volt jelen.
Nem volt jelen emberségének és emberségéből táplálkozó életművének szelleme.
Márpedig számunkra nem a jelzőkkel felékesített Fábry Zoltán a fontos, hanem
az a Fábry, akinek élete és munkája jelenünk szerves része; az a Fábry, s az a
fábryas életmű, amely nemzetiségi gondjaink közepette felvetődő kérdéseinkre — ha
kérdezzük — használható és eligazító válaszokat ád.
Sajnos ritkán kérdezzük! Pedig szava volna elég mai gondjaink felől. Nemzetiségi valóságunk, nyelvünk állapota, közgondolkodásunk színvonala, irodalmunk
alakulása-fejlődése az ő munkáiban nyert megbízható eligazodási lehetőséget azok
számára, akik felelősséggel vállalják a folytonosság megteremtésének egyáltalán
nem könnyű feladatát.
Tudom, s r a j t a m kívül sokan tudják, hogy amit Fábry reánk testált, nem
könnyű örökség. Nem könnyű, mert élni vele egyet jelent a cselekvéssel. Mert a
* Elhangzott Stószon, 1981. november 21-én.
90

Fábry-örökség lényege a cselekvés. A némaságban a kimondott szó; a mozdulatlanságban az első görcsoldó mozdulat, a szellemi tunyaságban révedezőkre a gondolat ostorcsapása; a lehunyt szeműek és látni nem merők számára a napfény
megmutatása, a bedugult fülűek számára a vox humana igazsága.
Fábry sírjánál állva okkal s joggal kérdezhetem: élünk-e az általa ránk hagyott örökséggel?! Felemeljük-e szavunkat ott, ahol némaságot találunk? Oldjuk-e
a még meglevő merevséget cselekvő kéznyújtással, segítő mozdulattal? Segítünk-e,
hogy a szellemi restség, renyheség, tunyaság a gondolat ostorcsapásaitól elmeneküljön tájainkról? Megpróbáltuk-e a nézni és látni nem merőket a szellem napvilága felé fordítani, s a vox humana igazát eljuttattuk-é a bedugult fülűekhez?
Dolgunk volna elegendő, tennivalónk volna számtalan. S tudom, vannak, akik
végzik is a magukra vállaltakat. Ezért a mai számadástételkor itt Fábry Zoltán
sírjánál nem kell szégyenkeznünk. De van még elvégeznivalónk, közös elvégeznivalónk is elég. Nagy és kis emberi dolgainkban, nagy és kis közösségeinkben egyaránt. S ezekhez a feladatokhoz kell, hogy megtanuljuk Fábry Zoltántól a legnehezebbet: méltóságunk megőrzését. Hogy kis és nagy dolgainkat mindig fölemelt
fővel vihessük végbe úgy, hogy ne alacsonyodjunk le soha senki előtt, s úgy, hogy
senkit se alacsonyítsunk le emberségében.
őrizzük Fábry Zoltán legfontosabb üzenetét, s éljünk vele. Legyünk méltóak
a sírján levő kilenc bronzbetűhöz.

V A H N AI LASZLÖ F O T O G R A F E K A J A
91

KÉPZŐMŰVÉSZET

Havazás napsütésben
VÁRNAI LÁSZLÓ FOTOGRAFIKÁIRÓL

Mintha perzselő napsütésben szakadna a karácsonyi hó, és kozmikus
szigorúsággal borítaná be a képek szürke pontjait: az ég és a víz egymásba zuhanó tükrét, a fakéreg ezernyi ráncát, megnyomorított
vágatait az őszi
keréknyomoknak
és a halászháló párhuzamosait, melyekről elhisszük, hogy a végtelenben
találkoznak. A végletek csodáját és iszonyatát rajzolják elénk Várnai László
fotografikái.
A végletekét, pedig ő fűszálakat fényképez és szamárkórót, pocsolyát és erdőt,
avarpikkelyes földet és a folyóvíz tengerszintjét...
— a részeiben is teljes életet.
De rögzíteni igyekszik az ember által állított legtragikusabb
csapdát — az
időt
is...
... Nagy vizet látunk, s mintha éppen ebben a pillanatban lökődött volna fölé
a nap — érzékeltetve a Teremtőt sürgető munka elnagyoltságát...
Vagy talán
mindnyájunk utolsó napját lobbantja elénk a fekete jelent elemésztő izzó, növekvő
gomolyag, amelynek naponta sulykolt veszélyét, ha nem is mosolyogjuk meg, de
unjuk. Bs unott mozdulattal magunkra robbantjuk a „mennyezet alatt való vizeket" és a „mennyezet felett való
vizeket"...
Pedig Várnai László „csak" a Tisza mentét akarta fényképezni. A Tisza mentét, amelyet az évek-emlékek
határmesgyéin átsurranva járt be. Földből
kiemelkedő kezeket örökített meg — a történelem kései riportereként;
rögzítve a legázoltság „elfásult" évezredes
mozdulatát.
... A parti fűz ágai úgy horgadnak alá a csónakroncsokra,
mintha
eltévedt
polip ingatná fölöttük tanácstalanul csápjait. Oly eleven a kép, hogy évek múltán
is megcsap bennünket a ladikba vetett halzsákmány
szaga.
Várnai László válla fölött látjuk az elzuhant, de két ágával, mikéntha
két
karral, még támaszkodó tölgyet. Érezzük, hogy a művész egy pillanat múlva leereszti fényképezőgépét
és fölsegíti a
faóriást...
... Ismét egy fa, amelyet egy „hurok" híján paragrafusjellé aláz a víztükör ...
... Kosárfonók által megcsonkított füzek — kosáremberek
totemoszlopai.
És majdnem minden képen, képrészleten a távol-keleti képek finoman lebegő
rajzolatai. Fák, bokrok, füvek. Föld, ég, víz. Fehér-fekete
élet.
Fénymosásaiból
összeállítható egy arc, kéz, mozdulat. Egy ember, aki mindezt „megleste", aki észrevétlenül szétszedi égi, földi, növényi arcunkat, kezünket, mozdulatunkat,
amelyre
mintha perzselő napsütésben szakadna a karácsonyi hó.
KOVÁCS

92

ISTVÁN

Molter Károly hagyatéka
Fáradt, öreg testét magába fogadta a marosvásárhelyi református temető,
amelynek földjében a két Bolyai is pihen. A város úgy búcsúztatta fogadott fiát,
mint akivel egy korszak száll sírba. A halál nemcsak a lét és nemlét mezsgyéje,
hanem — író, művész számára különösen — az első igazi megméretés. Most már
nemcsak egy ú j műről van szó, nemcsak egyik-másik kritikus véleményéről, nem
is rokonszenvről és ellenszenvről, hanem közössé lett szellemi vagyonról, olyan
hagyatékról, amelyért nyomban jelentkeznek az örökösök. Az utókor, illetve utókorok. S noha az egyes művek, a maguk értékük és jellegük szerint külön sorsukat
hordozzák tovább, immár az egész számít igazán: az életmű.
Molter Károly teljes egész, művészileg, erkölcsileg, társadalmilag-nemzetileg
minden eresztékében maradandó életművet épített fel valamennyiünknek — Marosvásárhelyen. Ahogy temetői szomszédai, a Bolyaiak jelképekké emelkedtek tudatunkban, úgy keressük most, Molter Károly földi életének ellobbanása után
szellemi öröklétének, lelki, művészi hagyatékának jegyeit. Az örökösök önzésével,
hogy a molteri szellem gazdagítónk, oltalmazónk, serkentőnk lehessen.
Volt-e tudományos élet Vásárhelyen a két Bolyai előtt? Persze, hogy volt.
De az ő szellemük sugárzik vissza minden előttük jártra is, mintegy fókuszba
gyűjtve századok küzdelmeit és eredményeit. Volt-e irodalom Vásárhelyen Molter
előtt? Volt, hogyne, nyomban eszünkbe jut Aranka György, Petelei István, felidéződik Tolnai Lajos, de az ő alakjuk, gyötrődésük és indulatuk is újabb távlatokat
kapott Molter Károllyal, mivel a vásárhelyi szellemet eleddig legigazibbul Molter
irodalma, embersége, haragja és bizakodása testesíti meg.
Ügy élni Vásárhelyen, a század eleji provincia kisvárosában, mintha legalábbis Párizs utcaköveit róná, a Bolyaiak egykori házától fel a dombtetőre, a kollégiumig, úgy írni a kisváros embereiről, hőseiről és szélhámosairól, mintha Stendhal világa venné körül, úgy gúnyolódni Mikszáth módján, Swift módján, Anatole
France módján minden kisszerűséggel, egyéni és közös gyarlósággal, hogy az elsősorban neki fájjon, őt sebezze meg, úgy támadni kritikában az értéktelent, a talmit
vagy a csalást, hogy az igény vezesse tollát, ne az elfogultság, úgy szeretni az
embereket, hogy önmagát kínálja fel gúny tárgyául is, ha kell, noha az öngúnyhoz
szükséges legtöbb emberi bátorság, művészi kérlelhetetlenség és lelki nemesség,
úgy küzdeni értelmes társadalmi' célokért, hogy ez a harc az egyetemes haladást
szolgálja, úgy állni a magunk erdélyi magyar szellemi-lelki talaján, hogy az igazi
nemzeti értékeket mutassuk fel, és ne bántsuk mások értékeit, lelkiségét, érzékenységét — ez az a molteri világ, amelyet örökségül hagyott ránk.
írói és emberi hagyatéknak egyképpen nélkülözhetetlen!
Az íróság tehetség dolga, feltétlenül. De ha csak talentum kellene, több lenne
az író és kevesebb az irodalom. Molter Károly művészete példa arra, hogy mivé
nemesíthet egy tehetséget a fegyelmező műveltség és az ítélkező erkölcs. Az irodalomtörténet Molter regényeiből, színdarabjaiból, novelláiból, kritikáiból és publicisztikai írásaiból mutathatja ki ezt. Nyilván megállapítja azt is, hogy egyik
munkája művészileg teljesebb a másiknál, egyik m ű f a j jobban tolla alá simult
a másiknál. Az irodalomtörténészek joga és kötelessége a válogatás. De aligha
találhat bárminő vizsgáló igyekezet egyetlen Molter-műben is sanda szándékot,
alakoskodást, elvtelen elnézést vagy baráti túlbecsülést. E művek kötőanyaga a
tehetség, a művészi látás és az erkölcsi tartás együttesen.
Vajon nem időszerű — és mindig időszerűnek maradó — testamentum-e ez?
A másokkal és önmagával tréfálkozó, sőt gúnyolódó Molter számára az írás
halálosan komoly munka volt — olvassuk csak a kritikáit. A barátság az egyén,
a teljes ember igazi őszintesége — gondoljunk a Molter ház vendégeire: megíor93

dult itt a kortárs magyar írók majdnem mindegyike, szívesen jöttek a Köteles
Sámuel utcába románok, németek. A nemzeti elkötelezettség a legteljesebb egyetemesség, a népek, nemzetek, nemzetiségek, illetve a mindig egyenértékűnek tartott nemzeti kultúrák testvérisége — vegyük csak elő Molter Károly publicisztikai
írásait: egyszerre vívott, éles tollal, az erdélyi magyar tudat torzulása és a bárminő megszorítás, háttérbe taszítás, nemzeti türelmetlenség ellen. „Én hiszek a
különböző nyelvű szellem rokonságában — írta Molter a harmincas évek elején —,
azért reméltem egy Eötvös- vagy Bölcescu-folytatást, vagy csak egyetlen fölemelt
komoly férfiszót, egy megálljt a lélek reflexmélyéből a sovinizmus rozsdás motollájának.'' Mert — említhetjük egy másik írását — amit anyánktól szépnek tanultunk, azt más anya szülötte is fölmutathatja békítő szépségnek: íme, embernek
lenni más nyelven is lehet. Minden nyelven lehet!
Alighanem Molter Károly volt a romániai magyar irodalom egyik legrokonszenvesebb egyénisége. A múlt idő nem is érvényes; csak testi létére vonatkoztatható.
BEKE GYÖRGY

i

Suki Béla
1930—1982

Tanárnak indult, tanár lett, és az is maradt mindvégig. A történelem és a filozófia érdekelte, de nem a folyamatok közvetlen összefüggéseit akarta megismerni
és megismertetni, és nem is az első rétegeket akarta meglátni és megláttatni a jelenségek és események mögött: a gondolkodás történetének igyekezett a mélyére
hatolni: a filozófia történetét választotta kutatásai és elmélkedései tárgyául. Így lett
filozófiatörténész. A filozófiatörténet azonban bizonyos értelemben szükségképpen
filozófia is, a bölcselet manifesztációja történelmi mozgásában — ennélfogva filozófussá is vált, végső elemzésben történészfilozófussá, a szónak különleges jelentése
szerint. Szemléletének kiindulópontját és gondolkodói módszereit — nemzedékének
legjobbjaival együtt, akik között szellemi pályájának minden szakaszában ott volt
kezdettől fogva — a dialektikus és történelmi materializmusból merítette, és ettől
az alaptól sohasem szakadt el, bármennyire ellentétes gondolatrendszerek útvesztőit
járta is végig megismerő, értelmező és megismertető szándékkal.
önálló munkássága viszonylag lassan bontakozott ki. Két, egymástól elütő,
mintegy előkészületi periódus előzte meg: előbb egy spontán meggyőződéstől fűtött,
de egyelőre inkább csak klisészerű ismeretekkel alátámasztott, erőteljesen polemizáló és kevésbé elmélyülő fázis. Ezt mintha hirtelen megtorpanás zárta volna le.
Ügy tűnt, hogy önmagával meghasonulva hátat fordított mindannak, amit addig
csinált. Valóban visszahúzódott, de közben — szinte titokban — lenyűgöző szorgalommal tanult. Lépésről lépésre vette birtokába azt a területet, amelynek felszínét
korábban már bejárta. Közben szokott-szokatlan körülmények között élt a jelenben, és végezte nem kevés fáradsággal járó mindennapi munkáját. És ugyanakkor
a jelenben akart immár mélyebben és biztosabban, önmaga számára is „hitelesebben" eligazodni — ekkor és ezzel tudta le igazi történészi tanulóéveit és ebben az
időszakban és ebben az erőfeszítésben érlelődött gondolkodása valóban filozofikussá.
Történelmet tanult és filozófiát, de nem elégítették ki többé a készen kapott formulák, nem érte be az áthagyományozottan közvetített ismeretanyaggal, hanem
arra törekedett — hallatlan erőfeszítéssel —, hogy a forrásokat tegye magáévá.
Marx alapvető filozófiai munkáit dolgozta fel, Marx és Engels korát tanulmányozta, és a jelenben azzal az áramlattal ismerkedett, amely az ötvenes évek végén
élte nálunk ekkor már nem ezoterikus, és éppen ezért az újdonság erejével ható
második recepcióját, elsősorban irodalmi vetületében szélesebb értelmiségi érdeklődést keltve: az egzisztencializmussal.
Ekkor már tudta, hogy az ismeretlen cáfolatának nem lehet tartós eredménye,
és egyúttal azt is észrevette, hogy az egzisztencializmus nem csupán századunk
középső harmadának aránylag könnyen népszerűsödő terméke, hanem egy átfogóbb
és mélyebb, látszólag passzivitása ellenére is hatékonyabb filozófiai iránynak népszerűbb változata, amely a marxista elmélet alaptételeivel egy időben jött létre.
Nem konkrét reakcióként, hanem egy ellenkező alternatíva pozíciójából, hogy a huszadik században — főként az első világháború vége óta — fővonulata nevén
nevezve mint egzisztenciális filozófia a legjelentősebb és legszerteágazóbb polgári
létértelmezésévé váljék, a konfrontáció legkövetkezetesebben végiggondolt ellenpólusává a marxizmussal szemben. Ez a felismerés indította arra, hogy az irányzat két kulcsponti szerepet betöltő gondolkodójával foglalkozzék elsősorban: Kierkegaard-ral, aki az alapokat vetette meg és Heideggerrel, akiben az egzisztenciális
filozófia kiteljesedett.
95

Célja eleve kettős volt, és a kettősséget a maga meggyőződése és sajátos képességei úgy foglalták egységbe, hogy ösztönös teleológiával elébe ment a hatvanashetvenes évek társadalmi-művelődési igényeinek. Az egyre differenciáltabb hazai
érdeklődést ekkor már szélesebb körben sem elégítette ki az — éppoly kevéssé, mint annak idején őt magát —, hogy pusztán nézeteket halljon a filozófiáról, hanem a különböző filozófiákkal és filozófusokkal akart megismerkedni, vagyis
az „egyéni tanulóéveknek" törekvése objektív követeléssé vált. Első két nagy m u n kája, a „Kierkegaard" és a Martin Heidegger ezért lett azonnal népszerű: mindenekelőtt bőségesen adott „szövegeket", a lehetőségek határain belül pontosan és
hitelesen szólaltatta meg a filozófust magát, ezzel mutatta be gondolatvilágát és
elsődlegesen így tette megismerhetővé. (Technikai megoldás szempontjából a
„Kierkegaard" antológiaszerű megoldást választott, a Heidegger viszont a „szöveget" — a tárgy sajátságaival számot vetve — a külső értelmezésbe és az értékelésbe
ágyazta be.) A válogatás és a fordítás eleve egyben első fokú értelmezés is volt
— mint ahogy mindig is az —, filozófusokról lévén szó az elsődleges tudományos
megközelítés, és ugyanakkor adott esetben a legelemibb tudományos állásfoglalás.
A filozofémák mélyére ható értelmezés, amely a tudományosság második fokozata
s egyúttal nevelés is a tudományosságra, példa arra, hogy egy idegen gondolatrendszerében miképpen lehet az egyszerűbbtől a bonyolult felé haladva eligazodni,
amely nemcsak tudás, nemcsak gyakorlat, hanem érzék kérdése is és egyszersmind
az értelmező korának kérdésfeltevéseit tartalmazó követelmény — ez a másodfokú
értelmezés a szövegekből nőtt ki, mintegy az olvasó szeme láttára, az érdeklődőt
„együtt"-gondolkoztatva.
A filozófiáról és a filozófiákról szóló munkáknak ez a legérdekesebb és legtanulságosabb rétege, elvi szempontból márcsak azért is, mert itt válik szét a pusztán népszerűsítő szándék és a szaktudományos törekvés. A két könyvnek ezen a
Szinten is sikerült egybeolvasztania azt a kettősséget, amelyről m á r volt szó, és
amely ebben a rétegekben kissé más irányúan és összetettebben jelentkezett.
A mondanivalót a szakképzetlen olvasó is mindvégig követni tudja — ez szerzője
ritka pedagógiai adottságainak érdeme —, még olyankor is, amikor a szakfilozófus
számára ú j kategóriákat dolgoz ki és bizonyít be (itt elsősorban a Heidegger egyes
részleteire kell utalni), anélkül, hogy a laikust érthetetlen bonyodalmakba keverné.
És nunc venio ad fortissimum: éppen filozófiai munkáknál a legdöntőbb az
értékelés, minden ellenkező állítás ellenére a tényszerű megismertetés és megérttetés után ennek kell következnie, ezzel válik a filozófiatörténeti mű nemcsak történészi, hanem történetfilozófiai tanúságtétellé. Az egyéni pálya kezdeti szakaszának polemizáló készsége itt tér vissza magasabb szintézisben: a napi polémia a történelmi konfrontáció összefüggéseiben jelenik meg, amelyet az egymással szembeállítva vizsgált és ábrázolt komplexumok beható ismeretéből kifejlesztett állásfoglalás tesz hitelessé.
ötvenegy évesen hagyott itt bennünket.
HALÁSZ ELÖD

96

VÁRNAI LÁSZLÖ FOTOGRAFIKAJA

VA R N A I L A S Z L Ö F O T O G R A F I K Á J A

MOLDOVÁN DOMOKOS
-A HALOTTLÁTÓ RENDEZŐJÉNEK ÚJ FILMJE

RONTÁS ÉS
REMÉNYSÉG
FÉNYKÉPEZTE PAP FERENC
BALÁZS BÉLA STÚDIÓ
B e m u l a t ó : február 2 5 .

