tiszatáj
6

3 . É V F O L Y A M

Agh István,
Juhász Ferenc,
Marno János,
Petőcz András,
Pintér Lajos,
Veress Miklós
versei
Horváth Péter:
Bogárvérrel
^Hai délszláv próza
Tverdota György:
V i r gü vagy Vilmos?
A Nyugat két útja
Dsida Jenő
kötetből kimaradt
versei

3

2009. március

tiszatáj
I R O D A L M I FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:
A N N U S GÁBOR

(művészeti szerkesztő)
D O M Á N Y H Á Z I EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei J o g ú Város Ö n k o r m á n y z a t a ,
a József Attila Alapítvány ,
a N e m z e t i Kulturális A l a p és
a M a g y a r S z a k - és S z é p i r o d a l m i Szerzők és Kiadók Reprográfiai Egyesülete
támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: G a r m o n d 2 0 0 0 Kft., Szeged.
Felelős vezető: Kinyik Erika.
111 a > Z I C

nka

Nemzeti

Kulturális Alap

i n t e r n e t : w w w . t i s z a t a j . h u e-mail: t i s z a t a j @ t i s z a t a j . h u

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Teijeszti: Lapker (Magyar Lapterjesztő Rt.)
E l ő f i z e t é s b e n t e i j e s z t i a M a g y a r Posta Rt. H í r l a p Ü z l e t á g a 1008. B u d a p e s t , O r c z y tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
T o v á b b i i n f o r m á c i ó : 06 8 0 / 4 4 4 - 4 4 4
Egyes szám ára: 5 0 0 forint.
Előfizetési díj: negyedévre 1200, fél évre 2400, egész évre 4 8 0 0 forint.

ISSN 0133 1167

Tartalom
LXIII. ÉVFOLYAM, 3. SZÁM
2009. MÁRCIUS
JUHÁSZ FERENC: A gyermekkor csontváza ........................

3

VERESS MIKLÓS: Számkabalisztika .....................................

6

PINTÉR LAJOS: Kis, kamasz dublett ....................................

9

ÁGH ISTVÁN: Arcok egymásban; Városod, nélkülünk ........

12

HORVÁTH PÉTER: Bogárvérrel (Forgácsok egy fakeresztről) ...............................................................................

15

MARNO JÁNOS: Munkás; Álmában; S most; Nárcisznak;
Goromba; Tocsogsz .....................................................

32

DOBOZI ESZTER: Csigavonulás; Ginkgolevél; Pirulák ........

36

PETŐCZ ANDRÁS: És akkor csend lesz .................................

38

LANCZKOR GÁBOR: Egy dél-alföldi fuvolistalányhoz; Itthon. Egy perzsa szőnyegre; Itthon. Egy kínai tekercsfestményre ...................................................................

40

Mai délszláv próza
BORA ĆOSIĆ: Mások (Csordás Gábor fordítása) ................

42

DAVID ALBAHARI: Miért? (Csordás Gábor fordítása) ........

48

MIRKO KOVAČ: Tükörváros (regényrészlet) (Orcsik Roland fordítása) .............................................................

60

MILENKO JERGOVIĆ: Ruta Tannenbaum (regényrészlet)
(Kollár Árpád fordítása) .............................................

74

TANULMÁNY
TVERDOTA GYÖRGY: Virgil vagy Vilmos? A Nyugat két útja

82

ÖRÖKSÉG
MÓZES HUBA: Festett üvegablak (Kötetből kimaradt versek Dsida Jenő érett korszakából) ..............................

88

KRITIKA
ALFÖLDY JENŐ: „Mert az maga tűz” (Kerényi Ferenc: Petőfi Sándor élete és költészete) ...................................

95

LUCHMANN ZSUZSA: Az (ön)értelmezés lehetőségei (Pintér
Lajos: ezüst) ................................................................ 104
BOVIER HAJNALKA: Filológiai kaland (Pintér Lajos: ezüst) 109
DOBÁS KLÁRA: A pusztulás arcai (Petőcz András: Arcok)

114

Szerkesztői asztal ............................................. a belső borítón

ILLUSZTRÁCIÓ
SZŰCS ÁRPÁD festményei a címlapon, az 5., 8., 11., 14., 37., 39.,
81. és a 94. oldalon

JUHÁSZ FERENC

A gyermekkor csontváza
Vettem neked egy aranygyűrűt. Egy halpikkelyes aranygyűrűt. A
gyémántmorzsa, mint megfagyott harmat a gyűrűkör-háton, mint tűhegyekből
horgolt jégszikla-csipke, lapos szikra-magasság, mintha egy gyöngy-gyík lapulna
hasalva a gyűrűtetőn dér-ruhában. Már harminc éve, hogy szeretlek, harminc éve
vagy üdvösségem. Kárhozat-nélküli angyal-láng-asszony. Harminc-éves voltál te
akkor, ötven-éves voltam én akkor. Most hatvan-éves vagy szerelmem, most
nyolcvan-éves vagyok éppen. Visz az autó gyermekkorodba, lányaid visznek
gyermekkorodba. Nevetgélnek és csodálkoznak, ámuldoznak, és hajnalt hoznak.
Pedig az alkony most jön éppen bíbor könnyben, fekete kevélyben, köd-álarcban
és gyászruhában. De hát mi meg nem öregedtünk, az öreg Idő vénült meg
köröttünk. Az Idő öregedett meg ebben a csoda-álom szerelemben. Fut az autó az
egy-utca falun át, jegenyék közt a csöndön át. Azt mondod: „tejért ide-jártam”.
Azt mondod: „kenyeret itt vettem a péknél”. Azt mondod: „ez volt a bolt, itt volt a
hentes”. Azt mondod: „itt játszottam ugrókötéllel, nagy sárga nap-csontváz
karikával”. Azt mondod: „ez a temető, a templom”. Azt mondod: „itt ült Frigyes a
hajnal-fehérben, köd-lovak húzta köd-hintón, zörgő látomás-szekéren és
Tréznyik-néni vándor-pipacsként lobogott át a réten, az égen. Fut az autó velünk
a Múlt felé, fut az oliv-zöld autó gyerekkorodba. Hiszen mi meg nem öregedtünk,
az Idő öregedett meg köröttünk és bennünk, mert harminc éves voltál, amikor
megláttalak, én ötven éves voltam éppen, most hatvan éves vagy, én nyolcvan
múltam a nyáron és azóta is te vagy angóra-nyúl bolyhú forróság-kazal
tisztaságom, nyíl-irányom, és elmerültem benned, mint gyerekkoromban a
kákicsos, sásos, nádas fény-láz tóban, és meztelen testedtől megforrósodott
vacogó meztelen testem, két emlőd közé dugva fejemet, legyőztem minden
szenvedésem, és boldog szívütésed volt boldog, kemény, győzelmes szívverésem
és bizonyságom volt barna szeméremszőrzeted kristály-könnyező bokra. Visz a
könnyű autó, visz a kocsiúton, visz a sárban gyerekkorodba. És nyugat felé
feketén vár a bivaly-alkony: a véres-szemű este az égen, mint fekete légy a
gyűrött, ráncos, vérfodrú, sárga-zöld befőtt penészen, mint vak öreg koldus a ház
előtti széken, fekete szemüvegben, mezítláb. De hát mi meg nem öregedtünk:
legfeljebb a csontunk, legfeljebb a testünk. Fut az autó az egy-utcán végig és csak
csönd-gyász, kürt-arany izzik, varjú-égbolt károgva feketéllik. Egy asszony fát
vág az utcaszéli árok sírdombján, fát fűrészel a fűrészbakon, kézi fűrésszel, ahogy

4

tiszatáj

én szoktam még otthon, Bián gyermekkoromban, karjaiba veszi a feketekérges,
sárga törzs-ág rudakat, szétmetszett legyezős fekete ágat, mint halott csecsemőt a
fekete rojtkendős asszonyi bánat. Itt-ott egy ház, nem füstöl a kémény, csak a
görbe vörös gyökérpipa a téli szunnyadás foghíjas, nyálas szája szélén. Nagyapád
hol van, nagyanyád hol van, apád hol van, és anyád hol van? Földbe temetve,
elásva a Holdban, az éji ezüst angyal-szemgolyóban. Az utca-falu völgyét zord
körben, mintha önmagad látnád százezer foncsor-vak, hályogos, cafat-bőrű,
hólyagos öreg tükörben a dombokra terített rétek, mezők, kaszálók, zöld törpebajszú bevetett földek, fekete lepedők, terítők, dunyhák, vánkosok, rongyok,
egymásba hullva, egymásba folyva, egymásba torlódva tél-várás halomban,
millió agancsú szarvascsorda-erdők árny-oszlopokkal, árnycsipke esernyővázhalálgondjukkal összetorlódva, egymásba omolva és bomolva, a szemgolyónélküli vak komorság vakon és süketen ácsorogva, mert nem lát az erdő, nincs
milliárd szemgolyója, nem kazetta-prizma félgömbhalmaz szemű fekete döglégy,
ami majd zöld lesz tavaszra, zöld döglégy, zengő, sziszegő, síró, nyafogó,
dünnyögő rezgés-mámor és törzs-túlvilág, zöld remegés-lobogás-reszketésmassza. S az utca-falu végén, ahol a dombok szétnyílnak, összezárulva
vastagodnak, mint szerelemre-váró kövér asszonycombok: áll őseid kifosztott,
megalázott, szégyenné-gyalázott fekete háza, mint a gyermekkor csontváza. Mint
egy feketére-fagyott öreg tűzliliom, mint egy őskor-lávába fulladt és fagyott
gigászi Masztodon, fekete mammut-csontváz az ősidő szikla-zárban, mint egy
gyász-tiszta menyasszony-csontváz a kiégett-leégett királyi várpalotában. Csupa
lom, kacat, parázstalan üszök, lécek, rudak, oszlopok, rácsok, mint pokolláfagyott pokol-lakói kiáltások, mint az elvarázsolt átok. Mint az embernek sem
kevés büntetés-szenvedés. S az udvaron a kút, pont olyan, mint amilyen nálunk
volt a faluban: sátortetős farács-házikó, rácsléces, rombusz-sejtes kis faházikó a
kútperemen, s a vasvödör a drótköteles fahengeren a zölden vedlő oszlopok
között, a bűnbánat kútja, kocsikerékkel, amit majd belep a téli hó, a tavaszi
gyűlölet-robbanásfény. És nincsen remény. Csak kosz, piszok, csönd,
hódolattalan nehéz halál. Nem mindig jó, ha az ember hazatalál. S a kút körül, a
feketére zöldült rácsházikó mellett gaz, kóró, szamártövis, lila-fitymájú
bogáncsbokor. Csak a csönd, csak a csönd, csak a csönd. Csak a halál, csak a
pokol. S a kút alján már poshadt a víz, penész-rücskös bőre lüktetéstelen éj, mint
a gyomorfekély, már varangy sincs benne, bütykös és csomós kövér föltámadásvárakozás. Csak a kút alja penész-fekélyen egy halott holló fekszik, mint
nagycsőrű, sárga-lábú Krisztus-tollkereszt. Mint szemfenéki látóbíboron a
halálos bevérzés. Zöldhályogos szemre az emberi látás-szemre, vakságkegyelemre csipkebogáncs-talpaival tapadt fekete légy a halott hólyagos zöld
szemére ragadva a koporsóban. Semmi sincs jól, hogyha jól van! Vad kutyák
hörögnek, csaholnak. Asszony!, menjünk haza otthonról, ha ez a ház elereszt.
Mint tántorogva bukdácsoló kisgyermekét az anyja. Az én inghátamra egy sárga

2009. március

5

facsipeszt csíptetett anyám: hadd higgyem, hátamat fogja. Lesz-e még
tavaszunk? Nem tudom. Csak, hogy nagyon szeretlek: azt tudom. Lesz-e még
holnapunk? Ne vess meg. Hisz nagyon szeretlek. Hadd legyek hited foglya! Hadd
legyek Benned, Érted, Általad. Áldalak. Mert boldog vagyok, hogy ezt is
megérted! És szívem, mint friss, illatos szénaboglya.

6

tiszatáj

VERESS MIKLÓS

Számkabalisztika
Pintér Lajos ezüstkorára

Te 55 –
én 66 –
kabalisztikus számok.
Menekülésnyi ámok:
ez a költőhaj ára,
míg megér ezüstkorára.
Megbocsájtod (vagy mégsem?),
csak magam sorsát fürkészem.
Hiszen 53-ban
éppen 11 voltam.
S 64-es esztendő,
hogy múltam – 22.
Lásd, ahány dátum,
megannyi fátum.
S mit hoz a végzet,
utólag ne is kérdezd
erről öreg barátod?
Vagy gyászt vagy házasságot.
Épp lettem 33,
(figyeld az időingát,
amelyre mindig vész ült)
mikor Kormos barátom,
(vagy mindőnké leginkább)
már a halálra készült.
Én meg újjászülettem
egy újabb szerelemben
975-ben.
Bár a szabadság résnyi,

2009. március

7
de szellemeket mozgat
kor-huzat valahára.
Csak Gazsi és Pinczési
előlünk átszaltóztak
a végső szabadságba.
Nézd, ahány dátum,
megannyi fátum,
– hát rám ne kontrázz:
nász után sok gyász.
Mindebből nem tanultam,
csak föléltem a múltam,
amely már mindnyájunké
(azaz: költőnyájunké).
Így véltem meghatottan,
amikor 86-ban
éppen 44 voltam,
és holmi álvitákért
ágáltam főtitkárként
a Főpárttitkár ellen.
S meghalt a költő bennem.
Im, ahány dátum
épp annyi fátum.
Magamtól félve kérdem:
aztán 97-ben?
Milyen év, milyen emlék,
amikor annyi lennék,
mint Te most. Igen – akkor
eljött az alkonyatkor,
s abban a szürkületben
aludni lefeküdtem
egyszer a Balatonban
(csak kihúztak félig holtan);
másszor sok kórteremben,
hová csak hazamentem,
míg álmaim is tűntek.
Az élet ilyen ünnep.

8

tiszatáj
Lásd, ahány dátum,
megannyi fátum.
Én 66 –
Te 55
Számok nagy kabalája
átrendezi mindig időd.
Bár nem tudod mivégre
öröm az – ami fájna,
csak sandítgatsz az égre:
Ennyi a költő ára?
Ha megér ezüstkorára?
Áruld el, Lajosom, kincsem,
ha továbblapoz naptár,
– s amikor nem vagyok már –
mit csinálsz – 19-ben?

2009. március

9

PINTÉR LAJOS

Kis, kamasz dublett
Márta és Mária
17 éves lehettem, 18. Félszeg kamasz
a csongrádi gimnáziumban. Még nem
félig árva, még élt édesapám, aki
pár évvel később halt meg rákban.
Lobogó hosszú hajam miatt, borostás
kamasz arcom miatt kaptam tőle
egyszer egy pofont, de már nem fáj,
már ragyog. Első szerelmem nálam
egy évvel fiatalabb diáktársam,
Szabó Márta. Milyen is ez az első
szerelem, mulandó, elolvad, mint
a májusi hó. Autóstoppal mentem a
Balatonhoz, menetben útba ejtettem
a várost, Budapestet, és ott
az általam, csongrádi kamasz által
oly szeretett költőt kerestem.
Nagy Lászlót! Hogy akkor megjelent
könyvét dedikáltassam. Szívesen
fogadott. Kinek is dedikáljam a
könyvet? – kérdezte. Pironkodva feleltem, nem nekem, hanem, ha lehet,
kis szerelmemnek, Szabó Mártának.
Nagy László akkor székéből nehéz
mozgásával felállt, és kócos kamaszt:
megölelt. Az én első szerelmemet is
Szabó Mártának hívták! – mondotta
lelkesülten, hozzá írtam a
Márta és Mária című versemet!
Az első szerelem, mint hó

10

tiszatáj
elolvad, de a gyermekkorból még
felsajog, szelíden simítja ingem,
ököllel üti a szívem.

Sanyi
17 éves lehettem, 18. Félszeg kamasz
a csongrádi gimnáziumban. Még nem
félig árva, még élt apám, aki
pár évvel később halt meg rákban.
Lobogó hosszú hajam miatt, borostás
kamasz arcom miatt kaptam tőle
egyszer egy pofont, de már nem fáj,
már ragyog. Autóstoppal mentem
akkor is Pestre, akkor Weöres
Sándort kerestem. Weörest, ki
világirodalmi nagyság, kinek
szívében Bóbita, Bóbita játszik.
Megint azért, hogy megismerjem,
és hogy akkor megjelent könyvét
dedikáltassam. Örömmel fogadott,
körültáncoltak bennünket felesége, Amy
macskái. Kinek is dedikáljam a
könyvet? – kérdezte a költő.
Ha kérhetem, ne nekem, hanem kis
szerelmemnek, mondottam, úgy
hívják, Szabó Márta. Weöres fogta
a könyvet, és magába roskadt,
percekig gondolkodott a dedikáción,
még a homloka is gyöngyözött, azt
hihetted volna, ha látod, hogy most
költi újra Az éjszaka csodáit.
Majd hirtelen mozdulattal, váratlan
lendülettel írni kezdett, és átadta
nekem a dedikációt. Ígyen szólt:
Mártinak szeretettel Sanyi.

2009. március

11
Ugyan megvan-e még e könyv valahol?
Ugyan megvan-e még e halhatatlan
dedikáció? Vagy elsüllyedt, mint
Atlantisz. Vagy tovatűnt az időben,
mint a mi leronthatatlan fiatal arcunk.

12

tiszatáj

ÁGH ISTVÁN

Arcok egymásban
Fölsejlik az a valahai óra,
mint az évek szféráin áttűnő fény,
s mintha megfáradt ábrázatom tükrén
fiatal képem is kirajzolódna
a ráncaimra hűlt borotvahabból,
amíg sávokban nyesem a borostát,
miként alakját kibontja a szobrász,
visszaválok a pontos mozdulattól,
mellyel a kéz egyazon dolgot végez,
egyszerre itt, s ott a kollégiumban
tapad az ősz fejemre szárnyaló haj,
s minden a másik ellentéteképpen,
az elképesztő aszimmetriában
elég lenne egy vércsepp, hogy az arcom
viszkető rándulása vérbe fagyjon,
mikor a penge fölsérti az állam,
mert nem csupán órák együtthatása,
miközben megrendít a korkülönbség,
előhívná valamely régi fénykép,
hogy megláthassam, kiből mivé váltam,
hiába pirkadt markomban a vérfolt,
én azt csak ujjaim nyomának véltem,
pedig e jelben szörnyűséges kézzel
tenyerelt rám és vájt belém a téboly,
majd megtudhattam, egy hullajelöltnek
vagyok saját borbélya, mosdatója,
de még úgy tettem, olyan megszokottan,
mint aki sorsát nem látja előre,
sőt érthetetlen jókedvvel múlatja

2009. március

13
perceit, dúdol, mosolyog, grimaszt vág,
tán abban bíztam, végleg abbahagyták
a fegyverek, s már ép bőrrel megúsztam,
úgy indultam a tankok közelébe,
akár innen a kádba nemsokára,
de ki volnék, ha tükrömből kiválva,
akkor éppen egy másik útra lépek,
mintsem megszüljem magam másodszorra,
s akit testem a testemből kiküzdött,
azt éljem most az akkori csütörtök
óta, és mégis eleitől fogva.

Városod, nélkülünk
Mintha már az út sem lenne az a régi,
pedig ugyanoda tart a Duna mentén,
s meredekbe fordul épp a házzal szemben,
elhullott nyaraink rácsos kapujánál,
ahova csak látszat hazaérkezésünk,
ha egy pillanatra fölfénylik a kerti
saját ültetésű mályvád virágsátra,
s a szomszéd kutyája hasal hűvösében,
nyilvánvaló, miért változott meg bennünk,
ami rajtunk kívül most is változatlan.
Kettős keresztúton haladunk keresztül,
s támad annyi egymást keresztező kérdés,
melyre csupán szívünk képes válaszolni
titokzatos mélye szomorúságával,
mégis csak egy kutya, közös udvar őre
miatt nem merünk a szülőházba menni,
s akik vad ebükkel űztek ki a jussból,
s titokban a kapuzárat lecserélték,
nem szolgálnak elég okkal, hogy a mályva

14

tiszatáj
űrbe közvetítse nyarunk költeményét,
ezt a képtelen nagy sérelmet és szégyent.
Mi a házhoz való hűség megszegése
miatt élethosszig tartó kényszerpályán
keringünk, kitörvén bölcsőnk bűvköréből
be a mindenségbe, otthonok során át
újabb vonzerő köt, s közben visszahúz az
elhagyott csillagok óriás hiánya,
egyikből a másik látótávolságban
nézzük a nélkülünk folyó idő képét,
bízván, mintha még a múltunk tája volna,
pedig az a sok-sok emlékeztető már
nem más, mint egy halál utáni csendélet.

2009. március

15

HORVÁTH PÉTER

Bogárvérrel
FORGÁCSOK EGY FAKERESZTRŐL

Simonyi Imre emlékének

A ringburgerek még javában álmodnak, amikor a szolganépség már talpon van.
Itt, a kolostorban, elsőként ébredek. Szamaraim állva alszanak még, a tyúkok se
motoznak. Egér se nagyon van, amióta macskát hoztam. Kibotorkálok a sötétben
a harmatos udvarra, homlokomat nekivetem az istálló falának, úgy vizelek, hoszszan. Két vederrel indulok a kútra. A csiga nyikorog, visszhangzik a kövezett udvar. Orromig se látok, de tudom, mi hol van.
Be kellett fognom a két szamarat a kordéba, jóval még mielőtt a kamaratoronyban sihtakezdésre kopácsoltak volna. Éppen elkészültem, amikor – kezében pislákoló olajmécsessel – az udvaron megjelent Pelbárt, a konyha beszerzője,
nyomában maga az apátúr lépkedett.
– Pelbárt Körmöcre megy – mondta –, a hetivásárra. Te elkíséred.
Pelbárt sértetten felfújta magát.
– Engedje meg, Atya…
– Nem engedem – mondta az apátúr. – Itt a pénz, és itt a lista! – nyújtott át
egy tömött bőrzacskót és egy rét papírt nekem. – Öt ezüst és hatvan garas van
benne – mondta. – Nem kell megszámolnod.
– Igenis – feleltem.
– Pelbárt választja ki az árut, de te fizetsz.
– Igenis.
– Napnyugta előtt itt legyetek!
– Dicsértessék… – köszönt volna Pelbárt, de az apátúr már nem volt ott. –
Gyerünk, te málé! – förmedt rám. – Mássz le onnan, és engedj fel a bakra.
Helyet cseréltünk. A szamaraim bőgtek. Nem szoktak ilyen korai keléshez.
Pelbárt végigvágott rajtuk az ostorral. Meg se mozdultak.
– Csinálj már valamit! – mordult rám.
Az állatokhoz léptem. Megvakartam a nyakukat, fülükbe suttogtam.
– Gyerünk, Antalka, fogadj szót szépen!
A csődör felemelte a fejét, rám nézett, megnyalta a képem.
– Mi lesz már? – türelmetlenkedett Pelbárt. – Körmöc hatórányira van, sose
érünk oda!

16

tiszatáj

Megcsókoltam az orrát a szamárnak, adtam neki egy marék kölest. Mindig
tele van vele a zsebem. A kanca is belenyalt, nagy, meleg, érdes nyelvével. Megvakartam a füle tövét, azt nagyon szerette.
– Jól van, szépségeim – mondtam nekik. – Induljunk, gyerekek.
Álmosan végigkocogtak a kolostorudvaron. Pelbárt kevélyen ült a bakon, bal
kezében pislogott a mécses, jobbjával a gyeplőt igazgatta. Én a kordé mellett
sántikáltam.
– Hó-ha! Nekimentek a csukott kapunak!
A kapus barát ébren volt, alighanem az apátúr rázhatta fel.
– Mozogj, mintha élnél! – szólt rá Pelbárt – Sietünk!
A kapus elhúzta a reteszt, de nem tárta ki a kapuszárnyakat.
– Nyisd már, mire vársz?
– Cseréljetek helyet.
– Micsoda?
– Az apátúr parancsa.
Pelbárt felnyögött.
– Tizenöt éve vagyok itt, a kolostorban, ez a féleszű meg…
– Tudom – bólintott a kapus. – De mit csináljak? Így nem mehettek, meg lett
hagyva.
– Jó, majd helyet cserélünk – pöffeszkedett Pelbárt. – Eressz, mert megkenlek!
A kapus pislogott. Fiatal novícius volt, nemrég került a kolostorba. Sűrű,
hegyvidéki gyerek.
– Sajnálom – hebegte. – Az apátúr meghagyta, hogy így kell lennie.
Pelbárt rámosolygott.
– Biztosan félreértetted.
A kapus megrázta a fejét, rám mutatott.
– Ez üljön a bakra. Neked gyalog kell menned. Le kell fogynod, testvérem.
Pelbárt ráemelte az ostort:
– Majd adok én neked, te…
Árnyék vált el a faltól.
– Útközben elmondasz ezer Üdvözlégyet! – Az apátúr volt az. – Nem tűröm,
hogy bárki felülírja az én rendelkezéseimet.
– Félreértesz, atyám! – Pelbárt sűrűn pislogott. – Csak arra gondoltam…
– Te csak ne gondolkozz! – mondta az apátúr. – Te engedelmeskedj!
Végigkocogtunk az alvó városon. A szamarak vidáman ügettek. Pelbárt zihálva kaptatott a kordé mellett.
– Lassabban hajts, te istentelen!
A kerítések mögött szolgák nyergeltek, kenték a szekerek kerekét, rakodtak.
Mások is készültek a hetivásárra. Nyitásra értünk a fölső városkapuhoz. Mögöttünk a völgyben felhangzott a sihtára hívó fakalapács kopogtatása.

2009. március

17

– Jöhettek-mehettek – ordított a strázsa a nyikorogva nyíló kapu mellett –,
ha leszurkoltátok a kapuvámot!
– Mennyi az? – kérdeztem.
– Tengelyenként kettő, ha a szekér üres. Ha teli van, akkor négy! – felelte
a strázsa. Éppen nekiláttam, hogy a kapott pénzt az ingem sarkából előbogozzam,
amikor Perbált szuszogva beért.
– Mi nem fizetünk! – mondta. – Ez a kolostor kordéja!
– Akkor mit fogjátok itt a sort? Tovább, tovább, táguljatok! Következő…!
Kigördültünk a kapun.
– Még ezt se tudtad, agyas? – fújtatott Pelbárt. – Az apátúr már két éve kitárgyalta nekünk a vámmentességet!
– Nem tudtam – feleltem –, mivel még soha nem mentem ki a kapun kordén,
csak gyalogszerrel.
Az út elkanyarodott, már nem látszott mögöttünk a kapu.
– Na, gyere le onnan!
– Tudod, hogy gyenge a bal lábam.
– Én tehetek róla?
– Fogyni sem nekem kell…
Lerántott a bakról. Hízott, erős ember, tokája a kulcscsontjára leffed, karja,
mint a combom. A porba zuhantam. A szamarak megálltak. Pelbárt felkapaszkodott a bakra, közéjük vágott.
– Gyí, te!
A csődör hátra sandított, előbb Pelbártra, azután rám nézett.
– Semmi baj, Antalka! – súgtam a fülébe, amint felkecmeregtem. – Húzzatok!
– De nem moccantak.
– Töcskölöd is őket?
– Tessék?
– Mindent tudok rólad, koszos! – Leporoltam a rongyaimat. – Csinálj valamit
velük, mielőtt megöllek! – Tudtam, hogy nem tréfál. Gyakran megesett, hogy az
út mellett valakit halva találtak. Ha nemes volt vagy gazdag kereskedő, a törvényszéki városi szemlészek nyomoztak utána. Ha nincstelen volt, elkaparták az
út mellett. Amióta az apátúr törődik velem, a barátok gyűlölnek. Már nem tesznek úgy, mintha láthatatlan volnék. Ha elmegyek mellettük, gáncsot vetnek.
– Dögölj meg, Nyulacska, Isten segedelmével!
Nem tehetek róla: az állatok kedvelnek. A kóbor kutyák a nyomomba szegődnek, megnyalják a bokám, másokba belemarnak. Megfogtam Antalka zablájának
szárát, gyengéden meghúztam:
– Gyere, testvér, baktassunk szépen!
Bólogatva nekiindultak.
– Hogy-hogy testvér? – szólt Pelbárt a bakról. – Jelenteni fogom, hogy, kigúnyolsz minket!

18

tiszatáj

Sötét volt még, hűvös. Zsibbadt a bal lábam.
– Ne rosszalkodj! – mondtam neki.
– Most meg kihez beszélsz? – érdeklődött Pelbárt.
– A gyengébbik lábamhoz. Nem akar Körmöcig vinni.
– Tőlem itt maradhatsz. – Pelbárt meghúzta a gyeplőt, a szamarak megálltak.
– Ideadod a pénzt meg a listát, visszafelé jövet felveszlek.
– Nem lehet – mondtam. – Az apátúr meghagyta…
– Nem kell mindent szó szerint érteni.
– Az biztos, hogy te nem értenél egyetlen szót se, mármint a listából, mivelhogy nem tudsz olvasni.
– Majd megkérek valakit, hogy kiböngéssze.
– Aztán majd jól becsap. Hat nyulat ad el hat kappan helyett. Vagy rozslisztet
sóz rád, holott búza lett felírva.
– Jól van. Mondd meg a lábadnak, hogy közelebb hozhat. Nem bánom, ha
kussolsz az úton, hátulra felmászhatsz.
Szótlanul zötyögtünk. A csillagok lassan halványultak, az ég fekete bársonya
fakulni kezdett.
– Te hogyan lettél barát?
Pelbárt elbólintott.
A szamarak ismerik az utat, én is szundíthatnék egyet.
Hanyatt dőltem a deszkán, lehunytam a szemem. Vajon Isten is elbóbiskol
néha? Meglehet, olyankor történnek rossz dolgok idelent. Ha a saját képére teremtett minket, hasonlítunk hozzá. Akkor neki is kell pihennie. Már a teremtésbe
belefáradt. A testamentum szerint hat napon át szorgoskodott, a hetediken
pihent. Érdekes, hogy a nyolcadik napjáról nem szól az Írás. Azon mit csinálhatott? Meg a kilencediken? Már az is fárasztó lehetett, hogy az eget és a földet
megteremtse. Mózes szerint éppen ezzel kezdte. A Föld pedig kietlen és puszta
vala, és setétség vala a mélység színén, és az Isten Lelke lebeg vala a vizek felett.
Tehát már megvoltak a vizek. Sőt, még csak vizek voltak. Víz borította az eget és
a földet. És monda Isten: legyen világosság: és lőn! De hogyan? Talán lélekgyertyát gyújtott? Hiszen akkor még nem volt gyertya! Se viasz, se kanóc. Nem létezett semmi, csak a vizek. És látá Isten, hogy jó a világosság; és elválasztá a sötétségtől. És nevezé Isten a világosságot nappalnak, és a sötétséget nevezé éjjelnek;
és lőn este és lőn reggel: első nap.
János másként írja: Kezdetben vala az Ige.
Ezt a legnehezebb megérteni.
– Az Ige: gondolat – mondja az apátúr. – A mindenség teljes elképzelése, leírása, rendje.
– Ezek szerint a rend hamarabb létezett, mint maga az Isten?
– És az Ige vala az Istennél, és Isten vala az Ige. A rend tehát Isten gondolata.
Mi több, maga az Isten.

2009. március

19

– Én azt hittem, olyasmi ez, mint a kocsikerék.
– Hogyhogy?
– Mielőtt a bognár nekilátna, rajzot készít róla. De mielőtt rajzolna, el kell
gondolnia, hogy mekkora legyen, hány küllő tartsa, miként csatlakozzék a tengelyhez. Pedig ő már azelőtt is látott kereket! De a legelső bognár, a legelső kereket? Azt a semmiből kellett kigondolnia.
– Maga az Úristen is így volt ezzel – mondta az apátúr.
– Ezek szerint – töprengtem erősen –, előbb a semminek kell lenni, a gondolat csak azután jöhet! Vagy a semmi volna maga a gondolat? A semmi az Ige?
Az apátúr tűnődve nézett rám.
– Nehéz dolgok ezek.
– Nem is nagyon értem.
– Nem érteni kell, hanem hinni, fiam.
– Hinni a semmiben?
Az apátúr különös ember. Néha ősöregnek látszik, máskor fiatalnak. Egyik
nap roggyantan, másnap ruganyosan lépked.
– Jó okosnak lenni – válaszolta nekem –, de nem okosabbnak.
Az út menti erdő ébredezni kezdett. Rigó dalolt, gerle burukkolt, csíz fütytyentett. Korán van még, alig jöhetünk másfél órája. A szürkülő ég magas peremén előrajzolódnak a sötét hegygerincek. Vagy fordítva? A hegyhátak festik az
eget maguk fölé? Néhány fertályóra, és a nap kibukkan a Kancsár felett. Mire
feljön, itt már világos lesz. A fény mindig eloszlatja a sötétséget. De hogyan? Átjut a hegyen? Át a sziklákon, az érccel teli földön? Akkor odalent, a mély bányában is sütne. Nem. A fény nem egyenes. Vagy ha igen, úgy előbb az égbolt vizeire
kell vetülnie. Így már majdnem értem. Előbb az ég magasa kezd derengeni, a világosság onnan sugárzik ránk, mintha a mennyboltozat egy hatalmas, elő tükör
volna.
Kölyökkoromban az ifjabbik Karával felkapaszkodtunk a templomtoronyba.
Fényes fémdarab volt nála, apja műhelyéből lopta. Ha a fémtükörre rásütött a nap,
a fény megcsúszott, s tovább pattant róla. Belevilágíthattunk vele fentről az odalent haladó lányok szemébe. A hajnalnak is így kell működnie. Mi nem látjuk
még a hegyek miatt, de a nap már korábban felkel, fénye felvetül az égre. A mennyboltozat tükre pedig ránk bocsátja, miként Kara tükre a lányok szemébe. A fémtükör kicsi volt, az égbolt hatalmas.
Elmosolyodtam.
Jó, hogy senki nem lát. Ha más mosolyog, megszépül az arca. Az enyém nem.
Mosolyom is ferde. Ha nem volna fény, senki nem láthatná, hogy nyúlszájam
van. Ez, mondjuk, jó lenne. De akkor én se látnám az ég tükrét, benne a hegyeket, az erdőt, a fákat, a patakot, a szamaraimat és a kutyákat. Az embereket se.
Vaknak lenni iszonyú lehet. Jó, hogy az Úristen szemet is teremtett.

20

tiszatáj

Friss, üde volt a reggel. Szellő játszott a falevelekkel. Szép, napfényes idő ígérkezett. Május a kedvenc hónapom. Ilyenkor teli vagyok kedvvel. Azt se bánnám,
ha felképelnének. Csak nevetnék rajta, mint kölyökkoromban, ha a társaim tángáltak:
– Nem fájt, köszönöm a lekvárt!
– Mi van? Mit óbégatsz? – Pelbárt felriadt a bakon.
Megvontam a vállam.
– Árva szót se szóltam! Biztosan álmodtad!
– Én soha nem álmodok! – közölte zordan.
– Bánhatod is!
– Miért? – dörgölte ki a csipát a szeméből. – Te gyakran látsz álmot?
– Mindig! – feleltem. – Akár alszom, akár ébren vagyok.
– Úgy?! – nézett rám gúnyosan. – És most mit álmodsz?
– Nem fogod elhinni! Álmomban egy olyan kordén ülök, amelyen disznót viszek a vásárba.
– Milyen disznót? – hunyorgott.
– Rózsaszín a bőre, kövér pofája nyálas, ahogy röfög. Még szerencse, hogy én
minden állat szavát értem.
– Na és mit mond?
– Nem is annyira mond, mint inkább kérdez.
– Mit kérdez?
– Most éppen azt tudakolja, hogy mit kérdez a disznó, akiről álmodok.
Lassan, de felfogta.
– Az anyád lúdvérces, siralmas valagát! – Mire felkapta az ostort, leugrottam
a kordéról. – Majd adok én neked olyan álmot, amiből sose ébredsz fel! – Az ostor szavára a szamarak ügetni kezdtek. Göröngyös volt az út, a kordé megugrott
egy száraz keréknyomban. Pelbárt lezuhant a porba. – Megnyúzlak! – üvöltött. –
Várj meg, te istenverése! Állítsd meg őket! – Eszem ágában sem volt megfékezni
a csacsikat. Vidáman ügettek megkönnyült terhükkel, sántikálva ugráltam mellettük.
– Ez az, Szentantalka! Húzzad, Csenterice! – Már nem emlékszem, mikor
adtam ezt a lüke nevet a kancának. Tetszett neki, bár semmit nem jelentett.
Kaptatóhoz értünk, a csacsik lassítottak. Felugrottam a kordé oldalára, lábamat
lógatva néztem vissza a dühöngő Pelbártra. Hiába volt kövér, mint egy disznó,
már csak egy aprócska, átkozódó pontnak tűnt a távolban.
– Ez sose ér utol! – álmodtam tovább. – Egyedül érkezem a vásárba. Nálam
van a lista meg a pénz is. Mindent magam intézek!
Hanyatt dőlve bámultam az égen legelésző bárányfelhőket. A magasban rétisas körözött. Ha madár volnék, sas szeretnék lenni. De nem, inkább mégse. Igaz,
hogy mind erős, és némelyik olyan hatalmas, hogy kiterjesztett szárnyát szélesebbre tárja, mint én a két karomat, a csőre horgas, karmai élesek, de nem szép,

2009. március

21

csak messziről nézve. Közelről gonosz a szeme. Sárga, mint az ördögök lángja.
Jobb volna lenni szelídebb madárnak. Lennék, mondjuk, gólya. Kéményen fészkelnék, hosszú csőröm, hosszú lábam volna, tudnék kelepelni! Békát ettem már,
nem ízlett. Mégse leszek gólya.
Szarkának lenni érdekesebb volna. Mindent elcsennék, ami fénylik. De hisz
azt anélkül is megteszem. Volnék villásfarkú fecske, folyton csicsergő. Cikkcakkban szállnék, fekete-fehéren! Nyár elejétől ősz elejéig itt laknék, a völgyben. Aztán a barátaimmal összefogózva, mintha felhő volnék, huss, el innen, délre.
Tudom, hogy butaság, de fázni is szeretek. Ha jobban bele-gondolok, szeretek
én mindent. Szeretek lenni. Ha galamb volnék, tudnék burukkolni. Persze, így is
tudok. Egymásba simítom a két tenyeremet, ujjaimat szorosra zárva gömböt
formálok, és a két hüvelykujjam közt belefúvok.
Meg is próbáltam.
– Huh-húúú-hu! – jött válasz az útmenti rekettyés felöl.
– Kakukkot is tudok! – kiáltottam. – Kakukk! Kakukk!
– Megvagy, istentelen, az anyád keserves…
Ostorcsapás térített magamra. Zsákokkal megrakott lovas szekér nyikorgott
mellettem. A zsákok tetején Pelbárt.
– Állítsd meg a kordét, vagy addig ütlek, amíg csíkokra hasad az a rühös bőröd, te gané, te mocsok, te galád, te utolsó szarházi, te sánta vakarék görcs, te
nyúlszájú csücsök!
Leugrottam a szitkai és az ütlegei elől, beszaladtam a rekettyésbe. A csacsik
megtorpantak. Megállt a szekér is. Pelbárt lekászálódott a zsákok tetejéről, lezöttyent az útra.
– Köszönöm a szívességedet, az Úr áldjon meg érte! – mondta a kocsisnak. Az
keresztet vetve mormogott valamit, aztán tovább hajtott. Pelbárt felhágott a bakra.
– Gyere elő, szutykos, mert esküszöm, itt hagylak!
Nem moccantam.
Néztem.
– Jól van, akkor sántikálj Körmöcig! Gyi, te!
A két csacsi bánatosan tekintgetett körbe, de mivel nem láttak, a második
biztatásra baktatni kezdtek.
Megvártam, amíg az út távoli kanyarulata elviszi őket, akkor előbújtam a bokrok közül, s visszasántikáltam az útra, a térdig érő fűben. Méhek dongtak, darazsak járőröztek, pillék táncoltak, szitakötők berregtek cikázva köröttem. Neked
adom a mezők virágait. Úgy tekintettem körül, mintha minden fűszál az enyém
volna. Enyémek a hegyek, a völgy, az ég. Milyen ereje van már a reggeli napnak!
Pedig legfeljebb hét óra, ha lehet. Vagy csak izgalmamban izzadok így? Merre fut
a patak? Az útnak mindig a vizet kell követnie. Jó néhány kőhajításnyira, borovi
fenyők között csillogott a tükre. Kanyarogva szaladt a dombok között, nagy ívben
kerülte a hegyet, pedig ott, azon a nyiladékon hamarabb érne az elágazáshoz,

22

tiszatáj

ahol, emlékeztem, az egyik út Lőcse felé tér el, míg a másik tovább, egyenesen
Körmöcre vezet. Na, csak kanyarogjanak a szamaraim azzal a disznóval a patak
mellett, én keresztül vágok az erdőn. Ha kilépek, megelőzöm őket.
Kiismerem magam minden erdőben. Mifelénk Északról fújnak a leghidegebb
szelek, ezért a fák törzsén a moha ott telepszik meg. Nekem nyugatra kell tartanom, hogy a domb túloldalán éppen az útelágazásnál hagyjam el az erdőt.
Apámtól szinte semmit nem tanultam, pendelyes voltam még, amikor meghalt,
de versikére, amit a fejembe vert, máig emlékszem.
– Előttem van Észak, hátam mögött Dél,
Balra a nap nyugszik, jobbról pedig kél!
Mintha a mondókámra felelt volna, medve üvöltött mellettem. Lehet, hogy
nem is üvöltött, csak morgott, vagy nem morgott, csak motozott. Az is lehet, hogy
nem medve volt, csak én véltem annak a vadmálnabokrot, mindegy, úgy futottam onnan, mintha nyúl lennék, és nem volnék sánta. Az avarban megcsúsztam,
le egy horhosba. Onnan fel, még mindig zihálva. Kilihegtem magam, vártam egy
keveset, hogy a vérem lecsendesedjen. Hát mit látok alig egy nyíllövésnyire? Egy
hatalmas szarvast! A szél felőle fújt, nem érezhette meg a szagomat. Pedig volt
szagom. Ijedtemben el is csurrantam.
Közelebb lopóztam hozzá, hogy megcsodálhassam. Tudok nesztelenül járni,
bogaraimtól lestem el a titkot. Ízelt lábuk minden hajlatában mintha rugó lenne,
olyan leheletfinoman érintik a földet, hogy nyomuk is alig van. Óvatosan, puhán
osontam a nedves avarban. Nem is lélegeztem, csak nagyritkán, az orromon keresztül, pedig az elég nehezen megy nekem. Mégis észrevett. Csak egy villanás
volt, s úgy eltűnt, mintha csak álmodtam volna.
Fogalmam se volt, hová kerültem.
A versikét összezavartam.
– Előttem van Észak, hátam mögött Dél…
Jobbra nyugszik a nap, balra pedig kél?
Így is úgy is jól hangzott a rigmus. A nap se segített, a sűrű fakoronák között
nem láttam az eget. Nem volt mit tenni, egyenesen Északnak tartottam. Talán
sose jutok ki a rengetegből, ha azon a részen nem Északnyugat felől fújnak a gyakoribb szelek.
Mire kiértem a sűrűből, a kordé már ott állt az útelágazásnál, Krausz Levendel tágas, farönkökből ácsolt korcsmája mellett. Más fogatok is megpihentek itt,
félúton. A lovak legtöbbje nem volt kifogva, néhányuk pofájáról abrakos tarisznya lógott. Ezeknek gazdái früstökölnek is bent, a többié csak felhajt egy pohárka
borókapálinkát, egy-egy korsó sert, s már megy is tovább.
Krausz Levendel olcsó meggybort árul, a sört drágán méri, pedig se az előbbire, se az utóbbira nincs engedélye. Pálinkát főzni sem szabad akárkinek, csakis
a ringburgerek engedélyével. Tilos vagy nem tilos, mindenki csinálja, még a kolostor is. Tetejetlen, megroggyant hordóba gyűjtöm a lehullott gyümölcsöt a ko-

2009. március

23

lostor kertjében, ott érik a napon a cefre, de elfogy, mielőtt ősszel a konyhán kifőzhetnék. A barátok rájárnak. Pelbárt különösen a szlúkát kedvelte. Egész szakajtónyit tud megzabálni egy ültő helyében az erjedésnek indult, csípős fosókából
anélkül, hogy baja lenne tőle. Mármint azon kívül, hogy becsiccsentsen. A Szentírást olyankor furán magyarázza. Még a mókusok is kinevetik érte. Mindegy, most
nem ihat, gondoltam, a pénz énnálam van, nincs egy fillérje se!
Téptem hat ölnyi füvet, odavetettem a szamaraimnak. A hámot kissé megoldottam a nyakukon, hogy hajolni tudjanak.
– Később majd isztok is! – biztattam őket, azzal benyitottam a kocsmába.
Pelbárt az ivó közepén prédikált.
– … mert hát mit ígért nekik Jézus az ő végtelen jóságában? – szavalta mély
zengésű hangján. – Hogy aki kér, annak adatik! – rikkantott, s hogy szavainak
nagyobb nyomatékot adjon, dobbantott is egyet.
Több mint tucatnyian ülték körbe. Csámcsogva zabáltak.
– A szomorúak megvigasztaltatnak! – bömbölte Pelbárt. – Ezért mondom
néktek, hogy kövessétek a szavát, és engedelmeskedjetek az ő szent akaratának,
különben a poklok mélységes fenekén fogtok égni az idők rémséges végéig!
– Ámen! – böffentett valaki.
– Az még odébb lesz! – förmedt rá Pelbárt. – Előbb tegyél róla, hogy az éhesek, szomjasak mind megelégüljenek!
– Ugyan! – nevetett a früstökölő. – Lassan mind indulunk tovább. Itt már
senki se éhes!
– Én tán senki vagyok? – ugrott elé Pelbárt. – Hát hiába magyarázom a szent
igéket nektek? – Két karját átokra emelve magasodott a lócán ülő fölé. – Tán
üres kupával verjem a fejetekbe?
– Milyen szent igéket? – húzta be a nyakát amaz. – Összevissza ágálsz, szavadat se értem!
– Érteni szeretnéd? – enyhült meg Pelbárt. – Lefordítom akkor. Sőt, szemléltetem is, hogy jobban megértsed! – Visszacammogott a középre, megpördült
a sarka körül. – Ímé, hát mit tartok hát az én jobbomban?
– A csupasz tenyeredet!
– Nem úgy, Isten barma! – bődült el Pelbárt. – Egy kődarabot tartok a tenyeremben! – Felmutatta az öklömnyi rögöt, hogy mindenki láthassa.
– És mi lesz a kővel? – csámcsogott amaz. – Kenyérré változik?
– Igen! – dörögte Pelbárt. – Mégpedig a te segítségeddel!
A früstökölő feljajdult.
– Miért dobtál meg, te hájfejű lator?!
– Azért, hogy dobj vissza! – harsogta Pelbárt.
– Ezen ne múljon!
– De mielőtt megcselekednéd – dörögte Pelbárt –, jusson eszedbe Krisztus
urunk szent parancsa! Ha megdobnak kővel, dobj vissza kenyérrel!

24

tiszatáj

Többen felnevettek.
– Ha nincs nálad kenyér, szalonna is jó lesz. Aztán nem bánom, egy sert is fizethetsz, hogy megmentsd a pokoltól fertelmes lelkedet!
Ahogy láttam, ez már nem az első sikeres példabeszéde volt. Arca vörösen
fénylett, szeme lázasan csillogott
– Jól van… – morogta a kiprédikált ember, s felállt az asztaltól. – Nesze, csuhás koldus! – lökte az óntényért Pelbárt felé. – Edd a maradékot, nekem már
úgyse kell. Te meg csapolj neki egy korsóval – szólt a kocsmárosnak. – Számold
az enyémhez.
– Szerencsés, jó vásárt kívánok minden kegyes adakozónak, az Úrjézus nevében! – köszönt körbe Pelbárt a kézhez kapott serrel, aztán egy hajtásra lehúzta. –
Te is megkerültél? – vigyorgott rám sörhabos pofával, amint pislogva felismert.
– Ki vagyok tikkadva – bólintottam.
– Akkor prédikálj magadnak, vagy kuncsorogjál, szerencsétlen fajzat.
A pulthoz léptem.
– Karéj kenyeret, hagymát, szalonnát és egy kupa bort kérek.
Krausz Levendel lánya rám nevetett.
– Kérni kérhetsz, de kapni biztos nem kapsz! Én nem vagyok se bolond, se részeg. Jézustól se félek. Mink más hiten vagyunk, nem a tiéteken.
– Megfizetem – mondtam.
– Aztán mivel fizetsz, rongyos?
Nekiláttam, hogy az ingem sarkába kötött erszényt előbogozzam. Vasmarok
kapta el a grabancomat.
– Hozzá ne merj nyúlni a kolostor pénzéhez, te ördögfattya!
Pelbárt volt az.
– Ha nem ihatom és nem ehetem, az többe fog kerülni a kolostornak – dadogtam.
– Hogyhogy? – dőlt meg.
– Nem tudok alkudni üres hassal! – kiáltottam, hogy a távozófélben lévők is
odafigyeljenek. – Ha az éhségtől karikák táncolnak a szemem előtt, olvasni se
tudok. Ha elvétem a betűket, s mégiscsak rozslisztet viszünk haza búzaliszt helyett, vagy megfordítva, annak te leszel az oka, és erre a híveid mind a tanúim
lesznek! – mutattam körbe.
– Úgy van! – hangozott innen is, onnan is. – Ezt most jól megkapta!
A kiprédikált kocsis éppen fizetett mellettem.
– Igaza van a nyúlszájúnak! – mondta. – Most meg lettél fogva – tette hozzá,
kárörvendőn –, ravasz papocska!
– Jól van! – sziszegett Pelbárt a fülembe. Nem kaptam levegőt, úgy megszorított. – De nekem is rendelj még egy korsóval – suttogta –, különben összeroppantalak.

2009. március

25

Étellel, itallal bőven töltekezve, meglehetősen vidáman folytattuk utunkat,
miután a szamaraimat is megittam. Pelbárt a kordén hortyogott, én a bakon feszítettem, mikor délidőben végre megérkeztünk Körmöc piacterére.
*
A hetivásár hatalmas volt, a nyüzsgő tömeg nem fért el a templom előtt. A környező utcák is megteltek árusokkal és vevőkkel. Volt ott minden, ami csak az ég
alatt megterem. Zöldség, paszuly, lencse, káposzta savanyítva és nyersen, korai
borsó, májusi cseresznye, aztán túrók, sajtok minden mennyiségben, tojások és
tyúkok, naposcsibék, friss és sózott húsok, halak, gomba, birka, malac… Frissen
nyúzott nyulak, kibelezett őzek… De nem csak termények, élő és holt állatok cseréltek gazdát a hetivásáron. Hevenyészve állított sátraikban iparosok kínálták
portékáikat, lószerszámtól kezdve a faragott kupáig az égvilágon mindent. Bártfáról vásznat hoztak az ottani takácsok, a vándor posztókereskedők némelyike
még velencei csipkét is árult. De voltak ott lábbelik, süvegek, kupacban; prémből
varrott bundák és bekecsek, különféle bőrök, fonott ostorok, kasok és kosarak,
fafaragványok, ezüst és réznemű edények, fazekasholmi mázzal és máz nélkül,
minden méretben és mintázattal. A fák árnyékában borbélyok és sebkovácsok tevékenykedtek: itt fogat húztak, amott hajnövesztő kenőcsöt árultak és egyéb csodaszereket. Lacikonyhák sütötték a kolbászt, az ürühúst meg a fokhagymás lángost. Mutatványosok kérkedtek a tudományukkal: buzogányt dobálva, gólyalábon járva fújták a tüzet, mások kardot nyeltek, vagy a mellükön átlakatolt láncot pattintották széjjel, pusztán a tüdejük erejével. Csillagjósok magyarázták
a planéták mozgását, lantosok zenéltek, énekmondók kántálták rigmusaikat, cigányasszonyok tenyérből jósoltak. A Lópatkóhoz címzett fogadó előtt valaki medvét táncoltatott. Ismerős volt a cingár, fekete alak. Közelebb furakodtam hozzá.
– Hát már nem madarakat és nem is lovat árulsz?
– Nahát, Nyúlszáj, tényleg te vagy az? – nevetett rám Xerxész, a lókötő cigány, akitől fél éve Selmecen galambokat kaptam. – Megemberesedtél, mióta
láttalak. Csapj a tenyerembe! – Nem mertem közelebb lépni hozzá, mivel a medve
ott toporgott, körmös mellső mancsát magasra emelve, lépéssel mögötte. – Jól
van, Hannibál! – szólt rá Xerxész. – Pihenjünk egy kicsit! – Mintha értene a szóból, a vadállat lehuppant loboncos ülepére, s bánatosan illegette magát, hol erre,
hol arra dűlöngve. – Gyere! – mondta nekem Xerxész. – Meghívlak egy sörre! –
A fogadó kapuja felé intett. – Mesélhetsz a galambjaidról, ha még megvannak.
– De mi lesz a medvéddel? – aggódtam. – Nem láncolod meg? Még megmancsol valakit, ha őrizetlen hagyod! Hátára vesz egy kikapós özvegyet, aztán a sziklákig meg sem áll vele!
– Hannibál? – nevetett Xerxész. – Kikapós özvegyet?
– Nézd, hogy forog a szeme!

26

tiszatáj

– Ügyesen csinálja – nevetett a cigány. – Gyere, Hannibál! – intett a mackónak. – A medve imbolyogva felállt, s mintha még mindig táncolna, úgy indult
utánunk, hatalmas talpán aprókat lépkedve.
A bolthajtásos kapu, melynek faragott ajtaján benyitottunk, jókora udvarra
nyílt. Az udvar zárt volt, hátul-felől s mindkét oldaláról oszlopgerendák tartotta,
rekeszekre osztott, ferde tetejű színnel volt kerítve. A tető alatt, szalmabálák közt
lovak és emberek tanyáztak. Az egyik rekeszben kártyacsata folyt, a másikban
kockát vetettek, a harmadikban ittak, a negyedikben kecskét fejt egy asszony, az
ötödikben…
– Erre gyere! – Xerxész balra fordult, az első mocskos rekesz félhomályos végébe tartva. Ott, mint egy függönyt, fölemelte a deszkafalat helyettesítő ponyvát,
s átbújt alatta. Szeppenten pislantottam hátra, mit tesz most a medve. Közvetlenül a nyomomban lihegett, orromat megcsapta bűzös lehelete. Akkorát ugrottam, mint egy óriási szöcske. A medve utánam ugrott. Halálra rémültem.
– Csak nem félsz, Nyulacska? – Úgy megtaszított, hogy átgurultam a ponyva
alatt. Alaposan beverhettem a fejem, ha úgy hallottam, mintha emberi nyelven
szólt volna.
Egy másik, jóval kisebb udvaron leltem magamat. A kőfallal kerített kis udvar
közepén kőből rakott kút terpeszkedett. Xerxész éppen vizet húzott belőle.
– Megmancsolt a medvéd! – nyüszítettem.
– Talán mert megcirógattad! – felelte nevetve.
– Én? Egy vadállatot? – hörögtem hanyatt négykézlábolva, amint a medve
megjelent a ponyva alatt.
– Hannibál! – kurjantott Xerxész. – Csókold meg!
– Ne! – nyüszítettem! – Minden szentekre kérlek!
– Hát már nem kell a csókom? – kérdezte a medve.
Hánytam a keresztet.
– Mária, Szent József, Jézus Krisztus!
Xerxész a medve mögé lépett, átfogta a nyakát, megcsavarta, és letépte a fejét.
– Na, most megnyugodtál?
Sóbálvánnyá váltam, mint Lót felesége.
A medve se mozdult. Állt, letépett fejjel, mint akit holtában elvarázsoltak. Aztán megrázkódott. Előbb meggyűrődött, végül lehullott a bőre. Alig hittem káprázó szememnek.
– Ariadne!
A cigánylány kilépett a medve bundájából.
– Látod, már nem csak lovagolni tudok!
Mélyen elpirultam. Eszembe idézte azt a csillagfürtös éjjelt, amelyen először
öleltem leányt – ahogy azóta se.
– Jól van – szólalt meg Xerxész –, eleget bámultad. Gyerünk az ivóba.

2009. március

27

Gyönge sört mértek, fejembe szállt egy pillanat alatt. Dadogva, hebehurgyán
meséltem kalandomat azzal a másik medvével, amelyiket hallani véltem délelőtt
a selmeci hegyek alatt.
– Aztán megvettél már mindent? Másra nincs szükséged? – kérdezte a lány,
de olyan huncut tekintettel, mintha nem is tudom, mire gondolt volna. Csak
a szeme volt olyan, ahogy emlékeztem. Mint egy fekete csillag. A teste vékony,
csontos, mint az apjáé. De melle halmai már kiteljesedtek. Alig tudtam róluk elvonni a szemem.
– Mindent – bólintottam nagy nehezen. – Pedig az apátúr különös dolgokat
rendelt. Nem tudom, mire készülhet, kit vár lakomára. Száz pacsirtanyelvet írt
fel, egy hordó sózott folyami csíkot, három kappant, kis zsák élő rákot, szárított
fügét és datolyát, török ánizscukrot, és már nem is tudom. Lejártam a lábam,
mire mindent beszereztem.
– És hol hagytad a holmit? – kérdezte Xerész.
– Lent, a sóház alatt, egy kocsmaudvaron. Mindent felpakoltam rendben a kordéra, le is ponyváztam, meg is van kötve. A barát vigyáz rá, akivel jöttem. Nem
bírta már a talpalást – magyaráztam. – Kövér, mint egy disznó. Hamar elfárad.
Nekem még egy fiatal üszőt is kell vennem, egy még szopósat.
– Miért? – tudakolta Xerxész. – Selmecen nem születnek borjak?
– Járvány volt mifelénk – mondtam. – Sok tehén megvakult, a borjak elpusztultak.
– Hát a galambok, amiket adtam? – kérdezte. – Repülnek?
– Úgy, ahogy ígérted. Legutóbb Pozsonyba vitettem el őket, onnan is hazataláltak.
– Aztán megülöd-e már szőrén a lovat? – szólalt meg Ariadne.
– Nem tudom – pirultam el ismét, mert hogy az a dolog, ami akkor köztünk
esett, a szédítő, éjjeli vágtával kezdődött. – Nem volt módom rá, hogy gyakoroljam magam.
– Nekem igen! – nyújtózott a lány, csak hogy ingereljen. – De azért a mi vágtánkra még élénken emlékszem.
– Most meg itt bóklászunk a vásárban – vágta el a beszélgetés eddigi fonalát
az apja. – De nem ingyen múlatjuk az időt. Az én kismedvém már egy kalap
pénzt összetáncolt.
– Nem hittem volna, hogy a bámészkodók ilyen adakozóak.
– Pedig azok, ha nem is mind önként! – hunyorintott Xerxész. – Emlékszel
még a fiaimra?
– Akik letepertek és husángra kötöztek? – kérdeztem sötéten.
– A bátyáim ügyesek! – nevetett Ariadne. – Jönnek-mennek a bámészkodók
közt, s amíg én táncolok a medve bőrében, ők se tétlenkednek.
– Úgy érted, lopnak?

28

tiszatáj

– Én úgy mondanám inkább – szólalt meg Xerxész –, hogy megsegítik az
adakozókat.
– Lopni nagy bűn! – közöltem.
– Miért? – sötétült el Xerxész szembogara. – A te papjaid talán nem azt csinálják, amikor búcsút árulnak?
– Hogy volna már lopás? – méltatlankodtam. – Cserébe az adományokért
a papok imádkoznak! Az ima kedves az Úristen fülének.
– Ugyanúgy elszáll, mint a tömjén füstje – legyintett Xerxész. – Azt hittem,
okosabb vagy.
– Hát buta, az nem vagyok – feleltem dacosan.
– Akkor miképpen hiheted, hogy pénzért vett imával el lehet kerülni a tisztítótüzet?
– Köszönöm a sört – mormogtam felelet helyett. – Nekem indulnom kell.
– Hé, parlám, meg ne sértődj!
– Örülök, hogy láttalak titeket.
– Ilyen könnyen nem szabadulsz tőlünk! – Xerxész is felállt az asztal mellől. –
Gyere, Ariadne, segítünk neki megvenni a borjat.
Kora délután volt, még nagyban állt a vásár. Girbegurba, lejtős utca végén
leltünk eladó üszőkre. Én mindjárt az első felkínált jószágot megvettem volna, de
Xerxész nem engedte.
– Majd én választok neked. Nem csak a lovakhoz, a borjúhoz is értek. – Tucatnyi borjút vizsgált meg. Megnézte a patájukat, fogukat, még az orrukba is belebandzsított. Végül kiválasztott egyet. Megalkudtam rá, kifizettem. De hiába
próbáltam elvonszolni a nyakába vetett kötéllel, bőgött, mint a borjú – mert hát
az is volt. Nem akart jönni egy árva lépést se. Bújt volna vissza az anyjához. Xerxész alá térdelt, vállára emelte.
– Hol a kordéd? Odaviszem neked.
Hamar megérkeztünk a sóház alatt lévő kocsma udvarára. Pelbárt az ecetfa
alatt hortyogott, ott, ahol hagytam. Hanem a kordénak nyoma veszett.
– Az én életemnek vége. Mehetek világgá. Otthon agyonütnek.
Szégyen vagy nem szégyen, kicsordult a könnyem.
– Ha bőgsz, rondább leszel! – mondta Ariadne.
Xerxész letette a tinót, az meg, mintha az anyjához, úgy bukdácsolt a részegen
hortyogó baráthoz, hasát böködte rózsaszín orrával. Pelbárt felneszelt.
– Te meg hol csavarogtál, ördögfattya?
– Hova lett a kordé? – szipogtam. – Hol van Szentantalka? Hol a temérdek
holmi, amit vásároltunk? Hogy megyünk most haza?
Pelbárt belerúgott a kisborjúba.
– Miattad van! – bámult rám véreres szemmel. – De esküszöm, hogy a pokolra küldelek érte!
– Nana! – szólalt meg Xerxész. – Csak ne olyan hevesen!

2009. március

29

– Te meg ki vagy, koszos?
– Mindjárt megtudod, ha képen váglak!
– Engem? – bődült el a barát, és felkecmergett. – Azt próbáld meg!
Xerxész orrba vágta. Pelbárt összecsuklott.
– Megütöttél! – rázta busa fejét. Tokája rengett. – Emberek! – üvöltött. –
Bántják az egyházat!
Xerxész fejbe csapta. Pelbárt elterült a földön. Nem moccant.
– Megölted! – visítottam.
– Hallgass! – Ariadne a tenyerével befogta a számat.
– Itt várjatok meg! – mondta Xerxész, azzal eltűnt, mintha ott se lett volna.
Szerencsénk volt. A kocsmaudvaron csak olyanok voltak, akik már eladtak és
megvettek mindent, a sokadik áldomással ünnepelték magukat, így nem figyeltek
fel Pelbárt kiáltására, s arra sem, amikor Xerxész lecsapta, mint egy beteg ökröt.
Ott guggoltunk mellette, Ariadne és én, az ecetfa árnyékában.
– Lélegzik, ne aggódj! – pillantott rám a lány.
– Ha felébred, megöl.
– Dehogy öl.
– Megérdemlem.
– Ne beszélj lükéket. Nem adják a halált olyan könnyen.
– Tudod is te… – mondtam.
– Többet tudok, mint te. – A szeme most mély volt, sötét, feneketlen. Nem
akartam arra az éjjelre gondolni, de a vérem másként döntött. Elsápadtam,
ahogy megéreztem. – Szép ilyenkor a szemed – mondta Ariadne.
Nem tudtam felelni. Ilyet még soha nem mondtak nekem.
Guggoltunk a porban.
– Fölösleges futni.
– Honnan? – kérdeztem.
– Aminek meg kell lennie, úgyis meglesz.
– Csak a kordém nem.
– Apám megtalálja, ha még Körmöcön van.
– Hogy lelné meg? Ennyi ember közt?
– Bízz benne.
– Miért bíznék?
– Mert mást úgyse tehetsz.
Az üsző panaszosan bőgött.
– Éhes az árva.
– Itasd meg!
– Mivel? Sörrel vagy borral? – kérdeztem ellenségesen, mintha ő tehetne róla,
hogy elfelejtettem tejet venni a szopósborjúnak.
– Ne mozdulj innen! – Eltűnt, mint az apja. Mind zsiványok ezek. Nem véletlenül sötét a bőrük. Már itt a földön is az ördöggel cimborálnak. Hiszen, ha

30

tiszatáj

tudnám, hogy miként kell, magam is lepaktálnék a fekete patással. A lelkemet eladnám, ha az idő most visszafordulna, s megint csak dél lenne, mikor még megvolt minden, amit beszereztem. Nem hagynám a kordét egy részeg disznó őrizetére, ha százszor felszentelt barát is. Vagy ha hajnal volna újra, s megmondhatnám az apátúrnak, hogy ne engem küldjön a vásárba, ne bízzon rám semmit.
Csak trágyahordásra vagyok alkalmas.
De nem jött az ördög. Nem kell az én lelkem senkinek. Az Úr se szól hozzám,
a sátán se. Árva vagyok, és tökéletlen. Igen sajnáltam magamat. Legjobb lesz, ha
mégis világgá megyek. Valahogy majd csak lesz. Beveszem magamat az erdőbe,
bogyókon élek, míg tényleg megmancsol egy medve. Vagy beállok szénégetőnek.
Mit tudom én. Mindegy.
– Te meg mit bámulsz rám, mint az újkapura? – mondtam a borjúnak. –
Mindjárt beléd rúgok! – De az olyan hálás szemmel meredt rám, mintha becézgettem volna. Busa fejét félrebillentette, jó, hogy meg nem szólalt. – Mit akarsz
tőlem?
– Tejet. Mit akarna? – A cigánylány szólalt meg mögöttem. – Tessék, add oda
neki. – Habzó, frissen fejjel teli sajtárt nyújtott felém.
– Ezt meg hol szerezted?
– Honnan? Akárhonnan. – Közénk guggolt, letette a sajtárt a földre, átfogta
a borjú nyakát, fülébe sugdosott. Az lehajtotta a fejét, és mint egy kutya, belenyalt
a tejbe. – Ariadne felnézett. – Na, apám is megjött.
Magam is felpillantottam.
– Dehogy jött meg! – mondtam. – Soha nem jön vissza.
Abban a pillanatban tűnt fel a kapu árnyékában. Magasságos Isten! Mit rángat, mit cibál, mit vonszol magával? Hiszen ez Antalka! Az meg Csenterice!
Nyomukban a kordé! S rajta minden holmi, rendben lekötözve, csak a ponyva
hiányzik róla!
– Ezt meg hogy csináltad? – Szerettem volna összecsókolni Xerxész sötét ábrázolatát, de valahogy szégyelltem, ezért a füstös cigányképe helyett a szamaraim
szürke pofáját nyálaztam össze.
– Aki túl sokat tud, hamarabb hal meg – felelte a cigány.
– Tessék? Hogy mondod? – egyenesedtem fel, de már hiába. Mindketten eltűntek, mintha ott se lettek volna.
Felnyaláboltam a borjút a kordéra. Nem értem, hogy bírhattam vele, de sikerült. Úgy hevert ott, mintha egyenesen odateremtődött volna. Nem volt más
hátra, mint hogy életet verjek a leütött Pelbártba. Letörtem egy ágat az ecetfáról,
azzal csiklandoztam meg az orrát, messziről, el ne érhessen, ha mindjárt ütni
akarna. Akkorát tüsszentett, azt hittem, lerepül a fejem.
– Mi van? – meredt rám. – Megérkeztél végre? Megvetted a borjat? – Istennek hála, nem emlékezett semmire. Mindketten felültünk a bakra. – Mire vársz?
– mordult rám. – Biztasd már meg őket!

2009. március

31

– Gyia! – mondtam fellélegezve, mire Szentantalka és Csentericse fülüket hegyezve megindultak velünk, ki a kapun, át a városon, a hazavivő útra.
Krausz kocsmájánál persze meg kellett állnunk, hiába rimánkodtam Pelbártnak, hogy siessünk, mert ha éjfél előtt nem érünk haza, nem jutunk be a városba.
– Te csak bízz Istenben, és adj egy krajcárt, sörre! Különben megtéplek! –
mennydörögte.
Mit tehettem volna? Előbogoztam a megspórolt pénzünket, kifizettem a sört,
s még magam is lehajtottam egyet. Öreg este lett, mire tovább indultunk a Selmecnek vezető, maradék útnak. A csillagok kigyúltak, tündöklött az égbolt. Ragyogott a Göncöl, más néven Nagymedve, hunyorgott a Vadász meg a Fiastyúk.
Akkoriban még nem ismertem a többi csillagképet. Előbújt a hold is, vékonyka
Dé betűt formázva. Talán ez hozott szerencsét, hogy növő Hold alatt indultunk
útnak. Ahogy begördültünk a városkapun, mögöttünk megszólalt a strázsa.
– Aki bent van, bent maradjon, aki kívül, igyekezzék, zárul a város kapuja.
Már látni véltük a kolostort, amikor fölöttünk, a kopogtató torony ablakán kihajolt az éjjeliőr, és belekiáltott a május éj varázsos csöndjébe:
– Éjfélt ütött már az óra!
Térjetek hát nyugovóra!
Tűzre, vízre vigyázzatok!
Le ne égjen a házatok!
Miután lepakoltuk mindent, s a maradék pénzel is elszámoltam a bennünket
ébren váró apátúrral, kifogtam a csacsikat a kordéból, s a tinócskával együtt elhelyeztem őket az istállóban. Végül magam is elvakolódtam a szalmán, lehunytam a szemem, és imára kulcsoltam az ujjaimat.
– Köszönöm neked, ki vagy a Mennyekben, hogy vigyáztál rám, áldassék a neved, jöjjön el a Te országod, miképpen a Mennyben, azonképpen… – De még mielőtt befejeztem volna, a buzgóság elnyomott.
Azt álmodtam, hogy alszom. Talán így is lehetett.

32

tiszatáj

MARNO JÁNOS

Munkás
„Lágyan kél a szél Milford öböl felé”
(Arany János: Walesi bárdok)

gyászinduló. Nárcisz fülét az üti
meg, éjjel a Bartókon, Sosztakovicstól,
amint a hideg konyhából visszatér,
leverten, maga sem tudja, miért.
Cigarettázott és telefonált. Adta
néhány kérdésre a némát, néhányra
harsány magyarázatot. Áfonya szörpöt
ivott, szirupos ujja ragadt utána,
akár a konyhakő. És kihűlt a
cigarettától, akár a lábfeje,
mely nyirkos még most is és dermedt, mint kint
az utcanő. Nem tudni miért, Nárcisz
irtózik Sosztakovicstól. És most itt áll
az ablaknál, lefekvés előtt, hajnali
négykor. Sőt, egy perc még, és negyed öt. Úgy dönt,
hogy mégsem megy ki többet rágyújtani.
És nem hagyja magát még egyszer felhívni
sem, bár ki azért nem rántja aljzatából
a telefondugót. Figyelmét valami
barokk kórusmű vonja magára, a gyászindulónál elviselhetőbb, háromnegyed öt, és ugyan miféle álom
az, amely mintha örökre elkerülné
az embert. Gyűlik, zsibong a feje fölött,
haját borzolja, lágyan, mint a szellő,
mely előcsal a lelkében egy öblöt,
hol hajók kötnek ki, bárkák, vitorlák
lobognak s az elmaradhatatlan kendők;
s még ő is ifjan, persze, hajadonfőtt,

2009. március

33
vagy mégsem, mert egyre csak parázslik fönt,
perzselődik hajhagymája és a csontja,
és odakapva darázsfészekbe nyúlna,
vagy hangyabolyba, majd egy pillanat múlva
felemésztve perceire vagy négy ujja

Álmában
este Nárcisz a székelyeknél alszik.
Mellkasa hullámzik a himnuszra, kézfején azonban dagadt férget formáz
egy halott vénás ér. Kétsége még sincs,
hogy érzelmek vezérlik; mintha ruhásszekrényben bolyongana, gyerekfejjel,
és dagadt képpel, mint egy fúvószene.
Zsebekben turkál. Lehetett volna tűzoltó akár, ki éjszaka fát aprít
odakint, ha ágyban nem bírt magával.
Majd elpuskázta vénáját egy nővér,
s légmelle támadt, fent a székelyeknél.

S most
mint egy léggömb, úgy lóg a légüres
térben, hasonlatai visszaütnek,
ajkát fonnyasztva és szúrós homályba
pólyálva szemgolyóit. Kóvályog tehát, madzagától is sértve. Szikrát vet
a szeme. S szikráit nyomban kialudt
pernyére váltva – lévén a szó maga

34

tiszatáj
már égéstermék. Mert Nárcisz az, aki
magában ég, magát dobálva szerte,
könnyelműen, ahogy szájában a lázmérővel tette, vagy a végbelében,
egykor; s ahol nincs kifogás, sem kivétel.

Nárcisznak
nincs teste, nincs, amivel egyenlővé
válhatna a földdel, mely vonzza szörnyen,
arcát behorpasztva. Hasztalanul
támasztja állát a kézfejével.
Dehát a derekán mégsem tarthatja,
vagy a csípőjén, szabatosan, vagy a
zsebében, majd kirántva onnan, s hátul
a farkcsontja tájékán összefonva,
vagy ökölbe szorított jobbját a bal
tenyerébe fogva. Mintha sétáját
kezdené a kertben. Ahol húsából
kivetkőzőben puffog a gesztenye.

Goromba
eső ez, kelsz át az űrparkon benne,
a kert iránt, s a nadrágodba vizelsz
menten, ha csak egy gombnyomással rögvest
ott nem teremhetsz a bokrai közt. Mert
a fáit jobban esne ma kerülnöd.
Mert amit esőben, fedél nélkül költ
az ember, az még nála is esendőbb

2009. március

35
lelket fog takarni nagy eséllyel. Képviselni. Habár képed, mely takaró
gyanánt óvna szégyentől, foszlik éppen.
Miközben durva széllökések veszik
újabb vizeletmintáit az égnek.

Tocsogsz
a zsírban, melyet a föld, akárha nőd,
magába fordulva hizlal. Késedet
ereszek alatt vagy tócsában hűtöd,
hogy készen adathassék elvegyülnöd
a tömegben a néppel. Türelemmel
mész, zsebbe dugott kézzel, mert az idő
nem kedvez szónoki taglejtéseknek,
magyarázatoknak; jóideig még
csak nem is köpködsz, a levegőt is
nyeled inkább, ahogy a döccenők épp
diktálják. S csak szavadat adod magad,
mint kerülőt, vissza az anyaföldnek.

36

tiszatáj

DOBOZI ESZTER

Csigavonulás
Olykor egy-egy „reccs” kiáltja, a vastag
talpon is átsebződő fájdalom
mit sokszorozva jelez: most haladnak
irtóztató menetben – s oltalom
nincs fölöttük, csak a lágy test… A falvak
ily törékenyek megint, házakon
ahogy a máz, a mész porlik, pereg,
tank tipor így élőt, mint most kegyed.

Nézz lábad alá! – megszólítanak
belső ismeretlenek: csavarintott
púpjaikkal hadd vonszolódjanak,
pőre húsukat húzzák csak a ringón
hajladozó szálak fölött-alatt;
s míg ők csillámlanak a kék iringón,
én futok vakon e szűkös homályban –
színét veszítvén a hűs tartománynak.

Ginkgolevél
Ginkgolevél! Mi hozta őt elém?
A förgeteg? Átfésülöm a kertet
naponta: fája, ága hol zenél?
Honnan e nyugtalanság, mi keresnem
hajt álló életen át valamit?

2009. március

37
Ugyanaz fűt, törekedtet – gyanítom –
mint mikor a vadcseresznyefa hítt
hegynek föl, ugyanaz, mint mikor írok.

Pirulák
Egy tálka leng a végtelenbe zárva
most már mindörökre így (?): védtelenre
váltva; áttetszőn pár metszett sugárka,
akárha mind középre futna benne,
mintha csak gyűjtő- s gyújtópontja volna
túl sárga fénynek, mely távoli tények
puszta mása: s jöttöd várja – mióta! –
néhány szem pirulád másnapra készen.

38

tiszatáj

PETŐCZ ANDRÁS

És akkor csend lesz
Lebontok mindent,
amit felépítettem.
Mindent lebontok.
Szétporlad a kő is
a kezemben.
Szaporodnak a gondok.
És kiabálok, mint aki fél!
A sötétből előbújnak
az árnyak.
Valaki itt van, helyettem beszél:
rég ismerője
a halálnak.
És annyira remeg,
olyan
bizonytalan!
Mint a kapualjban
megbúvó
hajléktalan.
Szétszedek darabokra
mindent!
A szavakat. A szavakat.
Márványtáblát gyúrok, és kivések,
hogy elfödje végre
az arcomat.

2009. március

39
És akkor csend lesz
bennem is,
meg a külvilágon,
és véget ér majd
akkor
a pusztulásom.

40

tiszatáj

LANCZKOR GÁBOR

Egy dél-alföldi fuvolistalányhoz
Egymásra tapasztjuk fülünk: te bal,
én jobb fülkagylómat és hallgatózunk.
Nem tudja tört hanghullámaival
a másik fülünkbe kívülről beszüremlett ózondús utcazaj túlkiabálni:
egymásra tapasztva a befelé
leszűkülő két porckagyló kettősfugányi
folyamatos zúgása éppen úgy a tengeré,
mint amikor az alsó ajkaddal a fuvolán
egész felsőtesteddel ráhajolva
megtámaszkodsz elmozgó vonalán
és a megfújt hangok között kiolvadó szüneteid sisteregnek.
Nekinyomom a fülem a fülednek.

Itthon. Egy perzsa szőnyegre
Ahogyan a házát cipeli egy éticsiga,
akként spirálos
az égig a
nyelvem, akként viszonyul barna koponyámhoz.
Szájüregemben nyálasan csúszkálva föl-le.
Hebegi ezt.
Le van földelve,
ha földet ért húst érint egy nyelvhúsnyi test.

2009. március

41
Szilárdan állva mind a két pucér talpammal
magam alatt a földet a szőnyegemen
kétszeresen
is kitakartam.
Van egyszer a talpam helye. Körötte szőnyeg.
Oda ülök.
Űrből előleg,
nyelvem alatt vörösbe csomózott gölök.

Itthon. Egy kínai tekercsfestményre
A nagy fahíd teknőshát-domborulatán
lehúzom utolsó előtti korty borom,
utolsómat kilöttyintem, vigye az ár.
A csapszékek, a szentélyek, a dobtorony
körül immár egész tömeg jár-kel folyó
ügyletei útján így tíz óra felé,
hajó jön, öt alak egy bárkát a folyó
fövenyéről vontat a kikötő felé.
Keményen állnak csontos törzseik fölött
a fűz-koronák lombjuk vesztett szálai.
Hátrálna, mint egy állat, törzseik között
egy kiolvashatatlan kusza valaki,
akár a tekercs tetején az égi sáv
csapásán sorban álló kalligráfiák,
– Hallod a szélben csattogni a gallyakat?
bele az éjbe, amely űr, nem térfogat.

Mai délszláv próza
BORA ĆOSIĆ

Mások
Van egy olyan elképzelés, hogy a kicsi lényt vonzza a külvilág, alig várja, hogy
kijuthasson az utcára és ott futkározhasson. Ez elég nagy tévedés. A családom
áttelepülését Zágrábból Belgrádba 1937-ben, öt éves koromban, valóságos katasztrófaként éltem át. Nem értettem a szüleimet, miért tették ezt. Addig megvolt
a saját gyereksarkom, autonóm kazah köztársaságom a szülői házban, a kerttel
körülvett egyemeletes épületben, és sehová sem kívánkoztam onnan. Hiszen
a gyermeki lény ebben a térben is létre tudja hívni saját alpesi látomását és saját
ukrán rónaságát, mi szüksége volna egyébre. Erre nagydarab emberek jönnek, az
összes székünket felrakják egy nagy kocsira és elviszik, ki tudja, hová. Két zajos
belgrádi utca kereszteződésébe, három emelet magasságba, ahol fülsiketítő az
utcazaj, számtalan lakó nyüzsög, és számomra eladdig ismeretlen sietség uralkodik.
Minden költözködés száműzetés egy másik világba, idegen emberek közé.
A gyermek Lukács nem köszönt a házuk vendégeinek, úgy vélte, nem ő hívta őket,
semmi köze hozzájuk. Ugyanígy nem volt nekem közöm a szüleim döntéséhez,
hogy másutt folytatják életüket, engem senki sem kérdezett erről. A gyermeki
lélek is csak egy batyu, amit a többi holmival együtt feldobálnak az óriási kamionra, zöttyen, ahová zöttyen. Odazöttyent gyerek voltam, életünk új garnizonjába
átvezényelt kicsi lélek, és ez ellen nem volt apelláta. Mert a gyerek a legalsó sarzsi
a család katonai hierarchiájában, és némán köteles alávetni magát a felsőbb hatalom utasításainak.
Anyám az új házban kicsomagolta a holminkat, és szétrakosgatta az új térben,
megpróbálta újra létrehozni a régi elrendezést. Ez nem sikerült. Mert másutt
voltak az ablakok, kicsit magasabb volt a mennyezet, valami minduntalan elárulta, hogy nincs visszatérés a régihez. Mama az új térben sürgölődve folyton
egy-egy fotelba ütközött, megváltoztak létezésünk dimenziói, és aminek ugyanolyannak kellett volna lennie, az is másmilyennek bizonyult.
Örültem, hogy a felnőttek is látják, mi történt. Hogy olyasféle kínos fordulat
állt be, mint amikor egy süllyedő hajó utasai sebtében egy tutajra szállnak át.
A másik helyre átköltözködő embereket hajótörötteknek látom. Átázva és kimerülten kievickéltek a partra, és most ott fekszenek a fövenyen a napsütésben, és
próbálnak feltápászkodni. Lehet, hogy ez a másik vidék paradicsomi sziget,
mégis új és idegen. És eltelik egy kis idő, amíg ráeszmélünk, hogyan kerültünk

2009. március

43

a dolgok efféle új bőségébe. Arra emlékszem, hogy anyám töprengve ül az asztalnál, sorra veszi, mi mindent kell tennie, hogy helyreálljon napjaink korábbi
rendje, az egész sorsunk.
Megértettem, hogy valahol a közelben mindig is létezik egy másik élet, mely
gyökeresen különbözik a régi életünktől, már-már az ellentéte annak. Mintha ez
az élet tartalmazna valami önmagával ellentéteset, és elég egy fordulat, hogy az
a másik, mélyben rejtőző kép megmutatkozzon. Ez azt jelenti, hogy ugyanezek
a szekrények, könyvespolcok és papa foteljai egy másik változatot zártak magukba,
mely csak az alkalomra várt.
Az utcán is ugyanez volt a helyzet. Mert amikor sétálni mentünk a szüleimmel, rá kellett eszmélnem, hogy nincs többé az ismerős park, a villamossínek és
az alacsony házak a túloldalon, hanem egyszercsak egy folyó bukkant fel rengeteg
hajóval, átellenben pedig egy hatalmas síkság, mintha egy másik, áttekinthetetlen és ismeretlen világ virradt volna fel. Össze kellett szednünk magunkat,
hogy megtaláljuk a főutcát, és ezzel mintegy a jövőbe vezető utat. Elképzeltem,
hogy ezek ugyanazok a zágrábi házak, csak máshogyan, más fényben látjuk őket;
hogy ebben a városban minden a régi anyagból készült, csak újraépítették, mint
egy földrengés után. Csupáncsak az utcák elrendezésén változtattak, és nekünk
újra meg kellett tanulnunk, mi merre van ebben az új városban, és az életben is.
Az ötéves, kicsi lény amúgy sem tudja, merre, de az anyjának tudnia illik, abban
bíztam, hogy majd ő megmutatja a helyes utat.
Aztán barátok jöttek hozzánk, apa munkatársai, vidám, fiatal emberek, de
valahogy furcsán beszéltek, és az addig jól ismert nyelvet egyszerre csak féligmeddig értettem. Mintha bolondok házába kerültem volna, mindenki ugyanúgy
beszélt, mint addig, és mégsem, mintha két nyelv létezett volna, amelyek beszéd
közben összeütköztek egymással, ez volt az első leckém a szerb és a horvát nyelv
közötti, mégoly csekély eltérésekből. Ezen az új félnyelven beszéltek a péknél,
a hentesnél és az illatszerboltban, ahová mama magával vitt, mi meg hajtogattuk
a magunkét a tegnapi nyelvünkön. Azt hiszem, a hátunk mögött kinevettek minket. Azon töprengtem, melyik az igazi a két nyelv közül, és ezt ki fogja megmagyarázni nekünk. Mert egy közegnek, egy utcának, az utca egy házának mindig van
hivatalos nyelve, és vannak félig-meddig eltérő dialektusai.
Volt két kis barátnőm, oroszok voltak. Az apjuk órásként dolgozott, az anyjuk
meg csak főzte a teát, amit orosz módra, tányérból ittunk. Ezen az új környéken
mindenütt voltak oroszok, mindegyik sajátos foglalkozást űzött. Vagy órákat javított, vagy betűket rakott a nyomdában, vagy zongorát hangolt. Lassacskán felfogtam, hogy szükség van más emberekre, akár oroszokra is, hogy ezt a sokféle
mesterséget űzzék. A szomszédban lakó orosz nők gyönyörű kalapokat gyártottak, meg titokzatos lámpaernyőket, amelyek új megvilágításba helyezték a helyiségeket. Rémesen kicsavarták a nyelvet, mintha kényeskednének vagy kicsit részegek volnának. Voltak magyarok is. Főleg vízvezeték-szereléssel foglalkoztak,

44

tiszatáj

és a villanyhoz is értettek kicsit. Az élet másmilyen lett, zavaros, és mégis vidám.
Egy kicsit féltem, hogy teljesen elmerülünk az idegenek között, mert a mamám is
elkezdett valahogy kicsavarva, új, belgrádias módon beszélni.
Aztán észrevettem, hogy nagyon sokféle módon lehet beszélni ugyanabban
a városban, és különféleképpen lehet viselkedni is. Egy fodrász, aki átellenben lakott, szeretett meztelenül járkálni a lépcsőházban, a környékbeli lányok sikoltoztak a rémülettől, vagy talán az élvezettől. Egy kövér hivatalnok egy emelettel
fölöttünk folyton kiment az erkélyére, leengedte a nadrágját, és durrogtatva kieresztette a beleiből a gázt, hogy a szemközt lakó szabót bosszantsa. Mama figyelmeztetett, hogy ne törődjek ezekkel a dolgokkal, de én úgy éreztem, hogy
mindent számításba kell venni, ami körülöttünk van. Azon tűnődtem, hány különféle ember létezik a világon, és mivégre. A gyerekszobám kis köztársasága körös-körül felfeslett, a világ hívatlanul betódult az életembe. Nagyon megértem
a kis Lukácsot, az idegenek minden gyereknek az idegeire mennek, nemcsak annak, aki a legnagyobb európai filozófusnak készül. Számtalan asszonyság érkezett látogatóba anyámhoz akkoriban, hihetetlen mennyiségű hülye és unalmas
eseményről számoltak be, ami órákig tartott. Aztán a felnőttek késő estig kártyáztak, ami merő esztelenségnek látszott egy fiúcska szemében, de még sokkal
rosszabb volt, hogy ezek az asztalunkat körülülő emberek idegennek, ismeretlennek látszottak, a korszak másféle lakóinak, akkori életem merőben véletlen
kortársainak tűntek.
Azok is másmilyenek voltak, akik egy darab kenyérért kopogtattak be hozzánk. Anya egy tányér levest adott nekik, meg egy nagy ólomkanalat, amit külön
a koldusok számára tartott. Akkor aztán leültek a lépcsőre, és eszegették a nekik
szánt ebédet ezek a másmilyen emberek, akik nem terített asztalnál esznek, létezik tehát egy egész világ olyanokból, akik lépcsőházakban, pincékben vagy egyszerűen az utcán ebédelnek, maguk alá húzott lábbal, rájuk is úgy néznek, mint
az idegenekre, mintha létezne egy egész nemzet, a szegényeké, ismeretlen országban született nyomorultaké. Nem értettem ekkoriban, hol lehet ez az ország,
és hogy kerülnek onnan ide, miközénk. Anyám mindig nagyon figyelmes velük,
mintha a miénket nem, csak a saját koldusnyelvüket értenék. Ezért aztán rövid
mondatokat mond nekik, hogy minél könnyebben megértsék, mintha beteg
volna az agyuk. Egy hétköznapi ember nem képes megérteni, hogyan jut odáig
valaki, hogy a lépcsőn, a más tányérjából és a más kanalával kelljen ebédelnie,
a külön neki tartogatott, nehéz ólomkanállal. Mintha ez az állapot egy ismeretlen
betegség műve lenne, valami szegénykóré, amit ki tudja, hol szedtek össze.
Mintha a szegénység is úgy terjedne az addig egészséges és normális lakosság körében, mint a himlő vagy a köhögés. Engem vonzottak ezek az emberek, mert
mindig tréfálkoztak velem, amikor előbújtam anyám háta mögül az ajtóban.
Amellett reméltem, hogy amint végeznek a levessel, előadnak egy mutatványt
csak nekem, kézen állnak, vagy eljátszanak valamit papírba csavart fésűn. Fag-

2009. március

45

gattam anyámat, mikor leszünk szegények mi is, mert úgy véltem, hogy akkor
sokkal érdekesebbek leszünk a magunk és mások számára is.
Aztán felfigyeltem azokra a nagyon sovány diákokra, akik a szobánk sarkában
összebújva sugdolóztak a fiatal nagynénémmel, később meg halkan egy dalt énekeltek, talán oroszul. Gondoltam, hogy ez tilos. Mama egy idő után mama kivitt
a szobából, észrevettem, hogy valaki folyton megpróbál elválasztani a valóságban
zajló legérdekesebb eseményektől, amelyekben bizonyos más emberek fontos és
érdekes szerepet játszanak. Most, amikor végre érdekelni kezdett a mások élete,
éreztem, hogy erővel megpróbálnak engem elkülöníteni a másik szobában, és mihelyt ez sikerült, ott a zárt ajtó mögött kezdetét veszi az érdekes, titokzatos, másmilyen életük. Nem tudtam, hogyan érhetném el, hogy legalább néha beengedjenek abba a szobába, ahol a másmilyen élet zajlik. Később neszét vettem, hogy ez
a város különböző részein folyik, rejtett zugokban és elsötétített szobákban gyakran ülnek együtt nagyon fiatal emberek, lehalkított hangon olvasnak fel zsírosra
fogdosott, aláhúzogatással tarkított könyvekből, aztán megállapodnak, ki tudja
miről, és ki ellen. Ezáltal bebizonyosodott, hogy két teljesen külön világ létezik,
az egyik, amelyik kávéházakban ül, az utcán járkál és ügyeket intéz a hivatalokban, és a másik, a titkos körök rejtett világa, amelyik arra készül, hogy ezt az
egész kávéházban és hivatalban üldögélést, ezt az értelmetlen utcai sétálgatást
a levegőbe röpítse, és a legmagasabb épület tetejére kitűzze azt a vörös zászlót,
amit én nem értek.
A háború előtti években gyermeki lelkemnek az marad, hogy egyre inkább bezárkózzon mások előtt, szeszélyessé és hallgataggá válok, mintha nekem is volna
egy konspiratív sejtem, saját köröm, amelyben önmagammal szövetkezem, hogy
végrehajtsam az élet legfontosabb fordulatát, a felnövését. Ebbe később olyan
emberek avatkoznak bele, német megszálló katonák, orosz felszabadítók, akiknek nem csupán a nyelve különös, hanem a megjelenése, a szokásai és a gondolkodásmódja is.
A kommunizmus idején ismét másféle, meglehetősen zárkózott, szigorú emberek bukkantak fel. Miután elfoglalták irodáikat, parancsnokságaikat és minisztériumaikat, nem volt könnyű a közelükbe férkőzni, a lakosság, a hétköznapi
emberek egy ideig kitértek előlük, amikor pedig elkerülhetetlenné vált az érintkezés, polgártársaim az ismert hízelkedő modorhoz folyamodtak. A polgári osztály két szélsőségbe esik, vagy állig begombolkozik a másikkal szemben, vagy,
kedvezőtlen körülmények között, előveszi ezt a pragmatikus, hazugul alázatoskodó hangot. Fiatalkoromban így vált világossá, hogy közös történelmünkben
ismét egy addig ismeretlen embertípus jelent meg: kissé felfuvalkodott, látszólag
magabiztos személyeké, akik valójában szüntelen feszültségben éltek, mintha
egyáltalán be sem fejeződött volna a háború, és bármelyik pillanatban tüzet nyithatna valaki egy sarok mögül. Megismerkedtem néhánnyal közülük, az egyik
jobban szeretett a földön aludni, a másik soha nem vetkőzött le éjszakára, csak

46

tiszatáj

a csizmáját húzta le. Azt hiszem, ezek az emberek attól féltek, hogy csak ideiglenesen élnek a városban, váratlanul bármikor más parancsot kaphatnak, vagy repülőgépek bombázhatják a várost, akármi megeshet, nem szabad tehát levetkőzni éjszakára.
Később ez a kép lassan változni kezd, onnan kezdve, hogy az egyik ilyen jövevény feleségül veszi a fiatal nagynénémet, otthon is elkezdődik a keveredés, mint
sok más családban. A mások lassacskán a közös élet részévé válnak, még ha fenntartják is szigorukat és némelykor elutasító magatartásukat környezetükkel
szemben. Ekkortájt a polgárság egy része is átalakul ilyen másfajta emberré, a jó
házból való lányok, elkülönülve a hétköznapi világtól, ezredeseikkel, igazgatóikkal és minisztereikkel átköltöznek az új hatalom, a luxus és a privilégiumok azílumába, a Milovan Đilas által leleplezett új osztály élni kezdi elkülönült életét.
Arra emlékszem, milyen üres volt ekkoriban a főváros, különösen nyaranta. Amikor a tábornokok és újdonsült hölgyeik a zárt üdülőhelyeken, a jövő számára
fenntartott paradicsomi tájakon tartózkodnak, az elszegényedett és gazdátlan
maradék népség pedig az izzó nyári utcákat rója, ahol semmi sincs. Lassan nő az
emberek elégedetlensége, az egyenlőség álma összetört, a pokol a többiek. Ezt
nem valami reakciós hirdette, hanem a baloldal jelentős írója, Sartre.
Kiderült (akkori önmagam számára is), hogy az emberi sorsnak, mindegyiknek külön-külön, megvan a maga egyedi értelme, amiképpen minden emberi test
a saját egyedi szagát hagyja maga után. Ez megtestesülésem védjegye, amiképpen a saját eszméim sem illenek senki máshoz.
A legkorábbi időktől emlékszem erre, a gyanúra mások részéről, amit már
egész fiatal lényként éreztem megnyilvánulni magam iránt. Kisiskolás koromtól
észrevettem társaim különbözőségét, mindegyik külön földrész volt, bajosan lehetett ezt a miniatűr világot néhány párhuzamos padsorban elrendezni. Volt néhány csodálatos tárgyam, apám külföldi ismerősétől kaptam egy különleges írótáblát, nem fekete volt, amihez kréta kell, hanem fehér, és közönséges ceruzával
lehetett írni rá. Ez a tábla hatalmas irigységet váltott ki társaimból, akárcsak
a kabátka, amit egy amerikai rokonuktól kaptam. Arra a tiszta fehér táblára, fekete
vonalakkal, mintha egy zászlóshajó köteleiből formálták volna ki, fel volt írva
a sorsom, a különállás. De a leglényegesebb az volt, hogy bár egy évvel korábban
kezdtem az iskolát, tudtam már írni és olvasni, és ezzel eldőlt, hogy sorsom a kiközösítettség lesz. Másik városból jöttem, szerény kereskedősegédi családból, de
balszerencsémre tudtam azt, amit mások nem, ami társaimból leírhatatlan dühöt
váltott ki. Az osztályunkba járt a belgrádi tanácselnök kövér kislánya, luxuskocsival hordták reggelente, a szája mindig maszatos volt a reggelire evett tojástól, az
ódium mégis nekem jutott, az idegenből érkezett kis gnómnak, aki már az első
nap ismert minden betűt. Más voltam a számukra, és ők is az én számomra. Azon
az ismeretlen anyagból, valószínűleg műanyagból készült táblán ott állt az
életrajzom, egy részben saját neurózisa, részben a világ általános pszichopatoló-

2009. március

47

giai állapota miatt elidegenedett lényé. Mert a világ bolond, hiszen a bolygószerte
megannyi fejben kavargó millió eszme egységes és egyeztetett rendszer helyett
csak általános skizofréniát eredményez. „A mai társadalomban”, írta Pessoa,
„nem lehetséges, hogy egy embercsoport, legyen minden tagja mégoly jó szándékú és kizárólag a szabadság megvalósítására törekvő, közösen cselekedjen, és
ne zsarnokságot hozzon létre, ne semmisítse meg a gyakorlatban mindazt, amire
elméletben törekszik, hogy szándéka ellenére ne rombolja le a lehető legteljesebb
mértékben azokat a célokat, amelyeket elérni igyekszik. Arra volna szükség, hogy
mind közös célért munkálkodjunk, de külön-külön.” Nabokov, a keserű humorista ismeretlenül is megtoldja ezt a maga május elsejei jelszavával: „Világ proletárjai, oszoljatok!”
Az egyes emberi esettel, mint az enyém, az a baj, hogy a mások többen vannak, mint én magam. Így aztán sorsom további alakulása folyamán a mensevik
státust, kisebbségi helyzetemet kellett rögzítenem. Mint minden egyén, én is
a kisebbségi frakció hangja vagyok az egyformaság hatalmas szovjetjében. És senki
nem képes a kollektív vélemény Leninjét túlharsogni a maga gyönge esetével
a karzatról. Ez az érzés később még erősödött. És kisebbségi létezésem egyre nehezebbnek bizonyult egy olyan közösségben, amelyik nagymértékben közös álláspontokhoz ragaszkodott. Így mássá, semmire sem való szakadárrá, disszidensé
váltam a többiek számára.
Azonban abból, hogy kisebbségben vagyok, mondta Krleža, a horvát költő,
még nem következik, hogy nincs igazam. Ellenkezőleg, a legújabb történelem éppen arról tanúskodik, hogy a bolsevik sokaság gyakran téved.
CSORDÁS GÁBOR fordítása

48

tiszatáj

DAVID ALBAHARI

Miért?
Mikor jól besötétedik, papucsot húzok és kimegyek. Kisváros ez, már este kilenckor senki sincs odakint. Órákig járhatom az utcákat, déltől északig és vissza: senkivel sem fogok találkozni.
*
Egyszer a pópa várt a templom előtt. Megkérdezte, mit keresek kint ilyen későn,
teljesen egyedül. Sétálok, feleltem. És nem félek? Nem félek. A pópa megcsóválta
a fejét és hallgatott; azt hittem, nem fog többé megszólalni. Éjszaka vigyázni kell,
mondta végül. Vállat vontam, és vártam még egy kicsit, de amikor láttam, hogy
mindössze ennyit akart mondani, sarkon fordultam és elmentem.
*
Addig mentem, míg ki nem értem a városból. Átmentem a hídon, és amikor
megfordultam, a város nem volt sehol. Elfödte a köd, amelyik szürkületkor szállt
föl a folyóról. Megint arrafelé fordultam, amerre mentem: ott nem volt köd, az út
épp csak egy kicsit volt nedves, és tisztán látszott, míg be nem kanyarodott az erdőbe. Ott beleveszett az árnyékba. Léptem még kettőt-hármat, aztán megálltam.
Egyszer majd tovább megyek, gondoltam, de nem most. Éreztem, hogyan feszülnek meg a szálak, amelyek a hídhoz és a házakhoz kötnek, és lassan, de biztosan
húznak vissza a városba. Nem város ez, mondta egyszer a barátom, Muhamer,
hanem egy nagy falu. Mindegy, mondtam, legyen, ami akar, egyszer úgyis elmegyek innen. Néztem a kanyart, és megpróbáltam elképzelni, mi van mögötte.
Nem sikerült.
*
Nem számít, merrefelé megyek: előbb vagy utóbb felbukkan a pópa. Alszik egyáltalán, vagy mindig ébren van, mint én? Hallgat, néz, és simogatja a szakállát,
ami még ki sem nőtt neki. Talán azt várja, hogy kérdezzek tőle valamit? Töröm
a fejem, de egy kérdés sem jut az eszembe. Sajnálom, mondom. A pópa nem felel.
*
Először a pék nyit ki, aztán a trafik, majd a hentes, és végül a fűszeres. Viszont
ugyanakkor zárnak be, kivéve a trafikot, ahol néha éjfélig is világosság van.
*

2009. március

49

Megint elmegyek a hídig, és nézem a kanyart. Ha összeszedném a bátorságomat,
és elmennék egészen az út görbületéig, nem lepne meg, ha a pópát látnám meg
ott. Megpillantom, ha most megfordulok, gondolom, de amikor megteszem,
nincs ott senki.
*
Sétáim tekervényes útvesztővé válnak, egyetlen célom: elkerülni a pópát. Emiatt
sokszor bozóton, díszsövényeken török át, útmenti árkokba térek le, fákra mászom, sötét kapuboltokba húzódom, árnyékban álldogálok, parkoló kocsik mögött kuporgok. Sikerült elkerülnöm a pópát, ellenben más kellemetlenségek érnek. Például belefutottam Mladenba és Velimirbe, akik nyögdécselve és halkan
káromkodva valami fadobozt ástak ki a földből, mindjárt a Kultúrház mögött, és
száz méterrel arrébb vitték, a kis városi park szélén ásott gödörhöz. Amikor
megláttak, a dobozt majdnem kiejtették a kezükből, de rögtön összeszedték magukat, és azt mondták, hogy Tomislavot, az állatgyógyszertár főnöként ugratják,
vagy két hete elvittek tőle egy csomó gyógyszert meg vegyszert, és most két-három naponként más helyen ássák el, ő meg még mindig nem vett észre semmit.
Felajánlották, hogy segítsek nekik, amit én szívesen megtettem, lévén hogy a
pópa nem volt a láthatáron, és különben sem volt semmi más dolgom. Nehezek
ezek a gyógyszerek, mondtam nekik, és sajogtak az ujjaim, ők meg nevettek. Kicsit ideges nevetés volt, de hát késő éjszaka minden nevetés ideges egy kicsit,
gondoltam hazafelé menet. Valahonnan kakaskukorékolás hallatszott, és hamarosan felhasította az eget a hajnal első sugara.
*
Tegnap elhatároztam, hogy követek egy lányt. Nem láttam őt korábban, és feltételeztem, hogy nem a városunkból való, hanem valamelyik szomszéd faluból
vagy kisvárosból költözött ide, hogy az egészségügyi főiskolára járjon. A fűszeresbolt kirakatán keresztül pillantottam meg, és mindjárt meg is torpantam attól,
ahogy az ajkát nyalogatta. A pénztár előtt állt a sorban, és a fényes fémpénzekkel
teli tenyerét nézte. Hátat fordítottam a kirakatnak, egy telefonpóznának támaszkodtam, úgy, hogy a szemem sarkából lássam a fűszeresbolt bejáratát, megvártam, amíg kijön, aztán lassan követtem. Néha hagytam, hogy tíz lépésnyire megelőzzön, máskor közvetlenül a háta mögött voltam, egyszer, a gyalogátkelőn, még
elé is vágtam, de valamilyen megmagyarázhatatlan módon mindvégig a látóteremben maradt, míg oda nem ért a házhoz, ahol gyanúm szerint lakott. Az
egyik emeletes ház volt azok közül, amiket néhány évvel korábban a hadsereg
építtetett, hogy oda költöztessék a tiszteket meg más katonákat a kaszárnyából,
a város széléről, de a másikról, nem arról, ahol a híd van, meg az út a kanyarral.
Vártam egy ideig, de a lány nem jött ki az emeletes házból, ami azt jelentette,
hogy vége a kísérgetésnek. Ugyanazon az úton tértem vissza, amelyiken jöttem,

50

tiszatáj

egészen a fűszeresig. Közben besötétedett, és az utca túloldaláról is látni lehetett,
hogy a fűszeres bezárt. A trafikban viszont még mindig világos volt.
*
Kerestem Muhamert, hogy megkérdezzem, ismeri-e azt a lányt az emeletes házból, de őt sem sikerült megtalálnom. „Mintha a föld nyelte volna el”, mondtam
a fűszeresbolt előtt, ahol Lazarral és Nemanjával söröztünk. Lazar böfögött és fingott egyet, Nemanja meg röhögött és azt mondta: „Muhamer hív”. És csak nevettek, míg oda nem vágtam az üveget az úttesthez, hogy ezer darabra tört.
*
Nem olvasok újságot, nem nézek tévét, a világot tapasztalatból ismerem, na meg
hallgatózásból. Például megállok a piacon, két stand között, mintha meg akarnék
nézni valamit, a szárított szilvát vagy a diót, vagy a németországi csokoládét, ami
számomra érthetetlen módon kerül a mi piacunkra, és közben gyűjtöm a beszélgetésfoszlányokat, a töredékeket, amelyek lassacskán megvilágosodnak, bár van,
amelyik inkább elhomályosodik, a különböző vallomásokat, amelyek közül a legfontosabbak suttogva hangzanak el. Ezek a legjobbak. Így tudtam meg például,
hogy a hentes segédjének házasságon kívül született gyereke, bár azt nem tudni,
hogy hol, és hogy a trafikosnak valami betegsége van, amitől reszket a keze. Egyszercsak azt vettem észre, hogy egyre többen beszélnek suttogva a piacon, és szavaikat különféle mozdulatokkal és fintorokkal kísérik, mintha a nyelv hirtelen fölöslegessé vagy megbízhatatlanná vált volna, vagy mind a kettő, ahogy az már
lenni szokott. Egyesek olyan halkan sutyorogtak, hogy már nem is hallottam
őket, mások meg olyan ügyekről és személyekről sugdolóztak, akikről és amikről
azt sem tudtam, mi fán teremnek. A világ változóban volt, semmi kétség, bár
nem értettem az okát, és először arra gondoltam, ezért jár az a pópa olyan elbizakodottan a nyomomban: a világ változáson esik át, és valószínűleg szeretné
elmagyarázni nekem ezt a változást, vagy bátorságot akar önteni belém, vagy
amit már a pópák csinálni szoktak, amikor egy világ szétesik, és elkezdődik egy
másik.
*
Baszom a pópádat, hogy jut eszedbe engem kérdezni róla? Ezt mondta a nagynéném fia. A nénémet egy horvát őrnagy vette el, és az egyik olyan emeletes házban laktak. Az őrnagytól, beszélik, féltek és rettegtek a katonák, de otthon egy
mákszemnél is apróbb volt. Az unokatestvérem is így bánt vele: úgy viselkedett,
mintha az őrnagy, az apja, nem is létezne. A nyitott ajtóban álltunk, és a lakásból
kihallatszott a tévéhíradó szörnyű vartyogása. A nagynéném fia bedugta a fejét az
ajtón, és odakiáltott az apjának, hogy azonnal halkítsa le azt a szart, mert ha
nem, ordította, akkor valakinek majd meg kell ennie. Nem hittem a fülemnek.
Habár amióta a sugdolózás elhalkult a piacon, egyébként sem hittem már a fü-

2009. március

51

lemnek, mert még amikor hallottam is, mit beszélnek, akkor sem értettem. A nevek úgy röpködtek az emberek szájából, mint ősszel az elszáradt levelek, és akárcsak a levelek, mind egyformák voltak, és emiatt nehezen megjegyezhetők. A nagynéném fia a végén azt kérdezte, akarom-e, hogy elverje a pópát. Miért, kérdeztem, hát semmit sem ártott nekem. Éppen azért kell most elpáholni, mondta az
unokatestvérem, mert utána, amikor már megtette, semmi értelme a verésnek.
Bement a lakásba, és már csukta be az ajtót. Megértetted? – kérdezte. Igen, mondtam, aztán amikor már becsukta az ajtót, behunytam a szemem, és azt suttogtam: Nem.
*
Elképzeltem, hogy mellette megyek, és arról beszélek neki, mi az élet lényege.
A mondataim úgy folynak, mint a méz, ő meg, nem is leplezve csodálatát, a szeme
sarkából néz, és néha hátra simít egy tincset a homlokából. Gondolataimban
a hídig megyünk, aztán át a hídon, megfogom a kezét, és elmegyünk a kanyarig.
Ő megtorpan, de én óvón magamhoz vonom, átölelem a vállát, és megteszem az
első lépést, aztán a másodikat, a harmadikat, és így, lassacskán, lépésről lépésre,
elmerülünk a sötétségben.
*
Egy éjszaka, amikor egy fának támaszkodva ácsorogtam az emeletes házuk kapujával szemben, elnyomott az álom. Nem tudom, hogy csalt tőrbe az álom, de
egyszercsak felriadtam, és nem tudtam, hol vagyok. Az eget fellegek borították,
sűrű éjszakai sötétség volt, és kellemetlen, meleg szél fújt. Aztán halk zajt hallottam, ropogás, kaparászás és fémes zörgés keverékét, és a földhöz lapulva elindultam arrafelé. Valahol félúton meg kellett állnom, mert elemlámpa fénye
villant. Két fejet láttam, a kaputelefon gombjai mellé írt neveket vizsgálgatták.
Pontosabban a feliratokat tartalmazó fémlap hátoldalát, ahonnan tarka drótok
vezettek a kapu melletti üregbe. Leguggoltam, és egy bokor mögé rejtőztem. Nem
láttam az arcukat. Az egyiknek szögletes volt a feje, pont mint Tomislavnak, az
állatgyógyszertár főnökének, de ez alacsonyabb volt, a másikkal pedig biztosan
nem találkoztam még. Az elemlámpa felgyulladt és kialudt, fojtott beszédük öszszekeveredett a többi zajjal, én meg hirtelen megint elálmosodtam, le kellett ülnöm, fejemet a térdemre hajtottam. Amikor újra kinyitottam a szemem, hajnalodott. Azok ketten eltűntek, és a névjegyzék szabályosan világított a helyén. Odamentem és figyelmesen megnéztem. Semmi sem árulkodott arról, hogy az éjszaka folyamán valaki babrálta. Megpróbáltam elképzelni egy csavarhúzót, és egy
idő múlva meg is jelent valahol bennem: jól láthatóan, egy polcon, egy kalapácshoz támasztva, sárga, átlátszó nyele volt, rajta a gyártó jele. Most már csak meg
kell állapítanom, hol van, mondtam a tisztnek, aki éppen kijött az emeletes házból, és el kell mennem érte. Mit keresek, kérdezte a tiszt, és miért. Határozatlanul kézmozdulatot tettem. Kell egy csavarhúzó, hogy megnézzek valamit, mond-

52

tiszatáj

tam. Nem működik a lépcsőházban villany, mondta a tiszt. Bizony, mondtam,
nem működik a lépcsőházban a villany. Akkor nem kell hazáig mennem szerszámért, mondta a tiszt, nyugodtan menjek föl a lakásába, tizenkettes szám, a harmadik emeleten, és mondjam meg a lányának, hogy ő küldött a csavarhúzóért.
Értem, mondtam, és teljesen megdermedtem. Pihenj, oszolj, mondta a tiszt, és
elment.
*
Nem indultam rögtön a csavarhúzóért. Megint elálmosodtam, leültem a sarokba,
összehúzódtam, hogy minél kisebb legyek, és elaludtam. A postásról álmodtam.
Egy táskát vitt, amiben nem voltak levelek. Mindet kihordtam, mondta mentegetőzve, semmim sem maradt számodra. Még egy képeslap sem, kérdeztem, vagy
egy levelezőlap? A postás felemelte és felfordította a táskát. Valóban, semmi sem
hullott ki belőle, még egy papírfecni sem. És mihez kezdesz most, kérdezte a postás, hogy senki sem ír neked? Majd csak boldogulok, mondtam. Ideje felébrednem, ideje felébrednem, mondogattam magamban, és tényleg felébredtem.
A postás eltűnt, helyette kisebb-nagyobb embercsoportokat húztak el az emeletes
ház előtt, mind egyfelé tartottak. Nyújtózkodtam, felálltam, és fölmentem a harmadik emeletre.
*
Az emeletes ház folyosóján alig elviselhető csend uralkodott. A legtöbb ajtó előtt,
a lábtörlőn, papucsok várakoztak, némelyik szépen elrendezve, némelyik csak
úgy odadobva, mintha tulajdonosaiknak sürgős lett volna bemenni a lakásba és
becsukni maguk mögött az ajtót. A tizenkettes számú lakás ajtaján sárgaréz tábla
volt, rajta a név: S. Kulenović, a JNA tisztje. Kinyújtottam a kezem, és az ujjam
hegyével kitapogattam a betűk vájatát. Aztán a mozdulatot folytatva végighúztam
ujjamat az ajtón, míg a csengőgombhoz nem értem. Megnyomtam, és trillázó
hang hallatszott, olyan, mint a madárcsicsergés. Ez tetszett, megint megnyomtam a gombot, és megint, és hallgattam a nem szűnő csicsergést. Belülről felcsattant egy hang, és sarkig kitárult az ajtó. Az istenért, mondta a lány, mi történt, tűz van? Még egyszer megnyomtam a gombot, aztán hagytam, hogy lehulljon a kezem. Mi történt, kérdezte megint a lány, miért estél neki így a csengőnek?
Ha az első pillanatban kételkedtem is benne, most már biztos volt: az a lány állt
előttem, a fűszeresboltból. Mondtam, hogy a csavarhúzóért jöttem, az apja
küldött, valamit ellenőriznem kell lent a kapcsolószekrényben. És ő hol van, kérdezte a lány, miért nem jött veled? Vállat vontam: Talán munkába kellett mennie. A lány félrehajtotta a fejét, hogy jobban szemügyre vegyen: Munkába, kérdezte, hát hol élsz te? Ez már nehéz kérdés volt, nem tetszett nekem, ezért sarkon
fordultam és lementem a lépcsőn. Hé, kiáltotta a lány, és a csavarhúzó? Majd
eljövök holnap, mondtam, és elkezdtem hármasával venni a lépcsőfokokat. A postás mégiscsak túl korán ébresztett fel: fájt a fejem.
*

2009. március

53

A város egyik végében egy kopaszodó, bajuszos, mogorva ember beszélt. A város
másik végében meg egy másik, fekete hajú és szakállú, nagy szemüveget viselő
ember. Nem hallgathattam mind a kettőt, hanem szüntelenül ide-oda kellett járkálnom, de míg a város egyik végéből a másikba értem, mindent elfelejtettem,
úgyhogy a végén a fáradtságon kívül semmi sem maradt az egészből. Igaz, mind
a két helyen voltak suhancok, akik nevettek, amikor kifulladva és megizzadva
odaértem, habár voltak olyanok is, akik ferdén néztek rám, és az egyik egyszer
hangosan azt mondta, mindenkinek el kell döntenie, hova tartozik, és senki, ez
az ütődött sem ülhet egy seggel két lovon. Oda akartam menni hozzá, hogy megmondjam neki, mit gondolok a lovairól, de akkor a szemébe néztem, és inkább
nem, ilyen szemekhez nem megy közel az ember, mondtam magamnak, és nem
mentem oda.
*
Másnap este, amikor már jól besötétedett, a csavarhúzóval felfegyverekezve elindultam az újtelepre. Árnyéktól árnyékig haladva időnként más emberek körvonalait láttam. Az éjszaka valamikor csak az enyém volt, és nem tetszett nekem,
hogy most osztoznom kell rajta. Ha nincs nálam a csavarhúzó, mindeképpen
odamegyek valamelyik körvonalhoz, és megkérdezem tőle, mit keres idekint
ilyen késő éjszaka. Mindenesetre, mondtam a csavarhúzónak, óvakodni fogok
a körvonaltól, ahogy a pópától is óvakodom. Olyan idők jönnek, mondtam a csavarhúzónak, hogy senkinek sem hihetünk többé. A csavarhúzó rám nézett. Ne
kérdezd tőlem, mondtam neki, hogy honnan tudom. Vannak dolgok, amiket egyszerűen tud az ember, mondtam neki, ennyi az egész.
*
Az újtelepen nem volt senki, egyetlen ablakban sem volt világosság, mégis úgy
éreztem, sok tekintet szegeződik rám. Ez nem tetszett. A csavarhúzót szorongatva átmentem a telepen, és eltűntem a sötétben. Aztán csak általam ismert ösvényeken visszatértem, meghúzódtam a sűrű árnyékban, és nem mozdultam.
A csönd egyre hangosabb lett, de én türelmes voltam, megvártam, amíg elviselhetetlenül hangos lett, akkor felálltam, és macskaként árnyéktól árnyékik lopódzva
az emeletes ház kapujához mentem. A csavarhúzót előtte az ingembe dugtam,
mert nem tudtam elviselni a csillogását; most megint elővettem, és nekiestem
a névtáblának. Kicsavartam három csavart, a negyedik hiányzott, és levettem
a névtáblát. Belenéztem az üregbe, de drótokon és néhány maltercsomón kívül
semmi sem volt benne. Akkor szemügyre vettem a fémlap hátoldalát, és látom,
hogy egyes nevek mellé fekete pontot festettek. Halkan kibetűztem a neveket:
Begić, Mehmedinović, Džindo, Kulenović. Némelyik mellett egy kis kör volt: Popović, Mikić, Pavlović, Bratić, Jovanović, mások mellett egy kis kereszt: Krešić,
Marinković, Bagić. Mit jelentsen mindez? A csavarhúzóra néztem, de az hallgatott. Arra gondoltam, fölmegyek Kulenovićékhoz, talán a lány meg tudná magya-

54

tiszatáj

rázni; ehelyett ránéztem a fekete pontra a nevük mellett, aztán benyálaztam az
ujjamat, és letöröltem.
*
A következő éjszakákon végigjártam a többi emeletes házat, és mindenütt ugyanaz történt: lecsavaroztam a névtáblát, és amikor megfordítottam, ugyanezeket
a jeleket láttam rajta. Hol fekete pont volt több, hol kereszt, hol üres kör, de mindenütt ott volt mind a három jel, és egy ház sem volt, ahol a lakókat mind
egyforma jellel jelölték volna meg. Valakinek ezek a jelek nyilván jelentettek valamit, nem hiszem, hogy az a két ember csak jókedvében csinálta ezt, de azt sem
hittem, hogy ők rajzolták az összes jelet. Ki tudja, hány elemlámpával, csavarhúzóval és filctollal felszerelt srác vett részt ebben a munkában, és ehhez még
hozzá kell venni azokat, akik az egészet kitalálták, mert semmi sem történik csak
úgy magától, mindenhez indíték kell, én is csak akkor megyek a temetőbe, ha
temetnek valakit, nekem az az indíték, mert egyébként semmi értelmét nem látom, hogy a halottak közé menjek. A halottak halottak, és ehhez nincs mit hozzátenni. Vagy elvenni. Nincs fény, nincs ragyogás, csak sötétség.
*
Az egészet át kellett volna aludnom, mondtam a tükörképemnek. Nem tetszett,
amit láttam, és semmit sem tehettem. Folyton úgy érzem, mondtam a tükörképemnek, mintha összekötötték volna kezemet meg a lábamat, és ezért járás
helyett csak ugrálni tudok. El tudod képzelni, mondtam a képemnek, milyen fárasztó ez? El tudod képzelni, kérdeztem, hogy estére annyira fáradt és összetört
vagyok, hogy a szememet sem tudom lehunyni, hanem nyitott szemmel alszom?
El tudod képzelni, kérdeztem, de aztán csak legyintettem és elfordultam. A tükrök úgyis hazudnak.
*
Egyre hosszabbak lettek a napok, és ugyanakkor egyre rövidebbek. A reggelek
sokáig tartottak, sehogy sem akart dél lenni, aztán már itt volt az este, és az éjszaka elsuhant, míg az ember tapsolt egyet. A távolból néha robbanások hallatszottak, vagy sorozatos puskalövések, aztán minden megállt, az emberek, a nap,
az idő, még a nap is megállt magasan az égen, és egy felhő mögül lesett ki. Valaki
megpróbálta bebeszélni nekem, hogy mindezt a vadászok és halászok csinálják,
mármint hogy a halászok dinamittal halásznak, a vadászok meg rókát hajtanak.
Ez megmagyarázza a robbanásokat és a lövéseket, mondták, nem kell különösebb jelentőséget tulajdonítani nekik. Jól van, mondtam, semmit sem fogok nekik tulajdonítani, a lövés az lövés, ennyi az egész, különben is csak borzasztó
álmosság jön rám az egésztől. Azzal kimentem a kertbe, leültem a körtefa alá és elaludtam. Amikor fölébredtem, olyan csönd volt, hogy azt hittem, még mindig alszom. Aztán az udvar másik végében megláttam egy macskát. A kapun ülő mada-

2009. március

55

rat leste, és feléje lopakodott, lassú mozdulatokkal, de teljesen összeszedetten,
feszülő izmokkal, készen arra, hogy bármelyik pillanatban rávetődjön és elkapja.
Ekkor a távolból dörgés hallatszott, a madár elröppent, a macska hiába kaputt
utána, és miközben én végigsétáltattam tekintetemet az égen, csodálkozva, hogy
egyetlen felhőt sem látok, a dörgés dübörgéssé erősödött, és az udvar előtt megjelent egy tank. Fölkeltem és elindultam a kerítés felé, a tank kupolája meg forogni kezdett, és addig forgott, míg a cső egyenesen rám nem szegeződött. Belebámultam a csőbe, és azon tűnődtem, vajon mi jöhet ki belőle. A kupola megint
forogni kezdett és visszatért az előbbi helyzetébe, megcsikordultak a lánctalpak,
a tank elindult megint, az egyik nyílásból kinyúlt egy kísértetiesen fehér kéz, és
egy köteg papírt hajított a levegőbe. A papírlapok úgy csapongtak a levegőben,
mint a galambok, én meg kiabáltam valamit, miközben arrafelé futottam, de
hogy mit, azt nem tudom.
*
A tankok után emberek jelentek meg bőröndökkel. Az autóbuszállomás felé
mentek, általában libasorban: elöl az apa, mögötte az anya, aztán sorban a gyerekek, nagyság vagy kor szerint. A legkisebb gyereknél általában egy játék volt,
egy plüssmedve vagy zsiráf, a legnagyobb gyerek, amelyik az anya után lépegetett, egy macskát vitt, vagy madarat kalitkában vagy vízzel megtöltött nejlonzacskót, amiben aranyhalak úszkáltak. Az anya egy bőröndöt meg batyuba kötött
ágyneműt cipelt, az apa pedig két bőröndöt és egy átalvetőt a vállán. Az állomáson a nagy tülekedésben kifolyt a víz az aranyhalas nejlonzacskóból vagy a macska
szökött meg, és olyankor a káromkodásba és jajgatásba gyereksírás vegyült, de
továbbra sem beszélt vagy integetett senki, azok sem, akik elutaztak, és azok sem,
akik maradtak.
*
Esténként, amikor jól besötétedik, már nem tudom, mit csináljak. Fölveszem
a papucsomat, és odaállok az ablakhoz. Számolom a különböző irányokba tartó
körvonalakat; elszámolok, amíg tudok, aztán kezdem elölről. Talán jobb lenne
levenni a papucsot, hogy a lábam ne izzadjon fölöslegesen, ki tudja, meddig tart
ez az egész. Időnként valahol lángok lobbannak és vörös lesz az ég, de úgy látszik,
senki sem siet oltani. Ki is oltana? Hamarosan már csak a körvonalak maradnak
a városban. A barátomra, Muharemra gondolok, amikor azt mondta, hogy nem is
városban lakunk, hanem egy nagy faluban, és megpróbálom kiszámolni, mióta
nem találkoztunk. Tegnap el akartam menni a házához, de egy barikádba ütköztem, és egy zöld álcaegyenruhába öltözött ember, akit még sohasem láttam, azt
mondta, forduljak vissza. A barátomat keresem, próbáltam meggyőzni, hogy átengedjen. Ott nincsenek barátok, te tökfej, mondta az ember. Húzz el innen, tette
hozzá, és megtapogatta a pisztolya markolatát. Jól van, mondtam, és megcsóváltam a fejemet. Remélem, mondta az ember gonosz hangon, nem haragszol

56

tiszatáj

rám? Még soha nem hallottam ilyen hangot, de tudtam, hogy nem szabad ellentmondanom neki, még kevésbé ránéznem, ezért a földre bámulva csak ennyit
mondtam: Isten ments, aztán hozzátettem: Bocsánat. Ahogy távolodtam, éreztem, hogy szemmel tart, és azon gondolkodtam, mit tegyek, ha meghallom a pisztoly dörrenését, és azon tűnődtem, nem túl késő-e már bármit tenni, amikor az
ember meghallja a dörrenést.
*
Elvették tőlem a teret, mint egy játszó gyerektől a játékszerét. Bármerre indulok,
a híd vagy a kaszárnya felé, valaki azt tanácsolja, hogy forduljak vissza. A harmadik oldalon az erdő van, amiről mindig azt mondták nekem, hogy igézet van
rajta; a negyedik oldalon kukoricatáblák nyúlnak a messzeségbe. Az erdőbe soha
nem mernék bemenni, a kukoricalevelek meg csúnya nyomokat hagynak a bőrömön. Egyszóval, nincs sok választásom: kimegyek a ház elé, leülök a padra, nézem az elmenő embereket, a síró asszonyokat, a félénken nézelődő gyerekeket,
akik még megpróbálnak mosolyogni és csókokat küldeni, aztán amikor nyomást
érzek a fejemben, visszamegyek a házba, behúzom a vastag függönyöket, megpróbálom elfelejteni mindazt, amit láttam, de minél többet mondogatom magamban, hogy nem láttam és nem hallottam semmit, annál jobban és pontosabban látom és hallom. A végén megyek a fürdőszobába, és hideg vizet öntök a fejemre. Egy pillanatig jobb, aztán kezdődik újra minden. Szépen látom a nagynénémet meg a fiát, ahogy a bőröndöket vonszolják, ahogy eldobják a batyuba
kötött ágyneműt, amit valaki azonnal fölkap és elvisz. Fáradt vagyok és szeretnék
lefeküdni, mondom az üres szobában. A szavak visszaverődnek a falakról, ideoda röpködnek a levegőben, aztán a padlóra zuhannak. Ahogy leesnek, halk zaj
hallatszik, ugyanúgy, mint amikor a szilvavirág szirmai hullanak a földre.
*
Messze van a nap, mondta valaki tegnap, és tényleg undorító idő volt, borús és
közömbös, füst szállt az égő házak felől meg valami szag, ami semmire sem emlékeztetett. Délben már arra gondoltam, hogy megbolondulok, ha a szobában
maradok, és ki is mentem. Egy hosszú hajú és szakállú kövér ember állt a ház
előtt. Közénk tartozol, kérdezte, vagy közéjük? Hát persze hogy közénk, feleltem.
Az ember tetőtől talpig végigmért. Baszod, köztünk is van mindenféle, na mindegy, folytatta, a fontos, hogy amazok mind elmentek. Mind, kérdeztem, tényleg?
Egytől egyig, erősítette meg az ember. Kinyitottam a kaput, és kiléptem a járdára. Hová indultál, kérdezte az ember, ezzel a virággal a hajadban? Megtapogattam a fejemet: nem volt ott semmiféle virág. Az ember hangosan röhögött;
még a hasa is rázkódott. Intett, hogy menjek. De vigyázz, tette hozzá, ne mászkálj
sötétben, mert egy-két barom még van odakint. Az újtelep felé indultam, és csak
akkor vettem észre, hogy halott emberek fekszenek az utcán: egy asszonynak
a szél felemelte a szoknyáját, és egy pillanatra láttam a véres fehérneműjét; két

2009. március

57

disznó röfögött két férfi mellett, akik egymás kezét fogták; egy nő egy fatörzsnek
dőlve ült, és ha nem lett volna egy nagy piros folt a mellén, azt hittem volna, hogy
alszik. Rosszul voltam, de nem akartam hányni, legalábbis addig nem, amíg a kövér ember lát. Befordultam a sarkon, nekitámaszkodtam a falnak, és sárga nyálkát hánytam. Nem éreztem ettől jobban magam, igazából sehogy sem éreztem
magam, ha nem féltem volna, ott helyben összegömbölyödöm és elalszom.
Semmi sem olyan vigasztaló, mint az álom. Aztán lépéseket hallottam, és amikor
felnéztem, Slobodant és Jovant láttam. Odajöttek hozzám és megveregették a vállamat. Jó, hogy te vagy az, mosolygott Jovan, mert a kövér azt hitte, hogy nem
közénk tartozol, és utánad küldött minket, hogy megnézzük, mit művelsz. Mindhárman a sárga hányadékomat bámultuk. Tudod mit, mondta Slobodan, neked
is fegyvert kéne kapnod; nem fair, hogy mindenki föl van fegyverezve, te meg
üres kézzel járkálsz. A kövérnek úgyis kettő van, majd szólok neki, hogy adja oda
az egyiket. Kilépett a sarok mögül, és kiáltott: Hozz egy géppisztolyt, franc a pofádat. Hallottam, hogy a kövér is kiabál valamit. Na hozd csak ide azt a géppisztolyt, üvöltötte Slobodan, baszom az összes rokonodat! Nem tudok lőni, mondtam, mikor a kezembe nyomták a géppisztolyt. Jovan vállat vont: Majd megtanulsz, mondta, ha lesz célpontod. Jegyezd meg, ha nem te lősz elsőként, nem
lesz időd másodikként lőni.
*
A géppisztollyal a kezemben mentem tovább az újtelep felé. És ha akartam volna,
sem találtam volna célpontot, mert az utcák kihaltak voltak, csak néha szaladt át
egy kutya, vagy nyújtózkodott valamelyik küszöbön egy macska. Az egyik macska
még oda is jött hozzám, felgörbítette a hátát, és a lábamhoz dörgölőzött. A fejének szegeztem a géppisztolyt, és azt mondtam: Bumm! A macska felágaskodott,
és megszagolta a csövet. Szörnyű büdös lehetett, mert hirtelen elrántotta az orrát
és megrázta a fejét. Az orromhoz emeltem a cső végét. Ilyen büdös a halál, gondoltam, és éreztem, hogy az ujjam begörcsöl a ravaszon. Fölemeltem a fejem, és
egy nagy fehér felhőt láttam az égen. A macska addigra elment. Te vagy a célpontom, kérdeztem a felhőtől. A felhő hallgatott, és valamivel később a géppisztoly sem válaszolt.
*
Amikor megláttam a pópát, már késő volt, sehová sem tudtam elbújni. Kerestelek, mondta a pópa. Mikor, kérdeztem, hol? A pópa lassan széttárta a kezét.
Mindenhol, mondta, de látom, feltaláltad magad nélkülem is. Mutatóujját a géppisztolyomra szegezte. Honnan került hozzád, kérdezte, ez a lőfegyver? A hátam
mögé mutattam. Onnan, mondtam. Csak óvatosan, mondta a pópa, ez a szerszám Istené és ördögé is lehet. Soha nem gondoltam volna, hogy a géppisztoly is
szerszám, de hát holtig tanul az ember. A pópa megkérdezte, hová indultam,
amire azt feleltem, hogy az újtelepre megyek. A pópa megint a lelkemre kötötte,

58

tiszatáj

hogy vigyázzak, mint teszek. Fölemelte a kezét, és keresztet rajzolt a levegőbe
a fejem fölött. Már csak ez kellett nekem, gondoltam, és éreztem, hogy a kereszt
a hajamhoz ér.
*
Amikor az emeletes ház elé értem, Kulenović a betonjárdán feküdt; a tarkóján
egy sebből folyt a vér. Dragan, akit Kandúrnak neveztek, ott guggolt mellette és
cigarettázott. Képzeld csak, mondta, amikor sikerült megállnom, ez a hülye letörölte a jeleket a névtábláról, talán abban reménykedett, nem fogjuk tudni, hogy
moszlim, mintha hülyék volnánk, és nem tudnánk, ki kicsoda a seregben. A kapu
felé néztem, és láttam, hogy a névtábla ott hintázik, pedig nem is fúj a szél. És
a lánya, kérdeztem, azzal mi van? Vallatják fent a lakásukban, mondta Dragan,
mert ő is biztos kém, baszom az anyját. Mondd meg nekik, hogy siessenek,
mondta, mikor látta, hogy a kapu felé indulok, nem akarok itt éjszakázni. Lassan
fölmentem a lépcsőn, és azt hittem, sohasem érek a 12. számú lakásig. Az ajtó
nyitva volt, az előszobába üres, az ebédlő is. Aztán hangokat hallottam a hálószobából, közelebb mentem és benéztem. Az egyik a kezét fogta, a másik a combjait markolta és nyomakodott közéjük. Fölemeltem a géppisztolyt, megcéloztam
azt, amelyik fölötte volt, tüzeltem, és kezemet le sem véve a ravaszról a csövet
a másik felé fordítottam. Amikor levettem az ujjamat, olyan csönd lett, hogy azt
hittem, megsüketülök. A lány a kezébe temette az arcát, de a combja meg a hasa
födetlen maradt. Feléje léptem, a parketta megnyikordult, az ujjai közötti résen
át rám nézett. Átugrottam azt, amelyik a combjai között állt, és néztem a meztelenségét. Nem tetszett nekem, amit láttam, mondtam később, amikor a kezét
meg a lábát az ágy keretéhez kötöztem. De előbb azt a kettőt, az egyiket a másik
után, bevonszoltam a fürdőszobába és bedobtam a kádba. Amikor megszólalt az
ajtócsengő, a lány kapálózni kezdett. Ne aggódj, nyugtattam meg, kulcsra zártam. És tényleg, hamarosan abbamaradt a csengetés, és megint süket csönd lett
a lakásban. Fáradtság jött rám, átmentem az ebédlőbe, bekapcsoltam a tévét és ledőltem a heverőre. A képernyőn egy zöld focipálya látszott, a focisták bátran futkostak a labda után. Mély levegőt vettem és elaludtam.
*
Amikor felébredtem, a focisták még mindig futkostak, a pálya még mindig zöld
volt, a bíró a sípját fújta, a nézők ordítottak, az egyik játékos ide-oda futkosott
a sarokzászló közelében, a szobából meg a lány zokogása hallatszott. Fölálltam és
kimentem a konyhába alkalmas szerszámot keresni. Az őrnagy valószínűleg szerette a sültet, mert a fiókban volt néhány nagy kés, jól megélesítve, az egyiknek
még zsíros is volt a nyele. Fogtam és kipróbáltam a vágódeszkán. Úgy hasította
végig a fát, mint a margarint, és ahogy egy tarka ronggyal megtöröltem, éreztem,
hogy nyugalom száll rám. Hideg vagyok, gondoltam, mint egy síremlék, de amikor odamentem a lányhoz és láttam a lába közötti helyet, éreztem, hogy remegni

2009. március

59

kezd a kezem. Éppen akkor emelte föl a fejét, amikor a kés hegyével hozzáértem
a bal combja belső oldalához, és ettől a mozdulatától – meg attól, hogy megkérdezte: Mit csinálsz? – a kés éle egy kicsit félresiklott a combja alsó része felé.
Ferde kis vérpatak kezdett folyni, de amikor megigazítottam a kést és egyenesen
húztam a térde felé, az új vérpatakok már szabályos, majdnem párhuzamos csíkokban folytak. A lány nyögdécselt és egy kicsit megfeszült a combja, de amikor
mélyebben belevágtam a bőrbe az ágyéka közelében és a kés hegyével elválasztottam a hústól, akkor már sikított, és a teste ívben a levegőbe emelkedett. Megmarkoltam a bőrt és teljes erőből húztam magam felé, de ahelyett hogy az egész
csík a kezemben maradt volna, csak egy kis darab szakadt ki. A lány már nem sikított, fölemelte a fejét és engem nézett. A szeme tele volt könnyel, ami megint
csak nem tetszett nekem, mert ha valaki sír, akkor megfájdul a fejem. Megint pihennem kell, mondtam neki, és átmentem az ebédlőbe. A tévé be volt kapcsolva,
csak most a foci helyett egy gyerekműsor ment. Lefeküdtem a heverőre, de a tarkómba belehasított a fájás. Eközben felnőtt színészek úgy csináltak, mintha kisgyerekek lennének, és úgy nyafogtak, ahogy a gyerekek soha. Ha a géppisztoly
kéznél lett volna, biztosan szétlövöm a képernyőt, de letettem valahová, és sehogy sem jutott eszembe, hová. Visszamentem, és megkérdeztem a lányt, nem
tudja-e, hová tettem a géppisztolyt. Nem mondott semmit, csak megrázta a fejét.
Megkerestem a kést, megtöröltem, és a lány fölé hajoltam. Nagyobb vágást kell
csinálnom, erre rájöttem, és mélyebben döftem a kést a lány job combjába. Nem
adott ki hangokat többé, összeszorította a fogát és a száját, de amikor a végén
megrántottam a bőrcsíkot, akkorát sikított, hogy megdermedtem. Az egész teste
reszketett és folyt a vér mind a két combjából, én meg mozdulatlanul álltam közöttük, míg meg nem hallottam a hangját. Azt kérdezte: Miért csinálod ezt velem? Én meg azt mondtam: Nem tudom.
Mert tényleg nem tudtam.
CSORDÁS GÁBOR fordítása

60

tiszatáj

MIRKO K OVAČ

Tükörváros
(REGÉNYRÉSZLET ) *

59.
Noha csak egy-két napra jöttem Klekbe, csak annyira, hogy felelevenítsem az
emlékeimet és meglátogassam azokat a helyeket, ahol a libákat legeltettem, tovább maradtam annál, mint a legmerészebb elképzeléseimben hittem volna.
Nagynéném megvesztegetett; nem kaparinthattam meg csak úgy az aranyórát,
hogy aztán másnap el is húzzak vele, akkor sem, ha lett volna rejtekhelyem Belgrádban, s ha pontosan tudom, hova megyek. Az utolsó hetekben stikában aludtam a barátomnál a diákotthonban, mert elveszítettem azt a lyukat, ahol addig
laktam; a Dimitrijević lánytestvérek felmondták e kutyaól bérlési jogát két havi
albérleti díj tartozás miatt.
A nagynéne elsírta magát egy napon, míg az étkezőben reggeliztünk, elszomorította a felismerés, hogy gyerekek nélkül semmi értelme az életnek, „két vakember pedig csak fájdalmat okozhat egymásnak, míg várakozással töltik el a fogyó idejüket”, panaszolta. Többször felemlegette, hogy „kire hagyjuk mindazt,
amit szereztünk”, majd rám pillantott, reménykedve, hogy bekaptam a horgot,
s felkínálom magam örökösnek, ám én bölcsen válaszoltam:
„Javainkat és birtokainkat legjobb arra hagyni, aki hálásan fogadja.”
„Ez pedig?” kérdezte.
„A pusztulás”, mondtam. „Bizonyos földi javak együtt bomlanak a föld alatti
hulláinkkal”, mondtam.
Elnémítottam, de hirtelen felvidult, közölte velem, hogy estefelé egy gazdag
magyar családot fogunk meglátogatni, van egy szép egyke lányuk, s ha felszikrázik köztetek a levegő, betársulhatnánk, mondta. Megkérdeztem a nagynénémet,
a látogatás mennyire kötődik a gügyünős szakmájához, amire azt válaszolta:
„Egyedül azzal kapcsolatos.”
Nem is sejtettem, hogy én is bekerülhetek rábeszélős kavarásaiba, már csak
azért sem, mert egyáltalán nem állt szándékomban nősülni, még csak jelét sem
*

A részlet a szerző 2007-es Grad u zrcalu című, máris több díjjal kitüntetett könyvéből származik.
A regény magyar fordítása a tervek szerint a 2009-es Ünnepi Könyvhétre jelenik meg a budapesti
Magvető kiadó gondozásában.

2009. március

61

adtam ennek. Távol állt tőlem, hogy családalapításról, gyerekekről és házról
agyaljak, sőt, azt is mondtam a nagynénémnek, hogy én az irodalommal házasodtam össze, s ezen kívül senki másra nincs szükségem. De attól tartok, túloztam, s én is, mint mindenki, arra vártam, hogy megújuljon az életem; titkon reménykedtem, hogy ez az újjászületés a szerelem jegyében fogan majd. Pava
nagynéne pontosan látta, hogy nem volt szerencsém a nőkkel, folyton arról beszélt, hogy mennyire könnyebb kettesben mindent elviselni, főleg, ha a menyecske „csinos és gazdag”. Gyakran felhozta, férjének egyetértésével, hogy a szegénység a legnagyobb átok. Hogyan mondjunk ellent ekkora sületlenségnek?
Amikor este betértünk abba a szép és jómódú magyar házba, láthattam nagynénémet akció közben, leginkább őt figyeltem, viselkedésének minden finomságát, mint csalogatja azokat az egyszerű embereket, földműveseket, akik csak akkor élénkültek fel, ha a termésről és a birtokról esett szó. Tibor, a férj arról beszélt, hogy minden tönkremegy, ha az állam nem oldja meg az öntözést, „a gazdag földet könnyű meddő síksággá rontani”, mondta. Kisebb növésű ember volt,
már túl az ötvenen, rövidre nyírt hajjal, a halántéktól az álláig húzódó sebbel az
arcán, mintha kardsuhintás nyoma lenne, bár a saját elmondása szerint a sebet
húszéves korában szerezte, amikor egy ló erősen megrúgta patájával a fejét, arca
meg felrepedt, akár a dinnye. Az asszony keveset szólt, állandóan dugdosta kezét,
fekete volt, teljesen kicserepesedett a földi és a mezei munkáktól. Nagynéném hízelgett ennek az asszonynak, színlelt, csóválta a farkát, úgyhogy megértettem, itt
is a nő a ház ura. Ezt a nagynéne is többször kiemelte, szajkózván azt a közmondást, hogy „jó asszony a háznak koronája”. A nagynéne nyájasan mondogatta „én
Mártám, én drága Mártám, nélkülünk nem lenne férfivilág, a dögök mégis anynyira hálátlanok”.
Rólam nem is beszéltek, világos volt, hogy én vagyok Pava unokaöccse; ez
a két földműves még a nevemet sem kérdezte meg. Egy kényelmes, nagy fotelben
ücsörögve, boldognak és arctalannak éreztem magam, jólesett, hogy félrehúzódtam, habár a nagynéném folyton jelezte, szóljak már valamit, én mégis hallgattam és magamba zárkóztam, attól tartva, nehogy a hibbant nagynéném még az
én nevemben megkérje a lány kezét. Nagynéném szájából „mézes szavak” csorogtak, sűrű bocsánatkérések, felfogtam, hogy a házigazdák nem számítottak
a látogatásunkra, s hogy szerencsére semmi sem volt előre megbeszélve.
„Azért bukkantunk fel, hogy az unokaöcsém megnézhesse Bánát legszebb
csaját”, mondta. „Mindenki látni szeretné őt, a csupa látványossággá változott
nőt”, folytatta.
„Ha ez így lenne, már férjhez ment volna”, válaszolta Tibor. „Sajnálom, hogy
nincs örökösöm.”
„Katona nélkül üres a ház”, mondta a nagynéném. „Nekünk sincs gyerekünk,
mindenünket erre az unokaöcsémre fogjuk hagyni.”

62

tiszatáj

Csak ekkor néztek meg a házastársak, de továbbra is némán, én meg iróniával
fogadtam nagynéném füllentését, ám nem reagáltam rá nyíltan. Ekkor belépett
a lányuk, házi szoknyában, nedves hajjal, hajszárítóval a kezében. Meglepődött,
amikor hívatlan vendégeket látott, szigorúan szólt a szüleihez, szinte rájuk kiáltott. Noha semmit sem értettük, mert magyarul beszélt, nyilvánvaló volt, hogy
haragszik és mindkét szülőjének felhánytorgat valamit. Csak akkor csillapodott
le, amikor édesanyja megsimogatta, néhány gyengéd szó kíséretében. A lány a sarokba húzódott, leült egy kis székre, a hajszárító vezetékét bedugta a hálózatba és
elkezdte szárítani a haját. Ekkor fordult hozzám először az édesapja:
„Ez a mi szemünk fénye, Éva. Morcos, mert azt hiszi, már megint vőlegényt
hoztunk neki. Ez lenne már a huszadik eset, eddig mindenkit visszautasított.”
Éva hosszú, gesztenyebarna hajú, csinos nő volt, alacsony és tökéletes testű.
Előttem állva egy kissé széthajtotta a házi szoknyáját, kidomborította a testét,
megnyalta ajkát, kiskutyaként felém vakkantott, fogcsikorgatva.
„Kár, hogy ronda vagy, különben magammal vinnélek táncolni”, bökte felém.
„Ma táncest lesz a Művelődési házban, szabadkai zenészek fognak játszani.”
Csábosan szökdelt és eltűnt a helyiségből. Apja, Tibor felállt, megfogta a kezemet, felsegített a fotelből, tán össze akarta szedni magát vagy legalább enyhíteni kedvencének sértő szavait. Éva rövid ideig megjelent az ajtónál, épp csak
résnyire kinyitotta, hogy kidugja a fejét.
„Ha éppen annyira érdekli önöket, akkor a hercegemet várom”, vágta felénk,
felkacagott és eltűnt.
Tibor az ablakhoz vezetett, megmutatta a kis csodálatos, narancssárgára festett házat az udvarban, fehér ajtótokkal és derékszögű pillérekkel, az ajtó fölött
pedig felvésve az építés éve: 1927.
„Akárki is veszi el a lányomat, nászajándéknak kapja ezt a házat, a gyümölcsöst és hátul a kutat”, mondta.
Elvarázsolt ez a romantikus kunyhó, az udvari építmények összhangjával és
stílusával, a hontalan perspektívámból pedig az írás ideális helyének tűnt. Miközben elnéztem ezt a bűbájos házikót és a diófa sűrű, tavaszi lombozatát, lelkesen mondtam, hogy soha sem láttam szebb diófát.
„Ezt a diófát Éva születésének dicsőségére ültettem”, szólt Tibor.
„Most ő is harmincéves, jó termést hoz és sűrű hűvösséget ad. Amikor kifárasztanak a földműves munkák, lefekszem a diófa alá, alszom egyet és erőt kapok az új munkákhoz.”
Tibor továbbra is fogta a kezemet, megmutatta a bekeretezett családi fotókat
a falon, elmagyarázta, ki kicsoda a népes családjukban, mely Horgostól és Kanizsától kezdve egészen Futakig és Újvidékig terjedt szét, Magyarországon pedig
Bajától Szegedig.
„Hétszáz fiatal, harminc éven aluli rokonom van”, mondta.

2009. március

63

A családjáról beszélt, mely két neves hentest is adott, az egyik híres, csípős
kolbászt pedig nagybácsijáról, Ottó-ról nevezték el; első díjat kapott a szegedi
kajavásáron, 1936-ban. Tibor levett a falról egy kis ovális keretet, lefújta róla
a port, s megmutatta Évájának fényképét, amint tízévesen hegedűt tart az ölében.
Dicsérte a tehetségét, a zenei, művészi hajlamát, s noha a körülmények miatt orvosi középiskolát végzett, mégis a zene az igazi szenvedélye. Ebben a percben,
mintha meghallotta volna apja szavait, Éva fütyülni kezdett odakint, majd a tanyaház tetején láttuk, felemelt kézzel, az eget és egy madárrajt kémlelve, mely sietett valahová, mintha minél nagyobb távot akart volna megtenni a sötétség
előtt. A távolban harangzúgás és naplemente. Tibor azt mondta, hogy zenész lánya
szívesen felmászik a létrán a tanyaház tetejére, hogy megnézze a naplementét.
Éva nem búcsúzott el tőlünk, szórakozni ment, mi pedig elüldögéltünk még
egy darabig. A háziak elálmosodtak, elköszöntünk tőlük, odakint már besötétedett. Egy utcai lámpa a házsor végén alig pislákolt a megdőlt póznán. S míg sétáltunk a falusi házsor mellett, többször beleakadva a kiszögellésekbe, a nagynéne halkan és bizalmasan, egyre többször meg-megállva, kifejtette szándékát és
szövögette terveit.
„Én csak aggódom az unokaöcsémért”, mondta. „Nincs semmi hasznom ebből, de ez a lehetőséged, nem szabad beleköpnöd abba, amit tálcán kínálnak.”
„Miről beszélsz”, mondtam. „A csaj rám sem hederített.”
„Ismerem én ezeket a női játékokat, így csalogatják a hímet”, ellenkezett.
„Nősülj meg és biztosítsd be a jövődet, kényelmes otthonod lesz, ahol a nyomortól és a viszálykodásoktól messze írogathatsz. Áttanulmányoztam a családjukat, a fiatalok hamar elhaláloznak, tíz éven belül te leszel a nagy birtok tulajdonosa. Ha pedig megunod a feleséged, bízd rám, van nekem mágiám és varázserőm, az ördög elviszi egy szempillantás alatt”, mondta, összecsapva a tenyerét.
Így érkeztünk meg vitatkozva és hangoskodva a házáig; az asztalnál megpillantottuk a nagybácsit az étkezőben, zöldséges rekeszekbe szortírozta az ecseteket és régi, megsárgult újságokkal takarta le őket.
„Meg kell lopnod az államot, ha túl akarod élni a rabságot”, mondta a rá jellemző nyerítéses nevetésével.
A nagynéne nagy vonalakban elmesélte Tiboréknál tett látogatásunkat, szót
ejtett a gazdag házról és a szép nőről, aki már a vénlánnyá válás küszöbén áll,
úgyhogy a szülők türelmetlenek és pánikolnak, a fekete ördöghöz is hozzáadnák,
„hogy híre menjen, férjhez ment Tibor lánya”, mondta. Rólam úgy mesélt, mint
hálátlan és pökhendi unokaöcsről, „ez az ágrólszakadt nagyra vágyik, de se nem
szép, se nem gazdag, hogy észrevegyék”, mondta parasztos, hercegovinai nyelvjárásában.
„Arra kényszerítesz, hogy varázsoljak”, kacsintott rám.
A nagybácsi a feleségét, bókolva, boszorkánynak nevezte, aki képes elvarázsolni mások férfiasságát, impotens nyomorékká változtatni a kurafit. Nem fél-

64

tiszatáj

tem a mágiától és a varázslatoktól, nem is mentem bele az ilyen őrültségekről
szóló vitába, de szemtől szembe el akartam nekik mondani, hogy mi a véleményem a nagynéném foglalkozásáról, azért is, mert már holnapután el szerettem
volna utazni, bár függtem a rokonom kegyelmétől – ad-e vagy kölcsön ad-e egyáltalán pénzt a belgrádi vonatjegyre. Elárultam nagynénémnek, hogy nem kívánok belegabalyodni a bánáti sárba, mert nagyobb ambícióim vannak annál, mint
hogy feleségül vegyek egy kattant ápolónőt. Ekkor láttam be, hogy nagynéném
foglalkozása, az a szükséglete, hogy párokat kössön össze, valami perverz, sőt
beteges ügyködés, akárcsak a szenvedélyes házasságkötői szakmája. Csalogatni
valaki más boldogságának nevében annyi, mint élvezni a csábítást, mondtam egy
lélegzetre, s folytattam, hogy a nagynéném menekül valami elől, a saját szétszórt
részeit keresi, azért játssza el a közvetítőt, hogy megbékítse magában a harcoló
feleket, táplálja a szenvedélyét, a sötét hajlamait, gyógyítsa az ürességet és az
unalmat, s azzal takarózzon, hogy nemes és jó cselekedeteket visz végbe. Nemcsak az, hogy a szavaim nem zavarták meg, hanem egyenesen jólestek neki, talán
azért is, mert előkelő, irodalmi nyelven beszéltem, mégis a nagybácsi beszólt,
mondván, hogy hülyeségeket hordok össze, mert felesége tettei magukért beszélnek, házasságok, családok, születések, mindaz, ami értelmet ad az életnek, „az
üresség pedig az, fiatalember, hogy egész este ostobaságokat beszéltél ebben
a tisztességes házban, abban a házban, mely etetett és pihenőhelyet adott, öltöztetett és törődött veled”, kiabálta Aca Malešev nagybácsi.
Nem nagyon tehettem mást az engedelmességen és csendben maradáson kívül, majd bevonultam a szobába és lefeküdtem. Reggel korán ébresztettek s ráztak fel az ágyból, még fel sem jött a nap. Annyira álmos voltam, hogy alig támolyogtam ki a kúthoz megmosdani és magamhoz térni. Nagynéném utazott valahová, valamilyen lagziba, a vak ecsetes pedig iparkodott a munkahelyére. Megsüketültek a kölcsönre vonatkozó kéréseimre, igazából a rimánkodásra, mert
a sírás határán voltam, mert megaláztak, kora reggel kidobtak a falusi idillbe. A libák gágogtak a hosszú házsorok mentén, s rajba verődve haladtak el a legelők és
a mocsár felé, mint egy tiszta, földre ereszkedett fehér felhő.
Rabnak éreztem magam ebben a bánatos bánáti tájban, amit a bácskaiak Szibériának neveznek.
60.
Ki gondolta volna, hogy Évától menekülve egyenesen a karjai közt kötök ki? Vagy
hogy iszonyodva a süket porfészektől, több hónapra elásom magam benne? Szívesen elfelejtettem volna mindent, de hogy?! Most nem tudom, vajon vigasz volt-e
ez, lelki igény, megszabadulás vagy a fene tudja mi, de pont az történt, amit
nem kívántam, s ami elől menekülni akartam, s ez később is megesett velem, sok
nem kívánt dolog és fordulat halmozódott fel az életemben és életrajzomban,

2009. március

65

gyakran engedtem a gyengeségeimnek, számos hibát elkövettem s megsértettem
bizonyos embereket, mégis, úgy vélem, soha nem okoztam annyi fájdalmat másnak, amennyit magamnak. De most már késő erről csépelni a szót vagy javítgatni
a múltat; nemsokára befejezem ezt a kéziratot, így azt, ami most következik, lecsupaszítom és arra az egyetlen egy történetre fokozom le, mely az eljegyzési kalandomról szól, mit sem törődve azzal, hogy ez csak néhány karcolatot jelent,
két-három jelenetet; meguntam a hosszú leírásokat, tele van a hócipőm a szőrszálhasogatással.
Miután nem volt pénzem elutazni Belgrádba, az egyedüli emberek, akiket
megismertem Klekben, Éva és a szülei voltak, azon a kora reggelen kopogtam
a házuk ajtaján, hogy kölcsön kérjek egy kis pénzt, zálognak az arany karórámat
gondoltam nekik adni. A házban csak Évát vettem észre, szülei mindennap, leszámítva a vasárnapot „látástól vakulásig” a földeken dolgoztak. Éva szeretőként
fogadott, csábítóan, vagyis teljesen ellentétes módon a tegnap esti visszautasításához képest. Meztelen volt, amikor ajtót nyitott, mintha előre tudta volna, ki
fogja meglátogatni, ám azonnal elugrándozott és vidáman a takaró alá bújt. Ördögi volt és izgató.
„Mit keresel a házamban?”, kérdezte. „Ki vagy te?”
„A vőlegényed”, mondtam tréfás hangon.
Álltam és figyeltem, hogy lepi el ajkát a nevetés áradata. Nem tudta visszafogni magát; vajon ennyire nevetségesnek hatottam. Éva pillanatok alatt ledobta
magáról a takarót, s rúgkapált a lábaival. Infantilis volt, ilyesmit nem vártam egy
érett, harmincéves nőtől. Én már teljesen bevadultam, ő pedig igazi gimnasztikai
bravúrokat csinált, nem találtam fel magam, zöldfülűként semmit sem tettem,
továbbra is csak álltam, csodálva a virtuóz táncát azon a kis erotikus színpadon.
Villámgyorsan rám ugrott, mint a macska, kezével átölelte a nyakam, lábát meg
átkeresztezte a derekamon. Már csak ezért is érdemes volt mindent átélni a nagynénémmel, még azt a kellemetlen társas összejövetelt is ugyanabban a házban,
ahol most Évával virgonckodtam. Így ismertük meg egymást, szenvedélyesen,
ahogy ő mondta. Egész délelőtt csókolóztunk, anélkül, hogy egyetlen egyszer is
szóba hoztam volna a kölcsönt, eszembe sem jutott a vonat és az utazás. Dél
körül Éva kaját készített, libatojás-rántottát és sültszalonna-szeleteket, délután
pedig a nászajándéknak szánt házban szerelmeskedtünk, amit már úgy láttam,
mint a vőlegény munkakabinetjét, s ugyanakkor családi otthonként is. Minden
a feje tetejére állt, amióta kiléptem a nagynéném házából; előttem volt az új élet.
Éva estére megvárta a traktorral érkező szüleit, kiment eléjük és elújságolta
nekik az eljegyzést. Az első közös vacsoránkon körtepálinkát ittunk, a kajálás
előtt és után, miközben mindenfélékről trécseltünk, szidva a betelepülteket,
a nagynénémet pedig boszorkányként emlegettük. Éva azt mondta, hogy „ez a nő
felfalja a kis gyerekeket”. Férje, Aca Malešev tizennégy évesen megvakult, testvére meg már húsz éve a kovini elmegyógyintézetben sínylődik, az egész családja

66

tiszatáj

„endemikus szifiliszt hord a vérében”, bizonygatta Éva. Kelet-Szerbiából jöttek,
a vérfertőzés számukra természetes, így apáról apára adták át a szifiliszt, állította.
A vacsora végén Tibor koccintásra emelte poharát, és nagylelkűen hosszú idejű
jegyességet javasolt, talán hat hónaposat, hogy ne siessük el, „mert a házasságot
Isten előtt fogjuk megkötni, a mi katolikus templomunkban”, mondta. Az eljegyzési idő, mint minden próbaidő, arra hasznos, hogy összehangolódjanak a szokások és megismerjék egymás személyiségét azok, akik egész életüket közösen élik
majd le.
Magyarán húszéves koromban eljegyeztem magam; kevesen tudtak erről a kalandomról, nekem is ma ez őrült fejezetnek, fantasztikumnak hat. Olykor úgy
tűnik számomra, hogy valaki más életéről írok, nem a sajátomról; így is van ez,
mert akármennyit is írunk magunkról, ez csak a másik élete. Ha pedig már az
eljegyzésről írok, akkor be kell vallanom, hogy abban a percben mindenféle menekülési útvonalat és menedéket kerestem, sőt, akárkit, aki megtestesítené a szerelemről alkotott absztrakcióimat.
A hontalan és az álmodozó élet a gazdag otthonban, a dolgos és szorgalmas
emberek között, egyáltalán nem volt könnyű, sem vidám, azok a magyar parasztok nem voltak naivak, hogy belelkesedjenek az álmodozásaimtól és higgyenek az
ígéreteimben, „te csak építgesd a homokvárad, mi itt szilárdan a földön állunk”,
mondogatta Tibor. Olykor elvégeztem néhány könnyebb munkát, senki sem
kényszerített arra, hogy bármit is dolgozzam, többé nem voltam szolga, mint
egykor a nagynénémnél, hanem – Éva szavával – herceg, még ha ez hóbortosnak
is tűnt; én tudtam a legjobban, milyen herceg, mi és ki vagyok. Akkoriban gyakran felidéztem Tin Ujević versét, hogy én, ki e világon hajózok és szirteken járok,
csupán egy Gyökértelen virág vagyok, ez különben annak a prózának is a címe,
melyet az új házban kezdtem el írni, ám a jegyzetfüzet eltűnt, s alig valami maradt meg az egészből az emlékezetben, egy gondolat vagy hasonlat; ha megmaradt volna, akkor most abból meríthetnék, szenvedéseim és emlékeim forrása
lehetne abból az időből, ami még ma is, noha egy örökkévalóság múlt el azóta,
fojtogatóan szorongatja a torkomat.
Leginkább lustálkodtam, a kertben függőágyat készítettem gyékényből, kifeszítettem két fa között, s ott szunyókáltam vagy olvastam. A nagybecskereki városi könyvtárból kölcsönöztem ki a könyveket, noha a művelődési ház olvasójában is száz könyv volt az üveges vitrinben. Aca Malešev nagybácsi padlásán orosz
klasszikusok porosodtak, ám soha többé nem léptem át házának küszöbét, a nagynénétől pedig úgy tartottam, mint egy boszorkánytól. Egyszer a boltban találkoztam vele, s azonnal szarvakat mutattam felé, mint gyerekkorunkban a kinyújtott
mutató- és kisujjunkkal, a többi ujjunkat pedig behajtottuk, ezzel védekeztünk az
átoktól és a szemmelveréstől. Hangosan ejtettem ki a szót, corno; a nagynéne
tudta, mit jelent ez, sziszegett is rám, köpködve.
„Szarvakat mutatsz felém, a kezeden meg a karórámat hordod!”

2009. március

67

Később sajnáltam, hogy ezt az ajándékát nem dobtam a lába elé, hogy a szuka
lehajoljon és felemelje a földről; tetszeleghettem volna a saját nagyságomban,
abban a hatalmi gesztusban, hogy lemondasz arról, ami értékes, ha az sérti az erkölcsödet, de mit csináljak, ha a természetemben nincs meg az a hajlam, hogy
másokat megalázzak, még ha a mérges ellenfelemről is van szó; ám az is lehet,
hogy valaki megakadályozott ebben a Sors hivatalából, talán éppen az, aki az elbeszélőket vezeti és szövögeti a fabuláikat, mintha megijedt volna, hogy megáll
az idő, az elbeszélés elveszíti hitelességét, s azt súgta nekem, hogy: „ne dobd el az
órát, ne döntsd le a történet alapjait, másként állítottam fel ezt az egészet, közel
a finálé”.
Nem ment minden simán Tiborék otthonában, az Évával sem volt öröm az
élet az elején, talán csak „eljegyzésünk első hónapja mondható mézesnek”. Valóban, a házamban senki sem szólt meg az egész napos lustálkodásomért, azért,
hogy a gyékényen alszom vagy olvasok. Nem okítottak folyton, keveset beszéltek
velem, mert csak magyarul beszéltek egymással, s akármikor közbevágtam, kérdezve, ki mit mondott, nyugodtan válaszoltak „tanulj meg egy kicsit magyarul,
nem esik le a korona a fejedről”. Később mindegy lett, miről csevegnek, nem érdekeltek többé az asztali vitáik vagy miről kötekednek a ház előtt a sámlin ülve.
Tibor csodálkozott, hogy többé nem érdeklődöm, ha szólt valamit, engem figyelt,
a válaszomra várva, ám én teljesen nyugodt és hideg maradtam, csak egyszer,
míg az asszonyok megterítettek, le-fel járkáltam és gúnyolódtam az unalmas
történeteiken a kocáról és a megfiadzásról, a repce és a napraforgó terméséről,
gonoszkodtam és hátba veregettem a saját ipámat, lehajoltam és az arcába vigyorogtam, lefitymálva a földműves munkáit, „hát mit hozott az év, netán balul
ütött ki, jól fizetett-e a termés, hogy van a kocánk, hány köbméter búza van a padlásukon, kiszállítottuk-e a magvakat a szövetkezetnek, mi van a felvásárlással, az
olajfinomító gyengén fizet, voltak-e nálunk a tollárusok, építünk még egy tanyát”, és még sok minden mást vágtam az arcába gonosz ördögként, de Tibor
nem reagált, nyugodtan evett tovább, csendben; csak az edények csörgése hallatszódott és a levesszürcsölés.
Éva felajánlotta, hogy négyesben beszélgessünk, az eljegyzésünk megmentésére pedig egy szokatlan gyógyszert ajánlott.
„Miután a neved semmit sem jelent számunkra, zavarna-e, ha Attilának hívnánk”, kérdezte.
„Attila!”, csodálkoztam. „Miért pont ez a név?”
„Tetszik nekünk. Így hívták az egyik ősünket”, mondta. „Talán ez a módja annak, hogy áthidaljuk a köztünk lévő szakadékot”, mondta.
Nem tiltakoztam, hogy úgy hívjanak, ahogy az nekik megfelel, már csak azért
sem, mert semmilyen gondom nem volt az identitásommal; személy szerint kedvesebb volt az Attila név a sajátomnál, mivel a családnevem akár magyar is lehetne. A Gyökértelen virág című jegyzőfüzet, mindennapos vájkálás a saját gyö-

68

tiszatáj

kereim között, mindaz, amit erről írtam vagy gondoltam, szembeállt az identitás
definícióival. Nem nyomoztam az identitás után, nem is menekültem előle, ám
nem engedtem, hogy elhatalmasodjon rajtam, s hogy rögeszmémmé váljon, mert
én az identitást csak annyiban élem meg, hogy különbözöm másoktól, senkivel
sem vagyok azonos. Azt állítják, nem menekülhetsz attól, ami vagy, de én mindent megteszek, hogy ez az ami vagy megszökjön előlem.
Így utaztam Attilaként Évával vásárokra és ünnepélyekre, ő teljesen oda volt
a vásárokért, végkimerülésig táncolt, én meg mindig mellette álltam, vigyázva
a ritiküljét, míg ő körtáncban szökdécselt vagy valami hagyományos magyar táncot
járt. Éva vonzó volt, különbözött a többi csajtól, nemcsak szépségével, hanem
öltözködésével, sminkelésével és hajviseletével is, tánc közben félelem nélkül felrántotta a szoknyáját és kimutatta a csípőjét, gyakran még a hátsóját is. Én is élveztem testének csábító villanásait, osztozkodtam másokkal a lelkesedésben,
tapsoltam és fütyültem. Éva jelentette a vidámságot ezeken az összejöveteleken
és vásárokon, mindenki odasietett, ahol ő táncolt, mert az emberek többsége
menekült attól, amit az élet körforgásának neveznek. És is örültem, nemcsak
azért, mert Éva a menyasszonyom, hanem azért is, mert jólesett mások öröme.
Egyik ilyen vásáron ismertem meg egy fiatalembert, a magam fajtáját, egy
sötét bőrű, minden valószínűség szerint cigányvérű magyar nő férjét. Emlékszem
a nagy szemére, karcsúságára, telt ajkaira, ékszereire és tarka ruháira, a legnagyobb fülbevalókra, amit valaha is láttam, azért írok most erről, mert nem tudom elfelejteni ezt a legényt, a férjét, harmincéves volt, azon a bizonyos vásáron
pedig rám tapadt, barátkozni kívánt velem, többször mondogatta, hogy „hasonló
a mi magyar sógor-sorsunk”. Nem szerettem rokonsági ügyekbe bonyolódni sors
vagy vérségi úton, de ő makacsul körülöttem lebzselt és fecsegett; a szóáradatából kivettem, hogy utál mindent, ami nem tartozik a nemzetéhez vagy a nyelvéhez. Séta közben a lókupecekhez keveredtünk, egyedül voltunk, kedveseink sorban álltak egy pecsenyesütőnél, hogy csípős kolbászt rendeljenek négyünknek,
míg mi ketten körbejárjuk a „lópiacot”, mert ez a vőlegény lovat szeretett volna
vásárolni vagy legalább egy csikót, azt állította, hogy ló nélkül senki sem lehet
gazda a házban. A kupeceknél a fajtákról érdeklődött, a kancákról és a csődörökről, ezt hol kötekedve, hol ironikusan, hol pedig sértően tette, alpári humorral,
de tanúsíthatom, senki sem akart neki válaszolni, a lókupecek vonogatták a vállukat, mintha nem értenék a nyelvét, amikor pedig elhagytuk ezt a poros platót,
s a magyar nőink felé vettük az irányt, megállt, könyökömön ragadt és zsémbesen
szólt hozzám:
„Mindenki tudja a nyelvünket, de nem akarják beszélni, mert gyűlölnek minket.”
Kirántottam könyökömet a tenyeréből, nem tudtam elviselni azokat, akik kéz
után nyúlnak beszéd közben vagy vállamra helyezik a mancsukat, amikor mondani szeretnének valamit, ezért a nőkhöz iszkoltam, akik papírba csomagolt sült

2009. március

69

kolbászt hoztak nekünk, ajvárral és kenyérrel. Éva nyakamba borult és becézni
kezdett az új nevemen, Attila, azt kívánta, hogy a kezéből egyek. Még kétszer kiejtette az Attila nevet, ami meglepte a honfitársamat, aki csúf grimaszt vágott,
morcosan rám tekintett és csalódottan szólt:
„Te eladtad a lelkedet, felvetted a nevüket!”
Nem válaszoltam semmit, ez az „eladott lélek” megjelölés sokáig fog követni
utamon, noha teljesen jogtalanul és pontatlanul; sokakat azok közül, akik ezzel
megbélyegeztek, valamilyen módon elítélték őket (akaratomtól és hatásomtól
függetlenül), egyeseket kegyetlenül, amit, mindenek ellenére, nem kívántam nekik. Ez a gazfickó is, aki körülöttem fontoskodott, ugyanabban a percben megbüntették vagy legalábbis figyelmeztetést kapott – amikor beleharapott a kolbászba, kifröccsent belőle a zsír, rá a fehér ingére. Most úgy mesélek erről, mint
régmúlt időről; nem emlékezhetsz valamire úgy, hogy közben ne tűnjön elő egy
másik esemény, amit még néhány követni fog.
61.
Nem segített rajtunk az új név, a hunok történelmi királya, Attila, Isten ostora
sem, minden olyan gyorsan szétesett és semmi sem maradt abból, aminek tegnap még valamilyen jelentősége volt kettőnk számára. Az első két hónapban jó
módszerünk volt a nézeteltérések elsimítására és a köztünk lévő különbségek kibékítésére: a fantáziadús szex, ám ebből hamar semmi sem maradt, még a rutin
sem. A szülei nem beszéltek velem, az anyja még úgy-ahogy, Tibor viszont elfordította tőlem a fejét, vagy szigorúan nézett rám; egyszer végig húzta ujját a torkán, ami azt jelentette, hogy kivégzés vár rám. Többé nem étkeztünk közösen,
rejtegetni kezdték a kaját, utána meg bezárni a házat. Éva munkába állt, estig
dolgozott, ő volt az egyetlen ápolónő az újonnan megnyitott egészségügyi otthonban, míg én egész napokat az ágyban töltöttem. Éva anyja olykor az ajtómnál
hagyott valamilyen főtt ételt, úgyhogy hetekig borsós főzeléket vagy csirkeszárnyas paprikást ettem.
Ekkor kezdtem dolgozni a Gyökértelen virág című regényemen, kínlódtam,
naponta alig tudtam fél oldalnyit írni, estére pedig megkérdőjeleztem az egészet;
valahol azt olvastam, hogy „a prózaírónak pusztító a feldúltság, a költőnek viszont nyugtató”, habár mindig is gyanakodtam azokra az írókra, akiknek könynyen megy, s akik vakon vágnak az ismeretlenbe. Ennek ellenére, kéziratom
megduzzadt, száz oldalara rúgott, apró díszbetűkkel íródott, tökéletes magányból
lett kifacsarva. Voltak sikerültebb erotikus részek, állandóan átszabtam és húztam rajtuk, félve a cenzúrától. Ebben a füzetben jegyeztem fel, hogy mindaz, ami
a jegyeseknek izgalmas az első két hónapban, valójában „csak sok görcsölés
a semmiért”, a testen lévő sebek pedig, a körömkaparások, a torkon és nyakon lévő
foltok és zúzódások nem feleltek meg a szenvedélyünknek; későn értettem meg,

70

tiszatáj

hogy ezek az ő fortélyai voltak, mert a „nőstény tigris” hamar lecsillapodott, sőt,
ki is röhögött, ha újra behoztam volna valamit a régi szerelmi gyakorlatból, sok
minden zavarta, elkezdte kerülni a szexet, így pár alkalommal gorombává tett, ez
sehogy sem felelt meg a természetemnek; bánkódom emiatt, de nem voltam türelmes, s nem is tudtam szerelemre hangolni. Ha engedett néha, Éva akkor is
többet locsogott, mint élvezett, „destimulálta a partnert”, hogy „a szeretkezés
művészeté”-ről szóló könyv fogalmával éljek, melyből hangosan felolvastunk.
Nem kezdeményezett többé, olykor az izgalom csúcspontján megszólalt, „lassan,
nem kovácsolsz, hanem nőt csókolsz”, vagy hirtelen kisiklott alólam, zokogni
kezdett és sírva ismételgette, „nem kancán vagy, ez nem lovaglás”.
A „szeretkezés dicsőségét” illető összehasonlításai vagy metaforái annyira gorombák és faragatlanok voltak, s mindennek tetejében elbátortalanítók, hogy
impotenssé tettek, amitől nagy nehezen gyógyultam meg. Olykor arra gondolok,
hogy a lelki, vagy ha úgy tetszik, az intim sérüléseim az erotikus és sötét szakadékban keletkeztek, e bolond nő hatására, mert én nem merem és képtelen
vagyok a vele kapcsolatos bajok ezredik részét is felidézni, nem még hogy körülírjam azokat, valójában ez bánt engem az irodalom világában. Nem tartok az önpusztítástól, de nem látom a saját megfeszülésem értelmét ezen a rossz hírű kereszten. Melyik férfi tudná elfelejteni Éva hisztérikus falkarmolását és a fenyegetéseket, hogy a hasamba henteskést fog döfni, „ha még egyszer a tiszta testemre fröccsented a taknyodat”. Az ondó számára nyálkás, beteges és mocskos
valami volt, aminek semmi köze a családfához vagy a születés jelképéhez; tudom,
ezek talán most túlzó és illetlen szavak, ám, hogy mindez érthető legyen, nem
elegendő, hogy Évának hívjanak, kell még valami abból az ősi Évából, az ősanya
szelleméből, ami nélkül az eleven világon kívül rekedünk. Ha akkor tudtam volna
valamit az ezotériáról, megkérdeztem volna, hogy „csöpög-e az égő gyertya”, de
ebben a percben nincs többé értelme felidézni ezeket az elemeket, mert már az
emlékek gyertyái is fokozatosan kialszanak. És pont akkor, amikor úgy tűnt, hogy
az elfeledett szenvedélyek kezdenek lassanként visszatérni, hogy az ágy ismét
a szerelmi trónusunkká válik, ő az élvezet és az önkívület kellős közepén olyan
erősen eltolt magától, olyan vadul, mintha varázslat szállta volna meg, mintha
rosszat csináltam volna vele, megalázva valami önző kínzással.
„Ez többé nem megy”, kiáltotta és a fürdőbe rohant.
Sokáig zuhanyozott, s amikor visszatért házi köntösében, józanul és nyugodtan szólt hozzám:
„Mielőbb le kell válnunk egymástól, ennek semmi értelme.”
Felbontottuk a jegyességet, visszaadtam neki a gyűrűt, azt mondta, mindazt,
amit e pár hónapnyi jegyesség alatt vett nekem, tartsam meg magamnak, noha
mindaz, amim volt, beleférhetett egy hosszúkás sporttáskába. Még egy hétig maradtam abban a házban, hogy tegyek valamit azért, hogy a kalandom ne vulgárisan végződjön. Éva apja minden éjjel, az udvari ház ajtaja előtt, amelyben ketten

2009. március

71

tisztességesen próbáltunk elbúcsúzni egymástól, megélezte böllérkését, két sírhelyet ásott ki az udvarban, anélkül, hogy bárki is tudná, mire szolgálnak, hacsak
nem egy fatalista vagy teozófus, aki a halál misztikus tapasztalatával foglalkozik.
Emlékszem, hogy egyszer a kis kedvence handabandázott valamit a „látszólagos
halálról”, ám én semmit sem fogtam fel az egészből, csak nevettem és arra kértem, röhögtessen csak tovább, mert élvezem, ha valaki összefüggéstelenül kapkod az asszociációi után, s összezavarja a beszélgetést. Éva olykor megfoghatatlan, nyálkás hallá változott az absztrakt mesék vizében; a hibbantsága vonzerejének része volt.
És így egy napon elhagytam az üresen maradt házat; a hajnal kellős közepén
Tibor és Márta kitraktoroztak a földekre, Éva pedig nem járt otthon azokban
a napokban, összeszűrte a levet azzal az orvossal, aki a belgrádi szakmai gyakorlat
utáni első munkáját az egészségügyi otthonban végezte. Megfordultam, s utoljára
pillantottam meg azt az otthont, amelyben úgy éltem, mint egy másik időben,
mint egy álomban, paráználkodva egy szépséggel, jókat ettem és tiszta ágyban
aludtam, tapasztalatot szereztem és bizonyos ösztöneimet megzaboláztam,
örökre magamba szívtam a vajdasági illatokat és ízeket; ez mindmáig bánatos
zsinór bennem, mely mindig felparázslik, amikor erre a vidékre kerülök. Távozva
abból a házból, egyedül a nyájas kutya nézett szomorúan, vinnyogva az ajtó előtt.
Megsimogattam, mondván, „Isten veled, óvd a házat”.
Megérkeztem az állomásra, egy utazó sem volt ott, nem hallatszottak ki a hangok az állomás épületéből, semmilyen zúgás vagy távírógép-zaj nem szűrődött ki
belőle, minden csendes volt, csupán a keleti oldalon, a távolban, felragyogott az
ég a teljes pompájában; ez volt a hamarosan bekövetkező napfelkelte jele; ez az
ünnepélyes jelenet minden reggel megismétlődik, pazar módon ebben a síksági
tetszhalott állapotban.
És míg álmosan ásítottam és le-fel járkáltam a peronon, kavicsoktól zajos
léptekre figyeltem fel, valaki a hátam mögött közelített felém, amikor pedig
megfordultam, Évát láttam, megállt tőlem egy kis távolságra, figyelt a nagy kék
szemével. Lábán fekete spárgacipő volt, lábszárán majdnem a térdig futó, körbefont szalaggal, rövid szoknyát és selyeminget viselt, copfja pedig kétszer-háromszor meglendült, „mintha a múlt bögölyeit hesegetné el”, ezt később feljegyeztem a vonaton; nem tudom, mi késztetett rá, hogy olyan mondatot írjak le,
mely nem az én stílusom. Mégis meghatott, hogy kijött az állomásra, annyira,
hogy nem tértem azonnal magamhoz, képtelen voltam emberien szólni vagy
örülni neki, hogy legyen valami, ami megmaradt volna az emlékezetünkben;
mindenképpen lebénultam, s zavarba jöttem tőle. Hirtelen feleszméltem, erősen
megfogtam a csuklóját és szájon csókoltam, ügyetlenül, önként, erőszakosan;
sajnálom, hogy ezt kihangsúlyozom ebben a kéziratban. Éva kirántotta magát,
hátralépett; felhevültek a kemény mellei is, megremegtek a selyeming alatt,
kézmozdulata pedig úgy állt meg előttem, mint valami rámpa, mint egy jel, hogy

72

tiszatáj

nem szabad átlépnem azt a határt, melyet gesztusával megrajzolt. A szigorú tilalom ellenére, hogy megérintsem a testét, nem volt visszautasító velem, csak kordában tartott, tudtomra adta, hogy többé nem vagyunk intimek, s hogy az intimitás az, ami legkönnyebben és legkevesebb fájdalommal múlik el. Elmondta,
hogy eljegyeztette magát az egészségügyi otthon orvosával, hogy összeházasodnak, szereti és gyermeket szeretne tőle, egykorúak, s az sem mellékes, hogy magyar, „mi olyanok vagyunk, mint a madarak, mindenki a saját raja felé húz”,
mondta.
„Van egy kis ajándékom számodra, semmi különös, semmi drága ajándék”,
szólt és táskába nyúlt, röviden, épp annyira, hogy az ajándékára összpontosítsak.
Kis tétovázás után előbányászta a nagy libatojást, minden bizonnyal két tojássárgája volt; előtte soha nem láttam akkora tojást.
Hagymában főtt, emiatt sárgás, vöröses színt kapott, ki volt festve, részben
kék pöttyökkel díszített, vízálló tussal írt feliratokkal, nyílvesszővel átszúrt szívecskékkel, visszafogott erotikus jelenetekkel. Magyar szavak voltak rajta, évszám és ujjlenyomatok. Kezembe vettem a nagy díszített tojást, csodálva a türelmes mestert, aki afféle kézműárut készített belőle, szinte már műalkotást, fülemben meg is csendültek az apa, Tibor szavai, hogy „az én kedvencem művészlélek”.
Bámultam a tojást, olvastam a feliratokat, szorongattam a kezemben, szinte izgatottan imádtam; mindig felélénkít minket az, ami lerombolja a szokásos arányokat, mindenki, aki lát vagy megél valami ehhez hasonlót, elmosolyodik és elcsodálkozik, senki sem közönyös, ha a természet valamit túlméretez. Az én méricskélésem ízetlen volt, átlátszó és olcsó erotikára utalt, tirpákságra, amitől
nekem is feláll a szőr a hátamon, de ezt én nem akartam, mert abban a percben
fejemben a tojás szimbolikája jelent meg, nem mint az élet csírája, hanem annak
megújulása; ki tudja, miben reménykedtem, talán feltámadásban, ami együtt jár
az életünkkel, akkor is jelen van, amikor minden reményünk odalett. Néha arra
gondolok, hogy ebből a tojásból kelt ki az elbeszélésem, hogy sok ellentmondás
tojáshéját, burkát törtem fel, noha ez a fészekből és az anyai ölből való menekülésem, a „sasröptöm”, ahogyan azt az alkimisták nevezik, annyiszor lehajított
már az élet sziklájáról, hogy szétmorzsoljon a valóság talaján, s gyakran bántam,
hogy csőrömmel feltörtem az „összekulcsolt lény” héját, hogy kimásztam a kagylómból.
Miután kezembe adta ajándékát, a nagy tojást, Éva elment. Az állomás épületében megcsörrent a telefon, jelezték, hogy a vonat megérkezett a szomszédos
állomásról, megszólalt egy hivatalos hang, kétszer mondta ki a vonat számát, rövid szünet után jött a búcsú, majd néhány szó magyarul. Nem volt könnyű, nem
tudtam, hol vagyok, merre megyek, zavart voltam és enyhe lázat éreztem, amikor
pedig a távolban megpillantottam a mozdony füstjét, szívem egyre erősebben
vert, tán rám szállt valami búskomorság is, ki tudja; egész gyerekkorom sínek és
vasútállomások mellett zajlott le, ezek afféle útirányjelzők voltak számomra, és

2009. március

73

a titkon dédelgetett remény jelei, hogy több irányba elvágtathatok. Az Évatól való
búcsú felkavarta az érzelmeket; vajon nem sírtam már akkor, amikor a nagymama birtokán lévő kőtől búcsúztam, a forrás és a vadkörte közelében, L-ben.
Ezt a követ bármikor leírhatom, még csak le sem kell hunynom a szemem, látom
és hallom; száraz nyarak idején is kiserkent belőle néhány könnytiszta csepp.
Tomo nagyapám „síró kőnek” nevezte, bizonyos legendák alapján, hittem bennük, függetlenül attól, hogy Jelica nagymama gúnyolódott rajtuk.
Miután Nagybecskereken a keskeny vágányúról átmentem a normális vasútvonalra, leültem a belgrádi utasszállító vonat másodosztályú fülkéjében, bámulva
a tojást, az út során szinte már meditációs tárggyá vált számomra; megpróbáltam
magamhoz térni, mielőtt annak a városnak a talajára lépek, az iszonyú „művészi
központba”, ahova mindannyian vágytunk, mely ugyanakkor mérgezett és gyilkolt is minket. Tudtam, hogy egy tárgy figyelmével a saját létünk súlypontja áthelyeződik a tárgy forrására és létére, így azt a tojást minden oldaláról megvizsgáltam, forgattam a kezemben, füleltem a belsejére, olvastam a jeleit, melyek lassacskán a jelképeimmé váltak. Ó, mennyire szerettem volna abban a percben tojássárgája lenni, megszabadulni attól az ürességtől, amelybe belezuhantam.
Belgrádba korábban is, többször, mindenféle csomag nélkül érkeztem, nem
tudván, hol fogok éjszakázni, de mindig menekültem a belgrádi állomásról, anynyira komolyan és magabiztosan másztam fel e lejtőn és a Balkáni utcán, a városközpont felé, a kocsmák irányába, ahová művészek jártak, mintha ott valami
titkos pártolóm várt volna, mecénás vagy egy kiadó szerződése a megírandó regényemhez. Most kimentem a fülkéből a vonat folyosójára, mely a vasúti munkálatok miatt a pancsovai hídon kúszott át, kinyitottam az ablakot, kihajoltam
a széles Dunára, gyorsan zajlott, ezt legjobban a víz hordalékán lehetett látni, ágakat és valami hosszú rönköt cipelt magával, egyébként lomha és homályos síksági
folyónak hatott. Még egy darabig fürkésztem azt a tojást, tenyeremen tartva,
majd a folyóba hajítottam, figyelve a röptét; amikor csobbant, annyira beindultam, hogy a táskámat is utána dobtam, így hű maradtam a belgrádi látogatásaimhoz, kezemmel a zsebemben, csomag nélkül érkeztem. Megkönnyebbültem,
megszabadultam minden tehertől, jelképesen az Évával való közös élettől is, miután a táska leúszott a Dunán, eszembe jutott, hogy a jegyzetfüzetem is benne
volt, a regény kézirata; emésztettem magam emiatt, sajnáltam, de nem volt segítség, jajgatni meg nem akartam; a kézirat sorsa valószínűleg úgy végződött, mint
mindaz, aminek abban a percben el kellett süllyedni. Később azzal hencegtem,
hogy legjobb kézirataim az idő örvényébe vagy a Duna vizébe vesztek; ma mégis
úgy gondolom, hogy ami elveszett, annak el kellett vesznie, s hogy ez így van jól.
ORCSIK ROLAND fordítása

74

tiszatáj

MILENKO J ERGOVIĆ

Ruta Tannenbaum
(REGÉNYRÉSZLET)

1943 tavaszán a Gunculić utca hercegkisasszonya – a házszám többet már nem
érdekes – elvarázsolta magát, nem tudni, melyik és milyen isten segítségével, de
láthatatlanná vált.
Olyan idők jártak, amikor a hercegkisasszonyok nem kívánhattak nagyobbat
a láthatatlanságnál. Mondani sem kell, mennyi gőg szükséges egy ilyen kívánsághoz.
Ruta Tannenbaum volt a leggőgösebb a Gundulić utcában.
A négy méter magas mennyezetet dohányfüst felhőzte be. Apa dohányzott,
mielőtt utazni vitték volna. Anya dohányzott, mielőtt utazni vitték volna. Még
a nagypapa is dohányzott, de őt nem vitték el, ugyanis még az utazás előtt meghalt.
Ruta Tannenbaum tizenöt éves volt, és nem tehetett a mennyezet felhőiről.
Igaz, hat hónapig élt alattuk, és félt is nagyon, ezért szeretett volna láthatatlanná
válni.
Uh, milyen gőgös is volt!
Mikor érte jöttek, hogy utazni vigyék, Ruta Tannenbaumból már csak egy
jobb lábfej maradt. Akkorra már ezen kívül mindene láthatatlanná vált.
De ez is valami, még mennyire, hogy valami, mondták az utazási iroda emberei, és elvitték Ruta Tannenbaum jobb lábfejét a teherpályaudvarig. A fehér hercegkisasszonyi ruha alatt mezítelenül lépdelt egy aprócska lábfej.
Bizony, azt látni kellett volna!
Betették egy marhavagonba. Indulunk Indiába, gondolta Ruta Tannenbaum,
oda, ahol a tehenek szent állatok. Már érezte is, hogyan nyaldos sót jobb talpáról
egy nedves tehénnyelv. Ekkor nevette el magát utoljára.
Gőgös volt és nem túl okos ez a hercegkisasszony, hiszen 1943 tavaszán ki
más gondolt volna Indiára.
Nem, a vonat Lengyelországba ment. Sötét és bűzös volt, úgyhogy a láthatatlanság nem sokat segített a félelmen. Különben is, miért gondolja egy hercegkisasszony, hogy láthatatlan, ha mindenki látja apró, jobb lábfejét!
Mondhatnánk, így élt egészen haláláig. És ez így is van. Ruta Tannenbaum
nem juthatott el Indiába: valójában Lengyelországba. Valahol félúton tűnt el, elképzelvén, hogyan hatol át jobb talpán egy nedves tehénnyelv.

2009. március

75

Milyen gőgös is volt ez a hercegkisasszony!
Nézd csak a ruhát, lehet, még mindig benne van. Hová bújhatott el Ruta jobb
lábfeje?
I.
1920-at írunk, Salamon Tannenbaum az Osztrák császárhoz címzett fogadóban
ücsörög, amit vagy már két éve nem így neveznek, azonban senki, aki megfordul
benne, beleértve Salamon Tannenbaumot is, nem nevezi a városi elöljárók döntésének megfelelően Három szarvasnak. Hovatovább, mikor Salamon minden
alkalommal eltalálva a fogast a terem egyik végéből a másikba hajítja kalapját,
azt kiáltja – megjött Moni az osztrák császárhoz, és a jelen lévő korhelyek így felelnek neki – soká éltesse őt a Jóisten! És kezdetét veszi egy újabb délutáni tivornya, amilyen azóta van itt, mióta Petar király felszabadította Zágrábot. Nem
azért isznak, mert valamit ünnepelnének, hanem azért, mert nincs jobb dolguk.
Mintha várnának valamire, de senki sem tudja, valójában mire.
Azon a napon nem felelt senki Salamon Tannenbaumnak, mikor elhajította
kalapját és felkiáltott – megérkezett Moni az osztrák császárhoz, hanem ki-ki
saját stampedlijébe, korsójába meredve hallgatott, mintha Salamon itt se lenne,
mintha be se lépett volna a vendéglőbe, mintha nem is ülne most az asztalánál,
nem rágcsálna kenyérhéjat, nem inna macedón masztikát és nem invitálná az
asztalához őket, amolyan süketeket és vakokat.
– Na de emberek, mi van ma veletek? – kiáltotta.
Ekkor ketten hozzá léptek, az a magasabb és bajszosabb elkérte az igazolványát, az alacsonyabb, szürkébb és valahogy kalaposabb meg arcon köpte Salamon Tannenbaumot, még mielőtt a zsebéhez nyúlhatott volna. Nem kérdezte,
miért ütlegelik a rendőrség pincéjében, sem akkor, sem később, mikor az a kettő
szakszerűen és mesterien püfölte doronggal a talpait, ő pedig teli tüdőből üvöltött és jajveszékelt. Együgyűen folyton arra gondolt, milyen jó, hogy vastagok
a falak, így senki sem hallja őt, nem kell szégyenkeznie az ismerősök előtt, üvölthet
és nyüszíthet, ahogy csak bír. Később nem hitték el neki, hogy nem tudja, miért
verték meg.
Ej, Salamon, Salamon, az Úr által annyi ész sem adatott neked, mint amennyi
sáfrány van a szegények kásájában!
Egyesek azt állították, öt nap múlva rá engedték ki, mások, hogy ez azért túlzás, és Salamon Tannenbaum már másnap kiléphetett a Zrínyi utcára a pincéből,
azonban tőle hiába tudakolták, mi az igazság, semmire sem emlékezett, és hónapok múltán is Zágráb utcáin bolyongott, azt színlelve, hogy senkit sem ismer fel.
Mindegy is, hogy öt napig verték vagy csak egy éjszakán át, oly szakszerű és mesteri munkát végeztek, hogy az összes bőr levált a talpáról. Végre valami hasznát
vehette, hogy megtanult kézen járni. Máskülönben azon a napon Salamon Tannenbaum nem tudott volna hazamenni a Gundulić utcába.

76

tiszatáj

Miközben ilyen nyomorult, szánalmas állapotban, három életre elég félelemmel telve feküdt az ágyban, nem láthatta, mi történik a vasútállomáson, márpedig az nem is kevés szerepet játszott a letartóztatásában. Nem láthatta, hogyan
fut be a három nép himnuszának taktusára három vasúti kocsijával egy vonat az
első vágányra, rajta a fiatal királyság trónörökösével, Aleksandárral, kísérőkkel,
adjutánsokkal, admirálisokkal, különféle tiszti szolgákkal, nemzetségfőkkel és
a fiatal állam támogatóival. Mindezt a tarka, szigorúan uniformizált, parádés társaságot könnyes szemmel, izzadt kezében előre megírt beszédet szorongatva
Matko Laginja horvát bán fogadta. Miközben a trónörökös leszállt a vonatról,
a megrökönyödött Laginja bán reszketett a tavaszi napsütésben, döbbenten tapasztalta, hogy tenyerében szétfolyt a tinta, a papíron szétfutottak a betűk, és
a kéz, amit az ünnepelt trónörökös felé kell nyújtania mocskos és alkalmatlan
a kézfogásra. Mikor Aleksandar előtt találta magát, Laginja egy árva szót sem tudott kinyögni. Úgy nézett jövendőbeli királyára, mintha magát a halált látta
volna.
Ezt, a Salamon megverésével majdhogynem felérő kínos helyzetet a bán felesége, egy mindig határozott és bátor asszony mentette meg. Félrelökte Laginját
és így szólt a királyfihoz:
– Fenség! Nem kínáljuk kenyérrel és sóval, hiszen saját hazájába érkezett!
Ezzel, a később az állami protokoll kívánalmai szerint némileg felcicomázott
mondatával a bánné bekerült az iskolai olvasókönyvekbe, elhallgatva persze,
milyen kellemetlen helyzetbe is keveredett a férje. Az elkövetkező évtizedekben
az Aleksandar hazájáról szóló frázis a jugoszláv patriotizmus mércéjévé vált a horvát nép és nemzet, és annak fővárosa, Zágráb számára.
Ami Salamon Tannenbaumot illeti, neki eszébe sem jutott többet az osztrák
császárt emlegetni, még ha a vendéglő nevében is, mely amúgy is gyorsan bezárt,
a helyén pedig vaskereskedés nyílt, mert a többi vendég sehogy sem tudta megszokni az új nevet, és amikor Zágrábba fontos ember, valamilyen miniszter, királyi meghatalmazott vagy magas rangú tiszt érkezett, valamelyik korhely mindig
kapott a talpára az osztrák császár miatt.
Attól fogva Salamon Tannenbaum nem hősködött többet, és amikor a fogas
felé hajította kalapját, igyekezett háromból legalább egyszer hibázni.
Nyolc évvel később, nyár volt, hosszú menetoszlop araszolt felfele a Mirogoj
felé, egy koporsót kísértek, melyben a nemzeti vezér, Stjepan Radić teste volt.
A környék tele volt csendőrrel, civil ruhás ügynökkel és mindenféle spiclivel, akiknek ez jó alkalmat kínált a szolgálati rangsorban való előlépéshez. Mindannyian
azt lesték, vajon kiugrik-e a sorból király- és királynéellenes jelszót kiáltva valamelyik forradalmár, azonban semmi sem történt, unalmas volt az egész, legalább
is ha a dolgokat rendészeti perspektívából szemléljük. Jajgatás hallatszott csak,
ezer gumi-, bőr- és fatalp dobogása, ami csukott szemmel félelmetesebbnek hatott a király fenségének becsmérlésénél, vagy az államrend megdöntésére való

2009. március

77

felbujtásnál, ugyanis a csukott szemű embernek és a vakoknak olybá tűnt, milliók jöttek el a temetésre, s minden egyes lépésükben kétségbeesés, harag, düh és
bosszúvágy visszhangzik.
Nem tudni, milyen ügyben járt épp akkor a mirogoji kapunál Salamon Tannenbaum, de miközben ott állt, hol a kémeket és a csendőröket, hol a gyászoló
tömeget nézte, kavarogtak benne az érzések. Amikor a sokaságra pillantott, ezer
talp dübörgését hallotta, amitől megrettent, szíve kémekért és a csendőrökért
dobbant, ám mikor a különös gyűlölettel teli szemekbe nézett, melynek nevében
csontok roppannak és vér fagy meg az erekben, Salamon Tannenbaum átváltozott egy-egy a halott vezért gyászoló líkai vagy szlavóniai paraszttá, ki bátorságot
gyűjtött összeszorított öklében. Ez a kétség, akár a tisztátalan lelkiismeret,
örökre megmaradt benne. Salamon Tannenbaum úgy érezte, mindig is a rossz
oldalon állt.
Néhány hónappal a nemzet vezérének temetése után Salamon Tannenbaum
elhatározta, megkéri egy Mesnić utcai gyarmatáru-kereskedő lánya, Ivka Singernek a kezét. Ivka a nagy kereskedésben csak aprópénz volt. Elmúlt már harminc
is, és pártában marad, ha nincs Salamon. Pedig nem mondhatni, hogy nem lett
volna vonzó. Annyira törékeny és halovány volt, haja koromfekete, akár a legsötétebb éjszaka, olyan volt, akár egy spanyol vércsöpp az ilicai aszfalton. Övé
volt a legmélyebb tekintet, mellyel valaha is Zágrábra pillantottak. Azokba a szemekbe azonnal beleszerettek a férfiak, a nők kigúnyolták, a gyerekek pedig valami miatt rettegtek tőlük. Gyermeki rémálmaikban megjelentek előttük, így azoknak, akik a húszas években az Ilica környékén születtek, egy életen át Ivka Singer volt a rettegés és borzongás mércéje. A gyermeki félelmek azonban nem magyarázzák, miért ment olyan későn férjhez. Nem, éppen ellenkezőleg, Ivka azért
nem kelt el, mert azok a szemek annyira vonzották a felnőtt férfihadat, hogy az
öreg Abraham Singer túl sokáig kereste számára a legmegfelelőbb férjet.
Túl hosszú lenne felsorolni Ivka Singer összes kérőjét, ám némelyiket közülük
még sokáig emlegették, míg éltek Singerek és Tannenbumok, sőt kárörömmel
még az ismerőseik is. Alighogy Ivka betöltötte a tizenötöt, megkérte kezét egy
dubrovniki kereskedő, Mošo Benhabib, akivel vagy negyven éven át üzletelt az
apja, így mondhatjuk, valamennyire barátok is voltak. Mošónak háza volt Dubrovnikban és Firenzében, birtoka Magyarországon, Szlavóniában és a Bánságban, annyira gazdag volt, amennyire egyetlen Singer sem lesz soha. Egyszer régen már nős volt, de az a fiatalság, az erő és a gőg ideje volt, így Mošo szinte észre
sem vette, amikor Rikicája kilehelte a lelkét. Nem nősült meg többet, nem volt rá
ideje a roppant sok munka miatt, ám amikor már közeledett a nyolcvanhoz, igaz,
túl későn, de felfogta, hogy megöregedett, és vágyni kezdett valakire, aki átkíséri
a túlvilágra, ám előtte még szül neki egy örököst.

78

tiszatáj

– Nem élek én már sokat, nem kínzom hosszan a kicsikét, de annyi kincset
hagyok rá, hogy az abesszin herceget is megvendégelheti – mondta Singer Abrahamnak.
Az apa nem tudott aludni ezen az éjszakán. Átvirrasztotta a következőt is. Abraham Singer nem aludt hét napon és éjszakán keresztül, végül aztán elment Mošóhoz, és megmondta neki, a lánya nem hozzá való. Az nyugodtan fogadta a hírt:
– Én sem adnám egy vénséghez a lányomat – mondta Singernek –, nem haragszom rád, csak azt kívánom, hogy se te, se a szépséges lányod soha se bánjátok meg, hogy nem jött hozzám.
Nehéz lenne megmondani, mikor bánta meg először Abraham, hogy nem adta
Ivkát Mošo Benhabibhoz, talán már egy hónapra rá, amikor Mošo váratlanul
meghalt Dubrovnikban, s mivel nem volt senkije, és végrendeletet sem hagyott
maga után, az egész vagyona az államra szállt, de lehet, hogy később, mikor már
nehéz idők jártak.
Mošo Benhabib keserű emlék volt a Singer házban, ezért még tréfából sem
emlegették soha azokban a háborús és háború előtti időkben, amikor összeomlott az egyik és felépült a másik császárság, amikor nem volt mit enni, pusztított a spanyol nátha, a betegség és a túlzott egészség miatt mindenütt aratott
a halál, de a legrosszabb az volt, hogy sehova sem lehetett elmenekülni, elbújni,
mert nem jutott pénz még egy harmadosztályú hajójegyre sem.
Ej, Mošo, Mošo, miért is nem halt meg egy évvel korábban, mielőtt háztűznézőbe jött volna, vagy élhetett volna még tíz évet, hogy ne is jusson eszükbe a
gazdagsága…
Ivka első háború utáni kérője egy királyi szanitéc őrnagy, a belgrádi születésű,
udvarias, csiszolt modorú Ismael Danon volt, de az öreg Singer őt is eltanácsolta,
mert úgy tetszett neki, az őrnagy túlontúl nagyhangú, lehet, nem is annyira finom ember, mint amennyire ordít. Talán csak színlel, s amint elnyeri Ivka kezét,
előjön belőle igazi, durva szerb énje. Akkoriban Singernek éppenséggel nem tetszett minden egyes felszabadító és egyesítő azok közül, kik elözönlötték és sáros
csizmáikkal bepiszkították a várost. Attól tartott, hogy az egyesülésből és felszabadulásból valami, még ismeretlen, de azért nagyon is valós és rettenetes gonoszság származik majd. Kikísérte Danon őrnagyot, felitatta Ivka könnyeit, hiszen a kicsike fülig belezúgott a délceg szerbiaiba, és csak amikor már késő volt,
amikor az összetört szívű őrnagy kérvényezte áthelyezését Szkopjébe, Singer Abraham csak akkor tudta meg, miért is volt Ismael Danon olyan nagyhangú. Valahol Kajmakčalannál vagy Szalonikinél süket maradt az egyik, és félig süket a másik fülére egy gránátrobbanás után, azért ordibált, hogy meghallja saját hangját.
Hát miért nem mondta el ezt akkor, zsörtölődött az öreg Abraham, nem adhattam hozzá a lányomat egy lármás paprikatermesztőhöz, üvöltötte, és önkéntelenül is felborított egy hatalmas narancsosládát. A narancsok szanaszét gurultak az
üzletben az a négy nyomorult verőlegény és spicli lába között, kik még négy évvel

2009. március

79

ezelőtt zöld kádereket hajkurásztak Zágrábban és környékén, most meg a legfőbb
karađorđević hívek voltak a városban.
– Egy fityinget se fizetek nektek – kiáltott feléjük Singer –, még ha rám
gyújtjátok a boltot, vagy beveritek a kirakatot!
Megszégyenülten sunnyogtak el más után kémkedni, valószínűleg számukra
is furcsán hatott a gyújtogatás és a kirakatbeverés. Még mindig nem jött el ennek
az ideje, senki másnak, mint az öreg Abraham Singernek jutott csak eszébe, hogy
egyszer eljöhet. Nehogy félreértés essék, nem volt ő amolyan prófétaféle, csak
gyengék voltak az idegei, olykor-olykor becsavarodott, akárha morfiumos delíriumban lenne, és akkor olyan látomásai voltak, mint rajta kívül senkinek. Isten
tudja, Abraham Singer melyik öreganyjától örökölte ezt a bolondériát, ezt a hisztériát, amiről végül elhíresült.
Egy-két évvel a félsüket őrnaggyal való incidens után a kérők sorában, kiknek
neve és sorsa már rég kitörlődött, elkallódott mindenki emlékezetéből, megjelent
a Singer család küszöbén Emil Kreševljak, egy kora harmincas ifjú, akit már ismert Abraham, ugyanis kirendelt papként hétszáz egyforma kandírozott gyümölcsös és birsalmasajtos csomagot rendelt a boszniai szegények számára. Három
napba telt összeállítani a csomagokat, minek után a főtisztelendő Kreševljak
mindet kipakoltatott, majd mérte, mérlegelte, melyikbe mennyi gyümölcs és
mennyi birsalmasajt van, hogy még véletlenül se kapjon valamelyik gyerek kisebb ajándékot a másiknál. Volt benne valami nehezen megragadható sötétség,
amit Singer később a csupa jótettből fakadó roppant gonoszságként jellemzett.
További három nap kellett a főtisztelendő szüntelen felügyelete alatt Singernek
ahhoz, hogy úgy állítsa össze a csomagokat, hogy az egyik se tartalmazzon több
kandírozott málnabogyócskát a másiknál.
És erre néhány év múltán Emil Kreševljak tiszta selyem, párizsi szabású öltönyben, díszkendővel és gyémánt nyakkendőtűvel, kölnivízben úszva ott állt Abraham Singer előtt, és sorolta indokait, miért is kellene az öregnek hozzáadnia
a lányát. Pedáns egyenletességgel, ahogy a gyümölcsöt és a birsalmasajtot is mérlegelte, és Singer igézve hallgatta őt, még ha tudta is jó előre, hogy ilyen emberhez nem adja Ivkát akkor sem, ha ők lennének az utolsó férfi és nő ezen a világon.
Emil Kreševljak a papi hivatást magasztalta. Az egy egész életre felelősségtudatra és rendszeretetre szoktatja az embert. Az Isten szereti a pedánsokat, ezt
tanítják meg legelőbb a szemináriumban. Az, hogy nem szolgálja már Istent, csak
az ő dolga, nem tartozik másokra, még Emil legközelebbi hozzátartozóira sem.
Ugyanaz a misztérium veszi rá az embert arra, hogy szolgálatba álljon, amelyik
aztán rábírja, hogy visszakozzon, hogy ismét csak egy legyen a bárányok közül
a nyájban, ravaszkodott Kreševljak, szövögette hálóját Ivka Singer körül.
Már akkor végigmérte őt, bűnös pillantásokat vetett rá, mikor a szegények
csomagjaiért jött.

80

tiszatáj

Amint a pap beismerte mindezt, valami keserű gyümölcs robbant és spriccelt
szét Singer Abraham bensőjében. De nem szólt semmit, még olyan mogorva képet sem vágott, amilyet a gyomorfájós idegbajosok vágnak, mikor tavasszal és
ősszel kiújul krónikus gyomorfekélyük. Ha lenne igazság, akkor most a püspöki
orrhangon affektáló, kiugrott papot, aki olyan puhány, akár a rosszul dagasztott
tészta, kipenderítené a házból, hogy többet vissza se merészkedne, hogy a gondolataiból és a szemeiből is kitörölné a lányát, ahogy a tiszta lélek törli a rossz,
éjszakai álmot. Azonban nincs igazság, soha nem is lesz e város polgárai számára, mert ők sosem mondják ki, amit gondolnak, és ez minden boldogtalanságuk forrása. Ám hogy is lehetne igazság egy Abraham, egy senkiházi zsidó számára, ahogy azt az iszákos Rózsa mondta neki egyszer, amikor harminc év hitelezés után nem előlegezte meg többet mindennapi borát, amit persze sohasem
fizetett ki. Ezért nem penderítette ki az öreg Singer Emil Kreševljakot, amikor az
bevallotta, hogy még papként szemet vetett a gyermeklány Ivkára, aki miatt akkor még csak két-három kérő jelentkezett az apánál, hanem hagyta, hadd sorolja
fel indokait, miért is kellene neki adnia a lánya kezét.
– Nehéz idők járnak, Singer uram – sóhajtott Kreševljak –, nehéz, nehéz, nagyon nehéz. De még nehezebb lesz – szökkent egyet, akár egy kiskakas, amitől
egyből zavarba is jött –, főleg azoknak, akik hátat fordítottak Krisztusnak, és ön,
bár jó ember, Singer uram, önmaga és családja becsületére válik, de tudja, hogy
van ez, az emberek éheznek, mindenütt csak szegénységet látni, és az ilyen időkben az önökhöz hasonlók esnek áldozatul a legkönnyebben. Gondoskodnia kell
védelemről, Singer uram, most itt az alkalom: én kinéztem magamnak Ivkát, miatta szegtem meg papi fogadalmamat, nem érdekel senki más. Ha beleegyezik,
hogy hozzám jöjjön, ön is a mi Mindenhatónk színe elé járulhat, és senki nem
tudakolja majd, kiféle, miféle, milyen vallású. Hozzám adja a lányát, és szabad
ember lesz.
Meghallgatta az öreg Abraham Emil Kreševljakot, még ebédre is meginvitálta,
a vasárnapi asztalnál Ivka mellé ültette, de nem adta hozzá a lányát.
– Maradhatunk barátok – mondta ebéd közben –, de ő nem önhöz való.
Kreševljak ráharapott egy csirke szárnyra és felköhögött, majd mondani akart
valamit, de Singer áthajolt az asztal fölött, és megfogta a kezét:
– A csirkecsontocska rosszabb lehet a halszálkánál. Ne hagyja, hogy mindez
az én lelkemen száradjon.
Kevésre rá, hogy elutasította a kiugrott papot, Hajim Abeatar diák személyében újabb kérő akadt. Abraham a családja felől érdeklődött, de ő azt mondta, az
apja és anyja is meghalt, nincs közeli rokona, a távoliakkal pedig megszakított
minden kapcsolatot. Nem volt semmije, egy szarajevói zsidó szervezet által folyósított ösztöndíjon kívül, de az rendszeresen érkezett, így nem lesz senkinek a terhére, míg befejezi tanulmányait és elkezd dolgozni.

2009. március

81

– És miért is hagyjam a lányomnak, hogy hozzád menjen? – kérdezte tőle az
öreg Singer?
– Azért, mert itt az ideje, hogy férjhez menjen – vonta meg a vállát az ifjú.
Őt megjegyezte magának, mert ő volt az egyetlen, aki semmit sem ígért, és
semmit sem kért. Hajim sápadt, gyűrött arcú és görnyedt volt, se magas, se alacsony, az ember könnyen elfelejti őt. Soha senkinek, kivéve az őt támogató szervezetnek, nem volt terhére.
Ki tudja, talán ő lett volna a legmegfelelőbb ember Abraham lányának.
Aztán sokáig senki sem akadt, már a szomszédok is találgatták, mi baj lehet
Ivka Singerrel, hogy még nem ment férjhez, amikor megjelent Salamon Tannenbaum.
KOLLÁR ÁRPÁD fordítása

Tanulmány
TVERDOTA GYÖRGY

Virgil vagy Vilmos? A Nyugat két útja
Babits Mihály Tímár Virgil fia című regényét a kortársak, köztük maguk az érdekeltek is,
kulcsregényként olvasták, azaz a Nyugat Indiszkréció az irodalomban ankétjában, de
azon kívül is fontos szempontként merült föl annak vizsgálata és megítélése, vajon a regény alakjai és a közöttük kibontakozó konfliktusok milyen életbeli modellekre, előzményekre mennek vissza. A referencialitás kérdésének, amely szinte a kortársak tudtán kívül
a viták egyik aspektusát képezte, azonban volt egy másik oldala is, amelyet a vita és általában a fogadtatás alanyai nem láttak, talán nem is láthattak meg. Nemcsak az életrajzi és
kortörténeti valóság léphet át a műbe, de megtörténhet az is, hogy a szöveg, amely a regény fiktív világát tartalmazza, az életben folytatódik, a megkomponált történet átgyalogolhat a realitás világába. A valóság és szöveg viszonyának ez a rejtőzködő túlsó oldala akkor tűnhet elő, ha a Tímár Virgil fiát – amint ez szinte magától értetődik – nevelődési regényként olvassuk. Ha a növendék, akit két tanára, a Virgil keresztnevű és a Vilmos névre
hallgató felnőttek igyekeznek befolyásolni az általuk helyesnek ítélt irányban, a regénybeli
Wágner Pistával, illetve igazi nevén ifjabb Vitányi Vilmossal azonos, akkor nem léptünk ki
a regény világából. Ha azonban igaz az, hogy az olvasó a mű befogadása során beleéli magát a regénybeli hősök szerepébe, akkor lehetőségünk van arra is, hogy Pista-Vilmos helyére mi magunkat helyettesítsük be. Hiszen ha az irodalmi mű tanítani, befolyásolni
igyekszik közönségét, akkor a befogadók vállalhatják az engedelmes vagy – ha ez a szerep
jobban tetszik nekik – a lázadó tanítvány attitűdjét arra az időre, amíg a regény szuggesztiója alatt állnak. Virgil és Vilmos tehát nemcsak a regénybeli piarista diákot, hanem bennünket is nevelésben kívánnak részesíteni. Egyikük az életszentség, másikuk az életművészet nevében. Egyikük az értékek ideavilága felé fordítaná tekintetünket, másikuk a modern világban ígér eligazítást. Az utóbbi élni tanít, az előbbi az örök igazsággal való találkozást ígéri. A kettő között a regény fikciója szerint nincs kompromisszum. Vagy – vagy:
kedves nebuló, kedves mindenkori olvasó, választanod kell! Virgillel maradsz a vidéki kisvárosban vagy követed Vilmost a metropolisba?
A regény prózapoétikai megközelítése és kontextuális vizsgálata között szerencsére
nincs ilyen választási kényszer, egy gondolatmenet erejéig tehát talán érdemes felfüggeszteni a narratológia iránt érzett olthatatlan szomjunkat, s olvashatjuk a Tímár Virgil
fiát két nevelési projekt szembesítéseként. Csakhogy ezt a szembesítést olyan valaki végezte el, akit ugyan a kulcsregény kódja szerint a Virgil nevű paptanárral szokás azonosítani, de akit az életben Babits Mihálynak hívnak. Egyoldalú és részrehajló eljárás lenne,
ha nem hallgatnánk meg akkor a másik, a regényben Vilmosként megidézett felet, a fővárosi zsurnalisztát, akit viszont Ignotus néven emleget az irodalomtörténet, aki a két nevelési terv viszonyát talán gyökeresen másképpen látta, mint a szentéletű szerzetes. De ha

2009. március

83

a nevelt ifjút, a növendéket az olvasókkal azonosítottuk, a nevelőket pedig a Nyugat akkori
főszerkesztőjének, Ignotusnak és későbbi főszerkesztőjének, Babitsnak feleltettük meg,
akkor már fordítsuk le a két nevelési tervet is az élet nyelvére. Egyikük a közös folyóirat
szekerét szerette volna magaslati színtérre juttatni, másikuk egy attól lényegesen eltérő,
lapályosabb, de nyüzsgőbb terepre terelni.
Az így felfogott Tímár Virgil fia útelágazást jelöl, s a történetet két fejezetre osztja.
Arra, amelyen Ignotus és Babits együtt meneteltek, s ha kellett, hátukat egymásnak vetve
küzdöttek, hol a népnemzeti, hol az avantgárd arcvonal felől érkező támadásokkal szemben. És arra a szakaszra, amelyen az út kettévált, és a két nyugatos szellemi vezér távolodni kezdett egymástól, egészen addig a pontig, 1929 végéig, amikor minden összekötő
szál szétszakadt az egykori szövetségesek, Virgil és Vilmos között. Az együtt haladáshoz
azonban előbb egymásra is kellett találniuk, amire egy nevezetes esemény, a Nyugat 1908as megalakulása szolgált alkalmul. Ha a végkifejletet meg akarjuk érteni, nem hagyhatjuk
figyelmen kívül a történetnek azt, a találkozást megelőző kezdeti szakaszát, amelynek során mind Ignotus, mind Babits megérkezett az 1908-as találkozási pontra.
Azt, hogy honnan került Ignotus az irodalmi megújulás élére, Németh G. Béla portréjából idézem, amelyet Angyalosi Gergelyhez kapcsolódva magam is máig a legjobb róla
szóló írásnak tartok: „Pesten született, 1869-ben, német nyelvű, de már régebben honos,
zsidó értelmiségi családból. Apja, Veigelsberg Leó, … a Pester Lloydnak előbb belső munkatársa, később szerkesztője is lett. Ignotus családja s baráti körük a zsidóság ama szerencsés rétegéhez tartozott, amely a polgárias vagy polgáriasnak látszó liberális fellendülés
ötvöző atmoszférájában találta meg útját a magyar államiság eszméjéhez, a magyar patriotizmus érzéséhez, az önkéntes beolvadás lelkes vállalásához, a végleges otthonra lelés,
a hazatalálás biztonságot adó lelki helyzetéhez.” Otthonról hozott polgárias műveltsége
birtokában, szellemi horizontjának tágulása következtében, az őt ért személyes sérelmek
hatására látta úgy, hogy nem Gyulai Pál utódaival kell szövetkeznie, nem elég Kiss József
köztes pozíciója közelében maradnia, hanem a szellemi és ízlésbeli téren kibontakozó,
a népnemzeti iskola konzervativizmusával szembeforduló irodalmi modernség jelenti számára a beolvadáshoz, az otthonra leléshez vezető helyes utat. Ő, a költőként és A Hét
publicistájaként megbecsült nevet szerzett értelmiségi lett az irodalmi modernség fő műhelyének, a Nyugatnak az alapító főszerkesztője, szellemi iránymutatója.
Babits jóval fiatalabb volt nálánál, 1883-ban született, s egészen más közegben szocializálódott: „Ahogy az elsőszülött fiakra a Mihály keresztnév, úgy öröklődött a családban
a hivatali köznemesség jellegzetes tulajdonsága,… hűség az intézményesült közerkölcshöz
és letéteményeséhez, a nemzeti államhoz” – írja Rába György. A szekszárdi és pécsi ifjúnak, a könyvek iránt olthatatlan szomjat érző filozopternek, hogy a korszerű bölcseleti
gondolkodás és a modern irodalmi működés közelébe kerüljön, a családdal, a rokonsággal, az őt indító társadalmi réteggel konfliktust kellett vállalnia. Hit, valláserkölcs, ízlés,
nemzettudat dolgában szakítania kellett a hivatali köznemesség mentalitásával. Csakhogy
az irodalom megújításában vezérszerepről álmodozó ifjú az egyetem kapuin kilépve vert
helyzetbe került. A Nyugat indulásakor pályakezdő tanárként épp a vidéki száműzetés éveit
élte, sorsa az ország legtávolabbi vidékére, a román határra, Fogarasra vetette. Ráadásul
félszeg, görcsös természete folytán rettentő nehezen szánta rá magát a szélesebb közönség

84

tiszatáj

előtti megmutatkozásra. Barátja, Juhász Gyula erőszakkal húzta ki belőle azt a néhány
verset, amely az 1908-as A Holnap antológiában napvilágot látott.
Babitsot Ignotus társa a szerkesztésben, Osvát Ernő fedezte föl a Nyugat számára, de
maga Ignotus sem késlekedett sokáig. Már 1909-ben, első verseskönyve megjelenése előtt
hirdette költői jelentőségét. A tekintélyes főszerkesztő a pályakezdő életsorsának alakulásában is jótékony szerepet játszott. Részese volt annak az akciónak, amelynek eredményeként Babits a távoli Fogaras után a főváros és a Nyugat közvetlen közelében kapott állást.
Megvédte a költőt egy, a Népszavában megjelent méltatlan, s egyáltalán nem veszélytelen
vádaskodástól. Így került egy szellemi műhelybe, sőt, egy szekértáborba a modernség jegyében Virgil és Vilmos, a zsidó értelmiségi családból, illetve a hivatali köznemesi közegből származó két új típusú intellektuel. Nem idegenként találkoztak egy szerzetesi cellában, mint a regény sugallja, hanem szövetségesként ismerték meg egymást.
Aligha van ennek a szövetségnek beszédesebb bizonyítéka, mint Babitsnak a Nyugat
1910. március 16-ai, 6. számában Ignotus Kísérletek című esszékötetéről írott méltatása,
amelyben az előző, Olvasás közben kötet kapcsán Ignotusról kialakult értékelést: „a mai
Magyarország egyik legkiválóbb gondolkodója”, kiterjesztette az új cikkgyűjtemény szerzőjére is. Mi több: a harcos, optimista irodalmi vezért ünnepelte cikkében, aki a Nyugat
első számába írt Kelet népe című cikkében programot adott a folyóiratnak. Programot,
amelyet Babits a magáénak is vallott: „Kelet népe, ez az első cikk Ignotus új könyvében,
s e cikk, melyet e folyóirat büszkén vallott programcikkének, több egy újságcikknél: az irány
lírává lesz benne, a gondolat izgat és lelkesít.” A Nyugat erejét, szívósságát ez és az ehhez
hasonló szövetségek biztosították. A folyóirat hosszú és eredményes életének záloga e két
réteg legjobb fiainak együttes fellépése volt. Az ellenfelek, a népnemzeti iskola konzervatív
körei pontosan látták ennek az ötvözetnek a hatékonyságát, s számos kísérletet tettek az
összetevők szétválasztására. A kísérletek nem voltak eleve kudarcra ítélve, annál kevésbé,
mert pontos helyzetfelismerésen alapultak.
Nem volt nehéz észlelni a köznemesi származású vagy ilyen öntudatú nyugatosok:
Ady, Móricz, Kosztolányi, Juhász belső meghasonlását, azokkal az eszmékkel, törekvésekkel szemben felmerült kételyeiket, amelyekkel korábban lelkesen azonosultak, amelyeket
harcosan képviseltek és védelmeztek. Az ellenfél elidegenítési kísérletei azon a ponton
szenvedtek hajótörést, amelyen Rákosi Jenőék, Herczeg Ferencék, Horváth Jánosék a nyugatos kételyeknek, vívódásoknak, a modernség táborán belüli konkurenciának és belső
feszültségeknek túlzott jelentőséget tulajdonítottak. A meghasonlás ugyanis csak az esetek
kisebb részében, például Lukács György, Balázs Béla, Szabó Dezső, Oláh Gábor, Kemény
Simon esetében vezetett elszakadáshoz, szembeforduláshoz. Túlnyomó többségében épp
ellenkezőleg, a nézeteltérésektől nem mentes együtt munkálkodás olyan kitartásnak bizonyult ezek mellett az eszmék és törekvések mellett, amely a konfliktusok kihordásában,
a válságok leküzdése során megedződött, ellenállóbbá vált.
Babits is hamar elérkezett ebbe a viharzónába. Bármennyire is kitartott a modernség
programja mellett, ennek fenntartása nem zajlott le nála sem önkritika és önkorrekciók
sora nélkül. Az ifjúkori levelezésében büszkén hirdetett pogány derű elkomorodott. A nagy
Bűn melletti provokatív, dacos kiállást a megalázkodás és a vezeklés gesztusaival váltogatta. A vallási közömbösséget rejtő sokistenhitet a gyermekkorban maga mögött hagyott,
de újra feltámadó vallásos hit vonzereje egyensúlyozta ki. A dekadencia tüneteivel szem-

2009. március

85

ben teret kapott az ízlés és az erkölcs normalitásának vállalása. A tüntetően nyugatos
kozmopolitizmus mellett a magyar gyökerekhez való visszatérés is esélyhez jutott. A relativizmus vállalása mellett helyet szorított magának az abszolútum keresésének buzgalma.
A népnemzeti kánon elutasítása pedig nem hagyománytagadásba, hanem rendkívül tág
horizontú, de nem kevésbé mély tradicionalizmusba torkollott. Ez a meghasonlás sokféle
formában kifejezésre juthatott, s igazán nem vethető a Veszedelmes világnézet vagy
a Magyar költő kilencszáztizenkilencben című írások szerzőjének szemére, hogy kímélte
volna magát, hogy kerülte volna az önbírálatot, sőt az önmarcangolást.
A modernség projektjének megvalósítása azonban mégsem volt puszta magánügy.
A költő nem érhette be az önmagának tett szemrehányásokkal, hanem úgy érezte, a világháborút elfogadó mentalitás kifejlődéséért felelősök keresésében nem lehet tekintettel
senkire és semmire. Kárhoztatnia kell még kedvenc filozófusait, Schopenhauert, Nietzschét, Bergsont is. Szembe kell fordulnia Browninggal, Meredith-szel vagy Anatole Franceszal, akikről egyetértő méltatásokat írt nem is oly sokkal korábban. A felelősség keresése
során nem kímélte hazai szövetségeseit, a nyugatosokat, s köztük Ignotussal sem tett kivételt. A veszedelmes világnézetet elmarasztaló írása közvetlen szomszédságában született, s a Nyugatban látott napvilágot ennek a fordulatnak első, még tompított tónusú megnyilvánulása, Ignotus verseit méltató kritikája.
Babits a kritikában úgy járt el, hogy Ignotusban kettéválasztotta a költőt és az értekezőt. Míg a költőt sűrű simogatásokkal becézte, vállon veregetéssel kényeztette, addig az
értekező, voltaképpen a gondolkodó Ignotusra érzékeny pontjain fájó ostorcsapásokat
mért. Olyan tulajdonságokat vélt felismerni a Nyugat főszerkesztőjének írásmódjában,
amelyeket korábban ő is becsült, sőt, amelyek birtoklására talán még törekedett is, de
amelyeket ekkorra már elítélt: „A Józanság, a Kétely egyik alapvonása Ignotusban a költőnek éppúgy, mint az írónak, a gondolkodónak. Csakhogy a prózában a politikai helyzetek és emberi viszonyok elemzése közben, a dolgoknak ez a szkeptikus minden oldalról
való nézése (mert a kifelé irányuló emberi attitűd minden oldalról nézve más és más)
a stílusnak és gondolkodásnak szinte szofisztikus vagy talmudisztikus komplikáltságát
eredményezi, amely sokszor bántóan kuszálja e prózát.” Sőt, Babits eljutott a „Nyugat magyartalanságait” konzervatív oldalról pellengérre állító Horváth János vádjának megismétléséig: „Ugyanaz az Ignotus, ki prózájának művészi és magyar csengését oly könnyen
és szívesen feláldozza a komplikált gondolatnak, versben mindvégig művészi és magyar
tud maradni”. A magyartalanságnak ez a vádja diametrálisan ellentétes a Kísérletek című
Ignotus-kötetről 1910-ben a Nyugatba írt méltatással, amely a szerző nyelvének magyarosságát is dicsérettel illette: „immár nem aforizmatikus; stílusa is lendületesebb lett és
magyarabb”. Az Ignotus verseiben viszont, bármint ítélte is meg recenziójában Ignotust,
a költőt, értekezői nyelvének magyartalansága fölött gyakorolt kritikája világossá tette, hogy
Babits eztán szellemi iránymutatóként sem fogadja el a Nyugat főszerkesztőjét.
Ezzel visszaérkeztünk a ponthoz, amelytől elindultunk, a Tímár Virgil fiához. Babitsnak sokban igaza volt, amikor Indiszkréció az irodalomban című cikkében tiltakozott az
ellen az olvasási mód ellen, amelynek művelője úgy véli, egyszerű kulcselfordítással bekukkanthat a művészet rejtélyeibe. Itt csak arra a számunkra fontos összefüggésre irányítom a figyelmet, hogy igaz ugyan, hogy a regény Vitányi Vilmosa Ignotus karikatúrája,
de bármi hihetetlennek hangzik első hallásra, egyúttal Babits önkritikája is rajta hagyja

86

tiszatáj

nyomát az alakon. Vajon nem a Vitányi freudizmusát pellengérre állító szerző emlegette
az 1913-mas Gólyakalifa című regényében egy bécsi pszichiáternek, Sigmund Freudnak az
álomról írott könyvét? Vajon nem Babits emelte magas piedesztálra A kételkedés kötelessége című 1912-es esszéjében azt az Anatole France-ot, akinek követését Vilmosunk fejére olvassa? S vajon nem szentéletű szerzetes hősének eszményítője írta le említett eszszéjében a következő mondatokat: „A hit minden gonoszságoknak anyja; aki nem tud kételkedni, rossz ember. Semmi sem bizonyos, de minden igaz lehet”? Vitányi Vilmos bizonyos vonásaiban tehát Ignotus magára ismert, de Babits tudta, hogy neki is köze van a figurához. Vitányi alakjában tehát önkritikát gyakorolt a kritika álarcában. S ha ez így van,
akkor Tímár Virgil sem Babits eszményített önarcképe, hanem inkább egy program megszemélyesítése, amelynek megvalósítását az író az adott történelmi pillanatban aktuálisnak ítélte. Mondhatjuk kiábrándultan, hogy íme, ez lett az indulás büszke lendületéből, de
azt is be kell látnunk, hogy Virgilt a nagyon is világiasan élő cisztercita paptanárok csak
azért nem közösítik ki maguk közül mint eretneket, mert a jámbor Virgil a légynek sem
árt. A maga módján élő tiltakozás ő a közönségesség, igénytelenség, lelkiismeretlenség
ellen, s benne, mint ilyenben jelen van a modernség egyfajta igénye.
Igaz, a szellemi megújulásnak ez az útja diametrálisan eltér attól a modernség-programtól, amelyet Babits Vilmos alakjában állított elénk. De ha elfogadjuk, hogy Virgil egy
projekt megszemélyesítése, a nyugatos modernség számára Babits által kijelölt egyik irány
fedőneve, akkor legyünk méltányosak a másik iránnyal is. Ne azonosítsuk a róla készült
karikatúrával, Vilmos alakjával, hanem vegyük szemügyre abban a formájában, amelyben
Ignotus a maga valóságában képviselte azt. Ez a méltányosság annál inkább kötelez bennünket, mert Vitányi Vilmos életbeli modellje nem előkelő fővárosi lakásában, gondtalanul adózott kedvteléseinek, mint irodalmi alakmása, hanem elszigeteltségben élt, bécsi
emigrációban. A Nyugat főszerkesztője nem belülről irányította birtokát, hanem szava egy
vele szemben meglehetősen ellenséges közegen áthatolva juthatott csak el a folyóirathoz.
Ignotus egy olyan korban, amelyben a liberalizmus, a progresszió, a baloldaliság éppen
nagy történelmi vereséget szenvedett, s ennek következményeit nyögte, a század eleji, induló, radikális, győztes harcait vívó modernség melletti kitartást követelte meg a folyóirat
szerzőgárdájától. Olyan értékek mellett állt ki, amelyektől Babits – ha hinni lehet nyilatkozatának – már a Gólyakalifa megjelenésétől, tehát 1913-tól fogva távolodott.
A szellemet, amely a Tímár Virgil fia című regénnyel kiszabadult a palackból, nem lehetett többé börtönébe visszaparancsolni. Vilmos és Virgil eztán már nem tudtak olyan
irányt kijelölni, amelyben hajlandók lettek volna együtt haladni. De ne feledjük: mindkettejük külön útja a modernség útja maradt eztán is. A gyanakvás és a ráutaló jelek ellenére Babits soha nem kötött szövetséget a hivatalos irodalommal, nem hódolt be a hatalomnak. Ám Ignotus és ebben a tekintetben vele szövetséges Osvát intranzigenciájának az
is sok volt, hogy egyáltalában szóba elegyedett az ádáz és ravasz ellenséggel. A két nevelő
tehát nem tudta átlépni saját árnyékát. A húszas évek folyamán állandósult köztük a feszültség.
Kész csoda, hogy egy évtizednek kellett eltelnie ahhoz, hogy a regényben előre jelzett
szakítás bekövetkezzék. Sőt, talán több is, mint csoda: a szereplők bölcsessége, önmérséklete, a modernség közös, szent ügyének öntudata kellett ahhoz, hogy a konfliktus
megmaradjon a Nyugat belügye. A regényt 1921-ben, 1922-ben ismerhette meg a közön-

2009. március

87

ség, s maga Ignotus is, akiből Babits – úgymond – „figurát csinált”. Vitányi Vilmos modellje azonban hallgatott sérelméről. Igaz, hogy az Ignotushoz közel álló Hatvany Lajos
a bécsi Jövő című lapban már 1922 novemberében és decemberében kemény kritikában részesítette a regény szerzőjét, amint erről Finta Gábor egy nemrégiben elhangzott előadásában beszélt, Ignotus azonban csak 1927-ben, neovojtináinak egyikében, fél évtized
múltán reagált a róla rajzolt karikatúrára. Beszédes hallgatás ez. Ráadásul, ha az ünnepi
alkalom úgy kívánta, az ellenfelek le tudták tenni a fegyvert, s meg tudták újítani a szövetség régi gesztusait. A Nyugat 1924 decemberében megjelent, Ignotust ünneplő számának
élén Babits köszöntője díszeleg. Igaz, ez is a költőt, a novellistát, a kritikust dicséri, s a publicistáról csak utoljára, kissé kedvetlenül tesz említést, de az esszéírót illető méltatással
Virgil mégis meghajtja zászlaját Vilmos előtt: „Történetet írnék, krónikát és eposzt a harcokról a „perzekutor-esztétika” ellen, melyek annyi diadalt hoztak az ügynek, annyi kíméletlen vágást a harcosnak, esszét az esszékről, melyeknek igazát oly hamar és fényesen kivilágosította az idő.”
Mi más ez az óvatosság, mint annak a közös szellemi vagyonnak a felelősségteljes őrzése, amelyre ők ketten, más nyugatosokkal együtt annyi harc árán tettek szert. Jól tudták, ezt a vagyont túlzott érzékenységből, de még jogos sérelmek miatt sem szabad eltékozolni. Ehhez tartották magukat az Indiszkréció az irodalomban vita és ankét során is.
A vita nagyon is érzékeny, de nem kevésbé fegyelmezett hangneme egyszerre árulkodik Virgil és Vilmos kibékíthetetlenségéről és az egymás iránt ekkor még tanúsított megbecsülésről és önmérsékletről. Az erőviszonyok átalakulása, Ignotus elszigetelődése, Osvát halála,
a Baumgarten Alapítvány Babitsnak kedvező felállása azonban kikényszerítette a palotaforradalmat. Az elegáns Vilmos, az életművész fővárosi publicista nevét levették a Nyugat
címlapjáról. Virgil, jámborságát, félszegségét meghazudtoló energiával és lendülettel kilépett szerzetei cellájából és rendfőnöki eréllyel irányítani kezdte a folyóiratot, igaz, nem
egyedül, hanem Móricz Zsigmonddal szövetségben. A kárvallott Ignotus pedig A Nyugat
útja címmel előadásban jósolta meg a Nyugat letérését az irodalmi modernség útjáról.
Szerencsére ez a pesszimista jóslat nem valósult meg, még akkor sem, ha Ignotussal
együtt ez a modernség talán még hitelesebb, kiegyensúlyozottabb, nyitottabb irodalmi
életet teremtett volna. De úgy látszik, Anatole France regénycíme igazat mond: Les Dieux
ont soif – Az istenek szomjaznak. Ezt az áldozatot meg kellett hoznia a magyar irodalmi
modernségnek. Melyikünk nem került még abba a helyzetbe tanulmányai során, hogy értesült róla: két, számára egyaránt kedves tanára ki nem állhatja egymást. Ez a szomorúság
fog el mindannyiszor, amikor Virgilre és Vilmosra gondolok.

Örökség
MÓZES HUBA

Festett üvegablak
K ÖTETBŐL KIMARADT VERSEK DSIDA JENŐ ÉRETT KORSZAKÁBÓL

Dsida Jenő gyűjteményes köteteit Szemlér Ferenc (1966), Szakolczay Lajos (1983) és
Csiszér Alajos (1997) nagyszámú költeménnyel bővítette. A költői életmű feltárása azonban ezzel nem zárult le. Elegendő itt Réthy Andor (1966) Dsida-könyvészetére utalnom,
amely a kéziratok mellett lapokban és folyóiratokban megjelent, de kötetbe – legalábbis
tudomásom szerint − máig nem került versek adatait is tartalmazza. A költő 1932-vel kezdődő érett korszakából ilyen verseket az Erdélyi Helikon, a Pásztortűz, az Erdélyi Lapok,
a Keleti Újság és az Utunk hasábjain találtam.
Az Erdélyi Helikon 1932. augusztus−szeptemberi számában jelent meg az Esős éjszaka című költemény, aligha véletlenül éppen a Vázlatok és karcolatok című ciklus élén:
A sáros őszi parknak
hervadt
levél-szaga van.
Suhog a sűrü eső.
Éjszaka van.
Finom kövéres úr
jön,
ittas,
el-elkanyargó.
A tar bokorban leskelődik
egy nyűtt, sovány csavargó.
Zuhanás.
Vad sikoly.
A csendnek vér-szaga van.
Suhog a sűrü eső.
Éjszaka van.
A költemény, amelynek versszerűségét a variációs és még inkább a szó szerinti ismétlés biztosítja, jól érzékelhetően epikus színezetű.

2009. március

89

A Pásztortűz 1933. február 28-i és 1933. május 15-i számában látott nyomdafestéket
a Festett üvegablak és a 25 című költemény. Mindkettő látványt és látomást ötvöz, az
előbbi ritornell-strófákban, az utóbbi prózaként tördelt párrímes sorokban.
Íme, az „üvegre festett ifju szent” látomását kibontó strófák:
Oly gyönge, halk, oly álmos, oly
könnyű lettél most, én szivem,
mint matt tükörben lágy mosoly,
üvegre festett ifju szent,
akin átcsillan őszi nap
s szelíd emlékezést jelent.
Pasztell-fellegen fekszem úszva:
tovaszálló kép, képzelet,
túl mindenen. Két hattyu húzza.
Körül nagy kékség. Tiszta semmi.
Kezemet sóhaj lengeti.
Most minden dolgom így pihenni.
Körülöttem sok gyöngyvirág,
ibolya, nárcisz, orgona,
hóvirág, szegfű, gyöngyvirág.
Hogy a két hattyu vonni bírjon,
buborék lettem. Hópihe.
Jó így. Amen. Anyám ne sírjon.
Böngészek édes, messzi bún.
Ez minden szentek édene,
fényreszketés. Elysium.
Semmi sem volt és semmi sem lesz.
Most szájon csókol egy kis angyal,
aki hasonlít kedvesemhez.
És íme, az „egész világhoz lángbeszédül” bíborba lobbanó perc „rajza” a költő születésének 25. évfordulóján (a költemény keltezése 1932. május 17.):
Harmatcseppektől ázva, verten tüzet rakok a nyári kertben.
Haszontalan tűz, meddő fajta és nincsen is mit sütni
rajta… A kis papírtűz már galyat fog, a huszonöt galy
pattog, pattog halk éjszakai, bús szelek közt, zsenge
vadszőlő-levelek közt.

90

tiszatáj
Állok, mintha csodára várnék. Mögöttem nyúlik hosszu árnyék, nyurga kezem és nyurga lábam s fejem messze
az éjszakában.
Most fellobban a ritka rőzse, benne ég minden lángok őse,
a fák porát vérrel lemossa, virágzó rőzse, lángi rózsa s
az alja lassanként parázsló. Én mormolok, mint ősvarázsló:
− Figyeljétek, vén, haragos fák, idenézzetek, csillagocskák!
Ez a perc most bíborba szédül egész világhoz lángbeszédül: nem látott szebbet senki, jobbat,
most lobban a láng legnagyobbat!
Nézzetek, ó nézzetek rája: huszonöt rőzseszál csodája,
lázadó harc és édes béke, huszonöt évem édessége!
Eztán is kéj és néha baj vár, de oly nyirkos a többi galy
már, nedves napok, dérverte percek, mind senyved,
satnyul, sírva serceg… Mi jön e tűz helyébe aztán?
Sok-sok panasz tán, halk vigasz tán?
Micsoda lángok lohadása!...
Micsoda fények fakulása!...

Az Erdélyi Lapok 1934. szeptember 30-i számában jelent meg a 43. zsoltár, kötött
formájú átdolgozásban:
Ítélj meg engem, Istenem,
védd minden dolgomat!
Viseld a rossz, istentelen
népek közt gondomat!
Az ártó, álnok, irigy embert
közelségemből messzi elverd!
Oltalmazóm, tudom, Te vagy
minden időkön át:
midőn éltem veszélye nagy,
miért vetsz el tehát?
Mért kell öltöznöm sűrü gyászba,
Ellenség[em]től leigázva.
Küldd el világosságodat,
vezessen engem az,
bocsásd rám igazságodat,
vigyen föl engem az
hegyormaidra s egyen[e]sen
szent Sátorod elé vezessen.

2009. március

91
Szent oltárodhoz hadd jutok,
vígságom Istene!
Színed elébe járulok,
örömem Istene!
Citerám pengő hangja szálljon
dicséretedre, én Királyom.
Lelkem, miért vagy csüggeteg
s én bensőm, nyugtalan?
Isten irgalma rengeteg,
bízzál csak untalan.
Zeng még ajkamról hálaének
szabadulásom Istenének.

A strófákat keresztrímes Chevy Chase-sorok indítják. Az átdolgozás tehát hangzásában
az Utunk 1956. szeptember 21-i számából a Tiszatáj 2004. februári számában újraközölt
Vidáman folynak napjaim… kezdetű Dsida-verssel rokon (Mózes 2004, 2006):
Vidáman folynak napjaim és nem panaszkodom.
Szép földön járok és fölfelé már nem kapaszkodom…
A Keleti Újság 1939. április 9-i száma közölte az 1932. június 18-i keltezésű Szív,
szív!... című költeményt:
Szív. Érzelgő, szomoru, néma.
Gáláns poéták lantján: égi téma.
Hamis hang, csukló, összerontott.
Te szégyenled, más nevet, te kimondod.
Lehet, hogy ez lesz a vesztem:
Idehallgass, ma fölfedeztem.
Fölfedeztem és bármi légyen,
leírom: szív! Nincs benne szégyen.
Szív. Szív. Kissé különös nekem is.
De van, mert fáj. Van, igenis!
Felém fordulnak mind az angyalok.
Szívbölcselet ez: „Fáj, tehát vagyok.”
Fáj, fáj, fáj keservesen.
Idehallgass, én kedvesem:

92

tiszatáj
Te se szégyelld számkivetett
piros és fájó szívedet.
Valld be a szívet és a vért is
s mondjuk, hogy szív, szív − csakazértis!
Lehet, hogy semmi, semmi sem marad,
a szivünk, szép gyümölcs, megmarad,
bár puha, beletörik az acél,
fájni fog és sírni, mint a szél,
s este, sötétben, akár valami
korhadó kis fa, világítani,
világítani, bíbortüzü sebben,
mindegyre jobban, mindig keservesebben.
Az Isten, meglátod, észreveszi,
mindkettőt kezébe veszi
s örvendezőn, hogy meglelé,
fáklyául tartja a világ felé!

A „Fáj, tehát vagyok” szívbölcseletét megfogalmazó költemény sorai egyenlőtlen szótagszámúak. E zaklatottsághoz viszonyítva az Erdélyi Helikon 1943. márciusi számában
megjelent − alcíme szerint anyák napján írott − Vers a Sétatérről állandóságot, állhatatosságot érzékeltető strófái zártabb szerkezetűnek tűnnek:
Ma künt kószáltam a sétatéren. Sütött a nap, szólt a zene. A játékköröndön gyermekek ugrándoztak. Zörgött a kiskocsi, suhant a kicsi kerékpár, nagyokat puffant a labda, s a gyermektorkokból vékony, éles hangocskák törtek magasra, az öröm tavaszi sikoltásai.
Az anyák pedig körben ültek,
körben ültek, nagy csöndben ültek,
arcuk piros, mint azoké,
kik valamitől felhevültek,
majd meg sápadt, mint azoké,
kik gyakran virrasztani szoktak,
jövőbe néző szemmel ültek
és mosolyogtak, mosolyogtak.
Néha egy-egy halk figyelmeztetés hullott a játszadozók közé: Mancika, meg ne izzadj!
Babuka, mitől poros a ruhád? Vigyázz, Pityuka, el ne essél! − És amikor Pityuka mégis elesett, anyuka ölbe kapta, megpaskolta, csókjával meggyógyította a bibit, és fél perc múlva
már megint betyárok réme, rettegett pandúr volt a kis csibész.

2009. március

93
Mit láttam akkor hirtelen,
tessék csak meghallgatni, kérem.
Sok-sok millió gyermeket
láttam játszani hófehéren,
pirosan, kéken, rózsaszínűn,
millió virág volt az, kérem −
És millió anya vigyázott
rájuk a nagy-nagy Sétatéren.

Bizony, hatalmas játszótér a világ, és mi mindnyájan gyermekek vagyunk. Mienk a gondolatok játéka, a tudomány játéka, a munka játéka, a szántás-vetés játéka, a gépek játéka,
verünk írógépet, hajtunk nyomdagépet, vasutasdit játszunk dübörgő, sötét alagutakban,
hajókázunk mély tengerek fölött, és felszállunk a fellegek közé.
A millió anya pedig,
ki nem osztozik semmi béren,
vigyáz, vigyáz fölhevült arccal
vagy virrasztva, halott-fehéren.
Őrködik a lelkéből sarjadt
lelken, a véréből lett véren,
ül, vigyáz millió anya
a furcsa, roppant Sétatéren.
És menetelnek a férfiak. Vállukon fegyver, arcukon verejték. Menetelnek rombalőtt
falvak között. A lövészárkok éhesen tátják torkukat, a repülőgépek tompán berregnek,
valaki hunyt szemmel, véresen lóg a drótsövényen. Szakadatlanul dörög az ágyú, tűztől
dereng az éji láthatár.
Vigyázz, kicsikém, meg ne izzadj,
ha lefekszel, keresztet vessél,
jaj, mitől véres a ruhád?
Vigyázz, fiacskám, el ne essél!
S száll a fohász, égő imádság
és hull a könny, pereg fehéren
a végtelen világmezőn,
a sétatéren, csatatéren.
És mindenütt velünk vannak. Mindenhova elkísérnek. Mikor sápadt lámpafénynél
egyedül ülünk, mikor sötét éjjel csatakos utakon botorkálunk, mikor azt hisszük, hogy
senki sincs velünk, − akkor is velünk vannak, akkor is előttünk járnak, kezükben pislogó
mécs, lobogó gyertya, szemükben könny, szájukon imádság.
Ők a világnak vigyázói,
orvosai a férfi-láznak,
angyalai örök örömnek,
szellemei az örök gyásznak
s ha elmennek a sétatérről

94

tiszatáj
s a temető csendjében fáznak,
onnan is néz, néz a szemük,
onnan is látnak és vigyáznak.

A zártabb szerkezet benyomása talán éppen a strófák prózával történő váltogatásából
fakad.
A Vers a Sétatérről egyébként a költő egykori kolozsvári lakása közeli helyszínhez
kapcsolódik, akárcsak a fent elsőként idézett Esős éjszaka című költemény.

IRODALOM
Csiszér Alajos (szerk.) 1997. Dsida Jenő: Légy már legenda. Összes verse és műfordítása. Püski Kiadó, Budapest.
Mózes Huba 2004. Egy jelentős vers, amely a kiadók figyelmét elkerülte. Tiszatáj, 58. évf., 2. sz.
(febr.), 33−35.
Mózes Huba 2006. Álarcos Chevy Chase-periódusok. In: Uő: A kötöttség körei. Állandóság és változás egyidejűsége a versben. Koinónia Kiadó, Kolozsvár. 143−160.
Réthy Andor 1966. Dsida Jenő (1907−1938) irodalmi hagyatéka. Versek és műfordítások. In: Dsida
Jenő: Versek. Szerk. Szemlér Ferenc. Irodalmi Könyvkiadó, Bukarest. 497−538.
Szakolczay Lajos (szerk.) 1983. Dsida Jenő: Összegyűjtött versek és műfordítások. Magvető Könyvkiadó, Budapest.
Szemlér Ferenc (szerk.) 1966. Dsida Jenő: Versek. Irodalmi Könyvkiadó, Bukarest.

Kritika

„Mert az maga tűz”
K ERÉNYI FERENC: P ETŐFI S ÁNDOR ÉLETE ÉS KÖLTÉSZETE

Élet és költészet
Petőfi Sándor élete és költészete – ez a cím áll Kerényi Ferenc új könyvének födelén. Ilyen címmel nem monográfia
jellegű könyve volt már Kerényinek (életrajzi album képekben, dokumentumokban, 1998); mostani könyvét előkészítő
tanulmánya is számos. Most viszont hosszú évek munkájával összeállt, monografikus teljességű pályaképre utal a cím.
Jó, hogy napjaink irodalombúvára vállalja ezt a műfajt, élet
és költészet szinkron vizsgálatát. Örvendetes akkor is, ha
örömünkbe most szomorúság vegyül: nem sokkal a könyv
megjelenése után kaptuk a hírt Kerényi Ferenc haláláról.
Legméltóbban, úgy érzem, könyvének szellemi birtokba vételével emlékezhetünk meg a tudós tanárról.
Az irodalomtörténet-írás modern – vagy modernnek
vélt – képviselői egy idő óta szívesen állítják szembe a kölOsiris Kiadó
Budapest, 2008
tők életét és művészetét, mondva, hogy az életrajzi háttér
540 oldal, 4500 Ft
érdektelen, csak a kész mű és annak művészi hozadéka
fontos. Ez a fennkölt vélekedés féligazságon alapul; talán a
látszatra „szürke” életű, vagy éppen tetteikben, erkölcseikben ellentmondásos, de nagy
tehetségű költőegyéniségek kedvéért találták ki és terjesztették el. Ám a túlzásig vitt
„műközpontúság” elvének követői a kiváló művekkel együtt fölfénylő emberi nagyság
kivételes példáit is elvetik. Kerényi Ferenc teljességre törekvő könyve hathatós cáfolat erre
az álmodern felfogásra.
Kétségtelen, hogy egy költő élete csak akkor érdekes számunkra, ha nagyszerű műveket írt. Ennek fordítottja azonban úgy már nem igaz, hogy volt egyszer egy költő, aki különösen erényes és/vagy érdekes életű ember volt, ezért szükség van rá a köznevelésben, tehát összeszedték és kiadták az írásait, s azóta tanítják verseit az iskolásoknak. Ha művei
nem volnának önmagukban is teljes értékű, izgalmas és épületes művészi alkotások, akkor
nem törődnénk tetteivel, örömével-bánatával, azzal, hogy tudós elme volt-e vagy szabadsághős, könyvmolyként élt, vagy az alsószoknyákat lapozgatta szívesebben. Nem érdekelne minket, hogy huszonhat és fél éve alatt Petőfi hányszor tette meg az utat az országban keresztül-kasul gyalogolva vagy szekerezve, nem számolgatnánk, hány szeretőre
akadt, melyikük szőke és melyikük barna, és csakugyan olyan borissza volt-e, ahogy
ő tüntette föl sokszor önmagát. Nem folyna vita másfél évszázad óta arról, hogy a Nemzeti
Múzeum nyugati mellvédjén szavalta-e a Nemzeti Dalt 1848. március 15-én, vagy egyebütt. Azzal a kérdéssel sem igen foglalkoznánk, hogy valóban meghalt-e a fehéregyházi

96

tiszatáj

csatában, vagy a cári felszabadítók magukkal vitték Szibériába – majdnem azt mondtam,
a Gulágra. Nem vitatkoznának róla tudós elmék, hogy látnoki módon jósolta-e meg a sorsát, vagy csak ráhibázott, hogy a nagy ütközetben leli halálát, ahol a világszabadság harcosai csapnak össze a zsarnoksággal, s imádott felesége nem sokkal azután hűtlenül elveti
özvegyi fátylát. Petőfi életét azért írta meg Gyulai Pál, Endrődi Sándor, Ferenczi Zoltán,
Hatvany Lajos, Martinkó András és még sok avatott szerző, nyomozói alapossággal, aprólékosan, szinte napról napra és óráról órára, mert a költő megalkotta a János vitézt,
A helység kalapácsát, a Füstbement tervet, az Egy estém otthont, Az alföldet, A világ és
ént, az Itt állok a rónaközépent, A bánat? Egy nagy oceánt, a Tiszát, a Szabadság, szerelmet, az Egy gondolat bánt engemet, a Levél Arany Jánoshozt, a Szeptember végént,
a Vasútont, Az apostolt, a Négy napja dörgött az ágyút és más, hosszan sorolható remekét.
És a legrigorózusabb esztéta sem hanyagolhatja el az igazság megcsonkítása nélkül, hogy
Petőfi neve nemcsak irodalmi, hanem történelmi név is. Kulcsszerepe volt 1848 márciusában a társadalmi forradalom és a nyílt függetlenségi harc kirobbanásában, majd ezek
radikális képviseletében mindhalálig – s ez okvetlenül visszahat emberi és költői megítélésére, akárcsak a török hódítók elleni honvédő harcot s a keresztény Európa védelmét
karddal és tollal egyaránt szolgáló Balassiéra vagy Zrínyi Miklóséra. Bajos dolog lenne úgy
tárgyalni a Nemzeti dal, a Megint beszélünk, csak beszélünk, A nemzetgyűléshez, a Vörösmartyhoz vagy a Forradalom esztétikumát úgy, mintha nem Magyarország és Európa
közös társadalmi eszmélkedése és megmozdulása, az 1848-as forradalmak s egy érlelődő,
szabad Magyarország lelke fejeződne ki bennük – s még valami, ami ennél is több. Az
a vágy és az a jobbító akarat, ami nemcsak 1848–49 kivételes történelmi pillanatát gyújtotta
lángra, hanem élteti ezt a népet ma és a jövendő holnapokban, holnaputánokban is. Kerényi tárgyilagos hangnemben megírt, ötszáz oldalnyi terjedelmében is tömör, szűkszavúnak érezhető munkája mindezt nem födi el, mert ez az érzésünk ugyanúgy a tények tiszteletéből fakad, mint az ő kutatói és rendszerezői szenvedélye.
Petőfi, Arany, Weöres, Széchenyi, Németh László
Szorosabban vett irodalmi szempontok is fölmerülnek persze a könyvben Petőfi életrajzát
illetően. A nemzet géniuszát legjobban kifejező költemények versenyében akár az első
helyre is esélyes volna akár csak a tájlírája, melyre csakugyan illik az agyoncsépelt realista
jelző: a Hazámban, a Távolból, a Téli világ, Az alföld, A csárda romjai, A Tisza, A puszta
télen, a Kutyakaparó és a Kiskunság (tágabban ezekhez vehetők a tájversnek feltüntetett
önarcképek, elmélkedések és politikai programversek is, pl. a Téli éj, az Itt állok a rónaközépen, az Utazás az alföldön, a Szülőföldemen vagy az Erdélyben). A költő huszadik
századi reinkarnációjához, József Attila külvárosi, falusi tájlírájához ezektől egyenes az út.
Még a saját személyüket tudatosan mellékesnek tartó, sőt, egyéniségüket a művek útjában álló akadálynak tekintő mestereknél sem egészen közömbösek az életrajzi adatok és
körülmények – például Weöres Sándornál. Az ő utókorának sem mindegy, hogy hol s miként nevelkedett, milyen tanulmányokat folytatott, mit olvasott, hogyan működött közre
hatásosan költőnemzedékének önszerveződésében. Mennyiben volt vidéki és mennyiben
fővárosi, kik támogatták, milyen távol-keleti úton járt szinte gyerekként, milyen tapasztalatokat szerzett a második világháborúról, a vidéki és a fővárosi életről, kikkel barátkozott, milyen volt a fogadtatása szellemi életünk legfölső köreiben Babitstól Kosztolányiig,
Illyéstől Kodályig és Várkonyi Nándortól, Hamvas Bélától Fülep Lajosig, milyen kritikai

2009. március

97

támadások érték – és így tovább. E körülmények nélkül nehezen alkotnánk fogalmat
Weöres törekvéseiről és számos verséről, akkor is, ha programszerű közönnyel kezelte
a vele történteket. Azért ő sem vitte túlzásba sztoikus életfelfogását: az igazságra kényes
volt, s nem hagyta, hogy meggyőződésével ellentétesen használják fel gondolatait.
Weörest azért emlegetem, mert líránk történetében Petőfivel szemben nem Arany János, hanem ő, Weöres Sándor áll az ellentétes póluson. Petőfi és Arany levelezésében csak
a két költő ama közös megállapításának van nyoma, hogy alkatánál fogva Petőfi a lírai,
Arany pedig az epikai költő alaptípusához tartozik. De aztán – tekintettel Arany igen értékes későbbi, különösen öregkori lírájára –, az esztéták, hogy az igazság el ne torzuljon, inkább az alanyi (szubjektív) költő – tárgyias (objektív) költő megkülönböztetés szerint állították párba kettőjüket (az objektivitásról Arany maga is tett említést leveleiben; nem
Babits nézeteit vetítem vissza az objektív líráról). Weöres Sándor azonban lírikusként
a Petőfi-líra lényegébe vágó egyéniség fogalmát is kivetette esztétikájából, illetve átértékelte: a kozmikus, tetszés szerint bárkire és bármire kiterjeszthető, idő- és térbeli határoktól független, egyetemes én-t állított az életrajzi szempontból behatárolható én helyébe. A hazában-emberiségben gondolkodó, s az emberi nagyság ideálját követő és megalkotó Petőfi természetesen csak jellegében, s nem az értékelés szempontjából állítható
szembe Weöres Sándorral. Mindkettőjük nyelvteremtő géniusz, a magyarság lelkületét
(is) kifejező és a nagyvilág műveltégéhez fölemelő nagymester. Azt sem hanyagolnám el,
hogy műveik visszaszálltak a nép ajkára, jobban, mint bárki másé. Folkloristák tanúsítják,
hogy dalaikat népdalként éneklik az irodalmi központtól távoli magyar falukban, isten
háta mögötti tanyákon. Ez persze csak a tartós népszerűség fokmérője, s Petőfinek jobbadán csak az életképeire, bordalaira és szerelmi dalaira, Weöresnek pedig kizárólag a gyerekdalaira igaz –, mégsem lebecsülendő, akkor sem, ha az óvoda és az iskola, sőt a rádió
és a televízió is „besegített”: nem véletlen, hogy mi folklorizálódik, mi válik közkinccsé.
Nézhetjük őket elvontabb esztétikai alapon is, és észrevehetjük, mennyi rokonság van
a város és a vidék között ingázó életforma táplálta verseikben,1 úgyszintén a „tündérálom”
ihlette, vagy a parodisztikus és szatirikus műveit (például A helység kalapácsát vagy az
Okatootáiát) író Petőfi és Weöres között (gondoljunk csak Weöres Grandkorn lovagjára,
Majomországára). Spontán hasonlóságaiktól most eltekintve, alapvető ellentétük mindenekelőtt az én felfogásában s lírai kezelésmódjában rejlik. A harmincéves Arany csupán
életkori okokkal s otthonülő természetével magyarázta levelében Petőfinek, hogy ifjú és
csupa-tűz költőtársával szemben őneki nem való az alanyi költészet elemi kiáradása,
ő csupán a tőle független hősök teremtésére s a lassan hömpölygő elbeszélő költészetre alkalmas. Weöres azonban így szólt önmagához és költőtársaihoz: „Az okosak ajánlják: legyen egyéniséged; / Jó; de ha többre vágyol, legyél egyén-fölötti: / vesd le nagy-költőséged, otromba sárcipődet”. Ars poeticájában mintha egyenesen Petőfivel vitatkozna, aki
úgy zúdul be Aranyhoz egyik levelében, mint aki csizmástul veti magát hanyatt a baráti
ház dikóján. Ez több mint életkori vagy alkati sajátság – következetesen vallott és követett
elv. Nem véletlen, hogy Weöres Arany Jánoshoz írt „hódoló” verset (Hódolat Arany Já-

1

Előfordult, hogy Weöres műveiben is követte Petőfit: fiatalkori verse, a Hazatérés pl. az Egy
estém otthon – minden bizonnyal tudatos – „áthallása”. Közös elemzésüket ld. „Egy szenvedély
margójára” c. tanulmánykötetemben (2004).

98

tiszatáj

nosnak) – Petőfiről csak mint végletesen romantikus költőről emlékezett meg: Petőfi
hangja – a „Felhők” és „Az őrült” idejéből.2
Álljunk meg Petőfi e pályaszakaszánál. Kerényi Ferenc egyetértőn idézi Horváth Jánost, aki szerint a korábbi bordalok, életképek és szerelmi helyzetdalok után a szalkszentmártoni tél borongása, a Felhők ciklus verseinek befelé forduló bölcselkedése alaposan
megváltoztatta-kibővítette a költő ars poeticáját (lásd Dalaim című, későbbi versét sokszínűségéről3), és közönségét is jócskán átrendezte. Az ilyen pályafordulatok, hangváltások rendre életrajzi tényekből (is) következnek, ahogy a későbbiek egyre inkább történelmiekből (is). A Felhők világgyűlölete: szerelmi csalódásokra, a nemesi osztálygőggel
való szembesülésre, a polgárosodás vadhajtásaira (pl. Vahot üzleti manipulációira) és
a „finoman” gyalázkodó kritikára is visszavezethető, nemcsak a Heine- és Byron-olvasmányokra. De a népdalaiért rajongó falusiakat közömbösen hagyták filozófiai etűdjei és vadromantikus képzeletének robbanásszerű fellángolásai. A Felhők – e gyöngébb futamokat
és kis terjedelmükben is monumentális darabokat váltogató ciklus – és a körülötte keletkezett, végleteket feszegető verseket viszont már nem a táblabírói kedélyesség s a csapszékek népének rokonszenve, hanem a formálódó, polgáriasodó ízlés emelte magasra. E műveiért a hazai romantika másik nagy egyénisége, Széchenyi nevezte őt „fiának” meghatottan. Pedig a tengert sosem látott Petőfi magasra csapó háborgása, fellángoló mizantrópiája, az őt ért szerelmi elutasíttatások, az ellenséges kritikák és más megaláztatások elleni
lázadozása onnét fakadt, ahonnét Széchenyi rémálmai támadtak: abból a mélységből,
ahová az elnyomottakat, a kirekesztetteket és a számkivetetteket taszította a feudális nemesi társadalom. Így találkozott az életérzés meg az esztétika síkján az alulról jött plebejus-citoyen világfájdalma a népének felülről adakozó, gondviselő arisztokratáéval. Mindkettőjüknél egyéniség, kivételesen érzékeny lelkialkat, választott sors és emberi nagyság
dolga volt, hogy ez a szellemi találkozás megtörténjen. Petőfinek megvolt a képessége
arra, hogy egy szintén vidékről jött pályatársával, Jókaival közösen megszervezze új híveit
és olvasótáborát, a pesti közönséget.
Korszakolás és egyéb módszertani kérdések
Kerényi Ferenc pontosan érzékelteti, hogy Petőfi roppant sűrű hét-nyolc esztendejét,
e nyílegyenes pályát miként tagolják korszakokra a külső körülmények és az ugrásszerű
lelki fejlődés állomásai. Rendkívül fontosak lehettek a költő színészi tapasztalatai, folyamatos kapcsolata az irodalmi szövegekkel (nemcsak magyar nyelvűekkel): a színészet valóságos „mozgó akadémia” lehetett a tizennyolc-húszéves fiúnak. Ez a lényeges, nem az,
hogy „jó színész” volt-e vagy sem. Hogy milyen fából faragták, az abból derül ki, hogy sem
a komisz katonaév, sem a bohém életmódot folytató művésztársadalom, sem a csapszékek
közönsége nem tudta kikezdeni egyéniségét, sőt, még ellenállóbbá tette. Shakespeare volt
2

3

Weöres csak a csupa-kétely és csupa-lemondás Petőfivel azonosul ebben a versében: „Cinege,
féreg, ember: egy-kutya, / Mind közös áldozata / A hatalmas dühnek, / Mely, míg megöl, / Utódot csikar ki áldozatából, / Hogy azt is megölje”. A Teremtés e kritikája azonban Petőfinél csak
ritka véglet – de főként ezen a szélsőséges ponton találkoztak nézeteik.
A Dalaimban felsorolt verstípusok közt nemigen ismerünk rá a Felhők világgyűlöletet kifejező költeményeire, de az ötödik szakasz refrénje mintha ezekre utalna: „Dalaim, mik ilyenkor teremnek, /
Fellegei ábrándos lelkemnek”. Csupán az ábrándos jelzőnek mond ellent a ciklus számos darabjának anarchista indulata (pl. Annyit sem ér az élet…; Ha jőne oly nagy fergeteg…; Vajon mi ér?).

2009. március

99

a vezércsillaga akkor is, amikor verekedős falurosszákat szórakoztatott, széplelkű egyházfik ömlengéseit hallgatta, és csaplárosnék kegyein állt, hogy kap-e szállást és megvacsorázhat-e aznap, vagy sem. Ha elgondolkozunk évekig tartó vándorlásain, hamarabb látjuk
jól álcázott, versmondó produkciói közben is éberen figyelő szociológusnak, mint mulattató garabonciás legénynek. Szerepjátszást művelt, ahogy Horváth János mondja? – Igen,
de szellemi vezető szereppé alakította hamarosan.
Ha valaki elhanyagolja a költők életrajzát, akkor illenék arra a kérdésre is válaszolnia,
hogy a költő az életét s egyéniségét állította-e műveinek középpontjába, vagy valami mást.
Nem mindegy, hogy eszméit derengő holdfénynek használta csupán a műveiben, vagy pedig magasra emelt lámpásnak, netán prométheuszi fáklyának, amely egész életútját megvilágította, és világossággal szolgált az embereknek. Petőfinél az utóbbiról van szó. Esztétikai programjából következik, hogy élete és költészete nem választható külön. Nincs is
még egy költő, akinek élete és költészete oly szoros egységet alkot, mint az övé. Verseinek
történelemformáló szerepe is ritkaság. Róla végképp nem lehet érvényes pályaképet rajzolni életének, tetteinek s nem utolsó sorban jellemének ismerete nélkül. A döntéseiben,
vállalkozásaiban megnyilvánuló lélek megismerése és megértése segít a versek olvasójának abban, hogy felfogja a művek személyes tartalmát, üzenetét – szépségét, igazságát és
emberségét. Kétségtelen, hogy A négyökrös szekér, a Hegyen űlök, A csárda romjai,
a Tündérálom, az Arany Lacinak vagy a Lennék én folyóvíz akkor sem hagy az olvasóban
hiányérzetet, ha a szerző életrajzának ismerete nélkül szembesül vele. Ámde ha ismeri
a költő küzdelmeit, szívós harcait azért, hogy illetékességet szerezzen a szegények és jogfosztottak, az idegenek hatalom által elnyomottak megszólítására, s fogalmat alkotott magának az életmű egyöntetűségéről, nagy minőségi ugrásokra képesítő belső logikájáról –
akkor versélménye egy magasabb fokú szellemi áramlatba kapcsolódik be, és részese lesz
annak a nagy közösségi élménynek, amelyben a nagy eposzi hősök, vallásalapítók és szellemi vezetők részeltetik olvasóikat és követőiket. Akkor az Apostolt is a kor szívéből jött
remekműnek tartja, mely „a 19. század uralkodó eszméit” illetően (Eötvös József) – uram
bocsá’ – még a gyönyörű, súlyos léptű Toldinál is valószerűbb. Kerényi Ferenc monográfiája ebben a meggyőződésemben erősített meg.
Kerényi hagyománytisztelő, de nem konzervatív irodalomtörténész. Tiszteletben tartja
a régiek bevált vizsgálódási módszereit, és nem zárkózik el a legújabb kutatási eredmények elől – kiegyensúlyozottságra törekszik az értelmezésben. Tüzetesen áttekintette a jókora könyvtárra rúgó Petőfi-irodalmat, s ha röviden is, minduntalan szembesítette a régi
nézeteket a kutatás újabb eredményeivel, és igyekezett kitölteni azt az űrt, amelyet a marxista irodalomesztétika ékelt a fokozatos megértés másfél évszázados folyamatába. Valljuk
be: a hatalmas könyvtárnyi „Petőfi-irodalom” éppúgy növekvő akadálya, mint segítője
a tisztázásnak. Hallatlan tájékozottság, minőségérzés, gondos mérlegelés kell ahhoz, hogy
a kutató kiszűrje a roppant adathalmazból a fontos és hiteles részleteket.
Amikor a régieket emlegetem, elsősorban a magyar irodalomtörténet-írás első számú
tekintélyére, Horváth Jánosra gondolok, aki éppen Petőfi-monográfiájával tette nevét maradandóvá az 1920-as évek elején. Kerényi, úgy tetszik, arra törekedett, hogy olyan érvényesen összegező, megbízható és szabatos összefoglalást adjon Petőfiről a huszonegyedik
század elején, amilyet az előző évszázadban Horváth János adott. Szükségesnek tartotta
persze, hogy az időközben előkerült adatokat és tanulságokat is beépítse a költőről alko-

100

tiszatáj

tott összképünkbe, s a makacs tévedéseket kiszűrje, még a Horváthéit is. Az 1945-től az
1980-as évek végéig terjedő marxista Petőfi-irodalmat kellő kritikával, de árnyaltan szemléli: jól érzékelteti, hogy Révai József, Horváth Márton vagy Forgács László propagandával túlterhelt, és a hazug korszak szellemében „időszerűsítő” marxizmusa nem vehető egy
kalap alá a tényekre támaszkodó és számos kutatási eredményt felmutató Pándi Páléval
vagy Fekete Sándoréval; ez utóbbiak értékeit mulasztás volna elhallgatni. Figyelmeztető
tény azonban, hogy ez a két kutató csak Petőfi pályakezdéséig jutott el színvonalasan
megírt pályaképében, illetve életrajzában, alighanem azért, mert a költői életmű esztétikai
összetettségét nem tudták – mert nem is tudhatták – egyeztetni a marxista esztétika merev rendszerével. (Ugyan mit mondhatott volna Révai vagy Horváth Márton, de akár
Pándi Pál is a százszorszent égi szabadságról? A Kádár börtönét belülről ismerő Fekete
Sándornak már inkább lehetett róla fogalma.) Pándi az 1844-gyel félben maradt pályakép
folytatása helyett sorozatosan megírt tanulmányaiban arra fordította le nem becsülhető
képességeit, hogy Petőfiről egy korát megelőző kriptokommunista bizonyítványát állítsa
ki. Fekete Sándor pedig a hetvenes évek közepétől egészen a rendszerváltásig úgy lobogtatta a költő arcképét, mint akinek már nem a művei a fontosak, csak az „evangéliuma”.
Bár – mint metaforát – nem tartom túlzásnak ezt a messianisztikus utalást, jobb lett
volna, ha a publicista a kultusz szolgálata helyett inkább folytatja megkezdett tudományos
munkáját. Mert ő mondta ki először – még valamikor a hatvanas és a hetvenes évek fordulója táján –, hogy egy szó sem igaz abból, amit Révai állított, hogy tudniillik Petőfi eszméit
„valóra váltotta” az 1948-tól bekövetkezett „szocialista átalakulás”. És ha csak kerülgette
is, érezni lehetett, hogy nemcsak a demokrácia, hanem a függetlenség hiányára is gondol.
Hiányérzeteit úgy mondta ki, hogy a Kádár-kor ideológusai se nagyon bízzák el magukat
attól, hogy felhagytak Sztálin kultuszával. Kár, hogy az igen tehetséges Fekete Sándor
odahagyta a hetvenes évek derekáig tanúsított bátorságát.
A Petőfi-recepció szolgálatában jobban helytállt egy ugyancsak undorító kurzus idején
a mérsékelten konzervatív Horváth János, vagy a szellemtörténeti alapon ítélkező, ám
esszéírói érzékenysége révén feladatához felnövő Szerb Antal. Vagy az életet és a művet
ugyancsak szoros egységben láttató, Petőfivel sokban kongeniális költő, Illyés Gyula. És
nagy mértékben még valaki, akinek nevét Kerényi tanár úr – sajnálatomra – meg sem
említi: Németh László. A lélektanilag átvilágítható egyéniséget, az eszmetörténeti szerepet
és a művek modern kornak szóló üzenetét egyaránt magas szinten értelmező, s Petőfit az
1937 utáni idők Márciusi Frontjának szellemében, de attól függetlenül is meggyőzően aktualizáló Németh Lászlóról beszélek.4 „…a változatos élet, akármilyen változatos is, csak
holt anyag, ha hozzá nem ér valami, ami az életnél is nagyobb” – mondta ki az egyik lehetséges kulcsmondatot Petőfiről már 1927-ben. „Írást és életet itt nem lehet megkülönböztetni, nem azért, mert az élet benne van az írásban, hanem mert együtt készül vele” – világította meg még jobban véleményét 1934-ben. Petőfi lelkületét s a belőle kicsapó eszmei
lángolást nem tudom, látta-e úgy valaki, mint ő. „Ugyanez a vérmérséklet föloldódhatott
4

Németh László Kisebbségben című munkájának Petőfire vonatkozó részleteit legjobban Németh
László egyéb, Petőfiről szóló írásai cáfolják: a szó „mély” értelmében az magyar, ami a magyarságot erkölcsi és kulturális értelemben szabadabbá, öntudatosabbá és befogadóbbá teszi, önismeretében és önélvezetében gazdagítja, nem pedig az, ami benne bizonyíthatóan a legrégibb vagy legsajátabb eredetű (lásd Bibó István e tárgykörbe tartozó tanulmányait).

2009. március

101

volna sokkal kisebb terjedelmű költészetben, aminthogy élete utolsó esztendejében csakugyan beszűkül ez a poézis, noha temperamentuma még féktelenebbül lobog. Máshol
a nyitja a Petőfi nagyságának. Petőfi, a naiv, ösztönös, gyermeki s még isten tudja, milyen
Petőfi, hallatlan ökonómiával, tervszerűséggel és előrelátással dolgozó fölfedező volt” –
Németh László is megérdemelt volna néhány árnyalt mondatot, lábjegyzetnyi idézetet.
Költészet és valóság
Ha a föntiekben a költő életének és műveinek az egységéről beszéltem, akkor álljon itt az
irodalomtörténet harmadik eleme, mely vizsgálódásának háromszögelési pontjaként
ugyancsak nélkülözhetetlen: a történelmi, társadalmi, kulturális és környezeti szempontok
együttese, amelyet közös néven mint valóságot emlegetünk. Kerényi Ferenc kitűnően ábrázolja a történelmi környezetet, amelyben Petőfi költőegyénisége kibontakozott. A költő
az eseményeknek nem csupán hangulati kifejezője vagy passzív tükrözője volt, hanem
a korszak fontosabb politikusaihoz fogható szervezője és alakítója is. Meggyőző az a kép,
amelyet a szerző Petőfi politikai nézeteinek eszmetörténeti hátteréről fest: a könyv lapjain
világossá válik a költő döbbenetes tanulékonysága, jól tudatosított társadalmi hovatartozása, célja és ideológiája, melynek segítségével a bortócsás-pipafüstös pusztai csárdáktól,
a pajtákba szorult színész-társaságokon át, a Szent Szövetség jármát lerázó Európa szívéig
és homlokáig hatolt. Lényeges, ahogy a szerző végigtekinti Petőfi bizonyítható és valószínűsíthető olvasmányait s a le nem becsülhető külföldi mestereket, akiktől nemegyszer
szállóigéi származnak – az ilyen-olyan világcentrumok homlokzatára kívánkozó világszabadság például a sokszor lebecsülőn emlegetett Béranger Liberté du mond-jának tükörfordítása – csakhogy a francia mester nem írt e szó köré olyan remekművet, mint az Egy
gondolat bánt engemet. És remekül érzékelteti Kerényi az életmű táguló köreit, ahogy fokozatosan birtokba veszi Petőfi az adott világot. Ahogy a köznép valóságától és megfogalmazatlan vágyaitól felnő a világpolgár – a hazájáról, nemzetéről soha el nem felejtkező
citoyen – felelős tudatáig. Horváth János módszeresebben gyűjtötte csokorba fejezetről
fejezetre a költő egy-egy korszakának témaköreit, műfajait és verstípusait, Kerényi életműelemzése viszont szorosabban tapad az élet- és a korrajzhoz. Komplex vizsgálódási
módszere így is lehetővé tette számára, hogy egyik-másik versnél egy pillanatra megálljon
és elgyönyörködjék benne. Megállapítja, hogy a költőnek vannak meglepően „előreszaladó” versei, amelyek évekkel a forradalmi költészet elébe vágnak radikális társadalombírálatukkal – ilyen a Ki vagyok én, nem mondom meg…, A világ és én, a Kalmáridőket
élünk mostanában, a Felhők számos darabja és a különösen meglepő 1844-es vers, A királyok ellen. Mesterien követi Kerényi az életműben újra és újra felbukkanó motívumokat, amelyek formai szempontból szemléltetik a körkörösen kifejlődő életműépítést. Ismétlésekbe nem bocsátkozott – gondolom, ezért nem tért ki a Fekete Sándor által nyomon követett motívumról, a rablánc, a kötél és a nyaktiló gyakori, már-már neurotikus
(de történelmileg indokolt) kényszerképzetére. A szerző értekező prózája sem méltatlan
irodalomtörténet-írásunk legjobb hagyományaihoz – stílusát nem terhelte meg a divatos
idegen kifejezésekkel. Néhol mégis úgy éreztem, a gubancvetésre hajlamosító, meg-meggyűrődő, hosszú mondatok szórendi igazítása hasznára vált volna a mű olvasmányosságának. Márpedig arra nagy szükség van, hogy minél többen megismerjék a torzításoktól
megszabadított Petőfit.

102

tiszatáj

A monográfia visszatérő motívuma a Rousseau-tól eredő, s itthon a legfőbb Petőfielőd, Csokonai A tihanyi ekhóhoz írt elégiája által elterjedt ember és polgár fogalompár.
Kerényi többször kimutatja, hogy Petőfi miként fordította költészete javára azt a konfliktust, amelyet többé-kevésbé minden értelmiségi belülről ismer: hogyan kerül szembe
a társadalmi elvek embere a saját, személyes érdekeivel. A szerelem belsőséges világába
merülő szerelmes férfi – és a zajló események, amelyek hívását belülről is hallja. Az ifjú
családapa felelőssége – és ugrása a harctérre űző, kaján heccelődésre. A saját lelkének
írnokává tevő, a könyves szoba nyugalmát igénylő írói (-műfordítói) hivatás – és a közéleti
cselekvés. Nem tudnám megmondani, helyesen döntött-e, de nem dönthetett másképp.
A szüntelen választási kényszer vezérmotívuma Petőfi életének.
Egyetértőn olvastam Kerényi Ferenc sorait a politikai téren egyre tudatosabb, de mindig radikális állásfoglalásokra képes lírikus határozott döntéseiről. Arról, hogy Petőfi
szüntelen lángolása miként vált esztétikummá, miközben tettei sokszor túlszaladtak lehetőségein, akár a szabadszállási képviselőválasztás kudarcára, akár a hadsereg körüli
ténykedésére gondolok. Éles fényben látta a dolgokat, de költői képzelete túl is szaladt
a realitásokon… Örültem volna annak is, ha a szerző megáll egy-egy elsietett költői megoldásnál, és megszegi az elterjedt (és néha a becsmérlés végleteiben elhaló) íratlan kultikus szabályt: Petőfiről vagy jót, vagy semmit. Újabban attól is tarthatunk már, hogy a lakonikus válasz: Petőfiről inkább semmit – ennek feledésére is öröm és vigasz ez a könyv.
Látnivaló, hogy az 1847 őszén pár hónapra rohamléptekkel beteljesülő élet – a „mézes
hetek” ideje – ritkábban hoz remekműveket, mint a szellemharcok elmúlt másfél éve, vagy
a váltólázas 1848-as év. A színvonalesést negyvenhét vége felé sem a jó versek hiánya jelzi,
hanem a közhelybe fúló házasság-versek sora – ez adott alkalmat Babits túlságosan szigorú, igazságtalan ítéletéhez: Petőfi zseninek álcázott nyárspolgár, ellentétben Arannyal,
a nyárspolgár álarcát viselő lángelmével. Kerényi joggal száll szembe a huszadik századi
poézis és esszéírás nagy tekintélyével, Babitscsal, de elismerhetjük: bizonyos Petőfi-versek
akkor is alapot adtak a kiélezett ítélethez, ha az életmű végső mérlege érvényteleníti
a (Babits későbbi tanulmányaiban jószerével vissza is vont) véleményt. Enélkül is tudtuk
volna: Babitshoz közelebb áll Arany, mint Petőfi. Nem elég magyarázat Himfy példája
sem a boldogtalan és a beteljesült szerelemről, melyek fordított arányban állnak a költői
teljesítménnyel. A Szeptember végén azért áll a Júlia-versek csúcsán, mert szembenéz a szerelem mindenkori, legfőbb ellenségével: az idővel – s a gyarló emberi természettel.
Szembesítések
„Valóságon” nemcsak a rigorózusan vezetett naplók részletes történetfolyamát és nemcsak
a reform-évtizedek meg a forradalom és a szabadságharc eseménytörténetét, politikai,
társadalmi és kulturális helyzetét s alakulását kell érteni. Petőfi maga is „valóság”, összetett lélektani képződmény – az emberi természet beható tanulmányozására különösen alkalmas személyiség. A versek mindent megmutatnak róla – de még nemigen találkoztam
olyan tanulmánnyal, amely a vallomásokat lélektani elemzés szűrőjén szűrte volna át.
Petőfi mindmáig megfejtetlen rejtély előttem: döntései olyan kétely nélküliek, vagy kételkedve is oly tévedhetetlenek, mint a hegyi patak folyása a kanyonokban és zuhatagokban.
Igaz, a hatvanas–hetvenes évek emigrációs irodalmában született olyan mű, amely freudi
alapon próbálta felvázolni Petőfi lélekrajzát (csak ismertetését olvashattam). Nem lehetett
könnyű azt megírni, mert Petőfi nyílt szókimondása, mely sok barátot s még több ellensé-

2009. március

103

get szerzett a költőnek, nem érvényesült minden területen. A szerelem testiségéről nem
sokat árulnak el szemérmesen rejtőzködő, nem is eufémizmusokkal terhelt, inkább mellébeszélő versei. Nem a divatos exhibicionizmus és a mélypszichológiai vájkálás kedvéért
mondom ezt. Már Ady szükségesnek látta, hogy kimondja: „Petőfi szavánál van szükség
jobb szóra: / Mindent meglátóra, mindent fölrúgóra” (A márciusi naphoz), s egy másik
versében is jórészt Petőfivel vitatkozott, amikor azt írta, hogy „[…] nem a szív a csók fejedelme / S nem a csók a tető s nem a csók a minden, / Mint kötelezteténk hazudni azt
rimben” (A Szerelem eposzából). Nem hanyagolható el persze, amit Benjámin László
mond Petőfiről Halhatatlanok című versében: „Gondoljátok csak meg: huszonhat évet
élt” – de mentséget se keressünk, mert Petőfi nem szorul rá. Öt más téren volt különb,
mint bárki más, hát ne keressük, mit nem ad Siva hatodik karja.
Kerényi Ferenc nem sokat tekintgetett előre-hátra az időben. Fegyelmezett élet-, korés életműrajzot adott, így nyitva hagyta a lehetséges kérdések özönét Petőfi hatásáról –
arról, hogy műve miként élt, s él tovább is hitem szerint költészetünkben, Juhászéban,
Csoóriéban vagy Utassyéban és az utánuk jövőkében. Esszéirodalmunk Petőfi-képére sem
tért ki, Babitsot és Szerb Antalt kivéve. Hiányérzetem ezen a téren leküzdhetetlen, mert az
esszé a teljes megértés előfutára.
Itt van például az az „apróság”, hogy magyarságtudatunk legfontosabb eleme minden
bizonnyal Petőfi, s az is marad, ameddig lesz magyarság és magyar kultúra. De ehhez ma
már illik hozzátenni, hogy népdalai nem a magyar folklór legmélyebb kifejeződései. Németh László a lehető legrosszabbkor tette közzé Kisebbségben című könyvét, s amit Petőfiről mond, az is vitatható – de valamiben nagyon igaza van, s abban Bartók, Kodály és
József Attila is egyetért vele. Hogy miként, azt Csoóri Sándor fogalmazta meg Szántottam
gyöpöt és Egykor elindula tizenkét kőműves című esszéiben. A tizenkilencedik század
nemzetébresztő, nagy költői nem hallották meg a népköltészet igazi zenéjét. Ezt most saját
észrevételemmel szemléltetném. A Távolból című, gyönyörű Petőfi-verset olyan dallammal énekeljük, amelyről már diákoromban, pontosabban az érettségi bankettünk danászó éjszakáján megéreztem: ez nem magyar dallam, ezt nem lehet az Illyés Gyula által
megírt módon énekelni, fejbillegetve, fölemelt mutatóujjal ütemezve. Ezt csak németesen,
derékból ringatózva, harmonikaszóval tudjuk elképzelni:
Kis lak áll a nagy Duna mentében;
Oh mi drága e lakocska nékem!
Könnyben úszik két szemem pillája,
Valahányszor emlékszem reája.
Arról persze le kell szokni végre, hogy mindentől elhúzzuk a szánkat, ami német. Az
ezerkilencszázharmincas–negyvenes években ez helyénvaló volt, de az is biztos, hogy Bach,
Beethoven vagy Mozart és a többi német muzsikus nélkül egyszerűen nem létezhetünk. És
ha elismerjük, hogy Petőfi verszenéjének kevés köze van a magyar népköltészethez, azzal
nem csökkentjük, csak árnyaljuk népszemléletének pótolhatatlan értékét: azt, hogy életműve a magyar nép valóságának, álmainak, állandó és változó voltának és nem utolsó sorban bírálatának egyik leggazdagabb és legszilárdabb tárháza.

Alföldy Jenő

104

tiszatáj

Az (ön)értelmezés lehetőségei
P INTÉR L AJOS : EZÜST

„szita szita / emlékezet / júniusi / hóhullás a / tisza felett”.
Ez az ikonikusan rövid tiszavirág-vers Pintér Lajos ezüst
című könyvében egyikeként kínálja magát azoknak a szöveghelyeknek, ahonnan távlatokat kaphat az értelmezés,
egyfelől egy folyamatosan szerveződő költői/prózaírói világ
jelen idejű reprezentálására, másfelől – e költészet sajátos
újraírói természeténél fogva – annak a dialógusnak a megláttatására, amelyet az új kötet folytat a megelőző tizenöttel. Az öt rövidke sor a pintéri lírára jellemző módon képes
megmutatni a cseppben a teljességet, a könnyed-játékos
forma mögött meghúzódó nagyon komoly egzisztenciális
kérdések kötetszervező gonddá válását. Az erős tapasztalatiság és a (lét)szemlélő magatartás egyszerre alakítja a képet:
a tiszavirágzás mint szenzuális élmény nemcsak a „röpke
lét” általános képzetét hívja elő, de mert a szemlélődő lírai
Ziccer Bt.
alany (aki az elliptikus megoldású versmondatban nem
Kecskemét, 2007
szintaktikai értelemben van jelen) kifelé és befelé egyaránt
112 oldal, 2100 Ft
figyel, a személyes létérzékelést is. Ez pedig magával a látvánnyal írható le, az emberi léptékkel mérve villanásnyi életű lények rajzásával és halálával, a júniusi hóhullással a gyerekkor színterét emblematikusan jelölő folyó felett. A tiszavirág-párvers, a variáció, már grammatikailag jelölten mutatja a lírai ént (csónakban állok / hajamra hó hull / tiszavirágzás), az érzéki kép pedig innen közelítve is magyarázatot
adhat a könyv címválasztására: az ezüst mint szín egy finom metonimikus érintkezéssel
utal a kötet különleges időélményére, a benne beszélő lírai én léthelyzetére és idő-észlelésére.
Mert az ezüst az időt tematizálja, pontosabban a tényleges életrajzi alanyiságát vállaló
lírai alanynak az időhöz való viszonyát – ahogyan azt az előző vers is mutatja – kettős aspektusból. Kiemelt szerepet kap benne az emlékezés, a legnagyobb súlyokat tartó alappillérét adva a kötetnek, nem lefokozva ugyanakkor a saját életidő fontosságát a beszélő
történetének olyan vonatkozásaival, mint a magánéleti kapcsolatok, a lélek közérzete vagy
a nyelvhez, a költőszerephez való viszony. Ezek a narratívák nem a ciklusok adta kereteken belül rajzolnak ki lineáris íveket, hanem fonalszerűen, hol itt, hol ott bukkannak föl.
A tiszavirág pedig reprezentatív példa arra is, hogyan lehetséges ebben a költészetben
a drámai súlyosságú elemeket egyfajta ironikus-önironikus távolságtartással szemlélni,
ugyanakkor a könnyednek mutatkozó képet is tragikummal megtölteni. Pintér Lajos egyszerre játszik az emlékezés természetére vonatkozó anagrammatikus játékot és használja

2009. március

105

a júniusi hóhullás képét a lélek állapotának megérzékítésére. Ez utóbbi ugyan az egész kötet
kontextusában nyeri el jelentését és jelentőségét: a hóhullás, a hószakadás legalább
annyira meghatározó motívumai az ezüst-nek, mint az árvaság-érzésnek a veszteségek
számbavételével összefüggő folyamatos megnyilvánulásai. S ha mellettük figyelembe
vesszük az ellenükben is kiküzdött-meglelt remény-gondolat kötetépítő szerepét, ez éppúgy a pintéri költészet újraíró karakterére irányítja a figyelmet, mint a formák variatív jelenléte, a jelentésjátékaival ható gazdag nyelviség és a zenei ihletettség.
Pintér Lajos bekapcsolódása a magyar irodalom párbeszédébe arra az évtizedre esett,
amelynek a költészeti hagyomány folytathatóságára és a változtatás szükségességére vonatkozó kérdésfeltevései a mai sokféleségeket létrehozó válaszok megfogalmazására adtak
lehetőséget. Költészete egyike az érvényes lehetséges válaszoknak, azoknak egy alapvetően
kommunikációelvű, a metaforikus szerkezetű lírai tradíció sajátszerű formai alakzatokkal
egyénivé tett és az újabb beszédmódok felé is nyitott változata. Ez a nyitottság lírájának
befogadó és sok irányba tájékozódó jellegéből következik, abból a sajátosságából, hogy
magáévá képes szervezni nagyon különböző szemléleti megközelítéseket anélkül, hogy
a korábbiakat érvénytelenítenie kellene. A saját életmű motívumainak meghatározó jelenléte, újrafogalmazása és újabb kontextusba helyezése is állandósuló eljárásnak látszik. Ez
az önmagát folyton újraaktualizáló belső szövegköziség nem csupán a dialógus lehetőségét
teremtheti meg az életmű egyes szakaszai között, de az önidézéssel, a beékeléssel, az áthelyezéssel létrehozott új összefüggések egyben a szerző általi (ön)értelmezést is jelentik.
A továbbírás additív mozzanatai természetesen tartják fenn az összegzés igényét, amelynek meghatározott vonása a korábbi gesztusok vállalhatóságának rögzítése az önazonosság folyamatos építésének eszközeként is.
A kezdetektől jellemző etikus pozíció változatlansága nem zárja ki a megszólalások
sokféleségét: a nagyfokú személyességet mutató vallomásos kifejezéstől az élőbeszéd dikcióját követő alanyi kötetlenségű vagy az önironikus-eltávolító közlésmódokon keresztül
a reflexív elemzésig és önelemzésig. Pintér Lajos költészetének nyitottságából következik az
utómodern szövegformálásnak a saját természetéhez igazított, adekvát használata. Ez csakúgy a hagyománnyal folytatott, „a más általi önmegértést” szolgáló dialógusként értelmezhető, mint a szövegközi tereket megnyitó játékainak a könyvet és az életművet átszövő
sokfélesége.
Az időt faggató kötet egyik érdekessége a határozott epikai dikció és a könnyed költői
formák egymás mellettisége. Ezeket együtt mutatja fel a két Stephen Hawking-könyv címét kölcsönző ciklus, amelyben éppúgy helyet kap a Népújság 2002. jan. 9-i számából
majdnem szó szerint beemelt, verssé tördelt publicisztika (az idő rövid története [6]),
mint a különböző modalitású lírai konvenciókat újraíró formák. A 2. és az 5. darab az időt
mulandóságában megszégyenítő szerelmi dal, a 4. a József Attila-i metafizikára nyitó elégia (rávetül szívemre / az idő / a semmi ágának / hosszú / árnya), a 3. Alma Mahlernek,
a hódítás művészének szecessziósan fülledt világát a 20 évvel korábbi Big Hits gyönyörű
képének variációjával (megpihentem / egy állat / halhatatlan / tekintetében) ellensúlyozó,
az esendő ember iránti részvétet lírai tárggyá tévő fiktív napló. Az amerikai tudós másik
reveláló hatású munkájának címére írt versben (az univerzum dióhéjban) a jellemzően
pintéri gesztus válaszol meg a könyv alaptételére (az emberi faj nem éli túl a következő

106

tiszatáj

ezer évet): „ezt a diófát / nagyapám ültette / bízott a jövőben […] nem mondom / tudod
úgyis / e dióhéj / zizegésben / ma éjjel / veled / vetkezem / vétkezem”.
Az emlékezés, a felejtésre válaszoló felidézés több vonatkozásban is a kötet ritmusát
adó műveletként működik. A Dúdoló (Ezredfordulóponton) és a Piros-fekete körhinta
(Virágnézetünk alapjai) motívumainak beidézésével szerepet kap a gyerekkor újratematizálásában (bölcső; a hely színei), de eredményeként hangsúlyosan jelen van itt a nyelvi
emlékezet is. Kötetnyitó pozíciójú vers épül első nyelvemlékünk szórványaira (Az apátság
alapítólevele), amelynek sorskérdései megismétlődnek a Didergő ünnep után újra Szisz
kapitányt szólító opusban (Szeretnék élni), s ott bujkálnak a Halotti Beszéd és az Ómagyar
Mária-siralom sorai is a kötet egyik legerősebb ciklusában, az égi vendégek szövegeiben.
Már az első verstől nyomon követhető a szövegrétegeknek és a gondolatsíkoknak egy
olyan erőteljes egymás felé mozgatása, amelynek eredménye a jelentéseknek – nyelvnek,
népnek és hazának, árvaság-, veszteségérzésnek és példákból táplálkozó reménynek –
egymást helyettesítő/erősítő megjelenése. Fontos állomása ennek a folyamatnak A hatalom tornya című ciklus két verse. Mindkettő reflexió. A rempeholló válasz Fekete J. Józsefnek a festő madara című egyszavas verset méltató mondatára a Virágnézetünk alapjairól írt recenzióban. Ez az esszékötetek hasonló tárgyú írásait idéző epikus hangoltságú
versértelmezés nyelvészeti megközelítésben, Ballagi Mór A magyar nyelv teljes szótára
(1867) szómagyarázatának (rempel, rempöl: leszól, lekicsinyell) beidézésével emeli a lírai
személyesség tartományaiba a verszárlatot: „Rempeholló, még jó is e festő találta szó: /
kicsike holló. Tört faágra, tört faágban / egy madárra, felejtett nyelvben egy nyelvi / csodára, rempe hazában önmagára így talál / egy költő.” Az Üzenet egyszerre reflektál Tolnai
Ottó Gyémántos történetének mottóvá emelt mondatára („A feneketlen tóban vagyunk”)
és Márainak az ékezetet nyelv- és személyiségmentő elemként elgondoló felfogására. Így
válik nyelv és emlékezet egy jellegzetes pintéri intarziás megoldással létrejövő távoli tiszta
rímben eggyé a gondban és reményben (…ott keressetek. / Ott a tónál, / Ottó, / míg le
nem hull / nevünkről / az ékezet. […] halkan énekelünk, / mint haldokló / hattyú, szép
eml- / ékezet.)
A gondolat kiteljesedése az égi vendégek ciklus hangsúlyos, Illyést idéző vonulata,
amely a 35 éves Forrás ünnepére született – a ciklussal azonos című – darabtól ível
a Tiszatáj 2002/7. számának két írásáig: az egyik a 75 éves Sütő Andrást köszöntő vers
(anyánk könnyű álmot ígért), a másik az ünnepelt válasza (Pintér Lajosnak, testvéremnek a gondban és reményben). Az általuk nyitott dimenziókban, nemzet, nyelv és emberiség koordinátái jelölik ki azokat a gondolati tereket, amelyekben megtörténik az illyési
örökség újrafogalmazása. Inter- és intratextuális műveletsorok alakítják A centenáriumi
évre versmondatait. Előfordul, hogy a szövegközi- és a szövegbelső idézés egybeesik, mint
a jelen-érzékelés expresszív képében: „…mert / megint a sakál dalol, / a pacsirták vonítnak.” (Illyés Gy.: Búcsú L. Z.-tól; Pintér L.: Emberi hang). Illyés-címekből, átvett és torzított sorokból nő ki az életmű nagyságát és lebonthatatlanságát deklaráló gondolat, akárcsak a hozzá társuló szorongató félelem megfogalmazása: „De rom van a rendben. / S e
mű, akármilyen hű, / nem tudom, / olvasmányunk-e vagy / jövendő nyelvemlék.” A „Sose
ennyire penge-élen”-helyzetben Herder jóslatára hivatkozó vers így mozgatja egybe mű,
nyelv és nép megmaradásának gondját: „Vagy lesz nép, mely / megérti, vagy nem lesz, /
mert elvész.”

2009. március

107

Másként idézi Illyést a Bevezetés egy Vígh Tamás-kiállításhoz című vers, amely a Bevezetés egy Kodály-hangversenyhez parafrázisa, megtartva annak történelmi összefüggések kijelölte értékorientációit. Benne a csodára várakozó „hétszer árva” pozíciójából beszélő, egyszerre önmegszólító és mindenkihez szóló lírai alany nem teszi kétségessé, hogy
keserű iróniája ellenére is tudatosan mondja magáénak az illyési örökséget, s alkalmazza
a belőle következő nemzet- és létszemlélet által meghatározott verstípus kódjait. A parafrázis olyan nemzeti értékek mentén foglal állást a sorskérdéseket megfogalmazó költészeti hagyomány folytathatóságáról, amelyek a szerző szűkebb életteréhez, Kecskeméthez
köthetők, egy szövegen kívüli epikus keretet adva ezzel a versnek. (Vígh Tamás Katonaszobrának ’62-es avatásán részt vett Illyés, és Kodály is; a 80 éves zeneszerzőt köszöntő
parafrazeált verset a költő a kecskeméti színházban mondta el.)
Az egész kötetre jellemző epikus jelleg s a meghatározó emlékezés-művelet egy más
aspektusát explicit módon fejti ki az Illyés/Szabó Lőrinc-medalion befejezése: „S mért /
mondom el mindezt itt dadogva, már nem is / tudom, ki is tudhatja, miért dédelget / egyegy emléket az emlékezet.” De Pintér nagyon is jól tudja, mire miért emlékezik, még akkor
is, ha az anekdota-hagyomány nyomvonalán idéz meg számára fontos személyiségeket.
Ezt teszi, amikor medaliont ír Fodor Andrásnak (Hogy éltek itt?) vagy verset a második
esszékötetbe talált tárgyként beemelt Tóth Menyhért-anekdotából (Bánszky Pál: „Milyen
hosszú a tarack szára?”). Ám az utóbbit tekintve jelentésesnek mondható a változás, ami
a címeket érinti. A prózaszöveg alcíme (Tóth Menyhért derűje, emberi, művészi nagysága)
így válik főcímmé a versben: Tóth Menyhért árvasága, jelezvén, hogy korántsem az
anekdota újraírásáról van szó, sokkal inkább a „majd egyszer talán jobb világ jön” reményének kimondhatóságáról. Akár a Forrás „Vers és valóság” című 2001-es tematikus
számában is helyet kaphatott volna az égi vendégek első négy darabja: a költő ugyanis az
Európai diákdalban és a gyűjteményes kötetben korábban már megjelent két költeményéhez (Egy boldog nap szomorú leírása; Expressz falevél) közöl prózai kommentárokat,
írja meg „Kormos- és Simonyi-versének valóságát”, „két félidőben”, versmeccs címmel.
S nem először. Itt vagyunk ugyanis a szisztematikusan építkező pintéri magán-mitológia
forrásvidékén, az indulásnál. Három alappillére van ennek az építkezésnek: az egyik
Kormos István személye, a másik a Kormos szerkesztői programjából következő betagozódás-érzékelés, amely rövid időn belül erős nemzedéktudattá növi ki magát ebben a gondolkodási rendszerben, a harmadik pedig a létformából adódóan az Eötvös Kollégium
szellemi holdudvara.
Az eddig alakuló életmű azt mutatja, hogy az önmagára reflektálás és a felidézés vallomásos jellege létmódjának lényegéhez tartozik: a kontextus, amelynek része a költői indulás, a későbbiekben folyamatosan reflektált tárggyá válik, jelentősége a formától független újramegírás gesztusával értékelődik fel az életműben. Költői indulásról és önmeghatározásról beszélve nem véletlen Kormos István nevének említése, amely – a pintéri
költészet személyességéből és morális meghatározottságából adódóan – olyan fogalmaknak használatát teszi indokolttá, mint a példa, a vállalás, a hűség és az erkölcsi kötelezettség. Az a költészettípus, amelynek vonzásában az életmű alakul, nem tekinti irodalmon
kívüli tényezőknek az előző kategóriákat.
A nemzedéki emlékezet legfontosabb ciklusa az utalásos című tengerlátó, bár a Telephon-mobil kerekére motívumára írt Heleszta Sándor-medalion vagy a Salamon Anikó-

108

tiszatáj

medalion is ennek a gondolatkörnek a részei. „Első az egyenlők között; az én nagy élményem: nemzedékem. Minden művem nemzedékemnek dedikálom” – írja első esszékötete,
A vadszeder útján megjelenésekor, amely csakúgy, mint a második, az 1997-es Könnyv
vállaltan a nemzedék szintjén válaszol meg fontos kérdéseket. A Pinczési-pörben arról is
beszél, hogy nem az egyetem ad helyet a formálódásnak, mint évekkel korábban a Kilencek esetében. „A mi nemzedékünk máshol szerveződött: Kormos István kiadói szobájában, a Tiszatájban, Juhász Ferenc főszerkesztői debütálásakor az Új Írásban, az induló
Mozgó Világban, a Tengerlátó antológiában. 1975 táján megjelentek első köteteink, s világossá vált, hogy egy új nemzedék érkezett.” A tengerlátó egyik tiszavirág-vonulatáról már
volt szó. A másik egy három darabból álló variáció Farkas Árpád Köszörű-idő című versének állító értelmű kérdésére: „Marad a láz, ugye, fiúk?”, amely a Vadszeder útján nemzedéki számvetését idézve nyit visszafelé az időben. Az első a jelen júniusi hóhullás-képét
használva, a „szalad velünk / a múltunk” érzékelésével szólítja a nemzedéktársakat, a második egy Diákdal-motívummal vonja be az előzőbe az Eötvös Kollégium emlékét, a harmadik a Gyerekkori ég és a Mirror soraival hozza játékba a még távolabbi múltat, a gyerekkort.
A két legsúlyosabb nemzedékvers azonban az Atlantisz és a tengerlátó. Az előző együtt
idézi „Kormos a költő, a vackor, a dörmice” legendás előszobáját, a nagy példákat és magatartásmintákat, a mestereket és az elvesztett nemzedéktársakat – „párhuzamos koporsóikat” híva segítségül a József Attila-i remény-gondolat újrafogalmazásához. A tengerlátó a Könnyv záró darabjára és A vadszeder útján hasonló tematikájú írásaira emlékeztető összegző gesztussal tesz hitet nemzedékben gondolkodásról: „nekem az ének: / nemzedékem” s kérdezi szorongva: „hol a harminc év / verssorban énekekben / végigélt életekben / bölcsőben temetőben / lassan őszülő időben”. A generáció ikonikus alakjára,
Nagy Gáspárra emlékező verse (öröknyár: elmúltunk ötvenévesek) a költőtárs 1983-as
kalligrammájára írja rá magát, a betoldott utolsó versszak imperatívuszával egyszerre
utalva a költészeti tettre és az erkölcsi tisztaság szimbólumának kötelező példájára: „Levetett, lobogó, / leNGő fehér iNGét / emeld fel, vedd föl!” Mint ahogyan kötelez a költőszerep is, átívelve az időn: bekiáltani „a csend kő-tömbjébe” az elődökkel és a jövő ígéretével, hogy Világosságot!
Az ezüst a költői és prózai formák variatív gazdagságával is hat: van benne kétsoros
Kassák-parafrázis Tandorinak, haiku Zalánnak, limerickek Deim Pálnak, séneriáda Schénernek, fordításvariációk egy Salvatore Quasimodo-strófára és vers-jegyzőkönyv Rajk vallatásáról az 1949. júniusi dokumentum-szövegek szó szerinti beemelésével. Az eddigi életmű kontextusában a prózaköteteken kívül részint az Ezredfordulóponton, részint – és
még hangsúlyosabban – az Európai diákdal felől olvasva kap távlatokat: a belső szövegköziség terei elsősorban belőlük nyitnak lehetőségeket az (ön)értelmezésnek. Talán ezért
utal az egyszerű, elegáns megoldású könyv (sötét bordó alapon ezüst felirat) külső megjelenésében is a beérkezés 1981-es kötetére.

Luchmann Zsuzsanna

2009. március

109

Filológiai kaland
P INTÉR L AJOS : EZÜST

2008-ban a Magyar Kultúra Napján, január 22-én mutatták be az olvasóközönségnek Pintér Lajos legújabb kötetét lakóhelyén, Kecskeméten. A költő 17. kötete esztétikus, letisztult és címmel összhangban levő kiállításával is
felhívja magára a figyelmet. A kötet színt jelölő címe nem
okoz meglepetést, hiszen Pintér Lajos lírájától nem idegen
a színek megnövekedett szerepe, ebben az esetben pedig
a ciklusokra osztott kötet címének konnotációi a tisztaságot,
az őszinteséget, a hűséget sugallják.
A kötetben sajnos jelöletlen a szövegek keletkezése vagy
annak időintervalluma, mindenesetre a versek tudatos,
kompozicionális válogatásait találjuk 5 ciklusban: Az apátság alapítólevele, A hatalom tornya, égi vendégek, medalion, tengerlátó.
Ezek közül a – művészeknek emléket állító, tehát haZiccer Bt.
sonló tematikájú – harmadik és negyedik ciklus szorosabb
Kecskemét, 2007
egységet képez. Pintér Lajos életművére már indulásakor is
112 oldal, 2100 Ft
hatottak a nagy elődök és kortársak, illetve a különféle poétikai felfogások, erkölcsnormák, világnézetek, melyeknek hatása beépült verseibe. Költészete több szállal kötődik a lírai hagyományhoz, à hommage versek sokaságával találkozunk már korai verseiben, később is megjelenik a költőtársak előtti tisztelgés gesztusa.
Az égi vendégek című ciklus 16 verse közül formailag kiemelkedik a versmeccs című
– a megelőző két verssel értelmező viszonyban álló – költemény, mely így azok metaszövegeként olvasható. Ezt a másfajta olvasatot a ciklus és a kötet más verseitől eltérő két részből álló, prózaszerű forma is alátámasztja. A vers két részét a cím által jelölt denotátum
alapján, illetve az alcím értelmében két félidőként olvashatjuk: az első rész, vagyis az első
félidő a Kormos István emlékére írt Egy boldog szomorú nap c. költemény metaszövege,
míg a második félidő a Simonyi Imrének emléket állító Expressz falevél értelmezése.
A költemény két félidejét tematikailag a két tisztelt költőtárs foci iránti rajongása kapcsolja
össze, illetve a költőkhöz fűződő, focival kapcsolatos élmények, focimeccsek: Kormos István esetében egy Fradi-meccs, míg az Újpest-drukker Simonyi esetében az Újpesthez kapcsolódnak a szövegben megjelenő anekdoták.
A következő versekben viszont a meccs szó már metaforikus jelentésre is szert tesz, hiszen az ezt követő négysorosban a szétrúgható, éppen ezért odafigyelést igénylő rossz
rongylabdát a földdel azonosítja. A meccs című három részből álló költeményben a denotatív és a konnotatív jelentések közötti váltások egy szövegen belül történnek, hiszen az

110

tiszatáj

első rész (első félidő) még a kamaszkori nagy mérkőzések iránti nosztalgiát szólaltatja
meg, a másodikban (hány félidő egy meccs?) a denotátum mellett a metaforikus jelentésképzés is megtörténik (1968 táján / volt egy nagy védésem / emlékezem a jobb alsó / sarokból / szedtem ki egy távoli / lövést / különben is a / nagy lövések éve volt), míg a harmadik rész (árnyékra vetődés) az életet egyértelműen meccsként tematizálja, és a meccs
végére, vagyis már az időtartamra mint lényegre kérdez.
de most egy igaz
mestert kérdezel
de most uradat
kérdezed hogy
mennyi még a meccsből
s Ő kezével jelez
jelét nem láthatod
jelét nem láthatja
senki sem
A ciklusban verssel köszönti Illyés Gyulát, Czine Miháyt, Sütő Andrást, továbbá képzőművészeknek is emléket állít: Vígh Tamás, Tóth Menyhért, Schéner Mihály, Deim Pál és
a fotóművész, Bahget Iskander neve szerepel a versekben.
Érdekes játék a szöveggel A költő magyarra fordítja a tengert, a Nobel-díjas Salvatore Quasimodo (1901–1968) versére született parafrázis. Az eredeti szöveget Rónai Mihály András fordításában használja fel (vendégszöveg), majd három variáció után az ötödik részben P. L. magyarra fordítja a Tengert.
A ciklus címadó verse, a Forrás 35 éves ünnepére született égi vendégek az elődöket
idézi meg, a Halotti Beszéd intertextusával pedig nemcsak tisztelettel áll meg emlékük
előtt: „áldottan jönnek / ránk köszönnek / látjátok feleim / így mi is látszunk / hisz óriások / tört vállán állunk”, hanem egyúttal a hagyományba ágyazottság tudatát is megfogalmazza.
A korábban megkezdett tematika folytatását jelzi előre a következő ciklus neve, hiszen
a medalion szó fotók tárolására alkalmas kicsi ékszert jelent. Ezekben a lírai medalionokban emléket állít Bibó Istvánnak, Bálint Sándornak, Illyés Gyulának, Szabó Lőrincnek,
Fodor Andrásnak, Bozsó Jánosnak, Heleszta Sándornak, Salamon Anikónak. A ciklus
nyitó s egyben címadó versében három sort variálva végül a tanulságot is megfogalmazza:
Élő és holt szerzők
élő és holt eszmék
becsüld meg jól a könyveket
Az ezt követő három költemény (Harmadik út, Bálint Sándor-medalion, Illyés/Szabó
Lőrinc-medalion) szerkesztése, sematikája azonos: a lírai én egy harmadik személy emlékeit, beszámolóit közreadva beszél a megnevezett alkotókról.
A kötet ciklusaiban, szövegeiben a költő számára különösen hangsúlyossá válik az emlékezet nyelvi feltételezettsége, illetve maga a nyelvi emlékezet, melyre a első ciklus címe,
illetve a kötet nyitóverse (Az apátság alapítólevele) is utal. A nyelvemlék alcím összegzi és

2009. március

111

hangsúlyossá teszi e két szó jelentését, és a versszöveg újrakonstruálja a „szórványemléket” egy 21. századi változatában azzal, hogy szavait saját szövegében szórja szét.
Mondd hogy
meddig
mondd hogy
merre lészen
kikötőnk
hol lészen
szállásunk
…
tihanyba mennék
hazámba mennék
árva hazámba
Ily módon – közben Márai szövegeit is mozgósítva – lehetőség nyílik a nyelv és a nemzet, a nemzeti identitás kérdéseinek tárgyalására. Ebben a ciklusban néhány vers lazább
szálakkal kapcsolódik össze, de a költeményt át- meg áthálózó szövegközi játékokra jó
példa a második ciklus Üzenet című verse, amely visszautal erre a témára, illetve explicit
módon Márai Halotti beszédére (míg le nem hull / nevünkről / az ékezet), melyen keresztül egy újabb nyelvemléket von be az értelmezésbe. Vagyis szintén a nyelvemlék
tematizálódik, rajta keresztül pedig a nyelvi emlékezet, melyet az eml / ékezet szójáték
bravúrosan foglal össze. A második ciklus ( A hatalom tornya) rempeholló című verse is
ezt teszi témává, hiszen egy nyelvi emlékezet által elhomályosult szót idéz fel, ugyanakkor
ez arra is példa, hogy a kollektív emlékezet működik, a felejtés mégsem teljes, passzív
módon megőrződött a rempe szó.
A tengerlátó című ciklus egy másik – szintén gyakori – témát jelenít meg: a szülőföldet, a Tisza vidékének gyerekkori tájait. A ciklus első költeményében, a bölcső című versben a gyökerek fontosságára a Csongrád környéki táj elemeinek felidézésével, szinte katalógusszerű számbavételével utal („alpár felgyő / kerekárok bökény / ellés elléspart /
ellésmonostor… sárkányfarki-töltés / vidre kurca / erzsébet-erdő mámai-erdő”). A Tisza
és a Körös árterének vidékét térben és időben is bejárja a költemény, történelmi múltjával
(hallod / harangoznak monostoron) és jelenével egyaránt „fogva tart / nem ereszt”.
A bölcsője helye szintagmával záruló költeményt a hely színei birtokos jelzős szerkezettel
megnevezett vers követi, mutatva a kötet kompozíciós elvét.
A ciklusban négy versfüzér viseli a tiszavirág címet. Az elsőben a metaforikus tiszavirág elnevezés virág elemének jelentését bontja ki a szöveg: „virágzik a tisza”, míg a másodikban egy újabb metaforát használ a jelenségre, a tiszavirágzást júniusi hóhullásként
megnevezve, és a téli emlékeket (téli kert, hajamra hó hull, tisza jege) felidézve, miközben
az évszakszimbolikának megfelelően az emberi élet végére kérdez. Mindeközben a szülőföldtől való elszakadás és annak következtében hangsúlyossá váló múltidézés is tematizálódik a költeményekben, főként a harmadikban (hű folyónk fölött / hűtlenek; szita szita /
emlékezet; egy gyerek / aki voltunk / szalad velünk / a múltunk).
A negyedik azonos című költemény újra emléket állít: az első versben Nagy Gáspárnak, a második versben szintén, de már megnevezés nélkül (a nagytilaji temető említésé-

112

tiszatáj

vel utalva rá); illetve a szekszárdi temető említésével pedig a nemzedéktárs Baka Istvánnak. A szövegek intertextuális játékára újabb példa – mely az emlékezés kontextusában
egyúttal tekinthető szövegemléknek is – Nagy Gáspár Párhuzamos koporsók című versének megidézése. („ápoljuk, átkozzuk ím / a végsőkig kínzott egyenest, / mihez igazodik
majd a test.”) A füzér következő részében, a fáklyalángban folytatja a kommunista diktatúrákkal szembeszálló hősök, az élő fáklyák előtti tisztelgést: Jan Palach, Moyses Márton, Bauer Sándor – Csehszlovákia, Románia, Magyarország világító fáklyái.
Szintén – a már sokszor említett – Nagy Gáspár emlékére születik az öröknyár: elmúltunk ötvenévesek című költemény, mely a költő Nagy Imre kivégzéséről szóló versének parafrázisa. Nagy Imre helyét Pintér Lajos versében Nagy Gáspár veszi át, ennek
megfelelően alakul a parafrázis: nincs sehol helyett temető; a nagytilaji temető, a gyilkosok helyett a gyilkos kór szerepel; a gyilkosokat néven nevezni helyett pedig az érdemeit
néven nevezni kötelességére hívja fel a figyelmet. A Ha látnál című Nagy Gáspár-vers
(1971) egy részlete is beépül a szövegbe: „mint egy zászló / olyan lobogásban virít egy
kimosott nyloning”, mely alkalmat ad Pintér Lajosnak – az eredeti szöveghez hasonlóan –
az anagrammás játékra (leNGő fehér iNGét) is, hiszen az ing szóban szereplő NG hangkapcsolat egyúttal a tisztelt költő monogramja.
Az utolsó ciklus címe is korábbi intertextusokat mozgósít, hiszen 1977-ben ezzel
a címmel jelent meg Vasy Géza szerkesztésében egy antológia, melyben Pintér Lajos versei
mellett Utassy József azonos című költeménye is megjelent. Ennek 30 évvel későbbi reflexiója a Tiszatáj 2007. júliusi számában megjelent Pintér Lajos-írás, mely a kötet generációját Tengerlátó nemzedékként nevezi meg. A nemzedékek problematikáját, az idő múlásának egy másik aspektusát mutatja ez a ciklus. Ezt a nemzedéki problémát a címadó vers
tematizálja, melynek metaszövege a fentebb említett Pintér-szöveg: „Elmúlt harminc év,
nemrég névsoroló, seregszámláló versemben igyekeztem számba venni a nemzedéket.
Épp harminc éve megtette ezt Vasy Géza is, ő szerkesztette a Tengerlátó című antológiát,
abban van először együtt a mi nemzedékünk. Baka, Bari, Nagy Gazsi, Pinczési Jutka,
Kántor Péter, Szöllősi Zoli. A hetedik te magad légy. Valahogy így sorolom a versben is.”
Baka Bari Nagy Gazsi
s még még
heten
mint a mesében
hetvenheten
ha vonul szépen
itt lent a földön
ott fenn az égen
nemzedékem
de jó volt együtt
harminc éve
Ehhez a tematikához kapcsolható a szintén sok intertextust felvonultató Atlantisz
című költemény. A Radnóti A'la recherche című versét megidéző szöveg, az egykori Kormos-egyetem világát kutatja nosztalgiával. Újra a hagyományba ágyazottság erőteljes tudatának ad hangot a vers, megemlítve a nagy elődök neveit: Radnóti, Áprily, Sinka és

2009. március

113

a nemzedéktársakat: Juhász, Nagy László, Kálnoky, Baka. A „nem mi vagyunk az utolsó
nemzedék” pedig a folytatást feltételezi, melyet metaforikus módon megvalósít az intertextusok játéka révén a szövegek továbbélése is, hiszen a Kormos által írt vers Vonszolnak
piros delfinek, és a korábban már megidézett Nagy Gáspár-szöveg (A párhuzamos koporsók) kel életre Pintér Lajos versével. Amint az elsüllyedt idilli világot, Atlantiszt megőrizte
a kulturális emlékezet, úgy örökítődnek tovább a nemzedékek is.
Ezt foglalja össze a kötet záróverse (Világosságot!) a Petőfitől kölcsönzött címmel.
A költői megnyilatkozások szövegbe építésével: Goethe (Több fényt!), József Attila (Levegőt!, Nagyon fáj!), Nagy Gáspár (Tűnj el, fájás!) kiáltásaival újra a költészet folytonosságát, a hagyományt tematizálja.
Érzel, fogsz egy
feléd kinyújtott csont-kezet,
holt kezet a múltból.
S fogsz egy kezet,
egy másikét, aki még
meg sem született – - A verset és egyben a kötetet záró írásjel alátámasztja ezt a lezáratlanságot, és a vers
által megfogalmazott újabb költői kiáltások várakozását kelti, melyet a Tiszatájban a következőképpen fogalmaz meg: „S előttünk és utánunk más és más nemzedékek. Kifogyhatatlanul és szükségképpen. Hiszen a nemzedék: az irodalom időszámításának mértékegysége.”
A kötet gazdag intertextuális utalásrendszere izgalmas filológiai kalandra csábítja az
olvasót, és egy nemzedék példaértékű összetartozását, egymáshoz, nemzethez, magyarsághoz, nyelvhez, költészethez való ragaszkodását olvashatja ki belőle.

Bovier Hajnalka

114

tiszatáj

A pusztulás arcai
P ETŐCZ A NDRÁS : ARCOK (ELBESZÉLÉSEK)

Az arc szó által felidézett személyesség éles ellentétben áll
az arcok idegenségével. Az ellentét ugyanakkor csak látszólagos, hiszen az emberi arc a megismételhetetlenség érzetét is képes sugallni, ezzel pedig annak kiszámíthatatlanságára irányítja a figyelmet. Bár Petőcz András az utóbbit
választotta elbeszéléskötetének címéül, az ott megjelenített
arcok valójában annak megmutatására hivatottak, hogy végül egyetlen, de többértelmű és sokszínű arc rajzolódjon ki.
Azt már Kálmán C. György is megjegyezte kritikájában1, hogy a kötetben szereplő írások között összefüggések
tételezhetők, noha ezek miatt még nem beszélhetünk elbeszélésciklusról. A szövegek között valóban felfedezhető
többféle kapcsolat is, ezek mind az elbeszélőtechnika, mind
a motívumok szintjén működőképesnek bizonyulnak. Az
előbbi kapcsán elsőként az tűnik fel, hogy mindegyik elbeszélés egyes szám első személyben íródott, s az énelbeszéPalatinus Könyvesház
Budapest, 2008
lők hiába élnek a világ legkülönbözőbb helyein – a helyek
204 oldal, 2800 Ft
egyébként is csupán díszletként szolgálnak a kötetben –,
stílusát és mondatszerkesztését tekintve mindegyik szöveg
igen hasonlatos egymáshoz. Ez persze nem jelenti azt, hogy bármiféle egysíkúságról lehetne beszélni, hiszen ennek ellensúlyozásaképpen az elbeszélés műfaji hagyományának
számos képviselőjét is felidézik Petőcz írásai, úgymint Borgest, Kafkát vagy akár Bodor
Ádámot, hogy csak a legkézenfekvőbbeket említsük. További hasonlóság annak az elbeszélőnek a szerepeltetése, aki halálközeli állapota révén kevéssé, illetve csak fenntartásokkal képzelhető el megbízható beszélőként.2 Erre az egyik legjellemzőbb példa a Gitti
néni című elbeszélés, ahol a metróban haldokló öregasszony szavaival zárul az írás: „Szeretném megmutatni neki azt, amit látok, de képtelen vagyok megszólalni, és levegőt is alig
kapok az izgalomtól. Ő meg csak fogja a kezem, és engem néz, átható tekintettel. Nem tudom, miért néz úgy. Olyan meglepetten. Közben az angyalok, mintha egyre nagyobbak
lennének. Közelednek. Már látom az arcukat. […] Annyira boldog vagyok.” (32–33.)

1
2

Vö. Kálmán C. György, Színes és sötét, Élet és Irodalom, 52. évfolyam, 23. szám
„Az én és nem-én, az elbeszélő és akiről beszél, s a lehetetlen elbeszélő (a haldokló, a kommunikálni képtelen) gyakori problémája a szövegeknek. Hogy megszólalhat-e egyáltalán az, akinek
a beszédét olvassuk, és ha igen, mindezt elfogadhatjuk-e az ő saját beszédének?” Kálmán C.
György, Színes és sötét, Élet és Irodalom, 52. évfolyam, 23. szám

2009. március

115

A művek narratív jellemzői között említésre méltó továbbá, hogy igen kevés párbeszédet tartalmaznak, sokszor előfordul, hogy az elbeszélés egyetlen hosszú monológként jelenik meg. Ez az eljárás csak tovább erősíti annak a több alkalommal is feltűnő magányos,
önmagába zárt Énnek a képzetét, aki az emberek többsége által használt viselkedési formákat nem, vagy csak töredékesen érti. A megértés hiányában, illetve annak reményében
az elbeszélők egy része menekül vagy utazik valahova. Az utazásnak mint régi toposznak
a felidézése többfajta jelentéssel bír Petőcz írásaiban: hol megfutamodásként, hol menekülésként, hol pedig útkeresésként jelenik meg, természetesen kapcsolódva mindezekkel
a már jól ismert irodalmi hagyományhoz is. Éles ellentétet képez mindez azokkal a rövid
írásokkal, melyekben az utazás hiánya, a helyhez kötöttség, illetve a várakozás helyzete áll
fenn, és a szereplő képtelen kilépni az őt körülvevő állandóságból. A Bordó szoknya című
elbeszélés főhőse például, kafkai alakhoz hasonlóan, negyven éve vár jutalomra a munkahelyén, s kiszolgáltatott helyzete miatt egész élete a jutalom elnyeréséért folytatott kisszerű harc: „Nem kell mondanom, hogy a születésnapom merő egy izgalomban telt, a legszebb kosztümömet vettem fel, fodrásznál is voltam az előző nap, új frizurát csináltattam
magamnak, daueroltattam, ami manapság már kissé régimódin hat, de nekem kifejezetten jól áll, mindenki mondja.” (38.) A statikusság az, amely jellemzi az ilyen típusú szövegeket, és ezeket csak még inkább felerősíti a mondatok olykor már-már töredezettségként
ható – Petőcznek az Idegenekből jólismert, de itt is funkcióval bíró – rövidsége.
A másik, már említett, szövegeket összekötő kapocs bizonyos motívumok folyamatos,
ugyanakkor nem mindegyik írásban megtalálható megjelenítése. Az első legjellemzőbb az
angyalok alakjának feltűnése. Az előbb idézett Gitti nénin kívül A repülés csodálatos tudománya című elbeszélésben találkozhatunk még angyalokkal, de távolról ide kapcsolhatók még a látomásszerűen megjelenő figurák is, mint például az Éjszakai látogatóban
feltűnő bizarr és néma öregember, vagy a Hőség című írás nyöszörgő öregasszonya. A felsoroltak közül a legkevésbé meggyőzőnek az angyalok tűnnek, kissé idegenszerűnek hatnak ugyanis, s kevéssé tudják kitölteni a szöveg által megidézni vágyott (?) mágikus-realista próza alakjainak jellemzőit: „Három angyal. Az egyik közvetlenül a mennyezet alatt
röpköd. Nagyon lassan repül, szinte-szinte a plafonhoz simulva, a háta és a szárnyai majdnemhogy odatapadnak a mennyezethez, és közben, ezt világosan látom, nagyra nőtt, kerek szemeivel engem figyel.” (180–181.) Ezek a figurák ellentétben állnak a vízióként működő, ugyanakkor nagyon is mindennapi alakokkal, annak a Másiknak a szerepét töltvén
be, akik bár próbálnak – az elbeszélő tanúsága szerint –, de mégsem tudnak kapcsolatot
kialakítani a narrátorral.
A természet mindig érdekes szerepet töltött be Petőcz munkásságában, akár verseit,
akár elbeszélő prózáját tekintjük. A jelen írásokban felbukkanó madarak feltűnően hasonlítanak a lírai művekben szereplőkhöz, hiszen itt is, ott is a halál, a pusztulás hírnökei
ők: „Most éles és hegyes / csőrükkel madarak köröznek / földrehanyatlott koponyám felett.” (Madarak: hegyes csőrükkel) A vörös ara címet viselő elbeszélésben egy dél-itáliai
település terének közepén található libanoni cédruson egy vörös ara ül hosszú évek óta.
A falu jelképének számító madár ritkán felhangzó beszéde különleges jelentéssel bír: „A legöregebb lakó, Pierro Castennado azt is mondja, hogy már évtizedekkel ezelőtt is hallotta
beszélni a papagájt. Azt állítja, hogy akkor régen, azon a bizonyos napon is hiába szólalt
meg a vörös ara, a beszédét akkor sem értette senki. Tény viszont, mondja Castennado,

116

tiszatáj

hogy a papagáj megszólalásának másnapján szerencsétlenség érte a vidéket: százméteres
hullámok indultak meg a környező tengerparti települések ellen, és sok ezer ember pusztult el az özönvíztől.” (136.) Ugyanilyen vészjósló Az útitárs című szövegben megjelenő
egzotikus madár, egy kobaltkék tangara, amelyről a hely mágusa állítja, hogy előre megérzi a halált, és azt a végső megnyugvás szimbólumaként említi. Az elbeszélés végére a kék
tangarához sok más színű is csatlakozik, s a színes madarak csoportja dühödten csap le,
már-már víziószerűen, a Mágus holttestére.
Nemcsak előjele vagy kísérője, de előidézője is tud lenni a természet a halálnak. Petőcz
több elbeszélésében is a virágok, leginkább őrülten burjánzó vagy ragadozó formájukban,
okozzák az elbeszélő vagy egy-egy másik szereplő halálát. A temetés megszervezése Mesterének holttestét például trópusi növények lepik el: „Alighogy kilépek Mesterem otthona
kapuján, trópusi növények borítják el házának falait. Tudom, sietnem kell, mert a növények beborítanak mindent, és, ha sokat tétovázom, megfojtanak, mint a Mester tanítványait.” (132.) Ha Petőcz verseire gondolunk, sokatmondó értelmezési kiindulópont lehet,
hogy a virágok ott is ugyanilyen szövegkörnyezetben jelennek meg: „Dáliák és magnóliavirágok / örvénylenek fölöttem, körülöttem, / súlyos illatuk arcomat elborítja.” (Virágok
örvénylése) Fenyegető és kiszámíthatatlan a természet megjelenítése ezeken a szöveghelyeken, akár a madarakat, akár a virágokat tekintjük, hiszen valami olyannak a szimbóluma, amit senki sem tud uralni többé, és ez a tehetetlenség látványos egyezést mutat
az Arcokban szereplő elbeszélők cselekvőképtelenségével. Érdekes párhuzam tehát a lírai
és elbeszélő művekben egyaránt fellelhető motívumok használata, rokonságban álló jelentéseik révén ugyanannak a kérdéskörnek a megválaszolására irányulnak, s a pusztulás
sajátos körülírásának vállalkozásaiként tarthatjuk számon őket.
Petőcz András legújabb kötete a halál különböző arcait vonultatja fel. Ezért is lehetséges, hogy a szereplők a világ bármely pontján legyenek is, nagyon hasonlatosak egymáshoz, leginkább abban, hogy mindegyikük tehetetlennek bizonyul a halállal szemben. S bár
a szövegek végül nem szerveződnek átfogó jellegű ciklussá, a szerző jól használja ki az elbeszélés műfajából fakadó lehetőségeket, és a narrációnak és a motívumoknak köszönhetően egységes kötetet foghat kézbe az olvasó. A könyv borítóján található arc ugyanis hiába csak egy(színű) a sok közül, valójában magába foglalja azt a többértelmű és sokszínű
arcot, amely az elbeszélések olvasása után kirajzolódik.

Dobás Kata

A két éve elhunyt Nagy Gáspár költő felesége és gyermekei 2009. január 20-án
létrehozták a Nagy Gáspár Alapítványt. Az Alapítvány emlékház kialakítását tervezi Nagy Gáspár szülőházában, amelyben emléket állít szerkesztői
(HITEL folyóirat) és közéleti (Bethlen Gábor Alapítvány) munkásságának. Az
emlékházat kulturális központként, alkotótáborok színhelyeként kívánja működtetni.
Az Alapítvány emléket állít Nagy Gáspár költő, író, folyóirat- és rádiós-szerkesztőnek, a magyarság hagyományaihoz, a kereszténység örök értékeihez szorosan kötődő életművének, annak érdekében, hogy az életmű a nemzeti kultúra
szerves részévé, annak eleven hagyományává váljék.
Az Alapítvány e célokkal segíti a magyar irodalom és a hozzá kapcsolódó társművészetek (képző- és zeneművészet) értékeinek bemutatását, különös tekintettel a XX. század második felétől kezdődően létrejött alkotásokra. Támogatni
és ösztönözni kívánja azokat a törekvéseket – határainkon belül és túl – melyek
a magyar nép történelem során felhalmozott értékeit tudatosítják, őrzik és gyarapítják.
A Tiszatáj Könyvek sorozatban megjelent Sándor Iván A várható ismeretlen
című esszékötete. A könyv bemutatója február 6-án volt a Petőfi Irodalmi Múzeum
Lotz-termében. A szerzővel, valamint Gyáni Gábor történésszel és Bak Imre
festőművésszel Olasz Sándor beszélgetett.
*
Márciusi számunk borítóján és a szövegek között Szűcs Árpád festőművész
munkái láthatók. A művész Szegeden él, nemrég ünnepelte 75. születésnapját.
Szeretettel köszöntjük!
Áprilisi számunk tartalmából
TÉREY JÁNOS Magnificat című elbeszélő költeményéből
DOBAI PÉTER, TORNAI JÓZSEF, KIBÉDI VARGA ÁRON, TANDORI DEZSŐ versei
BOGDÁN LÁSZLÓ, NAGY KOPPÁNY ZSOLT prózája
TŐZSÉR ÁRPÁD esszéje
FRIED ISTVÁN, TÜSKÉS TIBOR tanulmánya

Ára: 500 Ft
Előfizetőknek: 400 Ft

Új könyveinkből:
Hollósi Zsolt

B -

i

•

f f

u

A Tisza-parton
mit keresek?

T
I1

1

ír^,

l

w

ljaU IOIIM urjRb bruttfdn ^^

2500 Ft

S Á N D O R IVÁN

A várható
ismeretlen
2900 Ft

nka

Nemzeti Kulturális Alap

