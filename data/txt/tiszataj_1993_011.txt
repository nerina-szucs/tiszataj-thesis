tiszatáj
1 9 9 3 . N O V . * 47. ÉVF.

Sütő András új drámája:
Az ugató madár
Ablonczy László tanulmánya
Fodor András, Jánosházy György,
Koncz István versei
Diák-mellékletünkben:
Erdődy Edit Ö r k é n y Istvánról

tiszatáj
I R O D A L M I FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: A N N U S JÓZSEF
Főszerkesztő-helyettes: OLASZ S Á N D O R
Rovatvezetők: A B L O N C Z Y LÁSZLÓ
SZOKAI I M R E
Műszaki szerkesztő: E N G I M Á R I A

Főmunkatársaink:
BAKA ISTVÁN (Szeged)
D O B O S LÁSZLÓ (Pozsony)
KISS GY. CSABA (Budapest)
S Ü T Ő A N D R Á S (Marosvásárhely)
SZÉLES KLÁRA (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a
Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül
vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVII. ÉVFOLYAM, 11. SZÁM
1993. NOVEMBER
SÜTŐ ANDRÁS: Az ugató madár (Magyarok három felvonásban)

3

ABLONCZY LÁSZLÓ: „S kezdék nevetni a sírás helyett"

50

FODOR ANDRÁS: Az igazi abszurd; A zöld hajón

59

JÁNOSHÁZY GYÖRGY: Ahogy Prométheusz máját
a sas...; „Ali the world is a stage..." (Variáció Shakespeare témájára)

61

DOBOZI ESZTER: Megint exodus

62

BENCZE BALÁZS: A filozófus; Látványosság

64

GYŐRÉI ZSOLT: Talizmán; Némaság; Méhnek himnusza; Dér

67

VESZELKA ATTILA: Hódolat Wittgensteinnek; Altató;
Ébresztő, Rimbaud!

69

KONCZ ISTVÁN: A Tisza partján; Virágének; A füst
dolga

71

„A homo moralisnak átkozottul nehéz a sorsa." (Erdélyi
Erzsébet és Nobel Iván beszélgetése Koncz Istvánnal)

75

KRITIKA
SZIGETI LAJOS SÁNDOR: Megkésett jegyzetek (Beney
Zsuzsa József Attila-tanulmányok című könyvéről) ....

80

TÜSKÉS TIBOR: Regény? Kulcsregény? (Tornai József:
A menekülő)

84

GRÓH GÁSPÁR: Grendel Lajos: Az onirizmus tréfái

88

ERDŐDY EDIT: Kertész Imre: Gályanapló

90

BENCE ERIKA: Két regény (Brasnyó István: Szokott-e
ősz lenni Paraguayban?; Bordás Győző: Fűzfasíp)

93

ILLUSZTRÁCIÓ
KEMÉNY ÁRPÁD tervei Sütő András új drámájához
az 58., 68., 79. és a 96. oldalon

DIÁK-MELLÉKLET
ERDŐDY EDIT: Örkény István két drámája
(Tóték, Macskajáték)

SÜTŐ ANDRÁS

Az ugató madár
MAGYAROK HÁROM FELVONÁSBAN

Szereplő személyek
B O D O R PÉTER, szobrász-műszerész-építész-geométra
G R Ó F R H É D E Y CLAUDIA
PÉ VENCZEL, Marosszék főbírója
PÉ V E N C Z E L N É
GERNYESZEGI N É M E T H JÁNOS, a királyi tábla elnöke
NÉMETH JÁNOSNÉ
MIKES MIHÁLY, főügyész
MIKES M I H Á L Y N É
DÓZSA ISTVÁN, ítélőmester
DÓZSA ISTVÁNNÉ
N E U M A N N SÁMUEL, ülnök és elmeorvos
N E U M A N N SÁMUELNÉ
UJFALUSSY F E R E N C , börtönparancsnok
UJFALUSSY F E R E N C N É
MAKK JÓZSEF, tüzér ezredes
SZENTGYÖRGYI ÁBEL, lapszerkesztő
SZENTGYÖRGYIÁBELNÉ
BERCSÉNYI PÁL, katolikus lelkész
E N Y E D I MÁRTON, református lelkész
BOLOND, alias H O R V Á T H CSONGOR
KOMISSZÁR, alias TOLDI ZSIGMOND
ZIMMERMANN IGNÁC, börtönőr
SZÉKELY LAJOS, börtönőr
NYÁRÁDI, vendéglős
Egy nyúlszőrkalapos polgár
Káplár
Zenészek: Prímás, Kontrás, Nagybőgős
Rabok, polgárok, fegyőrök, csendőrök

4

tiszatáj

Jegyzet
Bodor Péter (1788-1849): székely ezermester. 63 méter hosszú, 8 méter széles,
vasszeg nélküli fahidat készített a Maros fölé. Marosvásárhelyi zenélő kútjának (182022) mását a budapesti Margitszigeten építették föl (1935-36). Akadémiai Kislexikon,
Bp., 1989.
Joggal kérdezheti tehát a néző vagy drámám olvasója: miként kerül Bodor Péter
az 1851-54 között szervezett Habsburg-ellenes mozgalomba, a Székelyföldön is leleplezett, véresen megtorolt összeesküvés tagjai közé?
Csakis feltámadás útján.
Jómagam ugyanis nem történelmi életrajzot írtam Bodor Péterről, hanem olyan
drámát, amelynek cselekménye 1849-55 között zajlik, s amelynek főhőséül a székely
ezermester folklorizálódott alakját választottam. Bodor Péter, akár egy Rózsa Sándor,
legendás alakká vált az emlékezésben. Eletének ellenőrizhető tényei elkeveredtek a költött elemekkel. Ilyenformán jutottam ahhoz a szabadsághoz, amely lehetővé tette történelmi hősöm életének képzeletbeli meghosszabbítását néhány esztendővel.
Eljárásom mentségére szolgál az is, hogy a szabadságharc leverése után sokan
kényszerültek bujdosásra, nevük megváltoztatására. Ne feledjük: az a korszak ez,
amelyben szinte naponként támadtak tanúk, akik Petőfi Sándort látták hol itt, hol
amott fölbukkanni. A remény s a bizonytalanság folyamatos hullámverésében az is
előfordulhatott tehát, hogy élő embert soroltak a csatatéren elesettek közé. Erre a lehetőségre támaszkodva éltem magam is a képzelet jogával: „Talán nem is igaz, hogy
Kolozsvárott meghalt Bodor Péter." Fölösleges hangoztatnom, hogy ilyet csak szépíró
tehet. Ha történész követi el: a mítoszteremtés útjára téved; félrevezeti olvasóit.
A drámaíró szabadsága nagyobb a historikusénál.
Az élő embernek házában elrettentésül szállított koporsó nem Jókai képzeletének
műve; akit a 48-as szabadságharc után árulásért, besúgásért erkölcsi halottnak nyilvánítottak, arra egy-egy koporsóval is ráijesztettek a honfiak.
Orbán Balázs emlékiratából idézzük a következőket: „Tapferner major-auditor
vérbére soproni törvényszéki elnökség volt, hol, míg közmegvetéssel fordult el mindenki tőle, lelkiismeretének kimaradhatatlan furdalásai üldözték s rabolták el álmait.
1860 egyik sötét éjjelén Sopron utcáján egy gyászos férfiak által képezett menet fáklyák
közt koporsót emelve vonult Tapferner szállására, hol a gazdát hon nem találva, hálószobájába, ágya helyére tették le a körülrakott gyertyákkal megvilágított koporsót, s
azután szótlanul távoztak. Tapferner, ki lelkiismeretének szemrehányásait a bor mámorába igyekezett már régóta fojtani, hevült fővel lépett szobájába, hol megpillantván
a végzetes koporsót, iszonyatos rémület fogta el, egész testében remegve s »kegyelmet«
kiáltva rogyott össze. Másnap az őrület előjeleivel futott el Sopronból, s nemsokára elhalt; sírjára egy könny sem hullott, csakis átok és szidalom."
A koporsós mozzanat Orbán Balázs följegyzése nyomán került a drámámba.

Sütő András

1993. november

5
ELSŐ FELVONÁS

Míg a közönség begyűlik, az 1848-49-es magyar szabadságharc dallamait, szózatait, éljenzéseit,
szónoklatok foszlányait, ágyúhangjait, lovas rohamok dobaját, gyalogos századok vonulását, harangok zúgását halljuk. Szavalat és ének: Talpra magyar! Kossuth híres beszédeinek rövid részletei
A tragikus vég, az összeomlás zenéje.
Kürtszó több irányból, majd fölmegy a függöny. Szín: a város. A levert szabadságharc utáni Marosvásárhely. Látványnak, játéktérnek egyik lehetséges változatát vázoljuk föl.
A Királyi Tábla tűzkárt szenvedett, emeletes épületének jobb és bal szárnya; ezeket a háttérben
sokablakos börtön köti össze. A bejárat: kétszárnyú tölgy- vagy vaskapu, egyik végében kiskapuval.
A nagykapu homlokzatán fehér nyírfából készült, jól olvasható felirat: ]. FRANZ DUX TRANSSYLVANIAE.
Játékterek: a) egész hosszában az utcaként jelzett rivalda, b) középen, a kapu mögötti tér, amely
a cselekmény következményei szerint: bírósági tárgyalóterem, börtönudvar, vendéglő, c) a főkapu jobb
oldalán börtön, bal oldalán Bodor Péter lakása, utca felőli frontján kiskapuval, pihenőpaddal, lámpaoszloppal. Az utcán, közvetlenül a börtön-kiskapu mellett őrbódé.
A háttér, amelynek alakzatai az égre rajzolódnak, a városnak mintegy sűrített mása. Templom,
jól látható toronyórával, tűzvésztől kormosán. A börtön kőfalai, őrbódéval, ágyúival. A Postarét
Golgota-hegye három fekete akasztófával. Kormos falon fehér futórózsa.
A háttéren túli háttér, a hegyeken túli hegyek mintájára a szabadságharcban megszenvedett Erdélynek is metaforikus képe lehet. Tűz- és ágyúgolyó károsította, fehér templomtornyok erdejét mutathatná a horizontfüggöny.
Első jelenet
Horváth Csongor, vagyis a Bolond meg a három zenész: Prímás, Kontrás, Nagybőgős. Az
őrbódéban Székely Lajos, aki csak akkor lesz
látható, mikor elősettenkedik onnan.
BOLOND (jobbról jön az úton, kollégiumi tanárhoz illő öltözékben, énekelve, ^mögötte a
három zenész lelkesen működve): Ácsi! Ti kísértek engem vagy én benneteket? Nahát
akkor! Da capo! (Újból kezdi a dalt, a cigányok kísérik)
Vásárhelyi halastó, halastó,
Beleestem lovastól, kocsistól,
Jaj istenem, ki vesz ki, hej, de ki vesz ki?
Sajnál-e még engemet valaki?
Jaj istenem, ki vesz ki, hej, de ki vesz ki?
Sajnál-e még engemet valaki?
(Leinti a zenészeket, s kiáltva kérdi föl az
égre.) Sajnál-e még engemet valaki? Nem
sajnál senki. (Zsebéből lapos pálinkásüveget
húz elő, odanyújtja a Prímásnak.) Ez a tiétek. Köszönöm, hogy elkísértetek. Kérlek:
ugyanúgy a koporsómat is!
(Prímás elsőnek kortyol, azután a Kontrás és
Nagybőgős. Közben - mintha személy szerint is
a tiszteletükre szólna - három irányból három

trombitaszó hallik A cigányok zavara. Aztán
a város macskaköves utcáin vonuló csendőregységek bakancs- és csizmacsattogása. Őrségváltások, egyebek Amiként az erdőben madárdal:
városunkban fegyveres emberek lábbelicsattogása jelez hajnalt, delet, alkonyatot. A zaj fölerősödik, a zenészek riadtan iszkolnak odébb, ki
a színről.)
BOLOND (a zajtól ingerülten, körbefigyelve és
erős kiáltással): Ruhe! Ruhe, verfluchte
Hunde! (Csönd.) Na! Hogy nyelne el a pokol benneteket! (A padra roskadva félig magának, félig képzelt hallgatóságnak szavalva.)
Mert hallottuk a szót.
A vész kitört. Vérfagylaló keze
Emberfejekkel labdázott az égre,
Emberszívekben dúltak lábai.
Most tél van és csend és hó és halál,
A föld megőszült;
Nem hajszálanként, mint a boldog ember,
Egyszerre őszült az meg, mint az Isten,
(Egy pillanatra elakadva.)
mint az Isten... az isten, aki elborzadott
És bánatában ősz lett és öreg.

6
SZÉKELY (aki mindezt az őrbódéból hallgatta, csípőjén hosszú csövű stukkerrel és fenyegetőleg jőve): Mit csinált az öreg, tanár úr?
Lenne szíves megismételni?
BOLOND: Ismétlés a tudás anyja. Megőszült.
SZÉKELY: Az isten.
BOLOND: A fennvaló. Bánatában ősz lett, s
én azt kérdem tőle éjjel és nappal: hová tevé
boldogtalan fiait? Nem a boldogokat persze, amilyen magad is vagy, Székely Lajos.
SZÉKELY (kissé röstelkedve): Már hogy lennék!
BOLOND: Székely létedre, dupla székelyként, originaliter is, neved szerint is, azzal a
stukkerrel... Magyar rabokat őrizni...
SZÉKELY: Tanár úr, én már megkértem
önt...
BOLOND: Hová tevé boldogtalan fiait az isten?
SZÉKELY: Megkértem önt... szépen kértem... Ne tessék annyit pofázni. Tessék
megérteni: a szabadságharcot elvesztettük.
BOLOND: De te azért ne jártasd a szádat,
stukkeres foglár! Véred nem hullott, csak az
orrod folyt a szabadságért.
SZÉKELY: Hektikás voltam...
BOLOND: És már nem vagy az!
SZÉKELY: Istennek hála. De kérem önt, tanár úr, tessék már a helyzetet, a helyzetünket figyelembe venni.
BOLOND: Melyiket, te töksi? Minden helyzetben egy másik helyzet is benne foglaltatik.
SZÉKELY: Mondom. Ezek ötvenegyben jöttek be, tehát már két esztendeje, hogy Erdélyben állomásoznak a következő osztrák
gyalogezredek...
BOLOND: Tudom.
SZÉKELY: Nem tetszik tudni, mert államtitok.
BOLOND: És te kifecseged.
SZÉKELY: Csak önnek mondom el, tanár
úr! A huszonnégyes Párma stájerországa, a
negyvenegyes Sivkovich bukovinai, meg aztán: negyvenhatos Jellasics, ötvenegyes Károly Ferdinánd, ötvenötös Bianchi galíciai...

tiszatáj
BOLOND (fejét az ég felé emelve, homlokán
kopogva): És betéve tudja!
SZÉKELY: Továbbá: nyakunkon a dzsidások, a tüzérezred (az ágyú felé mutat), meg
a nyolcas csendőrezred.
BOLOND (legyint): Potomság!
SZÉKELY: Potomság! Ezt mondta Petőfi is
Fejéregyházán! Potomság.
BOLOND (erős dühvel): Ruhe! Nyomorult
hektikás! Petőfi nevét ne vedd a szádra!
SZÉKELY: Ne tessék rám kiabálni. Én eltűröm önnek, tanár úr, ám a parancsnokom...
BOLOND: Kérdezd meg Ujfalussy Ferenc,
pardon, Franz úrtól: mitől őszült meg az isten?
SZÉKELY: Ne tessék haragudni...
BOLOND: Attól őszült meg, fiam, hogy
édes öcsémet, Károlyt is börtönbe vetették.
És fel fogják akasztani. (Ordítva.) Tudod te
ezt? Tudjátok, ti, hitvány janicsárok?
SZÉKELY (megszeppenten, könyörgő hangon):
Janicsárok, de halkabban. Tessék innen
odébb állni (léptek zaja), jönnek is már!
Tessék elvonulni. (Bizalmasan.) És máskor
tessék meggondolni, mit muzsikáltat ön a
cigányokkal. Jaj, Istenem, ki húz ki... azt
mondják: politikai kérdés.
BOLOND: Hitvány janicsárok! Hitvány janicsárok!
(A szín nagyon rövid időre elsötétül. Katonazenekar hangjai, majd kiáltások a háttérben.
„Antreten zum Appel! Achtung achtung! Antreten zum Appel!"Láthatatlan katonai egységek
csizma-bakancs csattogása. Aztán újból kigyúl
fokozatosan a fény.)
Második jelenet
Nagyzenekari kísérettel vegyes kórus hangán,
német nyelven az ún. Néphymnus harsog.
(A szöveg szerzője Johann Gábriel Seidel, a zenét komponálta: Joseph Haydn.) A börtönudvar
bal oldalán bírósági emelvény, jobb oldalán
padok, rabokkal tömötten. Háttérben a börtön
nyitott ablakainak mindenikében egy-egy rab.
Fegyőrök, élükön Zimmermann és Székely.
Ujfalussy Ferenc börtönparancsnok a nyitott
kapu sarkában várja magas vendégeit. A Néphymnus: „Tartsa Isten, Óvja Isten / Császá-

1993. november
runk s a közhazát!" A kirendelt rabok padsorainak szemközti végében vasketrec, benne Bodor Péter ugyancsak rabruhában. Elmélyülten
sakkozik önmagával. A himnusz hangjaira jönnek majd be párosával: Gemyeszegi Németh
János és Pé Venczel, Dózsa István és Neumann
Sámuel, s egymagában: Mikes Mihály. Prímás,
Kontrás, Nagybőgős, majd Komisszár.
PÉ VENCZEL (miután Németh Jánossal
együtt megáll Ujfalussy előtt): Megkezdjük,
Ferikém?
UJFALUSSY: Kezdjük, ha te is jónak látod.
PÉ VENCZEL: Jónak látom.
UJFALUSSY: Achtung! (Csönd. Pé Venczel és
Németh előtt tisztelegve.) Kegyelmes főbíró
uram, excellenciás elnök úr! Tartsa Isten
Császárunk s a közhazát!
NÉMETH: Tartsa is, óvja is!
UJFALUSSY: Őrség! Rabság! Tiszte-legj!
(Őrség rabok gyülekezete: „Heil! Heil! Heil!"
Németh és Pé Venczel elfoglalja helyét a bírói
emelvényen. A himnusz hangja, miközben Dózsa István és Neumann Sámuel jön, megállás,
csönd.)
UJFALUSSY (tiszteleg): ítélőmester és ülnök
úr! Ujfalussy börtönparancsnok...
DÓZSA: Tudjuk.
UJFALUSSY: Tartsa Isten! Óvja Isten Csá...
NEUMANN: ...szárunk s a közhazát! Szervusz!
UJFALUSSY: Őrség, rabság! Tisztelegj!
(Őrök, rabok: „Heil, heil, heil!" Dózsa és Neumann elfoglalja helyét a bírói emelvényen. Újból a himnusz refrénje, miközben Mikes jön.)
UJFALUSSY (tiszteleg majd miután beállt a
csönd): Főügyész úrnak alázatosan jelentem...
MIKES: Fölösleges. (Bizalmasan Ujfalussyhoz.)
Csapolt sört ittunk. Most nekem is csapolni
kellene. Direkciót mondjál.
UJFALUSSY: Az akasztófától jobbra, húsz
méterre. A meszelt árnyékszék. Őrség, rabság! Tiszte-legj!
(Őrök, rabok együtt: „Heil!Heil!Heil!"Mikes elsiet a megelölt irányba, ahonnan később tér meg
s foglalja el helyét a hivatali férfiak sorában. Ujfalussy Bodor Péter ketrece mellett áll meg hogy
végighallgassa a közleményeket. Csönd.)

7
NEUMANN (ünnepélyesen fölállva): Uraim!
Vádlottak és elítéltek! Azok számára, akiknek újdonság vagyok, engedtessék meg bemutatkoznom. Doktor Neumann Sámuel
elmeorvos vagyok, és egyben a királyi tábla ülnöke. Ülnöki mivoltomban az elnöknek, Gemyeszegi Németh János prezidens
urunknak adom át a szót. A szavakat, amelyek az örömnek sugarait lövellik javuló
sorsunk egére.
SZENTGYÖRGYI ÁBEL (a rabok közül, rabként): Halljuk, halljuk a sugarak lövellését!
(Egy szál kacagó fegyenc, akinek hangja az ijedtségtől hirtelen szakad meg.)
UJFALUSSY: Ruhe! Szentgyörgyi Ábel szerkesztő urat fölkérem, szíveskedjék a lövellés dolgában...
SZENTGYÖRGYI ÁBEL (fölemelkedve):
Meá kulpá! Meá kulpá!
NEMETH (hangát ünnepélyesen rezegtetve, az
immár talpra emelkedett társasághoz): Nos,
Josephus Franz Dei gratiae imperátor Austriae, rex Hungáriáé, dux Transsylvaniae etc.
az Ürnak 1853-ik esztendejében mai napon
elhatároztuk: a felségáruló, szökött Kossuth
Lajos külföldi ügynökei által létrehozott
összeesküvésnek utolsó erdélyi fészkeit is
mihamarabb meg kell semmisíteni. Mindazok, akik a császári országiásnak Magyarországon és Erdélyben tervezett megbuktatásával és ezen koronaországoknak a Monarchia kötelékétőli elszaggatásával egy Kossuth Lajos alatt működendő uralkodást kívántak megvalósítani, méltó büntetésben
fognak részesülni. Világos?
SZENTGYÖRGYI ÁBEL: Nagyon is Világos!
PÉ VENCZEL (ingerülten): Szentgyörgyi
Ábel rabtársunkat, bocsánat (kacagás), honfitársunkat fölszólítom a tiszteletteljes viselkedésre.
SZENTGYÖRGYI ÁBEL: Meá kulpá!
PÉ VENCZEL: Mikes Mihály főügyész urat
hallgassák meg kellő tisztelettel. Misikém,
gyere már.
MIKES (az árnyékszék felől érkezve, hatásnövelő körültekintéssel): Kegyelmi rendelet!
(Hatalmas éljenezés, vivátozás, a himnusz végakkordja, majd csönd, amelyet Mikes szavai törnek meg. Bodor sakkozik)

8

tiszatáj

MIKES: Nos, Josephus Franz, Dei gratiae legmagasabb kegyosztó hatalmunk szerint elhatározzuk. Törvényes bizonyítékok híján
az összeesküvés vádja alól fölmentetik Zeyk
László és nyolcszázhetven társa Marosvásárhelyt, Csíkszeredában, Kolozsvárott et cetera. így tehát a jelenlévők mindahányan szabad madarakká lettek. Minekünk pedig,
akik városunk ügyeit rendezzük, nem kicsiny szerepünk volt a kegyelmi rendelet
kieszközölésében. Nem érdem ez! Kötelességünket teljesítettük!
(Éljenzés, vivátozás, a himnusz végtikkordja,
majd csönd.)
SZENTGYÖRGYI ÁBEL (a rabok közül kiváltán, harsányan): Tisztelt főbíró úr, főügyész úr, elnök úr és ülnök urak! Szabadulásom és szabadulásunk örömére, a császár
őfelsége tiszteletére, kérem tisztelettel, hallgattassák meg rövid versezetem, amely
hangzik ekképpen...
(Hangok: „Halljuk!Halljuk!")
NEMETH: Örömmel, örömmel!
SZENTGYÖRGYI ÁBEL: Az igazi poéta
tömlöcben is népének lángoszlopa marad,
így a szent fát félre nem teheti, szögre nem
akaszthatja, hanem elharsogja kelettől nyugatig:
Vidulj, vidulj nemzetünk!
Jobbra fordul életünk, mert:
Ferencünk és Józsefünk
A tátongó szakadékból,
Halálnak torkából
Mentett ki bennünket,
Megszédítetteket...
(Csönd.)
BODOR PÉTER (jól hallható sakkfigura-koppantással a ketrecben): Matt! Legyőztem
magamat!
UJFALUSSY: Csönd legyen ott, Bodor úr!
(Csönd.)
SZENTGYÖRGYI ÁBEL: Hála-gálaműsorunk címe: Ferencünk és Józsefünk vivát,
crescat, floreat! Éljen a magyar szabadság!
(Rabok viharos tánca, éneke, amelynek refrénje:
„Ferencünk és Józsefünk " stb. Prímás, Kontrás,
Nagybőgős működik; nincsenek rabruhában.
Csattanós, ám műkedvelő szintű finálé után

a hivatalos testület elismerő tapsa, éljenezése,
melyet Ujfalussy erélyes hangja szakít félbe.)
UJFALUSSY: Őrség, rabság, sorakozó! Eskütétel és újabb kegyelmi rendelet következik!
PRÍMÁS (Zimmermannhoz): Nagyságos ezredes úr!
ZIMMERMANN: Ezredes az apád fajankó
fia, te vaksi!
KONTRAS: Nekünk is vége van a háromnapos áristomnak?
NAGYBŐGŐS: Nekünk is megkegyelmezett a császár?
SZÉKELY: Nektek is, de ha még egyszer azt
húzzátok, hogy Vásárhelyi halastó, jaj istenem, ki húz ki...
ZIMMERMANN: Kossuth Lajos, ugyebár!
PRÍMÁS: Soha többet, amíg élünk! Becsületszavamra, mert úgy szép a magyar, ha becsületszavát is adja...
ZIMMERMANN (az akasztófára mutatva):
Ott lesztek szépek, ott fenn az akasztófán!
ZENÉSZEK (mind): Jajistenem, ne hagyj el
bennünket! Halállal fenyegetnek a muzsikálásért! Hallod, Jézus? Mivel fenyegetnek?
SZÉKELY: Ácsi!
PRÍMÁS: Nagyságos tábornok úr, vakuljak
meg mind a négyen mind a nyolc szemünkre, ha még egyszer efféléket muzsikálunk
annak a bolondikus tanár úrnak. Essünk
belé vásárhelyi halastóba, gödörbe, szakadékba vagy akár a budiba is nyakig, tekintetes uram! Úgy fogunk hallgatni, mint szar
a fűbe, süket disznó a búzába, mert némaságban, hallgatásban szép a magyar, hát akkor a cigányprímás, kontrás, nagybőgős, ezredes jóuram?!
ZIMMERMANN: Abtreten! Lelépni!
(A zenészek elhordják magukat)
DÓZSA ISTVÁN: Kérem Bodor Péter elővezetését.
UJFALUSSY: Székely, Zimmermann!
(A két börtönőr futva jön, és parancsot vár.)
UJFALUSSY (némán inti, hogy a rabot vezessék ki ketrecéből).
ZIMMERMANN (a ketrechez lépve): Tizenhetes! Kilépni!
BODOR (a sakktábla fölé hajolva rá sem hederít a fölszólítóra).

1993. november
SZÉKELY (aki szabály szerint a ketrec ajtajának másik oldalán állt meg): Bodor úr!
A kegyelmi rendeletek napján bár tessék
ide figyelni.
BODOR: Mit akartok?
ZIMMERMANN: Önt elővezetni!
BODOR: Nem óhajtom.
ZIMMERMANN: Parancsot teljesítünk,
nem az ön óhaját.
SZÉKELY: Várja önt az egész atyaistenség,
Bodor úr.
ZIMMERMANN: Mi az, hogy Bodor úr? Tizenhetes! Vigyázz! Stillstand!
BODOR: Ezen a nyelven az agaraddal beszélj. Mert én nem értem.
ZIMMERMANN: Három éven át megértette.
BODOR: Mostantól kezdve nem értem.
SZÉKELY: Akkor magyarul mondom. Tessék már kijönni abból a ketrecből!
UJFALUSSY (türelmetlenül a bírósági asztaltól): Mi lesz ott már?
ZIMMERMANN: Jelentem alássan, nem
akar kijönni!
BODOR: Az én ketrecem az én váram.
UJFALUSSY (a ketrec felé jőve): Megbolondult? Először nem akart bemenni. Most
meg nem akar kijönni. Heraus! (Int a két
őrnek, hogy tűnjön el. Azok elhúzódnak. Bizalmas, baráti hangon.) Péter, ne szamárkodj. Gyere ki. Szabadlábra helyeztetek
BODOR: Miért nem ezzel kezdtétek?
UJFALUSSY: Mert e pillanatban ez még államtitok. No, gyere már!
BODOR: Nem kell a szabadláb.
UJFALUSSY: Az istenre kérlek, Péter!
MIKES: Mi az? Nem kezdjük még?
UJFALUSSY (újból hivatalosan): Tizenhetes
fegyenc! Kivonulni!
BODOR: Se ki, se be! A magam részéről befejeztem a vonulásokat. Befejeztem az ugrándozást a nyelvtan grádicsain: én, te, ő,
mi, ti, ők, de főleg Ti - nem érdekeltek.
Egyedül csak Én maradtam, solo solissimo.
UJFALUSSY: Urak! Segítsetek! Azt hiszem,
megzavarodott.

9
MIKES (igyekszik elsőként a ketrechez): Bodor
úr, az istenre kérlek!
BODOR: Tizenhetes! így szólítsatok!
MIKES: Akkor legyél tizenhetes, de könyörgök, ne marháskodj!
(Neumann, Dózsa és Pé Venczel is eléjön. Körülállják a ketrecet Könyörgő istentisztelet a rácsokon átal. Németh a helyén marad.)
DÓZSA: Ha nem érdekel a sorsod: a te bajod, Péter. De kötelességed meghallgatni a
bíróság végzését.
NEUMANN: Olvassátok be neki a rácsokon
keresztül.
PÉ VENCZEL: Lehetetlenség.
NEUMANN: Nem hallja meg?
PÉ VENCZEL: Tiltott eljárás. Az elítéltnek
a hadbírósági döntést tiszteletteljes álló
helyzetben és szabadon kell meghallgatnia.
BODOR: Szabadon! Az ítélethallgatás a szabadság legszebb állapota!
DÓZSA: Nem akarsz hát a rácsokon kívül
kerülni?
BODOR: Honnan tudod, hogy én vagyok
belül?
NEUMANN: Mert a kint és bent fogalma
egy papagájnak is evidencia.
BODOR: Én úgy látom innen, hogy ti vagytok a rácsok mögött. Be akartok engem csalogatni magatok közé. Rosszat sejtek, sehova se megyek!
MIKES: Ez becsavarodott!
DÓZSA: Megháborodott!
PÉ VENCZEL: Rács mögött képzeli magát
szabadnak!
BODOR: Szabadnak - hozzátok képest.
NEUMANN: Hozzánk viszonyítod.
BODOR: Nullát nullához!
NEUMANN: Vigyázz, Péter! Ez nem matematika, hanem politika!
MIKES: Szépen kérlek, Péter...
BODOR: Tizenhetes!
MIKES: Tizenhetes, de ha megkutyálod magad, leszel te még tizennyolcas is. (Enyhültén, rábeszélő hangon.) Péter, jer oda már
elibénk, hallgasd meg a fölmentésedet. Mi
könyörögtük ki neked, jóember!

10
DÓZSA: Jó az, amit csinálsz? In és most és
nekünk jó lesz ez?
PÉ VENCZEL: A szabadság dupla nulla?
Miként fogják ezt Bécsben értelmezni?
BODOR: Ha nem hülyék, úgy, ahogy én is...
NÉMETH (az asztalról ordítva): Ne könyörögjetek neki! Vesszen a maga dögibe! Én
ezt a kutyakomédiát mindjárt berekesztem!
Ne élj vissza az elnök urak türelmével!
TÖBBEN (könyörgő és ijedt hangon): Péter!
Szánd meg magad és szabadságodat! Ne élj
vissza az elnök urak türelmével!
BODOR: Hat ökörrel se húztok ki!
PÉ VENCZEL: Mi ütött beléd? Csúfot űzöl
a bíróságból? A feljebbvalóságból?
BODOR: Álmot láttam.
PÉ VENCZEL: Álmot!
BODOR: Üzent a Fennvaló.
PÉ VENCZEL: Mit üzent?
BODOR: Hogy el ne mozduljak innen. Értem küld valakit.
PÉ VENCZEL (a többihez): Valóban megháborodott!
UJFALUSSY: Székely! Zimmermann! Őrség!
(A szólítottak mind berohannak és parancsot
várnak.) Vigyétek innen ezt a ketrecet!
ZIMMERMANN: Rabostul, kapitány úr?
UJFALUSSY: A ketrec megy, a rab helyben
marad.
ZIMMERMANN (parancsként a többihez):
A ketrec megy, a rab marad. (Az őrök „leemelik" Bodor feje fölül a ketrecet. Hátraviszik. Székely Bodor lábairól leoldja a láncos
vasgolyót, kiszedi alóla a széket, s egy visszatérő társával elcipeli a sakkasztalkát is.)
DÓZSA: Isten hozott, barátom, közibénk!
Ki van most a rácson belül? Ki a rácson kívül? He?
UJFALUSSY: Zimmermann!
(Zimmermann futva jön Székellyel. Közreveszik Bodort, miközben az urak elfoglalják a
helyüket az emelvényen. Ujfalussy a rab mögött
áll. Csönd.)
NÉMETH: Mi volt ez, doktor?
NEUMANN: Extrovertált állapotából a fogoly átcsapott introvertált letargiába, miből
kifolyólag ellentétébe fordult át a korábban

tiszatáj
tapasztalt Minderwertigkeistgefühl érzete,
amelynek ugyanis...
NÉMETH: Magyarul, doktor, a kutya mindenségit, mert ha el is veszett Magyarország, magyarok maradtunk!
NEUMANN: Magyarul a fogoly azt
mondta, hogy mindannyian megcsókolhatjuk az északi fertályát.
NEMETH: Ezért huszonöt botütés járna,
nem a jóindulatú szolidaritás részünkről.
Hát ezért könyörögtük ki neki a kegyelmet
a szebeni katonai bíróságnál? Hát megérdemelte? (Mikeshez.) Főügyész úr, fegyelmezze meg a rakoncátlan foglyot! Tétesse le
vele a fogadalmi esküt! Mert ára is van a
szabadulásnak, nem csak haszna és öröme!
MIKES: Tizenhetes fogoly! Térdre! (Aztán,
hogy az nem mozdul.) Ismétlem a törvényes
szabályt: térdre!
BODOR: Ó, mily fölemelő és csodálatos a
térden kivívott szabadság! (Sapkáját levéve
féltérdre ereszkedik.)
MIKES: Mondja utánam: én, Bodor Péter,
esküszöm az élő istenre, az Atyára, a Fiúra
és a Szentlélekre, Isten dicsőséges szülőanyjára, Szűzmáriára és Isten minden szentjeire
és kiválasztottaira...
BODOR: Én, Bodor Péter, esküszöm az élő
Istenre, az Atyára, a Fiúra és a Szentlélekre,
Isten dicsőséges szülőanyjára, Szűzmáriára
és Isten minden szentjeire és kiválasztottaira...
MIKES: ...hogy mindazt, amit csak megtudtam az ellenem indított pörnek tárgyát képező tényekről...
BODOR: ...hogy mindazt, amit csak megtudtam az ellenem indított pörnek tárgyát képező tényekről...
MIKES: ...a velem szemben tanúsított börtönbeli...
BODOR: ...bánásmódot szigorúan titokban
fogom tartani, soha senkinek azt föl nem
fedem.
(Ettől kezdve, hogy Bodor kiszedte Mikes szájából a szót, és emlékezetéből mondja a szöveget,
a főügyész elképedten hallgatja, kezéből szinte
kiejti a börtönbeli szabályok könyvét, s az eskünek egy-egy fordulatánál ajka némán remegi
a szót.)

1993. november 13
BODOR (a fentiek magabiztos folytatásaként):
Istennek, királynak, hazának, bár utóbbi
kettővel nem nagyon dicsekszünk, megjegyzés tőlem, B. P., töretlen hitet, hűséget
fogadok, minden felségsértő szándékot magamban megsemmisítek. Kötelezem magamat, hogy eskümnél fogva kész vagyok
s leszek fölfedni és megelőzni, szóban és
írásban följelenteni minden szándékot és veszedelmet, amely az államot... (Pillanatnyi
kihagyás.)
MIKES (úgy véli, megint szerepébe kerül): A
királyt!
BODOR: Ne-ne! A trónt és a királyt fenyegetné, mivel a királynak nemcsak arra van
szüksége, ahová maga is egyedül jár, hanem
emellett a trónjára is, kiegészítés újból tőlem, B. P., Isten engem úgy segéljen!
MIKES: Tizenhetes fogoly! Mi volt ez?
BODOR: Fölmondtam a lojalitás-leckét.
Annyit tanították itt már, hogy a könyökömön jő ki, meg másutt is, tisztesség ne
essék szólván.
MIKES: Tessék fölemelkedni! (Bodor nem
mozdul.) A szebeni törvényszék fölmentő
ítéletét tiszteletteljes vigyázzállásban kell
meghallgatni. (Bodor föláll.) Úgy! Fölmentő
végzés! Bodor Péter marosvásárhelyi építész-műszerész-geométra és tüzér őrnagy...
(Mikes szavait a rabok harsány éljenezése zavarja meg. Enek: „Az Isten tartsa meg az Isten
áldja meg!Éljen, éljen soká!" Trombitaszó.)
UJFALUSSY (jön, mögötte Komisszár): Achtung! Őrség! Vigyázz! Rabság! Abtreten!
Lelépés! In-dulj! (A rabok
kivonulnak.
Csönd.)
KOMISSZÁR: Főbíró úr! Tisztelt bíróság!
Báró Heyerle ezredes, a Mozgó Büntető Bizottmány elnökének személyes megbízásából hozom átadás végett őcsászári felségének saját kezűleg jegyzett jóváhagyását
azon ítélet ügyében, amely a szebeni törvényszék Bodor Pétert fölmentő végzéseként nullifikáltatva a büntető eljárás ötödik
haditörvénycikke alapján módosult.
PÉ VENCZEL: Módosult!
KOMISSZÁR: Módosult! (Az iratokat leteszi
az asztalra. Senki nem nyúl érte. Csönd. Komisszár távozik. Az urak kézről kézre adják

az ítéletet, de senki nem tekint bele. Végül
Mikeshez kerül.)
MIKES: Nos, Josephus Franz, Dei gratiae
imperátor Austriae, Dux Transsylvaniae
etc. elhatároztuk: minekutána Bodor Péter
marosvásárhelyi építész-műszerész-geométra és tüzér őrnagy fegyveres részvétele
1849-ben a császári országlás ellen törvényes bizonyítást nyert, a szebeni haditörvényszék végzését, amelynek alapján kötél
általi halálra ítéltetik: jóváhagyjuk. Kelt
Bécsben, anno Domini... Vádlott megértette?
BODOR: Értette a nagy nyavalya, hogy
mindnyájatokat kitörne! Ezért tettem le a
pofabefogási esküt? Hát nem jól sugallta
nekem az Isten, hogy maradjak ott a rácsok
mögött? Hogy jobb odabent a rabság biztonsága, mint idekint a szabadság veszedelme? Kutyára bízott szalonna lett a szabadságunkból, kuvaszok!
MIKES: Szívemből sajnálom, Bodor Péter,
hogy minden segítő szándékunk dugába
dőlt. (Csönd, csizmakopogás.)
Harmadik jelenet
(A Komisszár híján az előbbiek, majd Rhédey
Claudia.)
CLAUDIA (be, majd megáll Bodor előtt): Lajos! Mi történik itten?
BODOR: Tőlük kérdezd. Ők tudják.
PÉ VENCZEL: Kérem jegyzőkönyvbe venni: Rhédey Claudiától először nekem kell
megkérdeznem: kinek az engedélyével teszi
föl kérdését a kegyelmes grófnő?
CLAUDIA: A belügyminisztérium engedélyével jöttem ide megkérdezni: mi történik
itten?
PÉ VENCZEL: Az történik, méltóságos
grófnő, hogy ez az ember nem Lajos, hanem Péter. Bodor Péter.
CLAUDIA: Bodor, de nem Péter, hanem
ahogy mondom: Lajos. Te miért nem figyelmeztetted őket? Miért nem mondtad,
hogy Bodor Lajos vagy?
BODOR: Bosszantott volna, hogy bolondnak néznek.

12
CLAUDIA: Annyira nem bírják az igazat elviselni?
BODOR (aki csak most kezd a grófnővel egy
húron pendülni): Talán elviselték volna, de
nélküled nem tudtam azt bizonyítani. Nélküled én itt Bodor Péter vagyok, akit most
föl fognak akasztani.
CLAUDIA: Megbolondultak az urak?
(Berzenkedés a magisztrátus tagjai között)
MIKES: Kegyelmes grófnő! Méltóságodnak,
családjának és fejedelmi ősének tisztelőjeként mondom: nem bolondultunk meg.
Minekünk, a nemes város magyar vezetőjének nem öröm magyart akasztatni. Mi a felséges császár és a király döntését vagyunk
kötelesek végrehajtani, miután Bodor Péter szebeni fölmentését Őfelsége nem fogadta el.
CLAUDIA: De tudják önök, hogy akit elítéltek: nem létezik?
MIKES: Mi lennénk a legboldogabbak...
PÉ VENCZEL: Minekünk nem öröm magyart akasztatni!
NEUMANN: Nemzeti gond és lojalitás malomkövei között őrlődünk, méltóságos
grófnő!
CLAUDIA: De tudniok kellene, hogy Bodor
Péter, a híres-nevezetes székely ezermester,
aki hadi tudományokban Gábor Áront is
meghaladta, immár nincsen az élők sorában!
BODOR: Nincs!
MIKES: Honnan tudtuk volna, mikor...?
CLAUDIA: Az a Bodor Péter tehát, aki Bem
József altábornagy tüzéreinek orgonaágyút,
láncos golyót gyártott, és gyutacsüzemet létesített... az a csodálatos férfiú...
BODOR: Na-na!
CLAUDIA: ...akinek templomi orgonái
szólnak Erdély-szerte... a művészi és tudós
képzeletnek ez a hatszárnyú angyala...
BODOR: A csipogóját!
CLAUDIA: ...ez a ritka képességekkel megáldott ember 1849. augusztus hatodikán
Kolozsvárott Bem Józsefre várván, annak
hivatali előszobájában meghalt.
BODOR: Isten nyugtassa meg!

tiszatáj
PÉ VENCZEL: Nyugtassa, de akkor ki ez az
ember?
BODOR: Hát éppen ez az!
CLAUDIA: Egyszerű, kérem! Bodor Péternek az ikertestvére, Lajos.
NÉMETH: Lajos! Hát ilyet én még... Lajos!
(Dózsa csitítja.)
CLAUDIA: Mindkettőnek az iratai, melyek
a halott halotti mivoltát, az élőnek eleven
mivoltát törvényesen igazolják, íme, itt
vannak, uraim! (Átadja Mikesnek.)
MIKES: Megvizsgáljuk, méltóságos grófnő.
De nem lesz kissé hihetetlen... odafönt?
CLAUDIA: Onnan jövök... odaföntről, nem
ideiemről, a Tyúkszer utcából.
NEUMANN: Engem ez megnyugtat,. és
minden kételyt el kell majd oszlatnunk...
Ha van rá bizonyíték! Ha vágyaink a kegyelmes grófnő bizonyítékaival kiegészíttetnek...
CLAUDIA: Ebben az országban ma minden
hihető és minden hihetetlen. Él-e Petőfi?
Meghalt-e Petőfi? Hinni szeretnők, hogy
köztünk bujdosik valahol, és rettegünk attól, hogy mégis elesett. De miért ne élne,
mikor a fejére vérdíjat tűztek ki? Hol van
Kemény Zsigmond? Jókai! Élnek-e még a
Telekiek? Sándor és László! Élnek-e mind
a bujdosók, akik álnéven próbálják menteni magokat? Nos, uraim: ha nehezen hiszik
el önök is, hogy egyesek élnek még, miért
nem tudják elhinni, hogy Bodor Péter meghalt?
MIKES: Mi csak azt mondjuk, hogy esetleg...
odafönt... a kétely...
CLAUDIA: Odafönt boldogok, ha valaki,
akit ma halálra kellene ítélni, már korábban
meghalt.
BODOR (énekel): Megyek síromba, nyugodalomba...
CLAUDIA: Ne menj sehová! Az urakat pedig fölkérem, kísérjenek el engem Kolozsvárra, hogy megmutassam önöknek a Házsongárdban Bodor Péter sírját. Mikor indulunk?
NÉMETH: Az Úr csodásan működik, és titkát csak az asszonyokkal osztotta meg. (Kalapácsütés.) Mindent berekesztek.
UJFALUSSY (afegyőrökhöz): Abtreten!

1993. november
(Bodor mellől a két foglár lelép, kilép.)
CLAUDIA (Bodor karjaiban): Te Péter! Majdnem elpatkoltál!
BODOR: Tavaly ősz óta várlak. Csak álmaimban láttalak! Feltámadásom és gyehennám! (Nevetés.)
(A fény fokozatosan kialszik, trombitaszó, majd
a vonuló fegyőrök robaja-dobaja.)
Negyedik jelenet
Bolond. Talpig gyászban, újságárusként jön, ideoda bedobván a Székely Gyutacsnak egy-egy
példányát.
BOLOND: Megjelent, megjelent, bár a szomszéd följelent, megjelent a Székely Gyutacs!
Szabadlábon szerkeszti lapját újból mártírfőszerkesztőnk, Szentgyörgyi Ábel! Báró
Heyerle katonai bírósági ezredes lett az
erdélyi Mozgó Büntető Bizottmány elnöke!
Éljen és mozogjon ellenünk báró Heyerle!
Halálos ítélet árnyékában a Székelyföld
hősei, Kossuth Lajos lelki gyermekei! Gálfi
Mihály unitárius ügyvéd, Török János református tanár, Horváth Károly... Horváth
Károly, édes öcsém, földbirtokos, életének
tavaszi virágzásában, huszonöt évesen...!
Megjelent a Székely Gyutacs! Alulírott,
Horváth Csongor a császárhoz folyamodom! Horváth Károly helyett engem akaszszanak föl, hogy édes öcsém a gyermekeit
fölnevelhesse!
Éljen a magyar szabadság! Éljen a besúgó!
Erőt nem vehet rajtunk idegen önkény!
Magyar nem vész el csak magyar által!
(Leül a padra és maga-magának szaval.)
Sokra sír, sokra vak börtön borul,
Kik élünk, járunk, búsan, szótlanul;
Van, aki felkél és sírván megyen
Új hont keresni túl a tengeren.
Új hont keresni túl a tengeren.
Ötödik jelenet
Bolond, Komisszár, Káplár.
BOLOND: Petőfi Sándort láttam álmomban.
Halljátok, emberek? Éjszakára hagyjatok
nyitva ajtót, ablakot! Sándor kérhet mene-

13
déket minden magyartól, minden pillanatban.
KOMISSZÁR (háta mögött Káplárral megáll
Bodor előtt): Milyen Sándor jöhet? Melyik
Sándor?
BOLOND: Bach Sándor belügyminiszter úr,
kiváló barátom.
KOMISSZÁR: Akkor most velünk jössz,
domine!
BOLOND: Hozzá tetszett lódítani, mert én
már nemigen.
KOMISSZÁR: Nemigen? Mi ez az öszvérszó?
BOLOND: Se nem szamár, se nem ló.
KOMISSZÁR: Káplár! Pofátlankodásért előszó gyanánt ülepen rúgni!
BOLOND (miközben a káplár nekihuzakodik
a rúgásnak): Az istenért, jóemberek! Ne veszítsétek el a fejeteket! Nem elég, hogy elvesztettük a szabadságharcot? (Egy rúgás
után.) Jaj! Jaj, ne! Ne! A második rúgás maradjon nehezebb időkre, mert itt az igazolványom. (Káplár felé nyújtja, ám az csak inti,
hogy a komisszár urat illeti) Komisszár úr...
tessék ezt gyorsan megnézni, még mielőtt
az ön vadszamara tovább rugdosódna!
KOMISSZÁR: Hogy mersz így beszélni?
Börtönbe csukatlak.
BOLOND: Ott Magyarországtól már nincs
több hely.
KOMISSZÁR (a papírját átveszi): Akasztás
után a nyelvedet külön kell majd agyonverni. Ez tehát Neumann doktor hivatalos
igazolása.
BOLOND: Tudományosan számon tartott
hivatalos hülye vagyok. így mondják - a
nálamnál hülyébbek.
KOMISSZÁR: Horváth Csongor volt magyartanár... labilis idegrendszem, extrovertált hysteroid pszichopata... szülei satöbbiapa moráldebilitása következtében az anya
szenzitív schizoid, valamint adaptációs...
izé-mizé... doktor Neumann Sámuel. Szabályos és hivatalos diliflepni. Sajnos. Ilyenformán, kedves tanár úr, menjen a fenébe,
fogja be a száját, míg nem leszek magam is
labilis. Nekem ne politizáljon, ne Petőfi
Sándorozzon itt, a schizoid csillagát, mert
én úgy rúgom seggbe, hogy extrovertáltan

14

tiszatáj

az édes anyukájának az ivartáskájába repül,
értem?
BOLOND: Ha meg tetszene ismételni...
KOMISSZÁR (magából kikelten): Elég! Lelépni!
BOLOND: Oly gyönyörű körmondat volt,
akár egy glória... csodás fénykoszorú a nemzeti bölcsesség tar feje fölött. (Szalutálva.)
Gratulálok! Tessék! Székely Gyutacs.
KOMISSZÁR (haját tépve): Azt a hétfájdalmú, szentséges...
BOLOND (gyorsan el).
(A fény kialszik, közben Claudia kacagása meg
a Bodoré hallik.)
Hatodik jelenet
Az újból kigyúló fénnyel együtt jön: Claudia,
Bodor, később Zimmermann.
CLAUDIA (a börtönudvarról jövet, a börtönkapuban megállva, s a még mindig rabruhás
Bodort vizsgálgatva): Akkor tehát így hagyod el e fogvatartási helyet? Díszmagyarban? No! Azért snájdig vagy! így is tetszel
nekem.
BODOR: Meglátod majd a kolozsvári díszegyenruhámat! Zimmermann hozza.
CLAUDIA: Te Péter... Azon a napon, mikor
Kolozsvárott (hamiskásan) meghaltál, mi
volt a rangod? Őrmester?
BODOR: Őrnaszád!
CLAUDIA (hátba üti): Üresen jár a szád!
Hadiférfiú vagy te, de nem hadihajó. Szóval? (Leülnek a padra.)
BODOR: Őrnagy, mint Petőfi Sándor. De
ekkora csatát, mint te mostan: sohase nyertem. Mitől lettél ilyen erős? Ilyen találékony?
CLAUDIA (kuncog): Emlékszel? Amikor
mireánk, feredőző lányokra leselkedtetek
fickó legények, a térdem láttán akkorát ugrottál, mint egy baknyúl a hajtásban! Mitől
szökkentél akkorát, Péter? (Mély hangon.)
Szerelemből kifolyólag! Hát így.
BODOR: Hm. Akkor még nagyokat tudtam
ugrani!
CLAUDIA: Ó, szegény elaggult, kivénhedt
és megélemedett...

BODOR: ...szenes csutak...
CLAUDIA: ...és göcsörtös, pókos lábú...
BODOR: ...öreg ló...
CLAUDIA: Öreg lóra könnyebb terhet rakni, márpedig én, tudhatja kend, jó kis terű
vagyok... édesanyám jánya vagyok... hogy
énekeltük ezt Bözödön? (Énekeli.) Édesanyám jánya vagyok, kerekdinnyefarú vagyok! Annak adok, akinek akarok, mégis
egészbe maradok!
BODOR: Halt! Osztozni, pontosabban: osztódni, mégis egészben maradni: matematikai lehetetlenség. Contradictio in adiecto.
CLAUDIA: Asszonyról szólván: tévedni tetszik, Maestro! Az ön matematikája tehát
megbukott, a dolog ugyanis: probatum est!
BODOR: Válaszát, kegyelmes grófnő, csak
úgy fogadhatom el, ha kerekdinnyefarú
énekünkben az a sok mindenki - egyedül
én vagyok.
CLAUDIA (kacagva): Egyedül ti!
BODOR: Mert ők én vagyok, én pedig ők
voltunk. így kell az öreg legénynek belenyugodnia Isten akaratába.
CLAUDIA: Még szerencséd, hogy az örökzöldfélékhez tartozol.
BODOR: Kaktusz, amely hetvenéves korában virágzik... De lesz aztán haddelhadd!
(Játék, kacagás.)
CLAUDIA: Azt is várom, te! Te puszpáng és
ébenfa, mely se meg nem vénül, se meg
nem pudvásodik.
ZIMMERMANN (jön a börtönudvaron át).
BODOR: Jön a hülye smasszer, hozza a díszegyenruhámat. Claudia! Azt tudjam legalább, hol vagyok eltemetve? Sokan fogják
ezt kérdezni.
CLAUDIA (suttogó hangon): Kolozsvár, Házsongárd, 849, srégvizavi Szenei Molnár
Albert. Nehogy elfelejtsed!
BODOR: Soha, míg élek! (A már megérkezett
Zimmermannhoz.) Üres kézzel, Zimmermann?
ZIMMERMANN: Tisztelettel jelentem, Bodor úr, az ön nevén beraktározott leltári
holmi teljes egészében eltűnt. Eltűnt az
ugató madár is.
BODOR: Eltűnt vagy ellopták?

1993. november
ZIMMERMANN: A raktárnok részéről tisztelettel fölajánlom az utóbbi időben kivégzettek vadonatúj vagy alig hordott ruhadarabjait, úgymint: fekete pantalló, sujtás
nélkül, de vitézkötéses búzakék atilla, sajnos, föveg nélkül... továbbá...
BODOR (Claudia nevetése közben): Mondd
meg a fölötteseidnek, hogy a nekem fölajánlott ruhadarabokat rájuk hagyakozom,
és főleg a pantallót. A fekete a színek királynője. Mindenhez megy, de leginkább az
akasztófához.
ZIMMERMANN: Jelenteni fogom, jelentem
alássan! (El.)
BODOR (utánanézve): A madaramat is ellopták.
CLAUDIA (indulást jelezve): Antreten zum
Appel!
BODOR: Teljes létszámban itt vagyok, parancsot várok!
CLAUDIA: Bodor Péter tüzér őrnagyot az
én Mozgó Büntető Bizottmányom életfogytiglani szabadságra és szerelmi rabságra
ítélte. Fogvatartási helye: Marosvásárhely,
Claudia magánzárka!
BODOR (játékos-rémülten): Atyaságos Isten!
Állami közketrecből asszonyi magánzárkába! Cseberből vederbe, vöderből csebörbe,
eső elől tóba, miután eben gubát cseréltem,
és ott vagyok, ahol a mádi zsidó, bevágok
az egy ló közé, cú föl, lovam, Brassóba!
CLAUDIA: Cú föl! Nóta!
(Énekelve lépnek be a kiskapun. „Édesanyám jánya vagyok, kerekdinnyefarú vagyok..." A fény
fokozatosan kialszik, távoli trombitaszó, majd
a karhatalmi egységek vonulásának csattogó
hangjai)
Hetedik jelenet
A Székely Bömbölde, amit rajzos-feliratos cégtábla is jelez. A háttérben a horizontfüggönyön
élesen látható a három akasztófa árnya, a 48-as
ágyú és az őrbódé. A vendéglőben hosszú, terített asztal; sorban mereven, ünnepélyesen ülnek
az urak. Balról jobbra: Németh, Mikes, Szentiyörgyi, Pé Venczel. Utánuk két hely üresen

15
marad, majd folytatódik a vendégsor: Neumann, Dózsa, Bercsényi, Enyedi Jobb odalt a
falon, pontosabban: a falba építve szószékhez
hasonlatos, ám felső felében rácsokkal ellátott
tákolmány, benne a három zenész; létra van
nekitámasztva. Magyarázat: Erdélyben a Székelyföldön ismert eljárás ez: a vigalmi alkalmakra fölfogadott cigányzenészeket így védik
a részeg nótarendelők és verekedők agresszivitásától. A ketrecnek elöl bejárata, hátul kijárata
van, afféle vészkijárat, az udvarra vezető. A fokozatosan visszatérő fénnyel fortisszimóban
árad a zene is, valamilyen gyors ritmusú erdélyi
muzsika.
DÓZSA (helyéről kelve a cigányok ketrecéhez
megy, elveszi a létrát, és lefekteti a fal mellé.
. Visszalép, s egy intéssel elhallgattatja a bandát).
PRÍMÁS (kihajolva a fülkéből): ítélőmester úr!
Ki a nótagenerális?
DÓZSA: Nem látod? Én vagyok. Ide füleim!
Mikor a kegyelmes grófnő és Bodor Péter...
Lajos megjelenik, abban a szent minutumban: Vásárhelyi halastó, halastó!
(Nyivákolás a zenészek között az ijedelemtől.)
DÓZSA: Világos?
PRÍMÁS: A dolognak az eleje világos.
DÓZSA: Mi nem világos?
PRÍMÁS: A nótarendelésnek a hátulja nem
világos, ítélőmester úr.
DÓZSA: Vagyis?
PRÍMÁS: Vagyis nekünk már az elején tudni
kell: Áristomot hány napot kapunk az
önök által betiltott és megrendelt nótáért?
PÉ VENCZEL (miután Dózsa őrá vetett kérdő
pillantást): Azzal ti ne foglalkozzatok! Nem
lesz áristom. Ha, ne adj Isten, mégis előfordulna... Meleg étel, húsétel, borocska.
Előre tehát ne óbégassatok!
PRÍMÁS: Ez már tiszta beszéd! Mi is művészek vagyunk. A célt nekünk is látni kell!
DÓZSA: Most már elég legyen ott fenn!
Nem Kossuth Lajosnak fogadtunk fel benneteket, hogy szüntelen szónokoljatok!
(Csönd. Dózsa a helyére megy. Kintről kocsizörgés, lónyerítés, majd léptek hangja. Az urak
ünnepélyesen várnak.)

16

tiszatáj
Nyolcadik jelenet

Az előbbiek, majd Claudia, Bodor és Nyárádi
Láthatatlan jeladásra az urak felállnak, Dózsa
fölint a cigányoknak, azok rákezdik: „Vásárhelyi halastó, halastó..." Ezt mindannyian énekelik az elejétől a végéig. Az utolsó két sorát refrénként ismételik. Kart karba öltve, Claudia és
Bodor jön. Dózsa intésére csönd.
MIND: Vivát! Crescat! Floreat!
ENYEDI: Imára, testvéreim! Köszönjük néked, Atyánk, hogy a te oltalmadban s a nemzet gondjában együtt lehetünk. Áldott legyen a te neved ama csodatételben, minek
folytán Bodor atyánkfia, kiszabadulván a
halál szakadékából, immáron boldog hitvestársként is körünkben lehet az ő hitve:
sével. Áldd meg, Urunk, Rhédey Claudiát,
akit mentőangyalként küldtél az ő szerelmes társának segítségére, hogy legyen élet
és fény a halálnak sötét hatalmával szemben, ámen!
MIND: Ámen!
(Enyedi kimegy a színről. Zene. Dózsa intésére
a szomszédos teremből virágcsokrokkal megrakott szekér gördül az ifjú pár elé.)
DÓZSA: Méltóságos grófnő és kedves... ezek
után miként szólítsalak?
BODOR: Vitéz kóterfái, kis- és nagydutyilaki, lerben hűsölt, császári és királyi sittes
vagyok, mindközönségesen Bodor Lajos,
alias tizenhetes, néhai akasztófavirág-jelőlt,
asszonyom oldalán pedig a közügymentes
magánboldogság kandidátusa, szolgálatjára!
DÓZSA: Hosszú név, (kobakjára ütögetve)
rövid ész, hadd mondjam inkább: kegyelmes grófnő, kegyelmes gróf úr, gavallériánk
virágos szekerét fogadjátok szeretettel!
BODOR: Polgárként fölzüllöttem ugyan az
arisztokráciába, s nőmmel egymás terhét
hordozzuk immár, de főnemesi rangokon
nem osztozkodtunk, nem tudjuk, melyikünké legyen a nagyobbik rész, mivelhogy
énnekem éppen semmim sincs, szolgálatjára.
CLAUDIA: Hé, barna hangászok! Vásárhelyi
halastó, ne búbánatosan, hanem táncolhatólag!
(Gyorsabb ritmusban rázendítenek, Claudia játékos „fölkérésére" Bodor táncra perdül, és legé-

nyesen forgatja asszonyát. Az urak a szekérről
levett virágcsokrokkal állják körül, s énekelnek,
rikkantanak is. Aztán kb. másfél perc múlva,
a cigányok „behúzzák". Claudia Bodor vállára
hajtja a fejét.)
BODOR: Köszönjük a fogadtatást! Mi következik?
NÉMETH: A nemzet létének sine qua non-ja
az individuális közbátorléti cselekvések permanenciája!
CLAUDIA (nevet): Püff neki, Lajos!
(A zenészek tust húznak)
DÓZSA: Püffre, paffra nem tusolunk, csókák, azt a hétszentségit!
NEMETH: E fényes igazság alapján és annak következtében, hogy sajnálatos akasztás folytán elnöki hely üresedett, fölkérem
Bodor Lajost, legyen ő mostantól a Közbátorléti Nemzeti Védegylet örökös elnöke. Vivát!
MIND: Vivát! Crescat! Floreat!
NÉMETH: Boroskancsóink fülének megragadására fölszólíthatom-e honfitársaimat?
(Isznak) Elnökünk leszel hát?
BODOR: Az ajánlat megtisztelő. Claudia
kedves: jól meggondoltuk magadat? (Leül.)
CLAUDIA: Ó, de mennyire, drága férjemuram és kalaphordó felettesem, gyémánttal,
zafírral kirakott koronája a teremtett világnak.
BODOR: Nűűű?
CLAUDIA: Észbeli gyarapodás jele nála, ha
már oldalbordára, csontra bíz valamit szép
szerénységgel. Én pedig azt mondom,
uraim! Arról van legenda, hogy a kis Jézussal együtt nőtt a szent gyermek ruhácskája,
köntöse, kis köpönyege - azt ellenben sose
tapasztaltam, hogy az örökös álmokat kergető kicsi Bodornak a meggondoltsága, önérdekének felismerése, magamegőrző készsége együtt nőtt volna az esze tokjával...
Szegénykém.
NEUMANN: Mindig csak mások, az elesettek érdekeit nézte!
BODOR: Úgy van! Vivát! (Tus, éljenzés.)
CLAUDIA: Minden baja abból támad, hogy
nem az eszével, hanem a szívével gondolkozik. Még ez is hagyján, ha a szíve belül
nyíló ajtó lenne, hogy ő válogassa meg, kit

1993. november
ereszt azon be, és kinek mondja: odakint tágasabb! De mivel erre képtelen, kopogtatás
nélkül nyit rá és szakad a nyakába minden
népámító futóbolond, minden hazafisággal
házaló hitvány kucséber... uraim! Akkor tehát azt mondja most Bodor Lajos: akasztás
folytán megüresedett közbátorléti tisztségbe azt dobják fel önök, akinek mindegy,
hogy vivát után még visszaesik-e, vagy fennmarad a nemes város népi motívumokkal
díszített bitófáján!
PÉ VENCZEL: Méltóságos grófnő! Oly szépen és találóan mondta ezt kegyelmed,
hogy meg is sértett minket! (Helyeslés.) De
meg ám! Mert sajnálatos, hogy volt elnökünket, Váradi Józsefet kivégezték Háromszéken, csakhogy nevezett atyánkfia összeesküvőként nyerte el méltó büntetését. Titkos ténykedéséről sajnos nem tudhattunk,
különben másra ruháztuk volna közbátorléti bizodalmunkat. Egyletünk ugyanis
a magyar nemzetre jellemző királyhűség,
a Kossuth által megtagadott monarchia védelmének jegyében működik.
BODOR: Azanyját!
(Tus.)
DÓZSA: Miazisten ott már megint?! (Csönd.)
Ezek úgy politizálnak ott a ketrecben, mint
valami kabinetirodában.
SZENTGYÖRGYI (Claudia elé penderülve):
Kegyelmes grófnő! Egressy Béni barátommal és Petőfi Sándorkával tudnám csak állapotunkat lefösteni: (énekli) „Ereszkedik le
a felhő, hull a fára őszi eső..." Kész! Nem
sírunk. Ne ereszkedjék felhő: az ég szakadjon ránk, akkor sem sírunk. Börtöntitkokat
fogok elárulni.
TÖBBEN: Ilyen nincs, hogy börtön! Fogvatartási hely van. Államtitok. A börtönélet:
államtitok.
SZENTGYÖRGYI: Párdon! Én nem tettem
le a titoktartási esküt.
NEUMANN: Bírósági ülnök, mint magam
is, nem piszkolhat a saját ülnöki fészkébe,
kegyelmes asszonyom, de ilyen abszurdumot! a törvényesített paranoiának egy ilyen
rettegéssel hizlalt kacsacsőrű emlősét látni hihetetlenség! Tessék elképzelni: az elítélt
megfogadja... (kacag) fölesküszik a szentháromságra... Atyára, Fiúra satöbbi... hogy az

17
égadta világon senkinek el nem árulja, el
nem fecsegi... (kacagás) hétpecsétes lakat
alatt fogja tartani a titkot, miszerint...
(kacag) miszerint őt... őt magát felakasztották... (kacag) szitává lőtték... (kacag) kerékbe
törték... felnégyelték... És ezt titkolni kell
neki. (Kacag és tikog.)
CLAUDIA: Jöjjön, doktor, ne tikogjon!
(Hátba üti. Csönd.)
SZENTGYÖRGYI: Én láttam és hallgattam
a hajnali derengésben Bodor testvérünk
ugató madarát.
PÉ VENCZEL: Milyen volt?
SZENTGYÖRGYI: Madárformája volt! De
nem! Hanem inkább... Mint egy deszkaládikó, aminek nyaka nőtt... (Kuncogás.) De
mégsem! Hanem inkább koporsó kürtővel... (Nevetés.) Bár ez is hozzávetőleges!
Hoppá! Heuréka! Tudjátok, milyen volt?
Olyan volt, mint amikor tüsszenteni akar
az ember, és nem sikerül neki. Ilyen volt!
MIKES: És mit tüsszentett...? Azaz, mit énekelt?
BODOR: Nem énekelt. Ugatott.
DÓZSA: Mit ugatott?
BODOR: Van kutyád?
DÓZSA: Magyar vizsla.
BODOR: Mit ugat?
DÓZSA: Engem például, örömében, amikor
meglát.
BODOR: Az egy oligofrén kutya. Az én madaram ilyet nem csinálna. Már ha nem lopták volna el a smasszerek.
NÉMETH: Ugató madár! Éneklő kutya! Kacsacsőrű emlős! Mi történik egy normális
agyban, amikor efféléket koncipiál?
(Nevetés.)
NEUMANN: Komplexus! Egy bizonyos alkotási komplexus, ne firtassuk. (Nevetés.)
DÓZSA (látván Bodor ingerültségét): Gádzsók!
A nyomomba! (Énekel, a zenészek kísérik.)
„Ugat a kutyám, a Rajna, / Jön a szeretőm,
a barna, / Ha barna is..."
BODOR (öklével az asztalra csap): De firtassuk csak! Mert alkotási komplexus a keresztanyátok kecskebukás ördögűzése nehéznyavalyával komplikálva. Az én madaram azt ugatta, amit a ti szátokból is hallott

18
a börtönudvaron. Nincs fületek hozzá?
(Némán, elképedten bámulnak rá. Claudia
könyörgő tekintetére szelíd hangon folytatja.)
De hadd mondom el nekik! Azon az őszi
éjszakán, amikor a madarat juharfából kifaragtam, és amikor már-már a lélegzetét is
hallottam, veszettül ugató kutyák vágódtak
neki a börtöncella ablakrácsainak. Úgy láttam, az égből potyognak azok a kutyák! Ne
guvadjon a szemetek! Nem háborodtam
meg! Akkor sem! Hanem hosszú időbe tellett, amíg káprázatomból magamhoz térve
megpillantottam az égen vonuló vadludakat. Azok vonultak délnek és - ugattak,
uraim, vakkantottak szabályszerűleg, ahogy
annak a napnak a hajnalán már az én juharfa madaram is ugatni kezdett. Boldog
mélakórban, csöndes lojalitásban öregedő
nemes gyülekezet: a szátok sarkán vigyorgó, csúfondáros mosolyt nem veszem rossz
néven tőletek. Nehéz nektek megérteni a
vonuló vadludak égi ugatását. Nekem se
volt könnyű. Mert csak akkor kezdtem igazi értelme szerint érzékelni a világot és benne magamat: a tizenhetes számú rabot, aki
hat hónapja várta már a szebeni katonai
törvényszék ítéletét, aztán az utolsó vacsorát a siralomházban, meg a hajnali kivégzést, reménye szerint golyóval, sok-sok fényes lövedékkel a szívében. Golyóban reménykedtem, mert egész testem remegni
kezdett, valahányszor a bitó s a kötél
eszembe jutott. Bevallom, reszkettem, a fogam is vacogott... hadd kérdezzem hát tőletek: ilyenkor nem ugat a madár?
NEUMANN: De!
BODOR: Hanyatló reménnyel már, Claudiát
vártam, akár egy fölmentő sereget. Claudia
helyett pedig szívküldte, könnyű kis csomag érkezett számomra, hőn szeretett városomból: a kötélkorszak prosperáló kötélverőinek szép ajándéka! Derék honfitársaim, kényes nyakamra való tekintettel és
együttérzésből kötelet küldtek nekem, a
hóhér kötelénél puhábbat, selymesebbet...
méltóztassatok megtekinteni! (Zsebéből előveszi a hóhérkötelet, és annak hurkát a nyakába veti.) Egy álomszerű, közös fellobbanás után ugye, milyen példátlan újból a magyar összefogás?! Hát ne ugasson akkor az a
madár? (Mikes elé lép.) Főügyész úr! Szíveskedjél e finom anyagot önkezeddel meg-

tiszatáj
gusztálni. Ne félj tőle! Nem tekeredik
a nyakadra! Ezzel ugye már gyönyörűség az
akasztás?
MIKES: De kérlek...!
BODOR: Be kár! be kár! Nem sikerült! Ez a
csodálatos asszony elrontotta az ünnepeteket... egy újabb hűségnyilatkozat hóhéros
alkalmát... (A kötelet Mikes nyakába veti.) Be
csodálatos inkarnáció!
MIKES: Miért vagy igazságtalan velem? És
velünk?
PÉ VENCZEL: Mindannyiunkkal!
BODOR: ítéleteitek záró mondatát figyeljétek megvalósultan, oly formában, ahogyan
igazságos ajkidról, Mikes Mihály, két magas
hangzó szárnyán - kö-tél - tovaröppenve
direkt a delikvens nyakába szakad! Ott —
azaz itt és ilyenformán materializálódik
(rángatja) - méltóztatol érzékelni?
MIKES: Ez kérlek, dehonesztáló!
BODOR: Úgy van! Minden kötél minden
embernek a nyakában dehonesztáló. Ezért
kérdem: ilyenkor nem ugat a madár?
PÉ VENCZEL: Ne játssz velünk!
BODOR (a kötelet Pé nyakába veti): Főbíró
úr! Engem nem vitt el az ördög, de mivé
lett az ország? Kertjeinkben muskotályfürtök helyett sírbogarak és pondrók csüngenek a szőlővesszőkön! Bujdosó magyarok
fölött hollók kerengenek a postaréti bitók
közelében. A szemünkre, húsunkra várnak,
friss eledelre. Főbíró uram, ha már így megkrétázott bennünket a halál: nem ugat a madár?
PÉ VENCZEL: Elismerem, de hagyd abba!
BODOR (Németh nyakában a kötél): Táblaelnök uram! A ránk uszult nemzetiségek a
szabadságharc frontjai mögött asszonyokat,
gyerekeket és aggokat mészároltak le, s
égettek meg elevenen a rájuk gyújtott templomokban. Hát amikor földi hajlékait az
Úristen maga sem védelmezi: nem ugat
a madár? Nem csahol az égen a vadlúd?
A pacsirta? Nem ugat az egész kurva hétszentséges világ?
NÉMETH: Eszelős kérdések!
BODOR (Dózsát is elkapva): Talpig gyászba
roskadt országot faggattok arról, hogy mit
ugat a madár? Ezer évig rakta fészkét, hul-

19

1993. november
latta vérét a Kárpátok karéjában, és íme, leverte, talán örökre már a túlerő - ti meg azt
kérditek: mit ugat a madár? Ti nem vagytok idevalósiak? Átutazóban vagytok boldogabb országok felé? (A kötelet rángatva.)
Nektek csak boldogan énekel és vidáman
fütyül? Nem ugat a madár?
NÉMETH: Könyörgök! Sorstársaid vagyunk!
BODOR: Akkor miért nem ugat nektek is a
madár?
NÉMETH: Ne gyalázz bennünket!
BODOR: Miért nincs szamárfületek bár egy
lezuhanó élet hangjait meghallani?!
CLAUDIA: Elég! Csillapodj, kedvesem! Nem
ők az ellenségeink!
PÉ VENCZEL: Ez már vén kíván!
BODOR: Se jaj, se baj, se romlás? Egyedül a
magángyarapodás? A süket isteneteket is
hiába kérdem: nem ugat a madár?
CLAUDIA: Elég volt! (Lefogja.) Imádkozva
kérlek! Csillapodj, kedvesem.
BODOR: Mondd meg, Claudia, hová valósiak ezek, hogy ilyeneket kérdeznek tőlem?
Mit ugat a madár? Mit énekel a kutya és a
kacsacsőrű emlős?!
CLAUDIA: Kérem, ne haragudjanak rá! Aki
nem érti meg őt: vegye magára az ő börtönemlékeinek súlyát. Drága, jó uram, csillapodj már, ülj vissza mellém!
BODOR: Leverték már a fészket, és talán
örök időkre megsemmisítették, és ott borong a tébolydában Széchenyi, és elborult
elmével is többet lát náluknál...
CLAUDIA: Senkit se mérjünk az ő mértékével!
BODOR: Előre látta mindazt, ami megesett
velünk, és ez csak kezdete a végnek, a felnégyeltetésnek.
CLAUDIA: Nyugodj meg, drága jó emberem! - az ugató madár elnémult már és a te

szabadságodban úgy szólaljon meg minden... a reménység is, ahogyan azt ketten
megálmodtuk...
BODOR: Istenem, úristenem... amikor egyszerre szólalt meg itt Magyarországnak
minden harangja... Minden beolvasztott harangja a hajdani hazának!
CLAUDIA: Felejtsd el mindazt, ami történt,
ami volt...
BODOR: Magyarország harangjait?
CLAUDIA: A lelkedre szakadt iszonyatokat!
Mert aki nem felejt, elpusztul! Nem érted?
Elpusztul!
BODOR: Majd élnek a kövek és a gutgesinnt
magyarok...
CLAUDIA: Ha nem felejtesz, megsemmisülsz, vagy megsemmisítenek!
BODOR: Halálunk az emlékezet... Pusztulásunk a felejtés.
CLAUDIA: Ide azt az átkozott kötelet!
(Elszedi Némethtől.) Nyissatok ablakot! El!
Ki vele! Ki innen az ugató madárral, a szívet roncsoló beszéddel! Zene szóljon itt,
nem ugató madár! (Dózsa intésére a cigányok
játszani kezdenek. „Vásárhelyi halastó..."
Claudia halkan énekelve vigasztalja Bodort.
Az urak döbbenten hallgatnak.) Beleestünk
lovastól, kocsistól... Ezen gondolkozzál! Jaj,
Istenem, ki vesz ki, hej, de ki vesz ki? Bántani senki nem akart, ne haragudj hát senkire. (Bodor megértő bólintása.) Sajnál-e még
engemet valaki? Nem hullatunk befelé sem
könnyet, Bodor úr! Megtaláltam az elveszett rézsarkantyút! Eredj rózsám, keresd
meg, sej haj, keresd meg, ha megleled, pengesd meg, pengesd meg. Hát nem ezzel bíztál meg? Vásárhelyi kertek alá nem azért
küldted a rózsádat? Nem azért küldtél engemet? Én édes jó uram és Jóistenem!
Függöny.

20

tiszatáj
MÁSODIK FELVONÁS
Első jelenet

Az utca. Bolond, majd Káplár és Komisszár.
BOLOND (jön, újságokkal, koldusnak öltözve): Megjelent, megjelent, bár a szomszéd
följelent! „Talpra magyar!", jelentsd föl a
másik magyart! - megjelent a Székely Gyutacs! Szentgyörgyi Ábel legújabb költeményével! Újabb odamondás az önkény szeme
közé! Megjelent a Székely Gyutacs! Árulás,
besúgás juttatta törvénykézre a székely öszszeesküvőket!
Gyászba hullott nemzetünk!
Ferencünk és Józsefünk
A tátongó szakadékba,
Halálnak torkába
Taszított bennünket,
Legyőzötteket!
(Balról, leshelyéről kiront Káplár, és farba rúgja
Bolondot.)
BOLOND: Hé! Mi volt ez?
KÁPLÁR: Meghallgattam a versedet!
BOLOND: Irodalomkritikus vagy?
KÁPLÁR: Ne gyalázz, hallod, mert újabbat
kapsz! Csak pihenek egy kicsit.
BOLOND: Vidulj, magyar! Árkádiában pihen az önkény! Káplár! Áldjon meg az Isten
mind a két lábával!
KÁPLÁR: De többet a türelmemet ne tedd
próbára!
BOLOND: De hát mivel...
KÁPLÁR: Ruhe! Gondolj, amit akarsz, de
mondd azt, amit kell! Oszolj!
BOLOND: Oszlásnak indult hajdan...
KÁPLÁR (megmerevedik, szalutál).
KOMISSZÁR (kezében a Székely Gyutacs egy
példányával): Megállás, hé!
BOLOND: Megállás végett lassítám lépteim,
szolgálatjára!
KOMISSZÁR: A poéta úr versét olvasd abból a Székely... kapszliból...
BOLOND: Csak gyutacsom van. A kapszli
elfogyott!

KOMISSZÁR (rúgást jelezve): Káplár!
BOLOND: Megjelent a Székely Kapszli!
KOMISSZÁR: Olvasd a verset!
BOLOND: Vidulj, vidulj, nemzetünk!
Ferencünk és Józsefünk
A tátongó szakadékból,
Halálnak torkából
Mentett ki bennünket,
Megszédítetteket!
KOMISSZÁR: Tehát mentett, nem taszított,
miként a Tyúkszer utcában már elszavaltad.
BOLOND: Hű! A Tyúkszer utcából indulok, s a Töhötöm téren már fel vagyok jelentve! Ez aztán egy dinamikus társadalom!
KOMISSZÁR: Papírt kérek!
BOLOND: Már mutattam néhányszor. Remélem, nem tetszik érvényteleníteni. Sajnálatos lenne. Tetszik tudni, milyen fáradságos hülyének születni? Ön is tapasztalhatta,
kérem, két alkalommal: először, amikor
megszületett Toldi Zsigmondnak, kicsi Zsigának...
KOMISSZÁR: Pofa be, tanár úr! Személyét
illetőleg folyvást nő bennem a gyanakvás.
BOLOND: Gyanakvás! Jézusom, hát az meg
mi lehet?
KOMISSZÁR: Kicsoda ön tulajdonképpen?
BOLOND: Attól tartok, hogy Petőfi Sándor.
KOMISSZÁR: Ne tarts tőle! Hülyéből nem
lesz üstökös.
BOLOND: Csak Marosvásárhely komiszszárja lehet?
KOMISSZÁR: Káplár!
BOLOND: Jaj, ne! (Menekül.) Éljen Schwarzenberg Félix és Haynau! Hajnalban húzzák fel őket!
KOMISSZÁR: Hallottuk ezt, Káplár?
KÁPLÁR: Ahogy tetszik gondolni.
KOMISSZÁR: Nem értettem egészen pontosan, de ettől én egyszer gutaütést kapok.
KÁPLÁR: Nem érdemes.
KOMISSZÁR: Gondolod, hogy megannyi
álcázott formájában Petőfi lenne?

21

1993. november
KÁPLÁR: Mivelhogy Petőfi tekintetes úr
biztosan nincs bezárva, álcázott föltűnése
nem lehet kizárva. Ha Komisszár úr ezt a
kérdést...
KOMISSZÁR: Ruhe! Senkiről nem lehet
tudni, kicsoda-micsoda, még arról sem, akiről tudjuk, hogy kicsoda-micsoda, azt a csillagos lángoszlopát! Gyerünk!
(A szín elsötétül, majd gyorsan újból kivilágosodik.)
Második jelenet
A Székely Bömbölde. Ablakán át az első felvonásbeli városkép látható. Pé Venczel, Nyárádi.
PÉ VENCZEL: Minden rendben, Nyárádi?
NYÁRÁDI: Minden, főbíró úr!
PÉ VENCZEL: Mi a válasz, Nyárádi, akárki
keresne?
NYÁRÁDI: A nemes magisztrátus tagjai jöttek volna, de nem jöttek, vis maior! - itt
voltak, de már elmentek, második verzió,
és ha minden kötél szakad: itt vannak, de
csak maguknak, senki másnak, torozás, halotti, nem disznó, szűk családi körben, kácc
ki!
PÉ VENCZEL: Borok?
NYÁRÁDI: Mázas kancsókban kitöltve, igényesebb vigalom esetén...
PÉ VENCZEL: Nem lesz vigalom.
NYÁRÁDI: ...a kisebbik hordó, félszáraz
enyedi leányka, kármentő, bal sarok.
PÉ VENCZEL: Másegyéb?
NYÁRÁDI: Ujfalussy börtönparancsnok úr
korábban itt járt, méltóságos uraimék felől
érdeklődött, mentében annyit mondott: baj
van.
PÉ VENCZEL: Baj?
NYÁRÁDI: Hozzátette még: lehetséges,
hogy nagy baj.
PÉ VENCZEL: Minden gyanús mozgást jelenteni. A szeme s a bejárat, Nyárádi. Köszönöm.
(Nyárádi el, Pé Venczel az érkezőket fogadja.)

Harmadik jelenet
Pé Venczel, majd Bodor, Németh, Mikes, Dózsa,
Neumann, Szentgyörgyi.
NEUMANN (kacagás után): Vizsgálom, kopogtatom a sovány, sápadt székely legénykét, majd kérdem: fiacskám, hányszor eszel
te naponta? Kilöki a hüvelykujját, s mondja: eccer-eccer egyszer, eccer-eccer egyszer
se. (Kacagás.) így él a mi népünk és teremti
csuda dolgait.
PÉ VENCZEL: Méltóztassatok helyet foglalni és tudomásul venni, hogy Ujfalussy
nem jöhet, aggasztó hírek várhatók tőle.
SZENTGYÖRGYI: Él magyar, Áll Buda
még!
DÓZSA: Mindennek és mindenkinek állunk
elébe!
PÉ VENCZEL: Mert benned megint több a
bátorság, mint amennyi járna beléd! (Nevetés.)
BODOR: Egy kis figyelmet kérek! Most fog
megszólalni, hallgassátok azt az órát, a toronyóránkat. (Csönd. A toronyóra ötöt üt,
Bodor az ujján számolja, majd előveszi zsebóráját.) Lássuk csak? Szerkesztő úr, hányat
ütött?
SZENTGYÖRGYI: Négyet. Négyet?
BODOR: Főbíró úr?
PÉ VENCZEL: Talán hatot. Nem áll oda az
eszem.
BODOR: ítélőmester úr?
DÓZSA: Mérget veszek rá, hogy hetet.
BODOR: Doktor úr?
NEUMANN: Sose hallgatom. (Fejére mutatva.) Itt van az én toronyórám.
BODOR: Persze. Mindannyian szentséges individuumok vagyunk, alkat szerint változó
fülekkel. A szerkesztő úr négyet hallott, főbíró úr hatot, ítélőmester úr hetet, a meghallgatott toronyóra pedig ötöt ütött, nyolcat mutat, miközben a rendes idő kilenc
óra.
NEUMANN: Quod erat demonstrandum!
DÓZSA: Kancsóra magyar! Kortyoljunk bátran!
(Bodor kivételével mindenki kancsót emel.)

22
NÉMETH: Magyar ember borát issza, s jól
teszi!
SZENTGYÖRGYI (helyesbtt): Bort megissza
a magyar ember, / Jól teszi. Mihály bátyám
ezt így írta.
NÉMETH: Úgy is jól van!
MIKES: Egy pohár bor a hazáért meg nem
árt!
DÓZSA: Kettő sem!
NÉMETH: Nemes magisztrátus! Adja Isten
és Bodor Lajos honszeretete, hogy mit a
múlt héten elakasztott az ugató madár, annak mostan a végére járhassunk! A Közbátorléti Nemzeti Védegylet elnökének
egészségére! Vivát!
MIND: Crescat! Floreat!
BODOR: Előre isztok a medve bőrére!
PÉ VENCZEL (látván, hogy Bodor nem veszi
le szemét a postaréti bitófákról): Kedves Lajos! Megígértem a kegyelmes grófnőnek,
hogy háttal ültetlek a bitófás kilátásnak. Az
ő kedvéért kérlek... ide ülj!
BODOR: Köszönöm. Az a baj, hogy a hátammal is látok.
NEUMANN: Orvosként ismétlem kedves
asszonyod szavait: aki nem felejt, elpusztul.
BODOR: És elpusztít másokat is?
NEUMANN: Te másoknak sosem fogsz ártani. Mindig csak magadnak.
BODOR: Éppen most próbálok leszokni róla. Beköltözöm Claudiával egy csigaházba.
SZENTGYÖRGYI: Átok reá, ki elhajítja kezéből a nép zászlaját!
BODOR: Abból, hogy nem cipelek valamit,
nem következik, hogy elhajítottam. Meg
aztán: csigaházba kibontott zászlóval nem
lehet behúzódni. Elakadsz azokon a kis füljáratokon. Vagy a zászlót viszem be, vagy
Claudiát! Te melyiket vinnéd?
SZENTGÖRGYI: Ab absurdum...
DÓZSA: Csigaházi módon megítélve...
PÉ VENCZEL: Szubsztanciális ügyeink vannak! Kedves Lajos! Mi bocsánatot kérünk
tőled, ha megbántottunk volna az ugató
madár lebecsülésével. De fenntartod, hogy
szamárfüleinkkel nem halljuk a nemzet jajszavát? Meggyőződéssel vallod, hogy mi,
ennek a meggyötört, fölégetett, szerencsét-

tiszatáj
len székely városnak a vezetői boldogan
füttyögő madarak vagyunk? - és csupán a te
ugató szárnyasod híreli a magyarság tragédiáját? Szólj szíved szerint!
BODOR: Szívemből kérlek: ne haragudjatok.
MIKES: Királyi-császári ítéleteket, hadbírósági döntéseket vagyok kénytelen sok esetben kihirdetni. Apám pap volt, engem is
annak szánt, végül jogi pályát választottam,
de soha egy pillanatra sem lett úrrá rajtam a
gyűlölet, a kegyetlenség. Nem mutathatom,
mit érzek, amikor netán halálos ítélet szavait továbbítom, ezért megkérdem tőled:
felelős a hangszer azért, amit eljátszanak
rajta? Hogy mondhattál akkor olyan szörnyűséget, miszerint ünnepünket rontotta el
a méltóságos grófnő, amikor téged kiszedett
a törvény kezéből? Nincs szavam rá, menynyire örültünk mi mindannyian, de nem
lett volna botorság táncra perdülni? Hogy
kidobassuk magunk a hivatalból? Hogy másokat rakjanak helyünkbe? Vérengző és idegen magyargyűlölőket? Fájdalmas, amit rólunk mondtál, Lajos!
BODOR: Bocsássátok meg nekem.
DÓZSA: Fejünkhöz vágtad, hogy talpig
gyászban az ország, és mi ezt nem vesszük
észre. Talpig gyászban a szívem, de ítélőmesterként nem járhatok feketében, nem
provokálhatom a felsőbbséget, mert azonnal kirúgnak. Gutgesinnt magyarok, talpnyalók ugyebár, amiként bennünket neveztél - sokan lesik a helyemet. Majd azokat
nézd meg az ítélkezésben! Hát olyan ember
vagyok én, hogy még a kutyámat is hülyének tartod? Meglát engem és örömében
vakkant, a farkát csóválja... minek nevezted?
BODOR: Oligofrén!
DÓZSA: Oligofrén! Ilyet nem tűrhet el az
ember!
BODOR: Ne haragudj rám. A kutyát is
megkövetem!
MIKES: Méghogy átutazók lennénk ebben az
országban? Hazafisággal házaló kucséberek?
Magánhasznot űző jöttmentek Erdélyben?
Tudod te, hogy az én családom adta Rákóczi fejedelmünk mellé a hűséges Mikes Kelement? Hogy ott voltunk jóban-rosszban a
Báthoryak mellett és Bethlen Gábor szolgálatában is?! Átutazók! Hát igen. (Meghatód-

1993. november
va.) Földi vándorok azon az úton, mely a
bölcsőtől a koporsóig vezet, mindannyiunk
végső szálláshelyére. Ott majd egyetértünk,
és nem fogjuk gyalázni egymást, de már
késő lesz...
BODOR: Bocsáss meg nekem.
NEUMANN: A Szentírás tanítása szerint
kell most viselkednünk: ki-ki bocsássa meg
a másiknak a kínban kimondott szavakat.
(Csönd.)
PÉ VENCZEL: Akkor hát megemeled te is
azt a kancsót, Lajos?
BODOR: Meg. Kivált, hogy ma erősen Péternek érzem magam.
PÉ VENCZEL: Azt ne tedd! Érezz, amit
akarsz, bármit, csak azt ne!
BODOR: Pedig muszáj!
PÉ VENCZEL: Muszáj meghalni! Péternek
lenni nem kötelező. Pláne, ha nem lehet.
Bele kellene nyugodnod már, hogy Péter
néhaivá lett, Lajos élővé lett, ügyüket a
grófnő az istenek régiójában intézte, rendezte - örök időkre megnyugtatólag. Ne
menekülj tehát csigaházba, maradj meg toronygombnak a város életében, a köz javára
s a Védegylet hasznára!
BODOR: Ki az isten rajong itt egy Bodor Lajosért?
PÉ VENCZEL: Aki kalapot hajigál örömében, ha szóba kerülnek például a Rákócziak, Hunyadiak! Azok is többen voltak,
János, Mátyás, Ferenc és György, és első,
második!
BODOR: Én vagyok tehát a Bodorok?
PÉ VENCZEL: Visszamenőleg az idők hajnaláig.
BODOR: Akkorákat lódítasz, hogy rezeg a
lámpa.
PÉ VENCZEL: Mert íratlan törvény, hogy
aki elhíresült a hazában, lobogóvá lett, azt
lengetni kell a nép felé!
BODOR: Lobogóval, tehát velem is - a kegyeit keresni?
PÉ VENCZEL: A nép kegye nem szégyen.
BODOR: Ez a kegy némelykor kegyetlen is.
Eccer-eccer kötelet küld ajándékba. Ti kaptatok már ilyet?

23
DÓZSA (Pé Venczel ijedt arcát látva): Igyunk
inkább! Hagyjuk az akasztókötelet!
PÉ VENCZEL: Vissza barátaim! A szubsztanciális dolgokhoz! Ábel! Amit nekünk
meséltél, add elé!
SZENTGYÖRGYI: A börtönben tudtam
meg, hogy a tizenhetes fogoly, alias Bodor,
akkor még Péter, zenélő kutat tervezett a
város főterére. Sajnálom, hogy költő létemre, aki még egy marhacédulát is poétikai
régióba tudok fölbillenteni, csak gyalogprózai szinten szólhatok erről...
NEUMANN: Bravó! Bravisszimó!
SZENTGYÖRGYI: ...a tudós képzeletnek
oly merész röptéről, amelyhez foghatót
Daidalosz, pardon, Ikarosz óta nem észleltünk Marosvásárhelyt és környékén! Ettől
bizony leesne Budának is, Bécsnek is az
álla! És kalapot emelne előttünk, a magisztrátus előtt!
BODOR: Aha!
MIKES: Hass, alkoss, gyarapíts: s a haza
fényre derül!
NÉMETH: Derék ember! A koporsóból kitör és eget kér!
BODOR: Nyugalmat óhajtok, nem eget!
DÓZSA: Ábel, fiam! Daidaloszt, Ikaroszt
említéd okkal! Itt mellettem Neumann
doktor Herákloszt és Micelangéloszt teszi
hozzá joggal!
PÉ VENCZEL: Pistuka, húzódj el a doktor
mellől! (Neumann kuncog.)
SZENTGYÖRGYI: És mivel e csodálatos
férfiú, kedves barátaim...
BODOR: Hagyd már abba!
PÉ VENCZEL: Az elismerés szavai bántanak? Nevezzünk inkább pártütőnek, felségárulónak?
BODOR: Megtettétek már! Ne dicsérjetek!
Zászlóként ne lobogtassatok, ne lengessetek!
MIKES: Nem lenget és nem lobogtat senki!
Mi a kifogásod?
BODOR: Az, hogy megint pávatollút akartok a seggembe dugni!
PÉ VENCZEL: Micsodát? És hová?
NÉMETH: Hallatlan!
DÓZSA: Pávatollút?!

24
NEUMANN: Mert ő egy szerény férfiú!
Nem akar idegen tollakkal ékeskedni!
SZENTGYÖRGYI: Zenélő kútjának magassága száznegyven lábnyi!
BODOR: Negyven!
SZENTGYÖRGYI: Átmérője cirka hetven...
BODOR: Harminc!
SZENTGYÖRGYI: Mondd te, ha jobban
tudod!
BODOR: Alázatosan hallgatlak!
SZENTGYÖRGYI: Aranyozott kupolájának
hegyén Vénusz, a szerelem és szépség istennője fog ragyogni életnagyságban, ugyancsak aranyozottam
DÓZSA: Az egész ruházattyát fogod aranyazni, vagy pediglen...?
BODOR: Semmi ruházattya nem lesz, csak a
vagypediglent fogom aranyozni.
DÓZSA: Az egészet? Atyaságos...
SZENTGYÖRGYI: Az istennő szobra huszonnégy óránként fordul egyet, hatóránként pedig vízi orgona által szép zeneszám
produkáltatik.
MIKES: Mit fog játszani?
BODOR: Bachot!
DÓZSA: Bach Sándort? A belügyminiszterünket?
NÉMETH: Franc a bélibe! (Szájára üt.)
BODOR: Fölösleges aggodalom! Egy belügyminisztert ki lehet nevezni, vagy be lehet zárni, le lehet váltani, vagy föl lehet
kötni - ez népszokás dolga, de nem lehet őt
az én víziorgonámon eljátszani!
PÉ VENCZEL: Álljunksza meg! Nyelvünket
ne hagyjuk bolond szamárként a józan észnek elébe nyargalni! Belügyminiszterünk
ápropójából a felkötés emlegetését, a felhúzatal szóbahozatalát nem helyeslem, sőt
ellenzem!
BODOR: Egyetértek! Okosan szólt a főbíró
úr! Ellenezni kell mindent, amire csak titokban vágyunk, ha már lehetetlen a véghezvitele!
PÉ VENCZEL: Nem így gondoltam!
BODOR: Egy másik Bachról, másik németről van szó, a sokgyerekes lipcsei Sebestyénről!

tiszatáj
NEUMANN: Újrázzuk máris az orgonaművész fúgáit! Bis, bis! Hogy volt?
DÓZSA: Ne higgy magyar a nímötnek! Bis,
bis! Nagyapám volt!
MIKES: Mégis, mégis magyarító javaslattal
élek!
BODOR: Mifélével?
MIKES: Megmondom! Taliánok, rómaiak
Vénusza helyett az aranyozott kupola hegyén Árpád apánkat szeretném látni!
PÉ VENCZEL: Számból vevé ki...
NÉMETH: Csatlakozom!
SZENTGYÖRGYI: Sok a Vénusz - egyetlen
a honalapító! Árpád! Szobrot neki!
BODOR: Gyalogosan-e, vagy lovon?
MIKES: Bátorítólag!
BODOR: Hogyanlag?
MIKES: Lelketöntőleg!
BODOR: Milyenleg?
MIKES: Úgy, hogy fordultában a kupola tetejéről a négy égtáj felé kiáltsa némán: ne
bántsd a magyart!
PÉ VENCZEL: Hatalmas erővel pedig a Rákóczi-induló szóljon!
DÓZSA: Ne bántsd a magyart! Ihatunk es!
NÉMETH: Ne bántsa senki, hanem telepedjék már az ülepére!
NEUMANN: Különben lészen sírás és fogaknak csikorgatása!
DÓZSA: Emelintsétek már a kancsókat!
(Claudia lép be.)
Negyedik jelenet
Előbbiek és Claudia.
AZ URAK MIND: Vivát!
PÉ VENCZEL: Isten hozta, kegyelmes
grófnő!
MIKES: Kedves feleséged előtt kérdem tehát:
megcsinálod-é fejedelmünk szobrát?
BODOR: Meg én! Csak hát egy kis baj van!
PÉ VENCZEL: Olyan ne legyen! Mindent
elintézünk!
BODOR: Nem is bajnak nevezném azt, hanem különbségnek! Olyannak, mit az Isten

1993. november
maga hozott létre, hogy valami értelme is
legyen a világnak.
MIKES: Óh, ha egyszerűbben szólnál!
BODOR: No! A szerelem és szépség szobrának feleségem a modellje, mintája a feje
búbjától a kicsi lábujjáig!
DÓZSA: Ruházattya nélkül?!
BODOR: Ahogy tárgyaltuk volt.
(Az urak elámulnak, de főleg azon, amit lelki
szemeikkel látnak.)
NÉMETH: Ömaga valóban a szerelem és
szépség!
PÉ VENCZEL: Adjátok meg az asszonynak,
ami az asszonyé!
SZENTGYÖRGYI: Feleségek felesége!
NEUMANN: Ez az, amitől így sóhajt fel,
uraim, a házasságban puhára pácolódott
magyar: nincs igazság e földön, mikor ilyet
látok: mindenki a saját feleségével, csak én
egyedül az enyémmel!
(Nevetés.)
BODOR: Na mondjátok meg, hogy az istenbe csináljak én ebből Árpád apánkat!
CLAUDIA: Belőlem - apát? És Árpádot?
DÓZSA (kissé már pityókosan): Szó se volt
ilyesmiről, kegyelmes grófnő. Hanem a
Vénusz szobrát szerettük volna... (Claudia
karját simogatja.)
BODOR: Szobrot nézni szokás, nem fogdosni!
DÓZSA: Bocsánat!
CLAUDIA: Kancsót inkább nekem is, Pistuka!
DÓZSA: A kékmázas korondi. Tessék! Hiszen azért szálltam ide ki, méltóságos aszszony! Semmiképpen sem tárlatlátogatási
céllal...
CLAUDIA: Mire iszunk, magisztrátus urak?
NEUMANN: A szépség istennőjére!
SZENTGYÖRGYI: A nagy műre és modelljére!
PÉ VENCZEL: És a második kudarcunkra,
kegyelmes asszonyom!
CLAUDIA: A másodikra? Számokban kifejezhetőek a mi kudarcaink?

25
PÉ VENCZEL: A grófnő kedves férje semmit sem akar vállalni a nemzeti közteherviselésből.
CLAUDIA: Lajos! Megtagadtad az adófizetést?
BODOR: Igen, a véradót! Nincs több vérem
politikára és közbátorlétre!
PÉ VENCZEL: Erkölcsi indíttatású, hazafias
közteherviselés, amire gondoltam.
CLAUDIA: S az én uramat hazafiatlanságban
találják vétkesnek?
PÉ VENCZEL: Szó se róla! Hanem a csigaházából szeretnők kicsalogatni.
NEUMANN: Csigabiga gyere ki...
CLAUDIA: Forró vízbe vele, többször lobbantani, kibújik magától, én ezt így csinálom! (Bodor nevet.) Most még nevet az öreg
csigabiga, de később nagyobb tüzet rakok
majd alája. (Bodorhoz lép, belekarol.) Halljuk
az újabb vádiratot!
PÉ VENCZEL: Nem vádirat ez! Mert csak
azt mondom, hogy érdemeik szerint ítéljük
meg a Bodor testvéreket.
CLAUDIA: Főbíró úr tehát úgy beszél,
mintha Heyerle ezredes is köztünk lenne a
finom füleivel.
PÉ VENCZEL: Nekünk mindig is úgy kell
beszélni. Mert az ezredes úrnak is, meg a
falnak is füle van.
DÓZSA: A kancsónak is, hogy ihassunk!
PÉ VENCZEL (leinti Dózsát): Mit látunk
ugyanis? Hogy míg emezt a szerelem kapta
el, s a nemzeti ügyet Vénusz-idomokban
váltja át testi gyönyörűséggé, addig a másik
Bodor...
BODOR: A másik se volt kappan, sem afféle
inalágyult salabakter, akinek permanensen
fél hatot mutat a palavesszője. (Neumann és
Dózsa kuncog, Claudia az ujjaival huncutkodik.)
PÉ VENCZEL: Hagyjuk a permanens palavesszőket, meg a perpetuum mobilét.
NEUMANN: Mobiléről nem volt szó!
PÉ VENCZEL: Ugyanis Pétert, a házsongárdbelit, nem ezek foglalkoztatták! Bem Józsefnek talált föl és gyártott orgonaágyút,
az oroszok legnagyobb rémületére!

26
BODOR: És jómagam ez idő alatt vajon hol
lehettem?
PÉ VENCZEL: Ne firtassuk!
NEMETH: Péter az életét kockáztatta véres
csatatereken!
DÓZSA: Pattantyúval és kartáccsal, nem keresztezéssel. Tökbe oltom az almát, kutyába a fülemülét!
BODOR: Ültél-e börtönben?
DÓZSA: A bal fülemre komplett süket vagyok. Nem vittek el katonának.
BODOR: Azért nem tudod, hol kerülnek
egy helyre a kutyák és a fülemülék!
SZENTGYÖRGYI: Egyik csillag volt az
egen, másik gyalogos ösvényén, készül máris a versem... He-he!
NEUMANN: Ámuló szemeink előtt halhatatlanság születik helyben!
PÉ VENCZEL: így nem jutunk semmire!
CLAUDIA: Tisztelt lángoszlop, Szentgyörgyi Ábel! A hazának nem fáj a rossz vers,
ahogy a tengernek sem, hogyha beleköpnek. De nekem fáj, ha férjemet pocskondiázza és a fogát akarja kihúzni.
SZENTGYÖRGYI: A fogát?
CLAUDIA: Igen, a rossz rímeivel. Amelyek
nem azért kínrímek, mert kínban születnek, hanem mert megkínozzák az ártatlan
embert!
MIKES: Nemzeti érzelmeiben Ábel oly vakmerő, hogy költeményei miatt némelykor,
saját érdekében áristomba vetjük!
SZENTGYÖRGYI: Nem magyar földön terem a borostyán!
NÉMETH: Elegendő, ha magyar vitéz terem!
PÉ VENCZEL: Megcsappantunk már ebben
is! Mert a tegnapi Bodor 48 előtt, a függetlenségi szervezkedés támogatására, horribile
dictu! - még bankót is hamisított...
BODOR: Az kellene most nektek?
PÉ VENCZEL: Nem helyeslem, de kérdem:
a mi mai Bodorunk nem tagadta-é meg teljesen azt a másikat?
BODOR: Nem tagadta meg!
PÉ VENCZEL: Nem túl hosszú vajon az a
damaszkuszi út, mely a közügyi célzatú
pénzhamisítástól a csigaházig vezet? Még ha
tréfásan mondja is: szomorú, hogy oda

tiszatáj
zászlót bé nem vihet, hogy a nemzeti gondot, miként a nyitott esernyőt, az ajtón kívül kell letenni.
BODOR: Vigyek be minden közügyet és
kormánygondot a hálószobámba? Meg egy
müezzint is az ágy alá, hogy á-háillá-hilláhillá! - folyton felkiabálna rám, amikor éppen gyereket csinálnék!?
MIKES: Blaszfémia!
PÉ VENCZEL: Amikor Bodor Lajos a halál
kapujából megtért, a kegyelmes grófnő fölkért bennünket, hogy látogatnánk el Kolozsvárra a Házsongárdba, rójuk le kegyeletünket Bodor Péter fejfájánál. Megvallom,
ma már csak erős szégyenérzettel, a csalódás keserűségével tehetnék eleget e fölszólításnak. Mert kérdem én...
BODOR: Ne kérdezz semmit, a Máriás Jebuzeusát!
CLAUDIA (karját fogva): Hagyjad! Beszéljen!
BODOR: De ne mocskoljon engem! Idehallgass, főbíró! Te jól tudod, mi történt, mi
a helyzet, miként maradtam életben!
CLAUDIA: Kérlek, hallgass erről!
BODOR: Nem hallgathatok! Magisztrátusbeli közbátorlétiek, idefigyeljetek! Sajnálatból-e, vagy miből, szolidaritásból, avagy
szolgalelkűségből a fejedelmi leszármazott
(Claudiára mutat) követelésére és felelősségére elfogadtatok egy okmányokkal körültámasztott látszatot! Elfogadtátok, jól tudva, hogy amit Claudia elintézett, idelent a
szolgák nem merik kétségbe vonni. Ti sem
mertétek!
MIKES: Nem akartuk!
PÉ VENCZEL: Nem akartuk!
CLAUDIA (Pétérhez): Hálával nyugtázom!
MIKES: Meg is érdemeljük!
NÉMETH: Magyar nem vész el csak magyar
által, halljuk attól a bolond tanártól! Ezt cáfoltuk, amikor megjelent a kegyelmes grófnő. Az igazság helyett megelégedtünk annak tökéletes látszatával!
CLAUDIA: Aki megsemmisíti ezt a látszatot, a férjemet öli meg!
NEUMANN: Neki tessék mondani, könyörgöm, ne nekünk!
BODOR: Megőriznék én minden látszatot! Ha lenne még erőm az önáltatáshoz!

1993. november
Ha szikráját is látnám a szolidaritásnak! Ha
nem zsarolnák az élő embert a holttá nyilvánítottal! Ha nem tanulták volna el a bécsi
kamarillától a magyar lázongók ellen használt módszert: Utilisieren, oder aufhángen!
Hasznosítani, vagy felakasztani! Bámulhatok tehát jobbra és balra, mint Buridán
szamara! Az egyik oldalon felkötni, a másikon hasznosítani akarnak!
CLAUDIA: Nem fognak!
BODOR: Főbíró uram! Tessék engem fölakasztatni!
CLAUDIA: Mit beszélsz!
BODOR: Nem vállalom, hogy a halál hírében bujdosó Bodor Péter magasztalásával az
élőt mocskolják és megalázzák!
NEUMANN: Ez önmagára lett féltékeny!
BODOR: Jól rendelte azt az Isten, hogy a
legnyugalmasabb állapot a halottak státusza! Ez jól fogott volna nekem is az üldöztetésben! Tessék tudomásul venni, kilépek
ebből a státuszból!
CLAUDIA: Nem tudod, mit beszélsz! Istenem, nem tudja, mit művel!
BODOR: Gernyeszegi Németh János táblaelnök úr! Szenei Molnár Albert sírjának
szomszédságából mondom: önök hullarablók! A holttá nyilvánított Bodor Pétert
akarják az érdekeik szekerébe fogni, befelé
röhögvén azon, hogy a jó bolondot Lajosnak hívják! Önök ezt a Lajos nevű bujdosót
a becsületében mocskolják, így a halottnak
immáron semmi kötelezettsége!
CLAUDIA: Kinek beszélsz te most? Kinek
beszélsz? Nem látod, hogy vesztedbe rohansz?
BODOR: Az álhalott ezek után visszakövetelheti jogát...
MIKES: Az élethez? Nem követelheti! Mi
nem ismerjük azt, aki halott. Mi csak ismertük néhai Bodor Pétert!
BODOR: Bodor Péter követelheti jogát - a
felakasztáshoz! Tiszta vizet a pohárba!
Nincs szükségem a hitványság kegyeire, ám
ha más jogom nincs is Magyarországon,
annyi van még, hogy újból bezárassatok és
elítéljetek! Vissza tehát a csuklómról ellopott bilincset! Vissza a lábvasat, aztán a
bitót is, mert akármilyen áron, nemes gyü-

27
lekezet, sem élőnek, sem halottnak lenni
nem érdemes! (Csönd.)
CLAUDIA: El kell felejtened, amit mondtál,
kedves!
BODOR (csöndesen): Folyvást szűkebbre vonod a menekülés helyét, ahol meghúzódhatom. Felejtsem el a kötélverőket, a bitót, az
ugató madarat, az összes Fúriákat - és felejtsem el ezután a saját szavaimat is.
NEUMANN (sátáni kacagással): Még ilyet se
hallottam a pácienseim szájából. Az ő joga,
hogy felakasztassák - a mi kötelességünk,
hogy nyilvánítsuk őt újból vádlottnak!
MIKES: Még hogy mi loptuk le kezéről a bilincset! (Kacag.)
NÉMETH: Új dilemmába hajszol bennünket: hasznosítani, vagy élőnek nyilvánítani...
PÉ VENCZEL: Most már baj-e, vagy szerencse számodra, Péter, hogy nincs aufhangen,
csak utilisieren? Nem akasztunk: hasznosítunk - a köz javára, a nemzet érdekében!
DÓZSA: Hát annyira kibírhatatlan, sőt undorító neked a köz javára élni?
SZENTGYÖRGYI: Élet és halál! A szőnyeg
színe és visszája! Kényszerűleg most a viszszáját mutatod, Péter, de milyen öröm
tudni, hogy színeiben fog újból pompázni
az a szőnyeg!
BODOR: Amelynek mind a két oldalát lábbal tapodjátok!
CLAUDIA: Több olajat senki ne öntsön a
tűzre! Hazamegyünk.
MIKES: Csak azt ajánlanám figyelmébe, méltóságos grófnő, hogy egy tökéletes jogi látszatot megzavarni: életveszélyes. E kényszerű helyzetben pedig nekünk az a Bodor
kell, aki „meghalt", hogy a nemzeti talpraállás ügyében maximális hasznunkra legyen
az, amelyik nem halt meg. Saját érdekedben
nem hagyhatunk téged halottaidból feltámadni, Péter! Ilyenformán szabadulsz csak
meg a kivégzéstől is. Tőlünk ne követelj
bilincset, bitót! - nem kapsz! Neked a becsületedre van szükséged - minekünk kizárólag tereád!
BODOR: És azt gondoljátok, hogy meghátrálok? Hát vegyétek tudomásul, hogy bár
Nagymajtény után Világosnál törött le a

28

tiszatáj

zászló, én ennek az asszonynak a ragaszkodása előtt tettem le a fegyvert. Véle maradok, véle megelégszem. Vigyen el mindenkit és titeket az ördög! Vénusz szobrát befejezem, ha rám szakad az ég, akkor is!
NÉMETH: Ha Bem apó jönne? És ágyút
kérne?
BODOR: Meghalt Törökországban!
SZENTGYÖRGYI: Ha Petőfi jönne?
BODOR: Csigaházat álmodott magának ő is
a harcok után Háromszéken - Júlia mesélte. (Neumannhoz.) Doktor úr, hiába somolyogsz! Nem tékozló fiúként térek meg
Claudiához és a szobros... álmaimhoz! Nem
könnyelmű és iszákos tekergésből jövök!
Isten a tanúm rá, hogy mindig minden,
ágyú és orgona, gőzmasina és márványszobor, szabadságharc és Claudia egyidejűleg emésztett engem. Isten a megmondhatója, hogy miként kínlódtam én az evezőimmel egyfelé, miközben vitte, sodorta csolnakomat a víz árja másfelé! Sárkányos világ ez
a mienk, nem Árkádia! De magamnak azt
mondom: elég volt! Közbátorléti Nemzeti
Védegylet helyett kétszemélyes Magánbátorléti, családi és művészi Védegyletet
alapítottunk Rhédey Claudiával - áldja meg
az Isten! Jegyezzétek meg hát: magatok
ügyében akkor se számítsatok rám, ha lábamnál fogva akasztotok föl, miként a teknősbékát a szakácsné, hogy védő páncéljából a fejét kicsalva hurokra kapja és torkát
elmetssze. Vérét veszi a magányából kiragadottnak, de velem ilyet nem fogtok csinálni! Nem! Megértettétek?
CLAUDIA: Kérem az urakat, hagyjanak egy
kicsit magunkra!
DÓZSA: Gyerünk a kármentőbe új hordót
csapolni!
(Elvonulnak.)
Ötödik jelenet
Claudia, Bodor.
CLAUDIA: Péter! Bodor Péter! Én megkínzott és haragra lobbant, drága emberem!
Csillapodj! Ki sem mehetünk így az utcára.
Az Istenre kérlek, mondd: mi történt
veled? Miért hagytál engem cserben? Két-

esztendei fáradozásomat, lótásomat-futásomat, megalázó könyörgéseimet Bécsben,
Budán és Szebenben, miért vetetted el?
BODOR: De hiszen tudják...!
CLAUDIA: És tudták elejétől fogva! Tudták,
hogy mindenkit megvesztegettem és láthattad: velünk együttérző cinkosainkká lettek
a veszélyes játékban! El tudtam hitetni
velük, hogy nem csak Jókai vészelhet át nehéz időket Sajó név alatt, bár mindenki tudta, ki rejtőzik e kutyanév mögött. Nem
csak besúgás van itt, Péter! Embermentés is!
BODOR: Senki ne mentsen engem, ha közben megaláz!
CLAUDIA: Visszaélhetnek a beismerő szavaiddal!
BODOR: Miként, ha eddig is tudták a valót?
CLAUDIA: Tudták, de nem akarták tudni!
Most arra kényszeríted őket, hogy felrúgják
a játékot, amelynek tétje az életed! Nem ostobaság ez?!
BODOR: Elfajzott hitvány másolata vagyok
önmagamnak? Nem látod, nem hallod, milyen cinikusan alkudoznak a bőrömre?
CLAUDIA: Ha életed a kezükre jutott, nem
viselkedhetsz úgy, mint egy Wesselényi a
mágnáskaszinóban!
BODOR: Nem! Főleg, mert nem vagyok egy
Széchenyi, egy Wesselényi! Megesett papleánynak törvénytelen gyereke vagyok, így
hát arcul köphet minden nyavalyás fiskális!
CLAUDIA: Hozzád méltatlan válasz ez, Bodor Péter! Nem emlegettem a származásodat!
BODOR: Nem tűrhetek sértést!
CLAUDIA: Óh, Petur bán, vészesen dagadozik már megint a nyakere! Üsd az orrát,
magyar, ki bántja a tied! Üsd, ha csak megfricskáztak is!
BODOR: Csúfolkodol?
CLAUDIA: Tükröt tartok a vérbe borult
szemed elé!
BODOR: Harag és szégyen égeti az arcom, te
meg oktatsz engem, mint egy iskolás gyereket! Pirongatsz, mint agarat?!
CLAUDIA: Ostoba módon a kezünkre játszod magad! Amikor megint lecsapnak rád:
talán csak pirongatni fognak?

29

1993. november
BODOR: A megaláztatás határát, én tudom...
én érzem!
CLAUDIA: Mert a szíved ajtaja kívülről
nyitható, ám az eszed tokjának belül a retesze, dörömbölhetek én azon! Önérzete,
hiúsága dagadozik, mint a tüdő a fazékban!
BODOR: Hiúság? Bujasággal, gyávasággal vádolnak, sőt nemzetárulást emlegetnek! És
mert ügyemben terád hallgattak, legyek én
most a gutgesinnt magisztrátus törülközője? Az önkény szolgálatában mocskolódott
pofájukat szeretnék velem, a nevemmel és
becsületemmel a város népe előtt tisztára
törülni?
CLAUDIA: Nem oltári szentek ők sem!
Gyerünk haza. Vénusz vár!
BODOR (fölugrik az asztalra): Földicsérik
bennem a halálra ítélt bujdosót, hogy aztán
megzsarolják az én kisajátított, szerencsétlen életemet? Alhalál - álélet! Kibírhatatlan
ez, Claudia!
CLAUDIA (minden replikáját az asztalnak
más irányából mondja): Élsz! Élünk! Emeljen ez mindenek fölé!
BODOR (egy-egy kancsót is félrevágva mászkálás közben): A szégyenletes türelem árán is?
CLAUDIA: Ó, te Bánk! Te Bánk bánnak
soha magyar földön ki nem vesző mása,
magyar sértettsége! Hiúsága, gőgje és idétlensége!
BODOR: Idétlenség? Nem tűröm!
CLAUDIA: Buzogj vér! Csak buzogj!
BODOR: Az idétlenséget is a fejemhez vágod? Sértegetésben versenyre kélsz a nemes
magisztrátussal!
CLAUDIA: No jöjjön, fiam, buzogjunk
haza, míg a szerelem mindent pótol, s a szerelmet nem pótolja semmi. (Csönd.) Azt a
koszorús Jebuzeusát!
BODOR (leugrik az asztalról): Én veled a vitát befejeztem. Hívatni tetszett, méltóságos
asszony! Mi célból?
CLAUDIA: Igyekezzünk! (El.)
Hatodik jelenet
A színpad néhány másodpercig üres. A söntés
irányából az urak éneke hallik: „Kossuth Lajos

azt üzente... "Jönnek az urak. Kancsóikat emelgetik összeölelkezve. Dózsa hatalmas lopótökkel
hadonászik.
Pé Venczel, Németh, Mikes, Dózsa, Neumann,
Szentgyörgyi.
DÓZSA: Ácsi! Ácsi! (Csönd.) Pi-há-nisszi-mó!
A falnak is, a kancsónak is, a besúgónak is,
a komisszárnak is, a szebeni bíróságnak is
füle van. És nekem is fülem van! Halkabban! (Kezdik halkan: Kossuth Lajos azt
üzente... Közben valósággal rájuk szakad hatalmas hangerővel, a három zenész kíséretével
az asszonyok hada.)
Hetedik jelenet
Előbbiek és Pé Venczelné, Németh Jánosné,
Mikes Mihályné, Dózsa Istvánné, Neumann
Sámuelné, Ujfalussy Ferencné. Vidám, dinamikus dalt énekelnek, egyik-másik csujogat is. Az
urak nem számítottak a jöttükre; ijedten húzódnak összébb; az asszonyok körbetáncolják
őket.
UJFALUSSYNÉ: Kárikittyom, édes tyúkom!
Kárikittyom, hopp! (Csönd.)
PÉ VENCZEL: Hát ez mi vala?
UJFALUSSYNÉ: A Közbátorléti Nemzeti
Védegylet Honleányi Tagozatának öröme
Bodor Lajos házasságának hallatán! Kerestük őt otthonában, nem találtuk, aztán feleszméltünk: ott keressük, hol férjeink
domborulnak. Jó helyre jöttünk?
NÉMETHNÉ: Bodor urat és hitvesét fel
akarjuk köszönteni!
PÉ VENCZEL: Bodor úr leköszönt.
DÓZSA: Méghozzá duplán. Először leköszönt mint Lajos, aztán lejtöszönt mint Péter, és hárman elmentek! Ők és a grófnő.
PÉ VENCZEL: Ne jártasd a szádat!
DÓZSA: A kezemet inkább. Igyanak a hölgyek!
MIKESNÉ: A grófnőt fel akartuk kérni,
hogy lenne fővédnöke a védegyletünknek,
és kapcsolódjék be honleányi küzdelmünkbe, a megszállók ellen!
PÉ VENCZEL: A megszállók ellen! A Bachhuszárok bálján! Ahol a piperkőc Heyerle
ezredes táncoltatja harcos feleségeinket!

30
Hölgyeink ugyebár ellágyultan omlanak az
önkény karjaiba...
UJFALUSSYNÉ: Megjátsszuk az ellágyulást,
de célunk egészen más!
ASSZONYOK: De mennyire más ! Huncutkás! Észrevétlen kitolás!
MIKES: Közbátorléti Honleányi Egyletünk
nem gyümölcsfát, hanem bolhát telepít
mostanság! Tudjátok-e?
MIKESNE: Olyan csak egy volt: a Bianchi
kaszárnyát rakattuk teli bolhával, ám ez a
harci modor igen sokba kerül.
DÓZSÁNÉ: Öt veder bort vitt el a cigányvajda egyszeri telepítésért.
PÉ VENCZEL: A Bach-huszárokkal küzdeni
édesebb és eredményesebb!
NEUMANN: Szupécsárdás közben szuperélvezet a tüsszentőpor hatásának élvezete.
UJFALUSSYNÉ: Csúfolkodik doktor az aktivitásunkkal?
NEUMANN: Távol álljon tőlem a lebecsülés
gondolata. Mert hiszen jól tudjuk, hölgyeim! - ha Görgeynek, Bem Józsefnek a kegyedékéhez hasonlatos pora lett volna, az
oroszokat Szibériáig kergettük volna. A magam részéről rendkívüli módon becsülöm a
hölgyek erőfeszítését: ha nincs más puskapor - legyen tüsszentőpor a megszállók orrába! Jelszavuk, amely általánossá lett, félelemmel tölti el a megszállókat. Aki minket
lebecsül, tüsszögni fog ce-ce-hapciL. cefetül, bocsánat.
PÉ VENCZEL: Nem kellene táncolni ve...
hapci!
MIKES: A Bianchi ezred sok szép fiút ho...
ho... hapci! Miazisten, asszony?
DÓZSA: Ellenünk indul ezután a harci...
hapci! Melyik szórta itt reánk a port?
PÉ VENCZEL: Amiért nem tudok szupécsárdást... ha-ha-hapci! Ki lehet velem bababrálni?
(Többen egyszerre, vagy egymás után tüsszentenek a férfiak közül. Az asszonyok szórványos,
majd együttes nevetése, miközben ujjal mutogatnak a tüsszentőférfiakra. Erre épül a férfiak
szövege, kinek-kinek a szavai között egy-egy
tüsszentéssel, majd férfiak és nők együttes nevetése már-már fulladásig.)

tiszatáj
NEUMANN: Saját állásaikat lövik az asszonyok tüsszentőporral!
PÉ VENCZEL: Amiért én nem tudom a
szupécsárdást?
MIKES: Dali pár pisztolyom ha lenne...
NÉMETH: Az egri csillagokban is föltűntek...
DÓZSA: Amazonok, lóval! Szóval...
NEUMANN: Az orrukat amúgy magyarosan...
(Ezeket a mondatokat ki-ki elismétli, mivel úgy
tűnik, a hangzavarban senki sem ért semmit.
A kacagok végül eldőlnek, a zenészek rájuk terítik a muzsika leplét, amelytől kezdenek magukhoz térni, s melyik ahogy összeszedi magát, kezd
már énekelni, míg a dalt mindnyájan felkapva
éneklik. Vásárhelyi halastó, halastó.)
Nyolcadik jelenet
Előbbiek, Nyárádi. Ahogy a vendéglős megjelenik, Pé Venczel leinti a társaságot.
PÉ VENCZEL: Abbahagyni! Csöndet! Mi
van, Nyárádi?
NYÁRÁDI: Bocsánatot kérek! Hogy is
mondjam...
NEUMANN: Ex abrupto, Nyárádi!
NYÁRÁDI: Bujdosó magyar kér bebocsáttatást!
PÉ VENCZEL: Megmondta neki?
NYÁRÁDI: Csak annyit, hogy a Tyúkszer
utcában is van csárda, szálláshely...
PÉ VENCZEL: Hogy mi a helyzet, közölte
vele?
NYÁRÁDI (bambán mered Pére).
PÉ VENCZEL: Megtücskösödött, Nyárádi?
A nemes magisztrátus tagjai jöttek volna,
de nem jöttek, vis maior! - itt voltak, de
már elmentek, második verzió, és ha minden kötél szakad: itt vannak, de csak maguknak, senki másnak, torozás, halotti,
nem disznó, szűk családi körben, kácc ki!
Nem ezt kell mondani, Nyárádi?
NYÁRÁDI: Csakhogy kérem...
PÉ VENCZEL: Ne tojóskodjék itt! Rúgja ki,
menjen a Tyúkszar-szer utcába, az is jó fogadó! Mondja meg neki, hogy mi is bujdo-

1993. november
sók vagyunk, ám annyi bujdosó magyar
nem fér meg egy helyen. Mondja meg neki,
akárki légyen az!
NYÁRÁDI: Méltóságos főbíró úr, én ezt
nem mondhatom annak az embernek, mert
az nem akárki.
PÉ VENCZEL: Hanem ki?
NY ARADI (rövid bizonytalankodás után): Petőfi Sándor.
(Az asszonyok a meglepetés, az öröm apró sikolyával, hangos sóhajával, jézusmárjázással reagálnak.)
PÉ VENCZEL: Petőfi Sándor! Ezt akárki
mondhatja. Hogy néz ki az a bujdosó?
NYÁRÁDI: Úgy néz ki, mint Petőfi Sándor.
PÉ VENCZEL: Jó! És Petőfi Sándor hogy
néz ki?
NYÁRÁDI: Tisztára, mint a költeményei!
SZENTGYÖRGYI: Jól beszél!
PÉ VENCZEL: Például?
NYÁRÁDI: Például fejből emlegetjük a feleségemmel: a Szerelem és pipadal, Mihaszna,
hogy a csoroszlya, Lopott ló Matildhoz,
Carmen lugubre, meg a többi: Est, Pest,
Hír, Fütty, Pinty úrfi...
PÉ VENCZEL: Tökéletes személyleírás, a kutyaságos hétszentségit!
SZENTGYÖRGYI: Kidobni! Kihajítani!
NYÁRÁDI: Ezeket nem ismerem!
SZENTGYÖRGYI: Majd én megtanítom
rájuk, ha magának így néz ki Petőfi!
NYÁRÁDI: Mit vétettem én, kérem?
PÉ VENCZEL: Nem vétett semmit. Ültesse
le a bujdosót, aztán majd kiszólunk.
NYÁRÁDI: Én és Petőfi a konyhában várunk. (El.)
Kilencedik jelenet
Előbbiek, Nyárádi nélkül.
NEUMANN-NÉ: Befordultam a konyhára!
Ezzel fogadjuk, asszonyok!
(Asszonyi zsivaj: „Örülni fog neki!" „Rágyújtottam a pipámra!" „Hé zenészek!" Zenekísérettel
kezdik a dalt.)
PÉ VENCZEL: Csendet kérek!

31
NEUMANN: A pipás nemjóját, asszony!
Fogd be a szátokat! (Csönd.)
PÉ VENCZEL: Ismeri-e valamelyikőtök személyesen a költőt? Nem ismeri. Közös véleményre kell jutnunk a dologban.
MIKES: Ha az a bujdosó valóban Petőfi, nem
szabad itt köztünk mutatkoznia. Bármenynyire fáj is: juridice nem szabad őt látnunk.
UJFALUSSYNÉ: De miért? Mi okból?
MIKES: Mert körözött egyén. Az egész országban és azon túl is: Ausztriában, Moldovában, Havasalföldön, Bukarestben nyomoznak utána. A fejére vérdíjat tűztek ki.
UJFALUSSYNÉ: Azért nem szabad most
neki ide belépni?
MIKES: Saját érdekében, asszonyom! Hányan
vagyunk itt? Hány tanú előtt igazolódna
be, hogy él, köztünk megjelent, mi valamennyien felismertük őt és...
PÉ VENCZEL: És ha felismertük, a törvény
szigorával kell azonnal lecsapni rá. Nem én
üldözöm, nem mi üldözzük, hanem a törvény! Örömünk és vigaszunk lenne, befogadni és megünnepelni őt. Fáklyászenével
kísérnők a szálláshelyére, és ünnepi lakomát rendeznénk, de mi lesz a törvénnyel?
Igen a törvénnyel!
NEUMANN-NÉ: De hát nem isteni parancs
a bujdosót megszánni és megsegíteni?
PÉ VENCZEL: Szánjuk, segítsük, de azáltal,
hogy felismerjük, ne juttassuk bitófára, a
szállásadóit pedig Kufsteinba! Szóljon közületek, amelyik statáriális törvénnyel dacolva
börtönbe kívánkozik!
NEUMANN: Börtönbe manapság nem kell
kívánkozni: amúgy is bekerül oda az ember, főbíró úr. Más itt a kérdés. Történetesen, hogy Petőfi Sándor, aki örök időkre
szóló lelkiismereti válságba sodorta nemzetét...
SZENTGYÖRGYI: Ugyan miért, kedves
doktor?
NEUMANN: Mert az általa megszabott erkölcsi magasugrásban a lécet mindig le fogjuk verni! Ezért! Meg azért, hogy íme, azt
se tudjuk, itt van-e, ő-e? - máris erkölcsi dilemmába estünk valamennyien.
UJFALUSSYNÉ: Ne dilemmázzatok! Az én
uram börtönparancsnok, minekünk igazán

tiszatáj

32
van fékenivalónk, mégis azt mondom: ha
Petőfi Sándor kér bebocsáttatást, és tőletek
azt kapja válaszul, hogy odakint tágasabb:
akkor a bőr süljön le kinek-kinek a közbátorléti magyar pofájáról!
DÓZSA: Eresszük be! Lesz, ami lesz!
MIKES: Mámoros meggondolatlanság!
(Erős kopogás az ajtón.)
PÉ VENCZEL: Hát ez meg kicsoda?
NEUMANN: Zrínyi Miklós a két Rákóczival.
Tizedik jelenet
Előbbiek és Nyárádi.
NYÁRÁDI (be).
PÉ VENCZEL: Pillanatnyi helyzetünk a tréfát nem bírja, Sámuel! Mi van, Nyárádi?
NY ARADI: A bujdosó a konyhából is elbujdosott!
PÉ VENCZEL: Mért nem marasztaltad?
NYÁRÁDI: Viharosan távozott.
PÉ VENCZEL: Kár. Nagy kár.
NYÁRÁDI: Ha visszajönne, mit mondjak
neki?
PÉ VENCZEL: Későre jár az idő.
NYÁRÁDI: Megértettem, főbíró úr! (El.)
Tizenegyedik jelenet
PÉ VENCZEL: Énekeljetek, asszonyok!
UJFALUSSYNÉ: Visszacsaljuk! Hé, zenészek!
(„Befordultam a konyhára ". A komor és hallgatag Pé Venczel kivételével mindenki énekli harsányan a dalt. Dózsa a lopótökkel vezényel.)
Tizenkettedik jelenet
Előbbiek és Bolond.
BOLOND (a zenészek ketrecéből, Petőfire emlékeztető ruházatban): Dicsőséges nagyurak!
(Csönd.) Dicsőséges nagyurak, hát / Hogy
vagytok? / Viszket-e úgy egy kicsit a /
Nyakatok? / Újdivatú nyakravaló / Készül

most / Számotokra... nem cifra, de / Jó
szoros.
(Döbbenet. Bolond kilép a ketrecből, a létrán
ereszkedik lefelé.)
PÉ VENCZEL (riadtan): Ha nem csalódom,
megtért a bujdosó!
MIKES (aki ugyancsak ámulva figyeli a közeledő Bolondot. Visszhangos csizmakopogás):
így tehát, így tehát abból az alkalomból,
hogy a másvilágról hálistennek rendre minden nagy bujdosónk visszatér: mindannyiunknak szent esküvéssel titoktartást kell fogadnunk. Petőfi Sándort senki sem látta!
Átkozott legyen örök időkre, aki a fejére
kitűzött vérdíjat Júdásként megkívánná!
Tehát senki sem látta!
(Bolond megáll néhány lépésre Pé Venczel előtt,
háttal a nézőtérnek. Pé Vencel kitárja karját, de
egy lépés után megáll, néz merőn. Zene. „Ereszkedik le a felhő" című Egressy Béni-dalnak a befejező része, egy szál hegedű hangján. Pé Venczel
a habozás pillanatai után határozott léptekkel
közelíti meg Bolondot, aztán jobbról, balról
veszi szemügyre, majd egyetlen mozdulattal lerántja Bolond álszakállát és üstökét.)
PÉ VENCZEL: Hát így állunk, Durumó?
Ördögi tréfát űzöl a fejéregyházi mártírból?
Avagy a bujdosóból?
BOLOND (rövid kacagás).
PÉ VENCZEL: Ne kacagj, mert itt helyben
nyúzlak meg és csinálok dobot a bőrödből,
hogy azon kihirdessük a magyar játékszabályokat! Oltáriszentséggel, nemzeti tragédiával nem játszunk, nem élcelődünk, nem figurázunk! A talpra magyar nem farsangolás, nem ugrabugra!
BOLOND: Készülhetek a nyúzásra? És elevenen?
PÉ VENCZEL: Elevenen - a keblemre! Isten
hozott, öcsém! (S mivel boldog hogy nem
Petőfi érkezett meg a cigányokhoz fordul.)
A magyarok Istenére esküszünk! Szakadjon
az a húr!
(A Nemzeti dal refrénjét nagy hangerővel kétszer eléneklik. Aztán megállás nélkül a „Vásárhelyi halastó "-ra váltanak át a zenészek. Enek,
kancsáemelintés, „bolyongás" a színen; ki-ki
mint saját fájdalmát énekli bele a világba: „faj
Istenem, ki vesz ki.." stb.)

1993. november
BOLOND (kissé az urak és a hölgyek fölé magasodva kezd szavalni. Aztán valahányszor
újból megszólal, mind magasabbról, végül egy
asztalról harsogja a verseket): Láttátok már?
Láttátok már a hazatérő gólyákat? Olvastátok a költő sorait? Az örömből fájdalomba
hanyatló szavait? Ne maradj Erdélyben, fordulj vissza dél szigetjére, jó gólyamadár!
Csak vissza, vissza! nincs itt kikelet,
Az élet fagyva van, s megdermedett.
Ne járj a mezőn, temető van ott;
Ne menj a tóra, vértől áradott;
Toronytetőkön nézvén nyughelyet,
Tüzes üszőkbe léphetsz, úgy lehet.
(Enek, zene.)
Vásárhelyi kert alatt, kert alatt,
Rézsarkantyúm ott maradt, ott maradt,
Eredj babám, keresd meg, sejhaj, keresd
[meg,
Ha megleled, pengesd meg, pengesd meg.
BOLOND: Ti szóltatok, s megint én!
Csak vissza, vissza! dél szigetje vár;
Te boldogabb vagy, mint mi, jó madár.
Neked két hazát adott végzeted;
Nekünk csak egy volt! az is elveszett!
AZ ASSZONYOK: Nekünk csak egy volt!
az is elveszett!
FÉRFIAK: Nekünk csak egy volt! az is elveszett!
SZENTGYÖRGYI: Hatalmas Úristen! Mért
tetted ezt velünk?
ASSZONYOK (éneklik): Jaj Istenem, ki vesz
ki, hej de ki vesz ki? Sajnál-e még engemet
valaki? Sajnál-e még? Sajnál-e még? (A teremnek más-más pontjáról hangzik a dalfoszlány: Sajnál-e még? - majd együttes, közös akkordban: „...engemet valaki!")
BOLOND: Repülj, repülj és délen valahol
A bujdosókkal ha találkozol:
Mondd meg nekik, hogy pusztulunk,
[veszünk,
Mint oldott kéve, széthull nemzetünk...!
ASSZONYOK: Mondd meg nekik, hogy
[pusztulunk, veszünk,
Mint oldott kéve, széthull nemzetünk...!
PÉ VENCZEL: Gróf Rhédey Claudia és geróf Bodor Lajos Péter nem tudja, hogy
pusztulunk, veszünk? Csigaházba húzódva
nem félnek ők attól, hogy magukra marad-

33
nak? Mire kibújnak onnan, nem lesz már
sehol sem az ország! Sehol a nemzet!
MINDNYÁJAN (ének): Jaj Istenem, ki vesz
ki, hej de ki vesz ki? Sajnál-e még engemet
valaki?
SZENTGYÖRGYI: Nem engemet! Nem tégedet! Hanem bennünket!
FÉRFIAK (ének): Sajnál-e még bennünket
[valaki?
Sajnál-e még bennünket valaki?
Sajnál-e még bennünket valaki?
BOLOND: Csak vissza, vissza! Dél szigetje
[vár;
Te boldogabb vagy, mint mi, jó madár.
MINDNYÁJAN: Neked két hazát adott
[végzeted;
Nekünk csak egy volt! az is elveszett!
NÉMETH: Nekünk csak egy volt! az is elveszett!
MIKES: Nekünk csak egy volt! az is elveszett!
SZENTGYÖRGYI: Nekünk csak egy volt!
az is elveszett!
NEUMANN: Sem győzelem, sem vereség
nem örökké tartó! Egyedül az Isten örökkévaló!
DÓZSA: De ha lenne még reményünk: hallja
ezt az Úristen odafönt? Hallja szavunkat
odafönt az Isten?
BOLOND: Üzenjük a gólyamadárral minden bujdosó magyarnak: Ha hallanád szavam, tudom mit érzenél: / Szivet cseréljen
az, aki hazát cserél!
UJFALUSSYNÉ: Szívet cseréljen az, aki hazát cserél!
MIKES: Lelket cseréljen az, aki hazát cserél!
SZENTGYÖRGYI: Szívet-lelket cseréljen az,
aki hazát cserél!
(Erős, egységes éneklés rövid ideig. A városból
puskalövések hallatszanak. Fokozatosan beáll
a csönd. Ajtódöngetés, majd belép Ujfalussy két
pap kíséretében.)
Tizenharmadik jelenet
Ujfalussy, Enyedi, Bercsényi és előbbiek.
UJFALUSSY: Nem lehettem köztetek, üzentem, hogy baj van. Csendőrségnek, hóhér-

34
nak rabokat kellett kiadnom. A tisztelendő
és tiszteletes urak az elítéltekkel virrasztottak a siralomházban. Gálfi Mihályt, Török
Jánost és Horváth Károlyt, Kossuth és
Makk ezredes által irányított összeesküvőinket egy órával ezelőtt kivégezték. Nem
vettétek észre, hogy véres hajnal pirkad
ránk a Postarét felől.
(A horizontfüggönyön élesen kirajzolódik a három akasztófa három férfi tetemével.)
BOLOND: Szívet cseréljen az, aki hazát cserél? Van ennél rosszabb állapot is. Átkozott
legyen, aki veletek, a nemes magisztrátussal
elkeveredik! Kivégeztétek az öcsémet...
PÉ VENCZEL: Hazugság!
BOLOND: Hóhérkézre adtátok a testvéremet... azt a gyermeket, hisz nem is volt még
nagykorú! (Ujfalussy vállát rázza.) Hogy
tudtatok ilyet tenni! Gyermekgyilkosok!
UJFALUSSY: Tanár úr! Csongor! Ne vádolj
igazságtalanul! Horváth Károlyt a szebeni
hadbíróság végeztette ki császári jóváhagyással, hát ennyit sem tudsz? Kofák, vénasszonyok módjára vélekedel? Rabtartó létemre magam is nyomorult rab vagyok
a szolgálati alávetettségben.
BOLOND: Láttad őt? Ott voltál, amikor...?
UJFALUSSY: Láttam. Ünnepi ruhát öltött...
olyan bátran halt meg, hogy mindenkit
megszégyenített. Kerestettelek. Nem gondoltam, hogy itt vagy.
BOLOND: Eljöttem újból, bolondként szavalni mindazt, amit öcsém az életével és a
halálával mondott el. Doktor úr! Fölmondom az egyezséget! Nem kell a bolondcédulája! (A papírját összetépi.)
NEUMANN: Rosszul teszed, Csongor!
MIKES: A törvény retroaktív! Visszamenőlegesen is büntet!
BOLOND: Legalább megszabadít a szégyenérzettől.
PÉ VENCZEL: Vigyázz, Csongor! Könnyű
a szó, nehéz a só - odalent a sóbányában!
NEUMANN: Mi ütött beléd is? Mi ez a
büszkeségjárvány? Az öngyilkosságnak ez
a hulláma?
BOLOND (kifelé indul): A büszkék ott van-

tiszatáj
nak az akasztófákon! Az öngyilkosok sírva
vigadoznak! (El.)
Tizenegyedik jelenet
Előbbiek, Bolond nélkül.
UJFALUSSY: A hullastrázsák le fogják lőni!
NEUMANNÁllj meg, Csongor! Ne rohanj
vesztedbe! Őt is elkapta Bodor betegsége!
Semmi veszélyérzet, hanem csak mámoros
önérzet és őrült rohanás a puskacső elé!
Senki sem vállalja már az óvatos küzdelmet,
a Bethlen Gábor-i kényszerű képmutatást,
az életmentő, álorcás ténykedést. Forró,
büszke fejét lám, Bodor Péter is rövid ideig
hajlandó volt elkendőzni, ám a hiúság és
a kivagyiság, az igazi természete, mint vér a
kötésen, újból kiütött belőle. Különös kegyelme lész az Istennek, ha ezek a puskapor-emberek elkerülik a halált, amely minden magyarnak ott leselkedik az ablaka
alatt.
ENYEDI: Imádkozzunk.
(A szemközti vártemplom orgonájának hangja:
gyászmuzsika.)
BERCSÉNYI: Istenünk, Jóatyánk, könyörülj
rajtunk, és vedd oltalmadba a mi fiainkat,
halálra kiszemelt bátor testvéreinket.
ENYEDI: Bocsásd meg gyarlóságunkat, szívünkben az erős indulatot, amely az egekig
kiált föl: miért, Uram? Miért pusztítható,
üldözhető és irtható a vérözön után is nemzetünk színe-virága? Fogd le uram a népirtó
kezeket, könyörülj rajtunk, mert nemzetünk gyökerére vettetett a fejsze!
BERCSÉNYI: Adoremus in aeternum - sanctissimum sacraméntum - Laudate Dominum omnes géntes - laudáté éum omnes
populi... Amen.
MIND: Ámen.
ENYEDI: Istenünk, hozd el a mi békességünket, a mi reménységünket a megmaradásban, ámen.
MIND: Ámen.
(Az orgonamuzsika fortissimóba erősödik, mindenki a bitófákat nézi.)
Lassú függöny.

35

1993. november
HARMADIK FELVONÁS
Első jelenet
Bodor Péter műterme. Ez a hely eleven színeiben elüt a díszlet egészének komorságától.
„A boldogság szigete." Fontosabb elemei közé
tartozik egy ajtóküszöb, amely - ha rálépnek elindítja a pénzhamisító gépet a pincében, három kagylófotel, asztal, pamlag, spanyolfal,
a fal, vagy képzelt mennyezeten a „pénzkiadó"
szerkentyű, amely a papírpénzt kiadja, vagy
„földre hullatja ", mint falevelet.
Amikor a függöny fölmegy, senki sincs a színen.
Édes, bukolikus zene, majd egy szál dallam fuvolán előadva.
Bodor, Claudia.
BODOR (fuvolázva és táncosan robban be a
színre, görög kecskepásztornak - a Longosz
regényéből ismert Daphnisznak öltözve. Ruházata tunikaszerű, rövid ujjas, övvel leszorítva. Lábán saru. Letáncol egy kört, majd
szól, kiált): Hol vagy, oh hol vagy szerelmem, Chloé, te gyönge pásztorlányka?
(Újból ugrál, fuvolázik) Hol vagy, oh hol
vagy szerelmem?
CLAUDIA (váratlanul, a még hideg idő szerint öltözve, bundában): Látni sem akarlak!
Akit én kihúzok folyton a csávából és szánt
szándékkal újból vesztébe rohan; látni nem
akarom. Mi ez a...?
BODOR: Nem ismered föl a te Daphniszodat, gyönge pásztorlányka? Szerelmem,
Chloé! Hűs árnyékban is tűzben ég a testem, vágyik teutánad! (Fuvola, ugrabugra,
megállás.)
CLAUDIA: Magadnak űzd a régi játékunkat,
ha vénségedre sem nőtt be a fejed lágya! (El
a spanyolfal mögé.)
BODOR (fuvola, ugrabugra, hirtelen megállás): Vénségemre? így mondtad?
CLAUDIA (hangja): Úgy!
BODOR: így csak én beszélhetek magamról!
Te azt nem mondhatod!
CLAUDIA: Nem a vénséged, hanem a fejed
lágya ellen támadt kifogásom!
BODOR: Akkor az más! (Fuvola, ugrabugra.)
Ó, nimfák, segítsetek! Enyhüljön irántam a

kecskepásztor-lányka! Úgy szenvedek, majd
meghalok, pedig se bárányom, se gidám
nem veszett el! Claudia! Nagy meglepetés
vár ma tereád! (Fuvola.) Chloé, Chloé, te
muzsikalányka! Mindegyre tovatűnő alakja
vágyamnak! Jer elé, hogy megcsókolhassalak! Mit tegyek már? Nem bírok magammal.
CLAUDIA (hangja): Játssz a fuvoládon!
BODOR: Nélküled nem fuvolázok!
CLAUDIA (kilép Chloénak öltözve, azaz inkább Chloénak vetkőzve): Hol vagy, te fuvolás kecskepásztor? Ó, Daphnisz!
(Zene, fuvola, Claudia tánca.)
BODOR: Chloé! Chloé! A szíve megenyhült
irántam!
CLAUDIA: Ha majd benő a fejed lágya!
BODOR (magához kapja): Szép szemei szelídek, mint a gesztenye, haja hullámjáték,
arca fehérebb mint a frissen fejt kecsketej!
CLAUDIA: Ne kecskézz már! Mi a meglepetés?
BODOR: Sort kerítünk reá, de menjünk egyszer végig a három stáción! Csók, ölelés, lefekvés.
CLAUDIA: Türtőztesd magad!
BODOR: Megesküszöm a kecskékre...
CLAUDIA: Már megint a kecskék!
BODOR: Vénusz tüze éget, hevít, és ha csak
meglátlak, keresem folyton a szerelmi megnyugvás végső állomását. (Derékon kapja.)
CLAUDIA: Nincs mászkálás rózsaágyra, fehér liliomra! Eressz!
BODOR: Na! Visszakarattyolást ne halljak!
CLAUDIA: Karattyol a keresztanyád! Ha
görög vagy, beszélj szebben! Ne-ne-nene!
Nem oda Buda! Mit akarsz?
BODOR: Ha kérded, akkor már tudod! (Reménnyel.) Gyerünk, gyerünk, amíg nem
késő!
CLAUDIA: Futva menjünk?
BODOR: Nincs orvosság, nincs ital, nincs
varázs, sem ének, szózat, imádság, amely
meggyógyítaná a szerelmi fájdalmat, egyedül a csók, ölelés, meg a harmadik stáció!

36
CLAUDIA: Nincs orvosság, ital, varázs, ének
és szózat...
BODOR: Be szépen beszélsz, míg én szépen
cselekednék!
CLAUDIA (huzakodásban): Estétől reggelig
szeressük egymást és ne hunyjuk le szemünket, miként a baglyok?
BODOR: Miként a fülesbaglyok, hu-hu!
CLAUDIA: Uhu! Uhu! Be jó! Szállj le rólam!
BODOR: Szállj le rólam! Hyet Chloé Daphnisznak nem mondott! (Dühösen.) Ilyet csak
te mondasz! Mert úgy teszel, mintha játszanál, de te nem játszol! Te csalsz! Hazudsz!
Képmutatóskodol!
CLAUDIA: Csalok, csalok és képmutatóskodom! Mert minden kedvem összetörted!
Rémületbe taszítottál engem! Térdig koptatom érted a lábam, elviselek minden megaláztatást, csak kimentselek valamiképpen,
és te mindezt a gőgöddel... Az ostoba büszkeségeddel hiábavalóvá teszed...
BODOR: Elég! Ne folytasd. Bocsáss meg.
Bocsáss meg! Tudod, kedvesem, van valami
az emberben... mindenkiben, ha gyávaság,
hitványság ki nem ölte a lelkéből... van valami, valaki... Az parancsol. O az, aki nem
hallgat rád... rám se!
CLAUDIA (fejét keblére vonja): Igen. Nem
hallgat az érdekeinkre sem. Ez a magyarok
Istene. Fejedben a konokság istene. Tájékozatlan isten. Nincs tudomása a halálról.
Nem ismeri. Akár a gyermek. Nem ismeri
a tüzet sem. Játszani akar vele.
BODOR (hosszú hallgatás után): Mi muzsikál
itt a szíved táján, te muzsikalányka?
CLAUDIA: Csitt! Megszólalt a kedves. Fecskétől űzött tücsök menekült ide a rétről.
BODOR: Jézusmárjám! (Keblébe nyúl.) Szabadítsalak meg tőle! A nyavalyás tücsöktől.
CLAUDIA: Ne-ne! Hadd cirpeljen itt nekem!
BODOR: Hallgassam legalább.
CLAUDIA: De csak szép szelíden!
BODOR: Mint a harmathullás. (Fejét Claudia
keblére hajtja. Halk zene.) Nem tücsök ez!
Valami más! Valami más. (Csönd.)
CLAUDIA: Erősen Péternek érzed magad?
BODOR: Erősen és mindörökre Péternek.

tiszatáj
CLAUDIA: Én meg anyának.
BODOR: Hogy?
CLAUDIA: Anyának érzem magam.
BODOR: Anyának? (Ugrik egyet.) Heuréka!
Heuréka! (Mellét döngetve.) Bravó, Bodor
Péter szobrász-építész-műszerész-geométra!
Ezt ügyesen megszerkesztetted! Bravisszimó!
CLAUDIA (nevet): Be biztos a dolgában!
BODOR: Mint az Úr a teremtésben! Cirpel
még?
CLAUDIA: Már csak növöget.
BODOR (táncos ugrabugrálásba kezd Claudiával): Nem tücsök a gyermek! Nem tücsök a
gyermek! Muzsikások, gyertek! Táncolni
kell! (Ismétlés, néhány zongoraakkorddal fölerősítve. A játékot Claudia végigneveti, Bodor énekli, közben lerántja a leplet a szoborról.) íme, a meglepetés!
CLAUDIA: Vénusz! Vénusz! Jó dolgod lesz
ott fenn a nap után forogni! Bodor Péter
nevét messzire hirdetni! O!
(Bodor a pánsíppal zenél, Claudia tapssal kíséri.
Táncolnak. Erős dörömbölés az ajtón.)
CLAUDIA: Ki ez a neveletlen?
BODOR (miközben a pamlagra veti magát és
magához húzza Claudiát is, aki takarót vet
magára): A Jebézeusát!
Második jelenet
MAKK (be nagy sebbel-lobbal, kezében kis virágkoszorú): Adjon Isten!
BODOR: Adjon, mert van neki honnan!
(Fölkiált.) Makk Jóska! (De nem kelhet föl a
pamlagról.)
MAKK: Kolozsvárott kereslek a Házsongárdi
temetőben, de látom, itt nyugszol. (A virágkoszorút a fejére helyezi.) Jó hely! Sőt jobb!
BODOR: Nem tagadom! (Claudiával egymás
koszorúját nézik.)
CLAUDIA: Mért nem szóltál nekem, hogy
be fog ide vágódni ez a neveletlen ágyúgolyó?
MAKK: Makk József tüzér ezredes vagyok,
parancsolatjára!
CLAUDIA: Ád! Pattantyús!

1993. november
BODOR: Claudia! Kezet kéne fogni!
CLAUDIA (Bodor kezét fogja): Hát nem fogod? És nem fogom?
BODOR: Ezzel az emberrel kéne...
MAKK: Maradj még. Ha muszáj...
CLAUDIA (kikelve Bodor öléből, s a repkénykoszorút is félretéve): Megbocsátom magának a hiányos öltözékemet.
MAKK: Köszönöm, grófné!
CLAUDIA (játékos iróniával): Forduljon el,
míg ahajt a firhang megé bésírülök.
MAKK (katonásan): Parancsára, grófnő! Kehrt
euch! (Hátraarcot csinál.)
BODOR (máris ugrik elébe, s átöleli): Drága
barátom! Élsz, hála Istennek!
CLAUDIA (hirtelen magára vetett köntösben):
Ezredes! Ön bizonyára politikai ügyekkel
is tele fogja tömni most az uramnak a fejét,
amelyben üres hely nemigen akad már.
BODOR (aki maga is fölkap gyorsan valamilyen ruhadarabot): Ne-te-né!
MAKK: Csak ifjúkori bécsi szép napokkal
traktáljuk egymást!
CLAUDIA: Ismeri ön a kettőbe vágott pecsétnyomókat?
MAKK: Természetesen, grófnő.
CLAUDIA: Akkor jegyezze meg, hogy Bodor Péter olyan fél bélyegző, amely csak
velem együtt képezhet kerek egészet. Nélkülem tehát használhatatlan. (Gyorsan el.)
BODOR: Sőt nem is létezik! (Grimasz.)
Harmadik jelenet
Bodor, Makk.
MAKK: Hm. Csakhogy téged nem fél bélyegzőnek hagyott meg az Isten.
BODOR: Hanem minek? Aradi tizenháromnak? Batthyánynak? Martinovicsnak?
MAKK (körülkémlelve): Mindent újrakezdünk.
BODOR: Repetát a vérözönből? Meg vagy
háborodva?

MAKK: Nem az elveszett harcot kezdjük el
újból, hanem egy másikat indítunk a Habsburgok ellen!

37
BODOR (kacag): Fenomenális! Nem a réginek folytatása, hanem egy újnak a kezdete!
(Keserű kacagás.) Nem a követ vágjuk a bagolyhoz, hanem a baglyot a kőhöz!
MAKK: Ki kell egyenesednünk!
BODOR: Esmég Talpra magyar! Hol az a
bagoly?
MAKK: Mennykövet hajítunk oda, Péter! Istennyilát egy általános népfelkelésben!
BODOR: A felkeléseinket elpackáztuk! A tartalék lázadásainkat is kimerítettük! Én most
kiveszem a szabadságomat.
MAKK: Semmi nincsen kimerítve! Rövid
időn belül milliós hadsereg vár Kossuth intésére, meg az én parancsomra!
BODOR: A tömegsírokban.
MAKK: Az országon belül és kívül, a hegyekben és az alföldön, titkos rejtekhelyeken.
BODOR: Minden egyes magyar főre kilenc
császári katona jut.
MAKK: Nohát annyi kell is!
BODOR: Kell is! Ülendő is! Ha nincs elsöprő
túlerő a magyarral szemben: orcája pirul a
szégyentől. A veszély fölmérése, meg egy
kis matematika a kirohanásban jeleskedő
magyarhoz méltatlan dolgok.
MAKK: Ha most nem cselekszünk, örökre
lekéstünk.
BODOR: Már megint itt az idő? Már megint
most vagy soha?
MAKK: Most vagy soha!
BODOR: Kicsiben és nagyban így megy
Mohács óta.
MAKK: Mert lyukas bárkába kerültünk itt
a Kárpát-medencében. Lehetetlenül védtük
magunk, mert lehetséges módon sosem lehetett! De most? Bukásunkra kapta fel a fejét Európa. Ezután áü csak meüénk!
BODOR: Mellénk! Hogy lehet egy kidöntött
oszlopnak melléje állni? Szerinted az áüapotunk vertikális?
MAKK: Katonailag, lelkileg horizontális, de
fölegyenesedünk!
BODOR: Föl, föl a bitóra balettozni, spiccelni.

38

tiszatáj

BODOR: Kicsodák?
MAKK: Mondom: románok, szerbek...
BODOR: Na - neee! A szerbek is!
MAKK: Meg a horvátok! És egész NyugatEurópa. Megmozdul a föld, oly sokan kelnek fel!
BODOR: Megmozdul. (Kacag.) A nyugati
ágyúzástól! (Leül a padlóra.)
MAKK: Jönnek a franciák!
BODOR: A franciák!
MAKK: Átkelnek a Rajnán, egyesülnek a
német seregekkel.
BODOR: A németekkel!
MAKK: Ok felénk tartanak, mi feléjök, aztán
egyesülünk.
BODOR (kacag, fülét a padlóra támasztja):
He-he! Hallom az ágyúzást! A Jebézeusát!
Be régi vágyak teljesülnek! Akik ellenünk
voltak, együtt indulnak a segítségünkre!
(Ide-oda gurul a padlón, s hallgatózik.) Itt is
lőnek! Ha! Amott is! A vereségünk fölverte
a nyugatiak lelkiismeretét!

BODOR: A mi nagyálmú kormányzónk újból saját hóna alá dugta a termométert, aztán leolvasta róla a nyugati nemzetek lázas
lelkesedését a magyar ügy iránt. Forrpont!
MAKK: Te Péter! Hol gyávultál így el?
BODOR (mintha megütötték volna): Ezt most
visszavonod.
MAKK (melegen): Bocsáss meg. Ügyünkből
kiábrándult, bitóra szánt, űzött barátom,
Péter! Nem lehetünk többé eszmetársak?
BODOR: Csak az ábrándozásból ábrándultam ki. Amiért az ágyúinkat megszólaltattuk, abból nem! Kossuthból sem. Mert amit
elindított Petőfivel, Széchenyivel: titánok
hada sem kezdhette volna jobban. De roszszabbul azután az Isten maga sem folytathatta volna.
MAKK: Nézzük tehát az eget halálra bénultan?
BODOR: Tudom, nem az pusztul el, akit levernek, hanem aki meg se mer moccanni a
vereségtől való félelmében!
MAKK: Most meg úgy szólsz, mintha én beszélnék!
BODOR: Köszönöm. Mivel tartozom az elismerésért?
MAKK: Szükségünk lesz a bankóprésedre.
BODOR: Bankóprés?!
MAKK: Bankóprés! Pénz! Pénz, pénz kell!
Háromezer koszos piasztert küldött legutóbb is Kossuth.

MAKK: Kacagjál csak! A Duna-táji népeket
fel fogjuk szabadítani.
BODOR: Az oroszok?
MAKK: Azok többet nem mozdulnak.
BODOR (fölülve, térdére könyökölve): Hát
Amerika jön-e?
MAKK: Természetesen.
BODOR: Kína?
MAKK: Ne csúfolkodj!
BODOR: Felkavaró volt, amit mondtál. Hatalmas elgondolás, de marhaságnak sem kicsi.
MAKK: Kossuth elgondolása.
BODOR: Bocsánat, akkor nem így kell
mondani.
MAKK: Hanem?

BODOR: Nincs bankóprés!
MAKK: Kell!
BODOR: Nincs!
MAKK: Szánd meg ügyünket és segíts!
BODOR: Házsongárd, srégvizavi, Szenei
Molnár Albert. Ott beszéld meg velem. Itt
ugyanis mással vagyok elfoglalva.
MAKK: Dőzsölés a magánélet örömeiben.
Mézeshetek...
BODOR: Halt!
MAKK: ...násznapok édes óráiban Vénusszal
enyelegni?
BODOR: Még egy ilyen sértő szóra negyvenkettős ágyúként úgy lőlek ki innen,
hogy Törökországba csapódol be Kossuthnak jelenteni...

MAKK: Hallgass meg engem, te összehutytyant vitorla. Ülj oda le ás hallgass! (Bodor
leül.)
MAKK (peripatetikusan): Kossuth köztársasági pártja kiépült már az egész országban,
fél Európában. Egy magyarra nem fog már
kilenc labanc jutni. Az új szabadságharc
magja mi leszünk, de velünk együtt ragadnak fegyvert a lengyelek, a románok...

1993. november
MAKK: Mit jelentsek én neki terólad? Hogy
nem vagy már az, aki voltál? Hogy az áruló
Görgeyvel téged is elveszítettünk?
BODOR (robbanva): Elég! Nevezd meg a párbajsegédeidet! Válaszd meg a fegyvert is.
Pisztolyt, kardot, puskát, ágyút! Mindegy
nekem. Végeztem!
MAKK (nevet): Az ágyút választom.
BODOR (zavartan): Azt is mondtam?
MAKK: Tüzér vagy.
BODOR: Elhagy már az eszem. Nem vagyok
én már a régi legény, Jóska. Konfirmándus
lánykák módjára némelykor új, fehér szárnyakat óhajtanék az Istentől. Fogadalommal persze: foltot, Uram, többé nem ejtek
rajtuk.
MAKK: A szépen kivasalt szárnyakat nem
rakjuk a sifonérba! A szárnyakkal szárnyalni kell, barátom! Jégesőben, hóban, mocskos viharban is!
BODOR: Börtönben is?
MAKK: Bárhol! Mert akinek anyját erőszakolják, míg ő szűzi szárnyacskáival boldogan művészkedik: tudd meg, Péter! az ilyen
anyámasszony katonája cégéres gazember,
férfiúnak pedig szajha!
BODOR: Szerencséd, hogy ebből semmit
sem vehetek magamra.
MAKK: Nem vagy te gutgesinnt magyar!
(Szünet.) Ha győztünk, ne felejtsük majd el!
BODOR: Mit?
MAKK: Felakasztani ezt a városi magisztrátust. Ezeket a hitvány kollaboránsokat! Tehát nincs bizodalmad a Kossuth terveiben?
(Claudia jön átöltözve.)
BODOR: Mondtam már: hévmérővel nem
lehet Európa helyzetét fölmérni.
MAKK: Badarság!
Negyedik jelenet
CLAUDIA: Hallja, ezredes! Szellemileg alultáplált, egye-bugya tajdak töksinek azért ne
tekintse az uramat! O nem szokott badarságokat beszélni.
BODOR: Egyszemélyes fölmentő seregem!
Claudia! Épp most figyelmeztettem maga-

39
mat: vigyázat, Bodor úr, Makk Jóskára vigyázz! Szó szót húz, aztán behúz és csapdába léptet!
MAKK: Kőhöz legyen mérve! (Nevetés.)
BODOR: Légy eszednél, Péter! Csak az ostobák kötnek mindent a nyelvük harangjára,
mert igaz ugyan: nyelvén akad fenn a hazug, ám ugyanúgy az igazmondó, hiszen
azt is úgy fogják, miként a halat: amikor kitátja a száját.
CLAUDIA: Hát akkor úgy vigyázz!
MAKK: Titkot az igaz barátság el nem visel.
CLAUDIA: No-no!
MAKK: Grófnő! Megtisztelő figyelmét kérném. Kossuth Lajosnak e mostani szervezkedése, amelynek élére engem állított: minden idők legeredetibb, gigantikus összeesküvése. (Kint léptek zaja.) Zsandárok?
BODOR: Járőrök. Mi vagy te, ha kérdik?
MAKK: Bukaresti zsidó kereskedő. Csé vrej
domnulé? Nos! Százezrek már a tagjai egy
olyan titkos szervezetnek, amelyben egyszerűen nem lehet lebukni.
CLAUDIA: Közülök nemrég hármat akasztottak Marosvásárhelyt.
MAKK: Árulás folytán. A helyi börtönben
besúgó rabot raktak közéjük.
BODOR: Én is köztük voltam. Folytasd.
MAKK (legyint): Kivételes szerencsétlenség
volt. A mi köztársasági pártunkban legföljebb ketten köphetnek egymás ellen, ugyanis tagságunk százezrei közül ki-ki csak
egyetlenegy személyt ismer: csak annak
a nevét tudja.
CLAUDIA: Tehát senki nem ismer senkit,
ezeridegenek alkotnak olyan hadsereget,
amely egy emberként rohan csatába.
MAKK: Az Évszaki Rendszer - KossuthMazzini! - a tökéletes személyi biztonság
formája. Az esztendő: a láthatatlan kormány; az év tizenkét hónapja: tizenkét
földrajzi kerület, ebből három hónap a tietek, ez a Székelyföld. A hónapok hetekre,
azaz járásokra, a napok órákra, illetve községekre és falvakra oszlanak, s mindezen belül személyek működnek percek, másodpercek formájában számontartva - a főparancsnok által.

40
CLAUDIA: És te, Péter, egyetlen másodperc
leszel e roppant ketyegésben? Bocsánat, ezredes, hogy beléketyegtem...
BODOR: Ez merész és eredeti. Tovább!
MAKK: Ez volt a keret. Mit mond a matematika? A székelyföldi három hónap annyi
mint háromszor négy hét, tizenkettő szorozva héttel...
BODOR: Nyolcvannégy nap!
MAKK: Szorozva huszonnéggyel, minden
napnak huszonnégy órájával...
BODOR: Ezertizenhat!
MAKK: Szorozva hatvannal...
BODOR (aki kezd már belemelegedni a matematikai álmodozásba): Hatvanezer-kilencszázhatvan!
MAKK: Csak így? Fejből? Fantasztikus! Grófnő! Ez az ember félelmetes!
CLAUDIA: Egyedül csak tőlem reszket.
BODOR: Mondd a következőt!
MAKK: Az előző végeredményt szorozd meg
hatvannal.
BODOR:
Háromszázhatvanötezer-hétszázhatvan.
MAKK: Ezt most néggyel! A négy évszakkal!
BODOR: Csak néggyel? Hát az vékonyan
számolva másfél milliós hadsereg.
MAKK: A nőket nem számítva. Az ő titkos
szervezetük: a Flóra nevezetű. Ennek felépítése szerint a nők mint virágszirmok: virágba...
CLAUDIA: Rózsa, bazsalikom...
MAKK: A virágok csokrokba, a csokrok koszorúkba...
CLAUDIA: S a koszorúk a sírjainkra!
MAKK: A győzelem diadaloszlopára, Claudia! Amikor a kivívott szabadság ege alatt
felismerik valamennyien egymást az együvé
tartozók! Apa a fiára, haragos a haragosára,
alperes a felperesére fog rácsodálkozni: hát
lehetséges ez? Nem egymásra lőttünk, hanem együtt - a közös ellenségre? Akik most
egy kanál vízben megfojtanák egymást, azt
fogják kérdezni: hát neked is fényesebb a
láncnál a kard? Külön-külön és együtt is
. újból bizonyítani fogjuk: sem gyáva faj,
sem törpe lelkek gyülekezete nem vagyunk!
Péter! Kegyelmes asszonyom! Törökország-

tiszatáj
ból jövök, a nyomomban csendőrök, császári nyomozók! Minden pillanatban elfoghatnak s menten kivégeznek... ám ha elesnék is, emlékezzetek rám, aki Jézus szavait
a haza segélykérő szavaiként fogta föl egész
életében: magyarok, ti legüldözöttebb lelkei Európának! Ahol ketten-hárman az én
nevemben összegyűltök, ott én is veletek
vagyok.
BODOR (meghatottan): Ne mondd tovább!
Sebre sót ne hintsünk magunk is!
CLAUDIA: Szép ösvény ez. Alomösvény.
Kár, hogy bitófához vezet.
MAKK: Álom a fészke, kiröptetője minden
nagy tettnek!
BODOR: De számoljunk is abban a fészekben!
MAKK: Számoljunk!
BODOR: Félmilliónyi székelyből, a keresztanyámat is beleszámítva, miként varázsoltunk elő másfél milliós magyar hadsereget?
MAKK: Mert tévedésből időegységet szoroztunk időegységgel, holott személyeket kellett volna. Ettől az Évszaki Rendszer nem
omlik össze! Magam vigyázok rá! És nem
leend kegyelem, nem leend irgalom az árulóknak! Megsemmisítem családostul, megöletem, főbe lövetem, felakasztatom, bunkósbottal üttetem le az árulót, koldusbotra
juttatom apját, anyját, testvéreit, gyermekeit. Meztelenül kergetem ki az országból!
Meztelenül, miként az Isten (Bodorra mutatva) Ádámot (Claudiára) és Évát űzte ki a
Paradicsomból! Mert az is bűn és honárulás, hogy amidőn ég az ország, hűs lugasban
a szerelem fésülködjék, tollászkodjék az ő
nemzettársainak jajgatása közepette!
BODOR: Bűn és honárulás a kettőnk részéről?
CLAUDIA: Hogy mer ön árulást emlegetve
miránk ujjal mutogatni?
MAKK: A francia forradalmárokkal vallom,
asszonyom: nemcsak az árulókat, hanem a
közönyösöket is meg kell büntetni!
BODOR: Máris elveszett az ügyed - és az
ügyünk!
CLAUDIA: Iszonyatos, amit hallok, ezredes!
Elfelejti, hogy az ember mindenekelőtt önmagáé, csak azután bármi másé, legyen az
akár oltáriszentség is!

1993. november
MAKK: Az istentelen áruló is önmagáé? Az
országpusztító ellenség is önmagáé?
CLAUDIA: Legyen a törvényé, s az ön forradalmi szigoráé, de ha Respublika és magyar szabadság nevében bármikor leölhető
szarvasmarhaként leltározza föl az egyént:
kérem, számítson a legfagyosabb közönyünkre!
MAKK: Az elnézés: bűn! Országok vesztek
már el a magánközöny és a tömeges
élvhajhászat következtében.
CLAUDIA: Magánközöny? Célzás ez?
MAKK: Remélem, találat is.
(Cigányzene szólal meg az ablak alatt. Hallgatják.)
BODOR (játékosan): Ezek nem tudják, hogy
te férjhez mentél? (Később.) Azt sem tudják,
hogy én megnősültem, és netán kitör belőlem a féltékenység?
CLAUDIA (égő gyertyával a gyertyatartót ablak elé tartja): Ismeretlen hódolóm! Fogadd
meghatottságomat!
BODOR (kinyitja az ajtót, amely hátravágódik, majd egy virágos kicsi szekér gurul be a
műterembe): Hát ez meg micsoda? Agyonütni való gavallér sehol! (Becsukja az ajtót.)
Ezek elfutottak. (Kocsizaj, aztán csönd.)
MAKK: Boldog város, boldog nép! Romok
közt éjjeli zene.
CLAUDIA: Az úr a pokolban is úr!
BODOR: Hát még a Bömböldében! (Makkhoz.) Claudia ott is kapott egy ökrösszekérnyi virágot.
MAKK (a virágcsokrokat Bodorral együtt fölkapva és Claudiát körülkedveskedve): Grófnő! Ez hatalmas szerelem!
CLAUDIA: Kisebbet el sem fogadnék!
(Nevetés.)
BODOR: Mindent letarolt a kedvedért az a
kupcihér!
CLAUDIA: Bőkezű Don Jüan!
BODOR: Kitör belőlem a féltékenység!
MAKK: Mi már nem párbajozunk!
CLAUDIA: Uram, Othello, te marosmenti
mór! Ölj meg holnap! Hadd élek reggelig!
Szentséges Isten!
(A virágcsokrok egy fekete koporsót takartak.
Fehér betűkkel a felirat: Bodor Péter.)

41
BODOR: Nézd meg, benne vagyok? Kötél
után koporsó!
MAKK (a koporsóra tűzött papírlapot olvassa):
Bodor Péter erkölcsi halottunk. Elhunyt
árulás következtében. Hazafiak egy csoportja. Sötét város ez, nem boldog város.
CLAUDIA (a dühroham előjeleit látva): Péter!
Ne vedd a szívedre. Patkányok ezek, nem
hazafiak!
MAKK: Nem a nyíltság vakmerő bajnokai!
CLAUDIA: Éjszakai sakálok. Üregi nyulak!
Poloskák! Csótányok!
BODOR: Akkor ez most a hányadik halálom?
CLAUDIA: Dögevők! Nem emberek!
BODOR: Semmi sem elég nekik! Utánad
nyúlnak, akárhova rejtőznél is a földön, a
föld alatt, a tenger fenekén! Az anyád méhéből is kiszakítanak és átváltozhatsz akár
teknősbékává: kikényszerítenek a nyugalom s a magány páncélvédelme alól, és torkodat metszik, a véredet veszik, hogy felzabálhassanak!
CLAUDIA: Ideget, haragot ne pazarolj rájuk!
Nyugodj meg, Péter!
MAKK: Nem méltó ellenfeleid!
BODOR: Mindegy az, ha a becsületemet
megsemmisítik! Nevemet a gyávasággal, besúgással, árulással azonosítják!
CLAUDIA: Senki sem hiszi el! Mindenki
tudja, hogy ez a rágalom nem igaz.
BODOR: Nem érted, asszony? így is végem
van! Nem elég, hogy mondják? Még igaz is
legyen?
MAKK: Fütyülj rá! Eb ura fakó!
BODOR: Eb ura fakó! Csakhogy az emberek lusták, lajhárok a rágalom hallatán!
A legkényelmesebb azt elhinni! Utána nem
nézni! A sakál-hazafiak Erdély-szerte fogják
szétugatni, hogy Horváth Károlyt és társait
Bodor Péter juttatta hóhérkézre!
MAKK: Balavásáron buktak le, gyermekded
óvatlanságból!
BODOR: Azt elfelejtik, engem pedig egy
életre megnyomorítanak! A rágalomnak
egyetlen ellenszere a párbaj, de kit hívjak én
ki párbajra? Sötétben nyüzsgő svábbogarakat?

tiszatáj

42
CLAUDIA: Nyugodj meg! ígérem neked,
kézrekerítjük őket!
BODOR: Tudták! Jól tudták a görények,
hogy koporsót lenyelni nem lehet, eltitkolni sem lehet, és jő vele a megvetés, a
gyűlölet szennyáradata!
CLAUDIA: Ne fess már annyi ördögöt a
falra! Visszavágsz nekik!
BODOR: Visszavágok! Bizonyítékkal! Lássa
a világ, hogy ki ebben a városban a hitvány,
a gyáva! És ki a férfiszajha, Makk ezredes!
MAKK: Rágalmaztalak én?
BODOR: Te is! Állj oda! Lépj a küszöbre!
(Bekapcsolja a bankóprést.) Nem mered!
Majd én csinálom! (Küszöbnyomás, pénzkidobás.) Hát ez az! A mariskás Jebézeusát!
(Küszöbnyomás, pénzkidobás.) Még egy adagot! (Olvassa.) Utánnyomás tilos! Pénzt
nyomok én? Én a küszöböt nyomom! Kinek mi köze hozzá? Szedjed! Szedjed! Hány
millió kell? Mennyit kér tőlem a Duna
menti népek fölszabadítása?
CLAUDIA (döbbenten): Neked nem ment el
az eszed! Neked nem is volt eszed!
MAKK: Heuréka! Heuréka! Megtaláltuk
egymást!
BODOR (lelkesen): Nűűű? Látod, nyavalyás?
Háromezer piasztert küld neked Kossuth!?
MAKK: Pénz beszél, kutya ugat! Ugassanak a
csahosaim! Heuréka!
CLAUDIA: Ugráltok! Őrültek! Hát akkor
én is! (Ének.) Nincsen pénzem, de majd lesz!
(Komolyan.) Nincs már férjem, de majd
lesz!
MAKK-BODOR: „Nincsen pénzem, de majd
lesz! Mikor Pesten vásár lesz. Eladom a feleségem szoknyáját, még az éjjel mind eliszom az árát!"
Ötödik jelenet
Előbbiek, Komisszár, Káplár.
KOMISSZÁR (be, mögötte a Káplár): Bodor
Péter! A törvény nevében letartóztatom!
BODOR: Toldy Zsiga, te meg vagy háborodva?
KOMISSZÁR: Az lehet, de te kezdted!
(A szín kis időre elsötétül.)

Hatodik jelenet
Szín: a Székely Bömbölde. Kétszemélyes asztaloknál a városi magisztrátus tagjai. NémethMikes, Pé Venczel-Ujfalussy, Dózsa—Neumann,
Szentgyörgyi-Enyedi. Sörözés. Az urak le vannak sújtva. A ketrecben a cigányok muzsikálnak A zene halk és folyamatos, de szóértést nem
zavarhat. Némelykor - míg az urak hallgatnak - fölerősödhet
NÉMETH: Nagyon sajnálom Bodor Pétert.
A grófnőt is, hogy belekeveredett. Ha bankóhamisításért nem alkalmazzuk a törvény
szigorát: a kormány dühét vonjuk a fejünkre.
MIKES: Tenni kell valamit Bodor érdekében.
Ez a sör nem elég hideg. Nyárádi kezd elkanászosodni.
PÉ VENCZEL: Árulással Bodor Pétert nem
lehet vádolni. Ott volt az elítéltek között,
de nem súgta be őket.
UJFALUSSY: Nem olyan ember az!
PÉ VENCZEL: Tedd lehetővé, hogy szökjön
meg!
UJFALUSSY: Tegnap óta megint nyakamon
a szebeni főbiztos. Ha Bodor megszökik,
engem zárnak a helyére. (Titokzatosan.) De
nyugodj meg! Olyan bizonyítékokat hozok
föl mellette, hogy biztosan fölmentik.
PÉ VENCZEL: Megértelek. Én is magyar, te
is magyar, de csak egy életünk van.
DÓZSA: Samukám! Ha Bodort bankóhamisítás miatt kell majd elítélni: szavazatod és
orvosi véleményed döntő lesz, jól jegyezd
meg! Állj ki keményen mellette! Neked inkább elnézik, mint nekem, aki mégis: ítélőmester vagyok. Az ítélőmester azért ítélőmester, hogy ítéljen! Nem? A sör habja
csak úgy jó, ha a fogpiszkáló megáll benne.
NEUMANN: Döntő lehetne, barátom, ha
titkos szavazással hozhatnánk ítéletet. De
amióta bevezették a nyílt szavazást, nyíltan
senki nem mer színt vallani. Mert a nyíltsághoz, barátom, titkos eljárás szükségeltetik. A lelkiismereti szabadság itt kerül kutyaszorítóba.
SZENTGYÖRGYI: Tiszteletes uram! Akár a
marólúg, amivel nejem a lengatyámat fehéríti, úgy marja lelkemet a szégyen. A Gyu-

1993. november
tacs nem tiltakozhat Bodor Péter börtönbe
vettetése ellen.
ENYEDI: Három alkatrésze van, Ábel fiam,
a bűnbánatnak. A fájdalom, az utálat és az
erős fogadalom. Előbbi kettő a múltra,
utóbbi a jövőre vonatkozik. Ha javulási fogadalmat tettél az Úrnak: ahhoz tartsd magad, akkor is, ha vénasszonyok potyognak
az égből!
SZENTGYÖRGYI: (Már pityókosan.) Egyet
szeretnék, mégis mást vagyok kénytelen
írni gyakorta! Ez mardossa a lelkemet!
ENYEDI: A sör csökkenteni szokta?
SZENTGYÖRGYI: Sőt növeli. Újságcsinálónak, poétának egyik cenzor a nyakán, másik a fejében, igazságvágy és honfibú szegénynek a szívében. Ha nem egyéb, felkötöm magam.
ENYEDI: Kedves gyermekem. Ha nem lennék pap, mondanék erre valamit.
SZENTGYÖRGYI: Tekints el magadtól és
mondjad.
ENYEDI: Miért kötnéd fel magad? Elment
az eszed? írjál, cselekedjél meggyőződésed
szerint, és akkor ők kötnek fel téged. így
megspórolod magadnak a rossz lelkiismeret
kínját és az egész kellemetlen procedúrát.
Gondolkozz ezen!
NÉMETH: Bodor Pétert nem tudjuk megmenteni, csak úgy, ha elítéljük. Közeledik a
császár látogatása Marosvásárhelyt, és akkor
kérésünkre megkegyelmez neki.
MIKES: Szívemből remélem.
NÉMETH: Persze, csak súlyos ítélet ügyében
lehet a császárhoz fordulni. Nem állíthatsz
elébe azzal, hogy ez meg az idegesíti az
anyósát, megbírságoltuk, őfelsége gyakoroljon kegyelmet fölötte.
UJFALUSSY: Ha olyan ostoba volt és maga
ugrált a küszöbre! Ugráltatta volna azt a
renegát Toldy Zsigmondot.
PÉ VENCZEL: A bűntény megvalósulásának
döntő körülményét Bodor Péter küszöbre
fölugrásának és testsúlya általi megnyomatásának tényében véljük fölismerni. Az utánnyomás tilalmát mindenképpen áthágta.
MIKES: Erkölcsi halott? Ha igaz, hogy elárulta az összeesküvőket, kitüntetést fog
kapni Őfelségétől.

43
NEMETH: Őfelségének szüksége van minden árulóra, de ugyanakkor meg is veti
őket. Minden hatalom a gutgesinnt, a talpnyaló és besúgó polgárok hátán szánkózik
a siker felé.
DÓZSA: Roppant egyszerű lenne: esküdjék
meg rá Bodor, hogy a bankóprést törökországi emigránsok szerelték a pincéjébe, míg
a börtönben ült. Próbáld őt erre rávenni.
NEUMANN: Csakhogy ez a fráter teljességgel megbízhatatlan. Képtelen hazudni. Elment a veseköved?
SZENTGYÖRGYI (halkan énekel): Hej mert
Kossuth Lajos azt üzente, elfogyott a regimentje... Ha még egyszer azt üzeni...
ENYEDI (leinti, lepisszegi): Ábel fiam. Ha régebben üzente, akkor mentél volna frissiben! De ha már itthon ragadtál és újabb
üzenetre vársz, fogd be a szádat, amíg megérkezik.
SZENTGYÖRGYI: Jól van, befogom. De
miért csak nekem üzen Kossuth Lajos? A
többieknek a címét nem tudja?
MIKES: Péter ügyét pártfogolom. A büntetés
maximuma helyett a maximális minimumra
fogok törekedni.
NÉMETH: Ha elpuskázzuk a dolgot, tudod,
mi jár nekünk? Kufstein!
MIKES: Jó vastag falú börtön!
PÉ VENCZEL: És ha kiderül a szöktetési
szándékod?
UJFALUSSY: Kufstein!
NEUMANN: Tébolydába utalhatnám, valahová szegény Széchenyi mellé. Ehhez viszont túl zseniális. A kísérlet rám ütne viszsza.
DÓZSA: Kufstein.
SZENTGYÖRGYI (ének): Ha még egyszer
azt üzeni...
ENYEDI: Kufstein.
Hetedik jelenet
Előbbiek és Komisszár Káplárral. Tisztes távolból az urakat figyelik.
PÉ VENCZEL (látván, hogy Komisszár a gajdoló szerkesztőt figyeli): Dózsa Pista! Kérlek,
hallgattasd el!

44

tiszatáj

DÓZSA: Miért?
PÉ VENCZEL: Mert hallgatják.
SZENTGYÖRGYI (ének): Éljen a magyar
szabadság, éljen a haza!
DÓZSA: Tisztelt lángoszlop! Hagyd abba a
Kossuth üzenetét, nem tartozik a menühöz.
SZENTGYÖRGYI: Kossuth nem tartozik
a menühöz? Tévedsz, barátom.
PÉ VENCZEL (jól tudván, hogy Komisszár
minden elhangzott szó miatt följelentheti a jelenlévőket, odaint a zenészeknek): Marosmentit és vidámat! (Dinamikus zene.)
ENYEDI: Ábel fiam! Igazmondásra késztettelek, hogy fel ne akaszd magad! Nem azt
mondtam, hogy énekelj!
SZENTGYÖRGYI: Kossuth Lajos nem tartozik a menühöz?
DÓZSA: Nem tartozik!
PÉ VENCZEL: Ne szamárkodj, Ábel! A borjúmáj tartozott a menühöz!
MIKES: Mi bajod Kossuthtal? Miért kompromittálod - magad?
SZENTGYÖRGYI: Ha Kossuth nem tartozik a menühöz, akkor semmit sem veszünk
magunkhoz! Mert 6 minekünk lelki eledel!
(Énekel tovább, mind szenvedélyesebben.)
NEUMANN: Etesd a lelked, és ne énekelj!
Büntetendő.
ENYEDI: Hagyjátok! Sör és lelkiismeret
dolgozik benne!
NÉMETH (valójában Komisszárnak szóló szöveg): Barátaim! Mi ez a magisztrátushoz
méltatlan gajdolás? Tudjuk! Irkászok, firkászok, redaktorok, ingatagok. Talán nem is
felelősök érte. így jöttek ők a világra, tanulságul minekünk, a meggondoltaknak: kicsi
gyerek fenekében és a zsurnalisztákban
nem lehet megbízni.
(A szín elsötétül, a zene tovább szól, míg újra ki
nem gyúl a fény.)
Nyolcadik jelenet
A bíróság. Amfiteátrális jellegű helyiség kétoldalt ülőhelyekkel. Emelvényen az asztalnál Pé
Venczel, Németh, Mikes, Dózsa, Neumann.
Megfelelő helyen, pulpituson szárnyas gyermeket

ábrázoló mellszobor, amelynek félszámya törött.
Kisebb tömeg a nyílt tárgyaláson. A magisztrátus tagjainak feleségei, Enyedi, Szentgyörgyi, a
vádlottak padján Bodor, Claudia, mögöttük
fegyveres őrök. A terem több pontján teremőrök
Trombitaszó három irányból, majd Pé Venczel
csönget, csend.
NÉMETH: Nyílt tárgyalás! Bodor Lajos,
alias Péter és gróf Rhédey Claudia, Bodor
Lajosné ügyében a vádemelés, vádbeszéd
elhangzott. Mikes Mihály főügyész úr súlyos tényeit cáfolni nem lehet. Mentőkörülményeket Neumann doktor ülnök
atyánkfia fog előterjeszteni.
NEUMANN: Mélyen tisztelt királyi táblabíróság! Bodor Lajos, alias Péter elsőrendű
vádlott mentségére: a kiváló képességű tizenhetes volt fegyenc, akiből most tizennyolcas lett, súlyos lelki megrázkódtatásnak
volt kitéve. Első idegi katasztrófa: Bodor
Lajosként Bodor Péter helyett hajszál híján
kivégezték. Második idegi katasztrófa: föltehetőleg családi eredetű hajlam folytán a
skizofrénia tünetei mutatkoznak rajta. Lajosként némelykor Péternek érzi magát,
ilyenkor a néhai 48-as pártütő és felségsértésben elmarasztalható, úgynevezett szabadságharcos tüzér őrnagy büntetését akarja
magára venni. Ez a negatív paranoia föltehetőleg sajátos magyar betegség. Megnyilvánulási formája, hogy a beteg a legkegyetlenebb üldöztetésben sem érzi magát üldözöttnek, hanem fordítva: úton-útfélen
szembeszalad a halálos veszedelemmel, harsányan követel csuklójára bilincset, bokájára lábvasat, nyakába kötelet. Kedvenc eszméje, hogy neki ehhez joga van, minekünk
pedig kötelességünk az óhaját teljesíteni.
Bolondok lettünk volna magunk is, ha követeléseinek eleget teszünk. Más a helyzet
sajnos, miután a felségsértés bankóhamisítás
révén bekövetkezett. Határozottan kérem
viszont gróf Rhédey Claudia fölmentését a
cinkosság vádja alól.
CLAUDIA: Neumann Samu!
NEUMANN: Sámuel vagyok.
BODOR: Az nem baj, csak egészség legyen!

1993. november
CLAUDIA: Ne rágalmazzon engem föltételezett cinkossággal, csakis bevallott és bizonyítható szolidaritással.
NEUMANN: Kérem mindkét vádlottnak
a fölmentését.
NÉMETH: Vádlott a börtönben minden jel
szerint elmebéli károsodást szenvedett. Kérem jegyzőkönyvbe venni!
PÉ VENCZEL: Egyetértünk!
DÓZSA: A főügyész úr vádiratát utasítsuk
vissza!
PÉ VENCZEL: Dózsa István ítélőmester előterjesztése megtárgyaltatik.
(A bejáratnál kürtszó. Pé intésére a bírók mind
felállnak. Komisszár jön kongó léptekkel, mögötte Káplár, Ujfalussy és Zimmermann.)
Kilencedik jelenet
Előbbiek és Komisszár, Káplár, Ujfalussy, Zimmermann.
PÉ VENCZEL: Mozgó Büntető Bizottmányi
Elnök-ezredes úr, szeretve tisztelt honfitársunk, Toldy Zsigmond! Jelentem, hogy a
vádlottak ügye letárgyaltatott, a testület
visszavonul ítéletet hozni. Döntéshozatalunkat tisztelje meg Ön részvételével.
KOMISSZAR: Csak részvétemmel. Aki még
nem tudná, figyeljen! Új megbízatásomat
Alexander Bach belügyminiszter úr rendeletére vettem át, miután báró Heyerle ezredest országos főhadbíróvá nevezték ki. Feladatkörét én fogom itt betölteni.
(Pé Venczel intésére teremőr nyargal máris egy
székkel Komisszár felé.)
PÉ VENCZEL: Isten áldását kérjük munkájához. Tanúként Ujfalussy Ferencet kell
még meghallgatnunk. Börtönparancsnok
úr!
UJFALUSSY: Fogságának idején a vádlott
különös juharfa madarat fabrikált, amelyet
szabadulásakor nem bocsátottam rendelkezésére. Megállapítottam ugyanis, hogy nem
sorolható a foglyok úgynevezett művészi
alkotásai közé, sőt inkább értelmetlenségnek látszott. Mit mesterkednek általában a
rabok? Faragott, rajzolt, festett tárgyak
képletes értelmével adják jelét a törvényes
hatalom elleni gyűlöletüknek. Bodor farag-

45
ványa viszont nem képletes, hanem képtelenség! Nem fecseg politikai nézeteiről, a
titkát ezért nehéz megfejteni. Alkotójának
megrokkant elmebéli állapotáról tanúskodhat, ám lehetséges, hogy gyanús célját épp
látszólagos céltalansága hordozza. Tessék
megvizsgálni!
KOMISSZÁR: Kérjük a madarat!
NÉMETH: Hol a madár?
ZIMMERMANN (a terem végéből futva jön,
hóna alatt a madárral, s átadja Ujfalussynak).
UJFALUSSY: íme! Felhúzom! Nem énekel,
miként a madarak, hanem... (A madár megszólal.) Ugat.
KOMISSZÁR: Ez a madár kuvasz módra
ugat. Tessék újból megfigyelni! (Újra megszólaltatja.)
UJFALUSSY: Erdélyi kopó? Magyar vizsla?
KOMISSZÁR: Az erdélyi magyar császárgyűlölet kutyája. (Távoli, majd egyre közeledő kutyaugatás kintről. Komisszár intésére
Ujfalussy a madarat a bírók elé viszi, Pé
Venczel veszi át és szólaltatja meg. Hallgatják.)
KOMISSZÁR (a fölerősödött és sokirányú kutyaugatás hallatán): Mi ez, kérem? Káplár!
Csöndet és rendet teremteni!
PÉ VENCZEL: Őrség! A kutyákat elnémítani!
(Káplár után fegyveres őrök is futnak, majd néhány másodperc múlva puskalövések; sebesült
kutyák fájdalmas vonítása, nyüszítése, még dühösebb ugatása. Káplár visszatér.)
KOMISSZÁR: Káplár! Eleven kutya maradt
még?
KÁPLÁR: Magnak való sem, ezredes úr!
KOMISSZÁR (a közönség felől jövő ugatásra):
És ez micsoda? (Más-más irányból jövő ugatás.) Kutyavásár? (Az urak döbbenten hallgatják a terem padsoraiból ugató láthatatlan kutyákat. Meredt szemek, riadt arcok. A közönség némán tátogató szájából szabályszerű,
ijesztő kutyacsaholás hangzik.
PÉ VENCZEL: Őrség! A kutyákat elnémítani!
(A terem közepéből őrök fognak fegyvert a közönségre, ám ettől csak erősödik az ugatás.)
KOMISSZÁR: Ruhe, verfluchte Hunde! Kilőni őket!

46

tiszatáj

EGY HANG: Feuer! (Sortűz a közönség irányába. Csönd. Az emberek összeszorított szájjal, mozdulatlanul merednek a fegyveresekre.
Láthatatlan sebekből csepegő vér fölerősített
hangja. A vércsöpögést erős zenei jajhang sikoly zárja.)
KOMISSZÁR: Aki kutyává lett, ne feledje: jő
még kutyára dér! Főbíró úr, olvassa föl a
madár szárnyára pingált feliratot. Halljuk!
PÉ VENCZEL: Az ugató császár!
KOMISSZÁR: Hangosabban!
PÉ VENCZEL: Az ugató császár.
KOMISSZÁR: Vádlott adjon rá magyarázatot!
MIKES: Vádlott! Hogy kell ezt érteni?
BODOR: Az ugató császármadár!
MIKES: A kettő nem azonos!
BODOR: Nem azonos.
MIKES: Magyarázat?
BODOR: Elfogyott volt a festékem.
MIKES: Főbíró úr! Elfogadható ez?
PÉ VENCZEL: Nem fogadható el.
NEUMANN: Bocsánat! Judicialiter talán elutasítható, ám logice semmiképpen! Leíratik betűvel a szó: császár, az ugatás tényét
azonban a madár valósítja meg. Két ártatlan
fogalom párhuzamosságát önök megszüntetik, majd erőszakolt kapcsolással bűnténynek minősítik. Tessék kérem az euklidészi párhuzamossági axiómát figyelembe
venni!
PÉ VENCZEL: Kérdem akkor: figyelembe
vegyük?
KOMISSZÁR: A bíróság teljesítse feladatát!
(A szín lassan elsötétül, zene szál, majd amikor
újra kivilágosodik, csak a fegyveres őrök láthatók a tárgyalóteremben. Ujfalussy felügyel
rájuk.)
Kilencedik jelenet
Örök, Ujfalussy, Bolond.
BOLOND (jön, kollégiumi tanárként, osztálynaplóval): Jóreggelt, gyerekek! Üljetek le!
Emlékeztek még rám? Horváth Csongor
vagyok, professzorotok voltam a református főtanodéban. Rég nem láttuk egymást, a

nagy viharban mind kiröppentetek a csataterekre. Valamelyikőtök elhagyta Fejéregyházán a honvédsipkáját. (Ujfalussyhoz.) Nem
a tied volt, Ferencke?
UJFALUSSY: Lehetett volna, tanár úr! (Elveszi)
BOLOND: Mióta nem láttuk egymást...
hogy is mondjam... én a félnótások útját
jártam, majd visszatértem a főtanodéba, de
megint kirúgtak onnan. A sokáig viselt álorca összenő az ember arcával, többé nem
tudja levetni. De biztos vagyok benne,
hogy emlékeztek még az én igazi arcomra,
bár lelkileg elesett vagyok. Milyen nap is
van ma?
UJFALUSSY: ítélethozatali nap, tanár úr!
BOLOND: ítélethozatal! Szép. Akkor énekkel kezdjük a napot, ahogy régen szoktuk.
Gott erhalte helyett Vörösmarty Szózatával. No gyerekek! Kettő-három! (Énekli)
Hazádnak rendületlenül... (Senki nem követi.) Istenem! Elfelejtettétek! Szégyen és
gyalázat! Elfelejtettétek! Újra kell tanulni!
Lássuk, mi a mai lecke? (Első őrhöz, majd
rendre a többihez.) Németh Jánoska? Nem
tudod! Szekunda! Pé Venczelke? Ülj le,
fiam! Szekunda! Mikes Misiké! Te mindig
szorgalmas voltál! Hogy leszel te főügyész,
ha nem tanulod meg Csokonai Vitéz Mihály versét? Ülj le! Szégyelld magad! Dózsa
Pityuka? Miként sóhajtott föl Tempefői
Csokonai keserűségével? Nem tudod. Figyelj! Az is bolond, aki poétává lesz Magyarországon! És hogyan vélekednek mások manapság? Az is bolond, aki magyar
marad Erdélyben és Magyarországon! Ezek
hallatán vigyorog a sátán, ugrándozik örömében a törpeség! Ujfalussy Ferike?
UJFALUSSY: Professzor úr, én készültem
volna, de rengeteg a fegyenc, a politikai fogoly, meg az útonálló, sok az akasztás,
kevés az idő - tanulásra.
BOLOND (megnézi hosszan): Nem volt a tied
a piros honvédsapka! Hát akkor gyerekek,
lássuk, mit tanult mára Bodor Péterke?
(A szoborhoz lépve.) No nézd csak! Hol röpdöstél az éjjel? Letörött a szárnyad! Nem vigyázol a szárnyaidra, gyermekem! Csokonai versének címe? Nagyszerű, nagyszerű!
A magánossághoz. Meg is tanultad, remé-

1993. november
lem, Halljam! (Halk gyermekhang, hegedűkísérettel.)
Áldott magánosság jövel! ragadj el
Álmodba most is engemet;
Ha mások elhagyának is, ne hagyj el,
Ringasd öledbe lelkemet.
Nagyszerű! Csodálatos volt ez, kicsi Bodor!
Magam is az ölemben ringatnálak lelkemnek társaként! De mondd, fiacskám, miért
vagy te ma oly nagyon szomorú? Bántalom
ért? Túl messzire ragadott el a képzelet, és
magadra maradtál? Ne félj az áldott magánytól! Úgy közelebb vagy az Istenhez.
(Tűnődés.) Mikor tizenkét órától kezdve sötétség lett az egész földön, a keresztre feszített Jézus fölkiáltott az égre: „Eli, éli,
lamá sabaktáni!" „Én Istenem, én Istenem,
miért hagytál el engemet?" Mi pedig az ő
szavait ismételve mondjuk: miért hagytál el
bennünket, akik Hétfájdalmú Szűzmáriának, Magyarok Nagyasszonyának ajánlottuk föl szép országunkat? De ha mások
elhagynának is, kicsi Bodor Péter, én veled
maradok. (Ölében a szoborral megy kifelé.
Az őrök a Szózat két sorát éneklik. Ehhez
csatlakoznak a láthatatlan rabok is.)
Áldjon vagy verjen sors keze:
Itt élned és meghalnod kell.
(Kétszeri ismétlés.)
BOLOND (el).
HANG: Achtung! Urteilsverkünoung.
(A fegyőrök, teremőrök katonás mozdulatokkal
ki)
Tizedik jelenet
UJFALUSSY: ítélethirdetés!
(Kürtszó. Jön egyik oldalról Pé Venczel, Németh, Mikes, Dózsa, Neumann, ellenkező irányból Komisszár és Káplár. Örök vezetik Bodort,
Claudiát. Közönség kizárva.)
PÉ VENCZEL (föláll, intésére csak Claudia áll
föl): Gróf Rhédey Claudia ügyében hozott
egyöntetű ítéletünk!
NÉMETH: Fölmentő!
MIKES: Fölmentő!
DÓZSA: Fölmentő!
NEUMANN: Fölmentő!

47
PÉ VENCZEL: Személyem, Pé Venczel: fölmentő! Bodor Lajos, alias Bodor Péter felségárulási ügyében az ítélet:
NÉMETH: Kötél általi halál!
MIKES: Halál!
DÓZSA: Halál!
NEUMANN: Halál!
PÉ VENCZEL: Személyem, Marosszék főbírója: halál! Az utolsó szó jogán az elítélt
szólhat.
(Távoli zene. A „Vásárhelyi halastó" néhány
foszlánya.)
BODOR: Bíró urak! Mostanáig a biblikus
idők homályában támadt és tovatűnt látomásnak véltem János apostol sárkányos világát. És látám, hogy a tengerből feljött egy
fenevad: tíz szarva és hét feje volt, és mindahány istenkáromlás. De csak az apostol
látta vajon? A fenevad itt garázdálkodik
közöttünk! És adatott neki hatalom a cselekvésre száz meg száz éven át, minden
nyelv és nemzet fölött. Megadatott neki,
hogy elborítsa rettegéssel az emberi életet.
Felségárulás egy madár ugatása? Akkor miért nem az a patkányok éneke s a félelem
temetőbogarainak nyüzsgése az emberi
szemekben? Mindezt nem csekély önáltatással a mások szemében láttam, és elteltem
szánalommal az emberek iránt, akik nem
úgy cselekszenek, ahogy én cselekszem. Látom azonban, hogy magam is szánalomra
méltó lettem. Szánalmat kérek tehát ítélőimtől. Feltaláló terveim közé iktattam a páros egyszemély boldogságát ezzel az aszszonnyal, életem megmentőjével, akit önök
a bűnrészesség vádja alól fölmentettek. Ezt
köszönöm. Bizonyos, hogy ha én nem leszek már, általa mégis itt leszek az élők között. Mindazonáltal Őfelségéhez kegyelemért folyamodom. Ha pedig elutasíttatik,
vegyék el tőlem a bitófa kínját - golyó által.
Az utolsó szó jogán kérem! Golyó által!
PÉ VENCZEL (ezt inkább a Komisszárnak
szánva): Erdeinkben elegendő fa van az
ilyen jómadarak számára!
KOMISSZÁR: Lesz bitónak való fa! Lészen
elegendő golyó, puskapor az árulóknak!
(Távozik, Káplár, Ujfalussy követi.)

48

tiszatáj
Tizenegyedik jelenet

Előbbiek, Komisszár, Káplár, Ujfalussy nélkül.
BODOR: Azt mondod, főbíró, hogy erdeinkben elegendő fa van a magyarok számára. Mondod ezt magyar létedre, Haynauként, bresciai hiénaként, fölfedve most már
igazi arctdatodat.
PÉ VENCZEL: A helyzet kényszerében
szóltam!
BODOR: Kényszer! Ó, kényszer! Minden
gerinctelen csúszómászó mentsége: a helyzet!
PÉ VENCZEL: Nem titkoltad el a törvény
előtt magad is nevedet, puszta létedet?
BODOR: Rajtam kívül azzal senki másnak
nem ártottam! Istentől adatott jogom kimenteni álmaimat a tűzvészből, a hiúságok
vásárának kegyetlen tülekedéséből!
PÉ VENCZEL: A helyzet vaskényszerében
szóltam ellened Toldy Zsigmond jelenléte
miatt. Szóltam, akár Dániel próféta az
oroszlánveremben.
BODOR: Dániel! Nem átallod magad vele
párhuzamba vonni!
PÉ VENCZEL: Dániel az oroszlánokkal nem
együtt ordibála vala?
BODOR: Együtt ordibála vala, de nem nyala
vala! Vadak közt a vadakhoz kell igazodni,
nem a madarakhoz. Veremben a verem az
úr, nem a csillagos ég!
CLAUDIA: Életem árán is kimentem őt a
szakadékból, ahová jóhiszeműség, rágalom
és luciferi cselszövés juttatta.
PÉ VENCZEL: Másként szerettünk volna
dönteni. A Mozgó Büntető Bizottmány telepedett a nyakunkra. A felségárulást a törvény halállal bünteti. A törvény tisztelete
és alkalmazása: császárhűségünk bizonyítéka. A hűségre pedig mindenkor engedékenység a válasz; folyamodványaink megértő kezelése. Azért ítéltünk halálra, hogy
életben maradhass.
BODOR: O, képmutató szamaritánusok hitvány gyülekezete!
CLAUDIA: Életem árán is megmentem őt a
szakadékból, ahová jóhiszeműség, rágalom
és luciferi cselszövés taszította!

PÉ VENCZEL: A császár megnősült. A császár meglátogat minket. A császár mézesheteit éli, és kegyelmet fog osztogatni.
A császár életadakozó kedvét alattvalói hűséggel táplálni és növelni kell. (Papírlapot
mutat föl, s olvassa.) Én, Bodor Péter, építész-műszerész és szobrász, geométra, Felséged marosvásárhelyi látogatásának alkalmából őszinte rajongással és vezeklésképpen olyan zenélő kutat alkotnék, amely a
Gott erhalte zengő hangjaival és kupoláján
felséged szobrával magyar népünk királyhűségét, szeretetét hirdetné fennen...
BODOR: És tegyem ezt orcapirulás nélkül?
Asszonyom szép arcát cseréljem el a császár
pofájával?
PÉ VENCZEL: Egy veszendőbe jutott élet
ingyen vissza nem szerezhető. A hűség, a
hála és a dicséret borravalója, csúszó-kenőpénze, baksisa, Trinkgeldje feljebbvalóink
szívét meglágyíthatja.
BODOR: Ily szégyentelenül apportírozni
nem tanulok én meg soha!
CLAUDIA: Segíts magadon és rajtam, Bodor
Péter! Az én arcom külsőség! Ami bennünket összeköt, azt semmilyen szobor, sem
Énekek Éneke ki nem fejezheti. Dobd oda
Vénusz-szobrunkat Őfelségének! Az istenítés éhét csillapítja vele, és mi tovább megyünk ketten Daphnisz és Chloé útján...
tücsökcirpelésben.
PÉ VENCZEL: Vesd ki szívedből a hiúságot
és gőgöt, Bodor Péter! Az élet és annak
megtartása mindenek fölött áll. A halálban,
túl jón és rosszon, értelmét veszti minden
földi ragaszkodásunk. Mert jobb az élő eb,
hogynem a megholt oroszlán.
CLAUDIA: Szánd meg a mi kettőnk szép
szándékát, Péter! Az én arcom külsőség.
Ami bennünket összeköt: sem szobor, sem
Énekek Éneke ki nem fejezheti.
BODOR: Délnek futottam úszó jégtáblán,
amely észak felé tart a tengerár törvénye
szerint. Mindenható Isten, aki az emberi
szívekbe látsz, légy tanúm rá, hogy őszinte
és tiszta volt bennem a szándék.
CLAUDIA: Magunkra maradtunk. De mintha sokaság lenne már a páros egyszemély is.
A csigaház magányára vágytunk mind a
ketten, de te nem szóltál nekem az úszó
jégtábláról. Nem szóltál...

1993. november
Tizenkettedik jelenet
Előbbiek és Komisszár, Káplár, Ujfalussy, aki a
fegyveres csendőrök szótlan parancsnoka.
HANGOK (ijesztő brutalitással, későbben kutyaugatással keverten): Achtung! Achtung!
A Mozgó Büntető Bizottmány! A Mozgó
Büntető Bizottmány!
(A fegyveresek közreveszik a bentlévőket.)
KOMISSZAR: Helyéről senki ne mozduljon!
Nincs moccanás! Ha bárki ellenáll, Ujfalussy Ferenc teljesítse kötelességét! Kérem bevezetni Horváth Csongor fizetett bolondot!
UJFALUSSY: Megértettem!
KOMISSZAR: Nemesnek és becsületesnek
vélt magisztrátus! Önök a törvény erejével
sújtottak le Bodor Péter, alias Lajos bújtatott elítéltre, a felségárulóra! A kényszerű
kötelességteljesítés érvényben marad, a bizánci jellegű képmutatásnak pedig végét
vetjük! A Monarchia megdöntése végett
Kossuth Lajos által szervezett széles körű
összeesküvés beigazolódott vádjával önöket
letartóztatom. Saját érdekük, hogy semmi
ellenállást ne tanúsítsanak! A felségárulás felett ítélkező, bőrüket mentő felségárulók
napja lehanyatlott! A Mozgó Büntető Bizottmány pedig teljesíteni fogja kötelességét!
(Csönd.)
UJFALUSSY: Achtung!
(Erős bakancs-csizma dubogás három lépésben;
a negyedik a megállás hanga.)

49
KOMISSZÁR (előbb jön, megáll Pé Venczel
előtt): Régóta figyeljük önöket, urak! (Bodort, majd újból Pé Venczelt figyelve, annak
szeme közé nézve.) A párhuzamosok az
akasztófán találkoznak.
PÉ VENCZEL (mély megvetéssel nézi a Komisszárt. Arcul köpi).
(A toronyóra tizenkettőt üt.)
BODOR: Az én órám eljött, és nappali fényben az éjfélnek idejét jelzi.
CLAUDIA (Bodorhoz lép): Nem lehetséges
ez! Nem tűrheti ezt az Isten. Nem! Nem!
Nem! (Sírva borul Bodorra.)
BODOR: Minden lehetséges. Hiába kértem
én új fehér szárnyakat az égtől: kések között, szuronyerdőben nem lehet repülni.
CLAUDIA: Kedvesem! Életem lehanyatlott
álma! Minekünk szuronyerdőben is szállani
kellett volna! Szállani... együtt... (Bodor
karjában eszméletét veszti)
A szín elsötétül. Csizmadobogás. Vezénylő tisztek hangja: „Tűz! Feuer!" Többször ismétlődik.
Mindannyiszor puskaropogás. Kis csönd után
asszonyi sikolyból halotti siratóba forduló hang
hömpölygő harangzúgás. Gyászruhás asszonyok
vonulása. Elöl Claudia és a magisztrátus tagjainak özvegyei Minden asszony kezében fehér
őszirózsa. Halottak napja.
Kopjafaerdő és gyertyaviláglás a képzeletbeli
erdélyi temetőkben. A 90. zsoltár vegyes kórus
hangán, orgonakísérettel. „Tebenned bíztunk
eleitől fogva." E vonulás a zsoltár első versszakának végéig tart, majd
függöny

50

tiszatáj

ABLONCZY LÁSZLÓ

„S kezdek nevetni a sírás helyett"
Dicsőséget szomjaznak minden áron,
De, ha nem kell vér, olcsón is veszik;
Ritka dolog hogy egyetértsen három
A holnapot ma bízvást megeszik..."
(Arany János: Bolond Istók)
Amikor az 1993 tavaszán „kétségb'esett kacaj"-jal újjáíródott Az ugató madár,
s amikor az „ott volt a csapás Világoson" történelmi látásmód A Nagyidat cigányokformán Sütő Andrásban a „kezdek nevetni a sírás helyett"-re formálódott, szükséges felidéznünk a fogantatás drámai helyzetét - írói és magánemberi vonatkozásban
egyaránt.
A szuzai menyegző: a kétségbeesés végső víziója, egy nép megsemmisítésének tragédiája a nyolcvanas évek fordulóján született. Ebből nincs tovább - a költői én megélte a közösség pusztulását; ismét Arany Jánost idézve, „az ápolt népgyűlölség" (Gondolatok a békekongresszus felől) nagy romlása bekövetkezett immár.
Nyelvben és műben bujdosó haramiaként kell élni, miközben a fizikai és erkölcsi
megsemmisülés ördögi árnyai naponta kísértenek. Ekkor még búvóhelynek tűnik
Sikaszó. Később derül ki: lehallgatók rögzítették a szerző álmait; a sátáni hadosztály
műszaki osztályát 1992-ben a vegyész alakulat követte; a lassan, párolgással fojtó méreg
az isteni gondviselés és Éva asszony gyanakvásának jóvoltából nem volt végzetes. Sütő
Andrást folytatólagosan kísértette a zsarnoki politika, hogy erkölcsi erejét, írói, emberi
tekintélyének hitelét veszejtsék. Olykor „baráti" tanácsoknak mondott ellent, egyszer
elkészített dicsőítő felszólalás elől tűnt el, máskor a diktátort magasztaló nyilatkozat
aláírásának kényszerűségéből vágta ki magát. Az elmúlt évtizedek szellemi-politikai
nyomorúságára utalva Sütő András többször említette írótársait, Bajor Andort, Szilágyi Domokost, akik Csiki Csaba ideggyógyászati osztályára menekültek Marosvásárhelyen, hogy megpróbálják túlélni az elviselhetetlent. A zsarnokságból való menekülés
egyik lehetősége a szerepjátszás, amely majd Az ugató madár Bolond figurájában oly
drámai erővel mutatkozik meg.
Az Advent a Hargitán is a magányos bujdosó lét költői drámája - Bódi Vencel
házikóját sikaszói képzelettel emelte a romlások és csodák világába - , ahol minden
megtörténhet. Ahol a pusztuláson túl a csodákra is van esély.
Az ugató madár fogantatása az Advent a Hargitán közelében, 1985-ben kereshető.
Korábbi történelmi drámáiban a protestantizmustól (Egy lócsiszár virágvasárnapja, Csillag a máglyán) az emberiség kezdetének mitológiai idejébe húzódott vissza (Káin és
Abel). Az események helyét illetően az új drámában legszemélyesebb életkörét, Marosvásárhelyt választja; a korszakot tekintve pedig nemzeti létünk talán legsúlyosabb
hónapjait és éveit idézve föl: elbukott szabadságharc után egy újabb s reménytelen fellobbanás, a székelyföldi összeesküvés véres megtorlása köré építette a drámai eseményeket.

1993. november

51

A történelmi idő drámai értelemben is személyessé vált Sütő András emberi-írói
létében. Arany János ugyan nem kényszerült menekülésre, mégis a Világost követő
időkben a Családi körben (1851) „Béna harcfi lép be, sok jó estét kíván"; a törökországi
száműzetésből hazatért Egressy Gábort köszönti, aztán a bujdosásra induló Juliskájáról
ír, s 1850 szilveszterén poharat emel „azért ki bujdokolva jár". S ami Aranynál gesztus,
Jókainál megélt élmény. A tengerszemű hölgyben Jókai így idézi fel tardonai bujdosását:
„Nem vagyok hős, se óriás, megijeszt a lövés hangja, elsápadok a halál előtt, könnyre
fakaszt a fájdalom - de az utamról le nem lépek, ha nevem alatt nem írhatok, írok a
gazdám kutyájának a neve alatt, leszek Sajó: ugatni fogok, már nem beszélhetünk, de el
nem hallgathatunk."
Az ugatás tehát a megszólalás végső és kétségbeesett jogához való ragaszkodás.
S a félelem és megalázottság kényszerűségébe szorított ember állatiasított jajdulási
hangja is. Ahogyan Harag György Éjjeli menedékhelyének kolozsvári előadásában mintegy monumentális vízióként négykézlábra állt és ugatni kezdett a megalázottak és megnyomorítottak gyülekezete, ilyen értelemben Sütő András számára az ugatás metaforikus kép is a kiszolgáltatottságban.
Az Advent a Hargitánban még csak Csudalátó Dániel kutyájának a hangja veszett
el - az elnémított világ játékos-jelképi gondolataként. Az ugató madár Bodor Péter
műve. Az ezüstsípjától megfosztott madárfaragásba illeszti ugató szerkezetét, minthogy a kutyafaragáshoz szükséges juharfa elfogyott. A madárnászinduló hangját idézi
Bodor képzelete, s a drámaköltő Sütő András Tamási Áront is asszociálja. Az énekes
madarat. Csakhogy Magdó és Móka az ármányoktól ketten eggyé válva, a szerelem csodatevő erejével madárrá változva elmenekülnek - az Idő, a Történelem Sütő András világában már nem engedi az idilli röpülést és szabadulást. Ugató madara szárnyalni sem
tud. De az ugatás jelképi erejének indíttatásaként, mint legtöbb írásának mélyén gyermekkori félelmek élményei is fölmerülnek benne. A kamarási, álom és ébrenlét határán átvirrasztott éjszakák, amikor a csönd a portáról portára ugatásra kapó kutyák
csaholását erősítette fel. S mintha végső fenyegetéssel harci láncban a szülői házra támadnának.
Börtönben faragják ezt a madarat, s már csak az emlékezet álomvilágából hozná
a havasi szellő. Sütő András madara már nem szólalhat meg: rabságban és kiszolgáltatottságban született. Fojtogatás közepette már csak nyüszíthetünk, ez pedig a kutya
hangja. Sütő András a dráma első változatában, a darab elején, a Bolond látomásában
az igéket és jelzőket szárnyasította, melyek „A virágos fák ágain tollászkodtak, majd
váratlanul ugatni kezdtek. Ugattak, mint az éjszakai komondorok".
Az új drámában - okkal - elhagyta a lírai metaforikus képet. Mert erejét gyöngítené. Később Bodor Péter kényszerűségben tákolt madárműve drámai jelentésben szólal meg. így egyszeri fanyar, bizarr és groteszk - történelmi jelképiségében is. Költői
szárnyalás, a lírai fájdalom helyett a képtelen közösségi lét, művész és hatalom viszonyának földközeli és abszurd kifejezéseként. S hozzá: az ugató császárnéi abbamarad
a megnevezés, mert a „madár"-ra már nem tellett a festékből.
Bodor Péter madara persze írói teremtő fantázia műve, mert a székely ezermester
zenélő kutat, hidat és orgonákat szerkesztett. S hogy e különös munka több értelemben is esztétikai jelentőséggel szolgál Sütő András számára, arra számos momentumában Bodor titokzatos és talányos élete is ihletet adott. Mert ahogyan Fodor István krónikásfüzetéből értesülhetünk (Bodor Péter, a székely ezermester - Marosmenti Elet
kiadása 1936), erdőszentgyörgyi születésének évszáma bizonytalan; 1778 vagy 1788. áp-

52

tiszatáj

rilis 15. merül fel adatként. A falu református parókiáját tűz pusztította, s az anyakönyv vélhetően az újrakezdett népességi számbavételt rögzítette. „Állítólag" - így
kezdhetnőnk több mozzanatot Bodor Péter homályba tűnt életéből. Romantikus, regénybe illő feltételezett családi fogantatása Zilahi Sebess Péter református lelkész elmebajos lányától és Zeyk János udvarában szolgáló süketnéma legénytől. Csak feltevés,
hogy Bécsben műszaki tanulmányokat folytatott, de az már bizonyos, hogy 1816-ban
bankóhamisítási ügybe keveredvén, a szamosújvári börtönbe került. Aztán a vásárhelyi
zenélő kút alkotója hosszú esztendőkre eltűnik, mígnem 1849-ben a szabadságharc segítésére gyutacsgyárat létesített Marosvásárhelyen, s még ez év augusztusában Kolozsvárott, Farkas utcai szállásán szívszélhűdésben halt meg.
Költött, újraköltött személy tehát Sütő András Bodor Pétere, hiszen az ő drámája
akkor éled fel, amikor a valóságos személy már halott. Mégis, a nép körében élő Bodor-legenda motívumai új értelmezésben drámai sorssá emelkednek írói látomásában:
a lengyel hercegnővel való titokzatos szerelem, a zenélő kút elnémítása, miszerint a börtönből kiszökött Bodor Péter egy csavart eltávolított. A kút tetején Apolló-szobrot
láttak, tévesen. Valójában Neptun-alak állt a kupola csúcsán.
Bodor Péter személye felmerül Orbán Balázs székelyföldi krónikájában is. Amikor a szabadságharc idején a móc csapatok székely falvakat pusztítottak, Szabéd is
veszélybe került. S ekkor szállították a falu templomába Bodor Péter orgonáját. A gyújtogató hadnép rémülten valamiféle csodafegyverre gyanakodott, s megfutamodott Szabéd alól.
Bodor Péter titokzatos és tünékeny alakját helyezte át Sütő András egy új történelmi korba, a világosi fegyverletételt követő évekbe úgy, hogy az alkotó-teremtő ember mai idegrendszerét és sorsát a történelmi-politikai mindennapok csapdájában mutassa meg.
A reménytelenségben, pontosabban a széthullás, szétveretettség közepette a csodavárás a kétségbeesés reményváltozata. így várták csapataival visszatérni Bem apót;
mások Erdővidéken és a Maros mentén látták felbukkanni Petőfit, s a politikai képzelgők egy európai hadsereg felmentő hadműveletéről reméltek híreket.
Á fantáziáló csodavárás dramaturgiai erővé válik Sütő András darabjában, amikor
a Bolond - alias Horváth Csongor - Petőfi vagy Rózsa Sándor képében jelenik meg.
Valóságos volt például, hogy a székelyföldi összeesküvés némely személyes és történelmi ténye is drámai játékká, dramaturgiai gondolattá formálódik. Az ugató madárban
Makk József Péterffi nevű pesti kereskedőnek mondta magát, és a marosvásárhelyi
hadbíróság vizsgálati fogságából úgy szabadult, hogy egy hamburgi lapban hamis hírt
adatott le; Párizsba távozott. Amikor Sütő András Claudiával Bodor Lajosként menti
Péter életét, egyszerre tekinthető ez a történelem és Sütő András játékának. Az is felidézi a valóságos történetet, amikor a komisszár fegyvereseivel a bankóprés működésének pillanatában rátör Bodor Péter házára. Bukarestben kísértetiesen megtörtént: Nagy
József szabómester házát körbevették a nyomozók, hogy Makkot elfogják, ám a házigazda lélekjelenléte megmentette a bujdosót, egy nadrágot nyomott kezébe, s kiküldte
műhelyéből, mintha szolgáját szalajtaná megrendelőjéhez.
Á valóság élet-halál játékai sűrűsödnek így esztétikummá, s teremtenek egy újjáértelmezett, megvilágított mai helyzetet és közérzetet Sütő András darabjában. Egy
bujdosó író drámai naplójának módosulásaként is számot vetve az Idővel, a Történelemmel, az elmúlt évtizeddel. Jókai Mór sorsát és művét parafrazáltuk Sütő Andrással
kapcsolatban. Az összkiadásban Jókai naplója mellé egy elbeszélést illesztett, címe:

1993. november

53

A megölt ország. Véres és kétségbeesett vízió, ahogyan „Pizarro vérebei ugatva törtek
előre, s az ég felé kezdtek ugatni..." Az inkák pusztulásának krónikásaként Jókai a világosi vereség űzöttségében a bujdosó naplóíró fájdalmas személyességét szólaltatja
meg: „A rézszínű faj azóta csendesen enyészik".
A sorvadás és pusztulás okait azonban Sütő András nem a tegnapi és mai
Pizarrókban keresi. Már Az ugató madár első változatának Prológusában a Bolond
mondja, amit az újraírt drámában Bodor Pétertől hallunk: „magyar nem vész el csak
magyar által". Sütő András a közösségi és történelmi méretű önpusztítás okait, drámáját
írta meg Az ugató madárban.
Az 1985-ös fogantatás még a korábbi történelmi drámák emelkedettségét idézi,
s az 1993 májusában, majd a gyulai előadás tanulságai nyomán átdolgozott mű a nemzeti önpusztítás tragikus gondolatát Arany János-i keserves nevethetnék nézőpontjába
fordította át. Az Egy lócsiszár virágvasárnapjának fordított változatát is idézi Az ugató
madár első variánsának indítása, amelyet a szerző Prológusnak nevez. Egy „dal" szólítja
meg Bodor Péter alakját, melyet a halálos ítélet felolvasása követ. Csak amíg Kolhaas
Mihályt bitófára juttatja a fejedelem, a császár megkegyelmez az építészmester életének.
Bodor Péter kedvesének, Claudiának köszönheti életét, de mi áron? Ezt Sütő András
talányosan lebegteti az első variánsban. Heyerle ezredes nagy széptevő, s egy vonzalom
a Komisszárral is szóba kerül. A bűnbeesés, csábulás visszatérő mitológiai motívuma
ez, hiszen Lisbeth múltjában Müller Ferenc merül fel; Káin kedvesét, Arabellát Ábel is
megérinti. Az ugató madár első formájában Claudia epizódszereplő. Az az asszonyi
okosság, fülledtség, érzékiség, amely az új drámában gondolati és dramaturgiai vonatkozásban mélyíti Bodor Péter sorsát, hiányzik a korábbi darabból. A kísértések motívumát se érinti az új dráma. Az 1985-ben írott darabban a Claudia-szerelem, az ihlető
„vénuszi" minta inkább csak Bodor szavaiban mutatkozik meg. A mostani és végleges
formában a Makk-kai való vita és szellemi párviadal, mely mintegy tengelyét^ adja a
dráma gondolatiságának, épp a Claudia-szerelem jeleneteiből indít és tér vissza. így Bodor Péter magánüdvösségének óhajtását költői erővel igazolja, s ettől is feszes és igaz
majd Bodor konok tiltakozása. Az Egy lócsiszár virágvasárnapjában az Énekek Éneke
adta a poézisét Lisbeth és Kolhaas szerelmének, az 1993 májusában írott és Gyulán előadott darabban a Parasztbibliából ismert Az Asszony terömtése című történettel lírai,
mitologikus kapcsolatot teremtett korábbi drámáival. Ám a végső változatban élesen
fordít, és a mitológiát szarkasztikus játékossággal bontja ki, amikor Bodor táncos léptekkel fuvolázva a görög kecskepásztor, Daphnisz szerepében üzekedik lánykájával,
Chloéval. Döntő, a dráma lényegét meghatározó jelenet ez a hangváltás, mert a történelmi nézőpont keserves-gunyoros természete így a magánélet, a szerelem körét is áthatja. Egységesebbé és következetessé vált a dráma hangvétele.
Makk József robban be a családi idillbe. Az 1985-ös elgondolásban még Libényi
János folytatott vitát Bodorral a szabadságharc újrakezdésének esélyeiről. Sütő András
nemcsak azért váltott személyt, mert időközben Libényi János szabómestert és Ferenc
József elleni merényletét Páskándi Géza Lélekharang című darabjának középpontjába
állította. Libényi anarchista volta a 80-as évek zsarnokságában asszociációkra is lehetőséget adott, s egyben szűkítette a dráma gondolati körét - Sütő András ezért is választotta Makkot az új változatban, mert személyében mélyebb és árnyaltabb vita bontható
ki. Összevetve a két dráma vitajelenetét, igazolódik Sütő András módosító szándéka.
Mint olvasható, a mostani drámában Makk József szerepe Libényinél súlyosabb. Itt
a vita átgondoltabban szerkesztett. Már az is növeli a sodrását, hogy Makk, aki kato-

54

tiszatáj

naként a számítások embere, lelkesedik, s Bodor, aki szárnyaló-művészi természet,
ironikus ellenszúrásokkal igyekszik hűteni barátja terveit: „Repetát a vérfürdőből!" —
mondja, s még Kolhaas Mihály igazságküzdelmét is felidézi, amikor Makknak ekképp
replikázik: „Elveszett pipaszurkálót, karikagyűrűt meg lehet találni. Elveszett szabadságharcot friss vértől ázott csatatereken sohasem."
Mintha Illyés Gyula Fáklyaláng)ának nagy vitája lobbanna fel Bodor Péter és
Makk József között azzal az ellentétezettséggel, hogy a kossuthi érvekkel a katona
szárnyal, s a hideg ész szempontjait, a Görgey-gondolkodást Bodor Péter, a kossuthi
alkat képviseli. Azért is eleven és drámai ez a dialógus, mert Sütő András nem hagyja
jellemgörcsbe merevedni a vitajeleneteket; Makk sértése után átölelik egymást, majd
Bodor Péter - újabb fordulatként - Makk érveivel folytatja a vitát. Bodort újabb sértés
is éri: „Ha egyáltalán magyar maradtál" - ez az egyik, s Az ugató madár drámai lényegére és mélységére utaló legfontosabb gondolat. A kétségbevonás - ha nem úgy cselekszel, és nem úgy gondolkozol, ahogyan elvárom, akkor emberi hovatartozandóságodban
válsz kérdésessé, illetéktelenné. Találkozásuk és a drámai gondolat kulminál ebben. Amikor az összeesküvés tervét, szerkezetét fejti ki Makk, ebben már az árulkodók megsemmisítésének eszelős víziója tűnik elő. Libényi az első drámában Saint Just-öt idézve
mondja: „Nemcsak az árulókat, hanem a közömbösöket is meg kell büntetni." Utóbb
Makk ennél is végletesebb. „Megsemmisítem családostul, megöletem, főbe lövetem...
Meztelenül kergetem ki az országból... az árulókat." Erre Bodor Péter: „Megőrültél?
Haynaut, a bresciai hiénát akarod felülmúlni vérengzésben és nemzetárulásban?"
A véglegessé formált drámában már nemzeti-társadalmi méretekben mutatkozik
meg Makk túlzó és elvakult álláspontja, amely hatalomra jutván, Kálvint is idézi, aki
másság okán máglyára küldi barátját (Csillag a máglyán). Innen nincs tovább, Makkal
Bodor nem tud haladni. S hogy mégis ráugrik a bankóprést működésbe lendítő küszöbre? - arra egy színpadilag is hatásos és lélektanilag fordulatot jelentő momentum
ragadja. A titokzatos dobozból kibomló koporsó és a Közbátorléti Nemzeti Védegylet
rágalmazó levele, melyben őt vádolják az összeesküvés elárulásával.
Szikrázó kerekek és tűzijáték születésnapi mámorában az Egy magyar nábobbzn
érkezik egy koporsó „bársony szemfedővel letakarva, tetején a Kárpáthy család ősi
címere, oldalán ezüst szegekkel kiverve Kárpáthy János neve". Abellino küldte, s az
ünneprontó döbbenetben „az iszonyat lezár minden ajkat" - írja Jókai. Sütő András
drámájában a koporsóüzenetre az önvédelem végső kétségbeesésével kiáltva kérdezi:
„Akkor ez most hányadik halálom?" - és megindítja a bankóprést. S egy kétségbeesett
ironikus mondat következik, mielőtt még a Komisszár fegyvereseivel belép: „Mennyit
kér tőlem a Duna menti népek fölszabadítása?" Makk és Bodor nótára gyújt. Nem önfeledt dalolással, hanem mint Tamási Áron Ősvigasztalásíban, midőn összeomlik a világ és életüket siratják a legények, „vadul csárdásba kezdenek". A múlatásban élet-halál
ősi gesztusa nyílik meg Sütő András jelenetében is.
Heuréka! Nincs más önvédelmi és igazolási érv Bodor Péter számára, mint közügyi gesztusként elindítani a bankóprést.
A korábbi történelmi drámák heroikus pátoszán itt túllép Sütő András, s Bodor
helyzetét már magánemberi sértettségében is groteszknek mutatja. Méltóságát a közbátorléti patkányok társaságával szemben kell megvédeni? S a Duna menti népek fölszabadításának sikere bankóhamisítóján múlik? Ám legyen! Különösen nyomatékos
ebben a Duna menti népek fölszabadítása mint végső szempont. Az első változatban
Libényi érveként még elhangzott: „Bécs ígéretétől szerbek, románok, horvátok is ki-

1993. november

55

ábrándultak". Az 1848—49-es forradalom bukásaként annyit ismételt ideológia ítélet:
Kossuthék későn ismerték fel a nemzetiségi kérdést. Makk már nem hivatkozik a szomszéd népek becsapatottságára. Az 1989-es „változások" és az 1990. március 19-i pogrom
áldozataként és íróként Sütő András joggal kérdezheti: és ha a magyar politikában felmerül az összefogás gondolata? Megszenvedettsége okán Sütő András okkal mondhatja:
ne áltassuk magunkat. Az Idő nem tisztította ki a sátáni indulatokat: Vasvári Pált és Madách Imre családját felkoncoló tajtékos ösztönétől a Duna-medence népei a felső politikák gyűlölségszító indulataitól másfél évszázad múltán sem szabadultak meg. Keserű
iróniával Sütő András ezért is tudja láttatni Bodor Péter és Makk lelkesültségét, a nemzeti és a nemzetek közötti megbékélés képtelen emberi és politikai momentumait.
Bodor iróniáját említettük, mellyel Makk forró képzeletét hűti, s a mindennapi
politikai-történelmi realitásokra próbálja rádöbbenteni. Korábbi drámáiban Sütő András azonos izzásban ütköztette hőseit, most distancíroz. Mint idéztük, egy fordulattal
megmutatja: Bodor is tud Makk forradalmias hevületével érezni, de ő már egy más dimenzióból nézi a nemzet ügyeit. S hogy a bankópréssel mégis közügyekbe robban, abban már hazafias lelkesültsége helyett a magánemberi mivoltában ért rágalom vezeti.
Az áruló motívuma ez. Németh László Görgey-je azzal menti és nyugtatja magát, hogy
egy nemzet méltóságát, önbecsét tartja meg, ha őt a világosi fegyverletétel és a szabadságharc bukásának bűnbakjaként nevezik meg. Sütő Andrásnál mozdul és ámyalódik az
áruló-konfliktus. Németh László hősének tragikus magáramaradottságában mintegy
felmentő, megtisztító, mitologizált egységben láttatja a haza vádját, közösségi és morális
súlyát. Sütő András árnyaltan bontja ki, hogy a nemzet nevében megnyilatkozó vélekedések, magatartások kicsinyesen és provinciálisán is megmutatkozhatnak - a város
elöljáróinak személyében például.
Sorsukat, a drámában való szerepüket Sütő András koncepcionálisan újragondolta. Az ugató madár első változatában főbíró, főügyész, ítélőmester, elmeorvos, börtönparancsnok, lelkészek a leégett vendéglő nyári kerthelyiségében gyülekeznek. A dráma végleges változatában megnevezi: Székely Bömbölde. A társaság színvonala adja
a hely cégérét. A hatalmat, a megtorlást szolgálják, s közben Árpád apánkat a zenélő
kút ékességeként akarják látni, mellüket domborítják, és Kossuth-dalokat énekelnek.
Az 1985-ben írott darabban Martinovics Ignác jegyében ápolták a hagyományokat, de
jól módosította Sütő András, amikor a mártír gondolatra nem szűkítette a buzgólkodó
hazafi-érzéseket, hanem az egészre érvényes hiteltelenséget mutatja meg gunyorosan. Ahogyan Arany János írja a Vojtina ars poeticájában: „midőn a hont ordítva szeretik
Az ordítva honszeretők a Székely Bömböldében Kossuth Lajos üzenetét dalolják,
tanakodnak a nemzet sorsáról, és a sör habjáról elmélkednek. Bach-zene nekik azért
nem kell, mert számukra a labanc politikust idézi. Elet és halál dolgában közügyi emberként a császár nevében ítélkeznek, s a Nemzeti Védegylet kollektív fülledtségében
ismét csak törvénykeznek - ártatlanok fölött. Ebben mutatkozik Sütő András drámai
nézőpontjának keserves kacajra fakasztó természete. Az egykori műben inkább poentírozó villanások fedezhetők fel. A Mártírjaink Emlékét Ápoló Bizottság elnöki, főtitkári tisztének megválasztása például, amely az egykori politikai élet publicisztikus
karikatúrájaként jelent mulatságot. A mostani, bömböldebeli társaság együtt és személyeit tekintve is abszurdoid sorsot mutatnak. Amint az egész drámát is átszövik a groteszk elemek, amelyek a darab rendezője számára a stílust meghatározhatják. Tudathasadás a sorsuk: a császárt szolgálják, és ellenében mentik a hont. A politikai látszathűség és a bujdosó honmentő lelkiismeret tragikus kettőssége szorítja őket.

56

tiszatáj

Döntő Sütő András színpadi látásmódjában, hogy a korábbi darabokkal összevetve, talán éppen Harag György, Sík Ferenc sikeres előadásainak inspirációjától vezettetve, hang- és látvány-gondolatokkal is erősíti a drámát. A kacagó és viharos táncot
lejtő fegyencek képe, a rabságához ragaszkodó Bodor Péter, az elöljárók feleségei (az
1985-ös darabban még nem szerepelnek) a tüsszentőporral, a tárgyalás súlyát teszik
komolytalanná. A megzavarodott óra — mely Tamási „ madár"-játékában a csoda — a fal
elmozdulásának pillanatában megáll, Sütő Andrásnál a zavarodottságot jelzi azzal,
hogy hatot üt, kilencet mutat, a valóságos idő pedig 11 óra (jelezve a diszharmonikus
történelmi világ létét).
A kiteljesedett drámakompozícióban dramaturgiai következetességet igényel
a rács mögötti zenekar jelenléte, amely a korai elgondolásban még nem bukkant fel. Ellentétben a Bolond személyével, aki sorsát tekintve szervesebb lett azáltal, hogy nevet
változtatott: Dudik Csongor Horváthra módosult, s a kivégzett Horváth Károly bátyjaként fájdalma személyesebb. Amíg az 1985-ös darabban a harmadik felvonásban a tanórát követően az ápolók elvezetik Dudikot, a mostani sorsa - bizonyára az idő engedékenysége folytán is - lelepleződhet. Ahogy hülyesége az igazság kimondására csak
menedék, álca a zsarnokságban. Tompa Mihály versével siratja a széthulló nemzetet,
fájdalma és kétségbeesése a Világos utáni Vörösmartyt idézi a nemzeti tragédia apokaliptikus látomásában. „Megőszült az Isten" - mondja Sütő András Bolondja. Vörösmarty Mihálynál az Előszóban olvasható kétségbeesett vízió: „A föld megőszült; / Nem
hajszálanként mint a boldog ember, / Egyszerre őszült meg, mint az Isten". Ki-ki másként nem látja tisztán az eget, a kéve ezért hullik szét - véli Sütő András nemzeti
mivoltunk megmaradása fölötti gyötrelmes víziójában.
Bodor Péter megszenvedettsége folytán menekülne az alkotás paradicsomi állapotába. A művészt öntörvényű mivoltában Claudia is meggyőzte, s lám, éppen az ihlető
kedves az, aki gyermekáldás okán a jövő nevében rábírja a császár hódolatát kifejező
alkotásra. Tragikus és feloldhatatlan kettősség szorításában teljesedik be Bodor végzete.
Magánüdvössége megőrzésének reményében a művész morálisan megsemmisül. „Az
utókornak nincs Ítélet a fején, sem kötél a nyakában. És vegye tudomásul a jövő, hogy
egyszer majd maga is jelen idő lesz a kényszerűségek kínzókamrájában" - érvel
Claudia. Igen, a perc, a jelen mindig érvet, alibit(?) is szolgáltat, hogy a jövőtől megfosztassunk - innen magyarázható, hogy nevetésre hajló kedvünkben mégiscsak sirassuk Sütő András drámájának szereplőit és Bodor Péter sorsát. Nem történelmi önsajnálatunk, hanem jelenkori nyugtalanságunk végett. A lojalitás a Jövőt veszti el, az Arany
János-i képet átfordítva: a dal, az alkotás művészi voltát semmisíti meg, ha nem villámként és a „levegőégbe" íródik; vele bukik teremtője is. A tét úgy drámai, hogy a Jövő,
vagyis a megszületendő csecsemő a végső és kényszerítő erő Bodor Péter megalkuvásában - így vélte a gyulai előadásra elkészült változatában. Az életmű eddigi ismeretéből
következik a Madách Tragédiáját is felidéző Jövendő, mely az anyai érzésekben mindenek ellenére derülni láttatja a horizontot.
Amikor a nyolcvanas években az Anyám könnyű álmot ígér sokadik kiadására készült a Szépirodalmi Kiadó, a szerző kérésére Brueghel Téli vadászat című képe került
a borítóra. Claudia anyai érzéseiben a gyermek Jézus megmenekülését idézi, a bruegheli kép a betlehemi gyilkosságot asszociálja. A heródesi időkben az életben maradt
csecsemő, a gyermek jelentheti a megváltást, a Holnapot. A bitó alatt álló Kolhaas abban a holnap-tudatban hal meg, hogy Nagelschmidt a münzeri úton, a legrövidebben,
kézen fogva viszi tovább a gyermeket.

1993. november

57

A mai Sütő András Arany János aggodalmával érzékeli: „De bár fogy a nép és hazája pusztul, / És a jövendő hallgat, nem felel" (A költő hazája).
Az 1993 májusában írt változat végső sugallata: a pusztulás és fogyatkozások közepette a megszülető csecsemő sírása törheti meg a Jövendő némaságát. Tamási Áron
a Hullámzó vőlegényben a fazekasmester művészvoltának bukását iparosi igénytelenségében mutatja meg, Sütő András az esztétikum és politikum összefüggésében az idilli
konfliktusnál mélyebben és tragikusabban látja az alkotó drámáját. A hatalommal
szembeni engedékenység a művészben az embert, s az emberben a művészt pusztítja el
- halljuk a drámaíró gondolataként.
A most olvasható és végleges változatban azonban a magánemberi szférából a közösségi tragikum magasába emeli a drámát azzal, hogy az egyéni pusztulás helyett most
a kollektívum mártírsorsával végződik a dráma. „A párhuzamosok az akasztófán találkoznak" - mondja a Komisszár. Vásárhelyen, a Bolyaiak városában! A nem euklideszi
geometria, vagyis a modern matematika és tudományok alapgondolata e bizarr politikai-történelmi és sors-axiómává sűrűsödik. Hiába a Császárnak tetsző igyekvés, hiába
a fizetett Bolond státusza, a művészember magánüdvösségvágya - bárhonnan is próbálják a megmaradás esélyét - sorsuk egy: az akasztófa.
Kegyelem és ítélet három felvonásban - így szólt az 1993 májusában bevégzett darab. A gyulai előadás nyomán az új változat a kollektív tanulságra figyelmeztet: Magyarok három felvonásban. Amaz az egyéni, Bodor Péter sorsára utalt, a mostani a közösségi sorsra eszméltet bizarr eligazítással. S e közösségi gondolat felerősödik a darab képi
utalásait, szellemét tekintve is. Csokonai, Petőfi, Tompa és Vörösmarty jelenlétére már
utaltunk. Áthatják a drámát az irodalmi, erkölcsi utalások; egyféle nemzeti-erkölcsiszellemi mitológiát is teremt Az ugató madár. Petőfi halálával kapcsolatosan elhangzó
„potomság" Illyés monográfiáját idézi; Claudia kedvesét Katona József hősével azonosítja: „O, te Bánk bánnak soha magyar földön ki nem vésző mása." Aztán népdalok
szárnyalnak fel, és a zsoltár költészete s századokat összefogó hangjai zúgnak a közösségi megmaradás óhajtásaként.
A hetvenes évek történelmi drámáiban egyének-eszmék küzdöttek; A szuzai menyegző már egy nép pusztulásának víziója; az Advent a Hargitán egy szerelmi kamaradráma, ám a hegyi házikó körül kántáló, kiáltó és elnémuló emberek sorsa is a kollektív tragédia szorongattató érzésével kísért. S Az ugató madár számos egyéni sorsot
összegez eggyé, azonossá. A véglegesített változat a sortűz után már balladai magasba is
emeli a közösségi fájdalmat. Az özvegyasszonyok végtelen menete, egy nép balladai siratása az Időnek mindenkori fájdalmas gyászait idézi fel - egy apokaliptikus Duna-medencei siratóban.
„Tebenned bíztunk..." - zúg a zsoltár, és képzeletünkben rendületlenül vonulnak
a férjüket, kedvesüket vesztett asszonyok az Isonzóban, a Don kanyarban, szibériai
munkatáborokban, Duna-deltában odapusztult és ötvenhat áldozatainak gyászolói zarándokolnak végeláthatatlan menetben, az öröklétig tartó gyászban.
Egekbe hatolóan zúg az ének: „... és te megmaradsz minden időkben." És vajon
a kegyelem megtart-e bennünket annyi gyász és fohász nyomán?
Az ugató madár születésének helyétől, a szerző házától rövid sétányira található
az egykori Postaréten a székely vértanúknak állított emlékmű, melyre Jókai Mór szavait vésték: „Törvényesen, szabad és független nemzeti állás / Intő szobra legyen,
honfi, e drága jel itt".

58

tiszatáj

Sütő András a törvényes, szabad és független nemzeti és nemzetiségi állás álmával
hűtlen hívséggel (Arany János) írta darabját. A történelem ihletésében „egészen, s mindig igaz" darabot alkotott.
Ne tetszelegjünk az elközönyösítő Időnek, mondjuk ki a mű súlyát: jelentős
nemzeti dráma született
Az Egy lócsiszár virágvasárnapja, a Csillag a máglyán, a Káin és Ábel vagy Az álomkommandó más nyelveken, külföldi színpadokon is elindultak a maguk útján. Az ugató
madárnak hasonló utat nem remélhetünk. Mégsem kisebb amazoknál, sőt: személyesebben érint, mert kegyetlenül sorsunkba vág.
A 90. zsoltár a minden idők áhítatában zúg bennünk tovább: „Mint tegnapnak ő
elmúlása. És egy éjnek rövid vigyázása..." Ujabb éjszakák eljövetelének félelmében
hosszú vigyázások ideje szakadt ránk - éli és féli Sütő András az egykori akasztódomb
és mai gyűlöletek városában Marosvásárhelyen, melyről Csokonai írta: „A világ abroszán legkritikusabb hely, / Mely a csinos nyugat s a durva kelet között, / Középpontban lévén, tisztán kimutatja, / Milyen még az ember s földünk ábrázatja."
Strasbourg, 1993. július 8.-október 1. Budapest
Ezúton köszönöm meg Sütő Andrásnak, hogy Az ugató madár 1985-ben fogant változatát
is megismertettem, és hivatkozhattam rá.

1993. november

59

FODOR ANDRÁS

Az igazi abszurd
Belenyugszom, hogy éjten-éjjel
órákon át hiába keresem
a biztos helyre tett
levelet, könyvet.
Elfogadom, hogy adatok, nevek
rakoncátlan csíkókként
agyam karámjából
minduntalan kiszöknek.
Elfogadom, hogy napról napra több
a sorainkból végleg távozó.
Belátom - közben - sose múlnak el
a hamis pártfogók, a
farizeus törleszkedők,
az árulás akrobatái,
kik önzésük hintáin át,
konokság trapézairól
bukfencezve elém
a képembe hazudnak.
De hogy próbált barátok,
a néhány, aki még
lélek szerint rokon,
fogyatkozóban, ütközőben,
magafelejtő ólom-álom
nyűgében is, de egymást
ne tudja megtalálni*!
Ez rosszabb mint a múlás
egész abszurduma.

60

tiszatáj

A zöld hajón
Ágh Istvánnak
A Hold-mágnes alatt,
ahogyan ott álltam veled,
körülvett engem is
a kettős szédület.
S ahogy elindult alattunk a hegy,
hatalmas, zöld hajó,
vitorla-repesés lett,
minden mi mondható:
a visszahőkölések,
tilalmak félszava,
a testvérvallomás
kisajdult pátosza,
a meglódult panasz
ködkürtök jeleként,
hogy vád és indulat közt
felelhess magadért,
hogy asszonyaggodalmak
és goromba atyák
hitét akár az árboc
kalózkötelmét vidd tovább.
Es csak azért üvöltsd ki
keserves dühödet,
hogy gyógyíthasson egyszer
a sebző szeretet.
Mert ha miénk az ország
a szabadság a jog
minden hit bennünk él tovább,
mi értük elbukott.
Mert zöld hajónkról végre
bármerre zuhanunk,
csak az marad az út, amit
egyetlen tétre járó
sorsunkkal mi irunk.

1993. november

JÁNOSHÁZY

61

GYÖRGY

Ahogy Prométheusz máját a sas...
Ahogy Prométheusz máját a sas
lyuggatta-tépte Kaukázus ormán,
egy láthatatlan, hallgatag kakas
úgy csípi-vájja elmémet mogorván;
sírkertekből jött, fosszilis madár
lándzsája döfköd, mint egy néma tornán,
míg minden kincsem elnyeli a sár,
míg elszivárog lassan száz csatornán
a gondolat, az emlék és az érzés,
elmossa mind e hosszú, renyhe vérzés,
a petyhüdt bőr marad, más semmi se;
vasseprűs szélben gyászosan nyikorgó
lélekkel hullok majd a Semmibe,
mint céltalan, szikkadt dongájú hordó.

„Ali the world is a stage..."
VARIÁCIÓ SHAKESPEARE TÉMÁJÁRA
Az ám, Jaques: színpad az egész világ de nem bohó lánykák, versben kesergő
legénykék játszogatnak mese-erdő
hűsén ábrándos, szép komédiát:
itt kerge Macbetkek, groteszk Richárdok,
orgyilkosok, sírrablók, népcsalók
szövik az ármányt, mint hálót a pók,
s patkánylyukban bakó feni a bárdot;
nem terem itt a játszónak babér:
igazi fej hull és igazi vér,
húzzák a szájuk bár finom ítészek s mikor fülledt rémdrámánk véget ér,
még tapsra sem verődik két tenyér:
magunk voltunk a nézők és színészek.

62

tiszatáj

DOBOZIESZTER

Megint exodus
„(Csak) védekezem Uram kezdetű
zsoltárom következik."
(Lászlóffy Aladár: Vidéki templom)
I
csúcsos ívek kettős ága - milyen messze,
s messze innen ,a sok régi fehér",
messze azok a „fekete zsindely-kalap"-ok
messze innen a versbeli tél,
és messze van innen a sok „vidéki templom",
fehér-fekete gyöngyszem a hegyek mellén,
fekete-fehér gombok a dombok hasán,
messze innen mind, mi volt: erőd,
és „erős várunk nékünk": messze innen;
évezrek kútjába hull a havasi zsoltár,
gyopár-szirom a morzsolgató ujjak alatt:
porlik a szó, a kő, s azok a sziklák...

n
mert megteltek mindenek itt
kufároknak bábeli zajával,
mert bétölt mindeneket
„Albert páter"-ek
s a „szószátyár Roberto "-k hablatyolása,
mert Tartuffe-ök trónolnak a szószékeken,
kihűlt helytartók felkentjei,
és mostpápábbak a pápánál,
és Orgon-képű lovagok ezreivel
lepve a szentély,
s mállik alá a boltos ívek vonalán
- nem az alázat éneke, nem —
az aláztatásoké,
szemforgatóké, e kálomista szenteké;
már van, ki gyújtaná megint a máglyát
új s új Servetusoknak alá,
s jőnek seregestül, kik lennének
lelkes és ámuló statisztériája
füstoszlopoknak, a lángnak,
a sülő emberhúsok szagának;

1993. november

63
fölemelt fők gyülekezete!
hová levél,
hol bujdokolsz, „te, hószín öntudat"?
lettem volna bárpogánnyá,
mintsem ez álorcák tengerébe vesszem
m
de megépül majd az én erősségem,
és épül már az én templomom:
fala fehér ködfátyola,
talapzata gyökereknek ága-boga,
boltos éj a kupolája,
ég köldöke toronygombja
harangszava zúgó nádas
visszahajló susogása,
titkok titka ütemére,
mélyek mélye dallamára
szól a zsoltár néma jajjal,
„csontig hatol", velőn átjár,
és befelé hallik az én sírásom,
visszagyűrődik én nagy panaszolkodásom,
és hangtalan lesz az én kiáltásom,
és befelé zeng majd siralmas ének,
mint ama régi zsidóké: Jóbé,
Jeremiásé a Felgerjedetthez, Nagy Haragvóhoz

64

tiszatáj

BENCZE BALÁZS

A filozófus
A tanítványok körülvették a Mestert. Lesték a szavait, öntudatlanul utánozták
a jellegzetes mozdulatokat, amiket magyarázat közben tett, jegyezték a gondolatok
összefonódott, hálószerű szerkezetbe ágyazott jelentését, annak a Mesternek a bölcseletét, aki a világon a legtöbbet tudta, akinek a zsenialitása nem hűlt ki felnőttkorára, és
akinek épp ezért minden lehetősége megvolt a létező tények átfogó megismerésére.
O volt az egyetemes tudás magisztere, nagy ígéret mindazok számára, akik a megismerés és a tapasztalat örök harcát végre megnyugtatóan le akarnák zárni. És az egyetemes
tudás magisztere ekkor bejelentette, elvégezte magában, visszavonul, hogy tíz év alatt
kidolgozza a választ az élet értelmére, megmagyarázza a lét okát, felkutassa az ősokot,
vagy, ha úgy tetszik, az eredet és a folytatás univerzális mikéntjét.
- Sikerülni fog! - jelentette ki.
Tíz évig elmélkedett, tézisek seregeit sorakoztatta fel antitézisek hadaival szemben, hatalmas intellektusa ezekkel szintéziseket alkotott, miközben a szillogizmusok,
meg a sok dedukció egymás sarkát taposta. A bazaltoszlop egy gondolatkísérlet erejéig
hajlékony és intelligens lény lett, hiszen ezáltal megvizsgálhatta a világ legnagyobb bölcseit, mint szétesett halom bűzös sarat - a gömb összes létező sík felületét leképezte,
a paradoxont mint egy Klein-palackot kifordította és értelmezte - a Möbius-szalagot elméletben befestette pirosra és kékre, méghozzá tengelyszimmetrikusan, a pont jobb
oldalát megjelölte, mínusz nullával osztotta a végtelen négyzetét, és maradék nélkül felezhető irracionális számot nyert vele - , végül aztán a következő sor állt össze az agyában: „Sat in avmut a tinav."
- íme - szólt az ősz doktor. - A világ értelme!
- De mit jelent ez a mondat?
- Nem tudom. Ezt a nyelvet nem ismerem - szólt az agg magiszter - , talán egyszer egy filozófus megfejti, feltéve, ha kellő dolgot megismer majd e nyelv törvényszerűségeiről.

Látványosság
Ketten hozták a szerencsétlent. Rúgkapált és nyöszörgött, de semmi esélye nem
volt rá, hogy eleresszék és visszabotorkálhasson a fürdőház elé, ahol eddig üldögélt.
A gazdag és kevésbé gazdag fürdővendégek tisztességes jövedelmet biztosítottak
számára immár huszonötödik éve, ő meg nap nap után a nedves kőlépcsőn ülve hallgatta a pénz kopogását, mialatt szőtte sajátos álmait.
És ekkor elkapták a karját, vonszolni kezdték - még a réztálkáját is felrúgták
a nagy kavarodásban.
A nyomorult koldus csak találgatni tudta, kik rángathatják végig a poros utcán.
Hallotta a zsivajt, érezte a két ember mosdatlan bűzét (a magáét már régen megszokta),
és egyre megadóbban tűrte a megaláztatást, míg egyszerre le nem dobták a földre.

1993. november

65

- Itt van! - hallotta, és felemelte fejét a porból.
- Igen, ő az - szólt egy fakó hang.
- Na. Először lássuk csak, tényleg igaz-e... - lágy szellőt érzett elsuhanni az arca
előtt, majd egy suhintást hallott.
- Jól van. Kezdheted.
A koldus nagyon félt. - Zsidók lehetnek - gondolta - , de mi a fenét akarnak
tőlem?
- Hé, a szentségit! - üvöltött fel rekedten. - Minek hoztatok ide? Mit akartok
velem? Engedjetek vissza! Mi ez a hely? Nem csináltam semmit!
- Ne félj, barátom! - szólt valaki nyugodtan előtte, egészen közel, hogy az arcába
lehelt. Nem volt borszagú a szája, és a hang valamennyire megnyugtatta a nyomorultat. Feloldotta egy kissé rémült zavarát, így pillanatnyilag nem válaszolt, de kezét az arca elé emelte, és behúzódott koszos rongyai közé.
Ekkor lágy érintést érzett. Egy halszagú kéz megfogta az állát és felemelte. A szakállas, gyűrött koldusarc összerándult, tehetetlen kiszolgáltatottságában idegesen remegett, mert nem tudta, hogy megütik, vagy leköpik-e, esetleg még mást is kitalálnak,
hogy aztán kiröhöghessék. Lucskos sár cuppanását hallotta, érezte a dohos, nedves szagot, de máris az arcába vágódott egy maréknyi, mire ő egész testével összegörnyedni
próbált.
- Ne félj, barátom!
- Aááááá! Segítség! Emberek! - köpködte a sarat.
- Nyugodj meg! Nyisd ki a szemed - hallotta a hangot.
A koldus mindent megértett. Megértette a suhintást meg a szelet. Ezek unatkozó
semmirekellők, és új szórakozást találtak, hadonásztak a szeme előtt, hogy tényleg
vak-e, aztán most nyugodt szívvel kínozzák, besarazzák a szakállát, és pompás tréfának
tartják az egészet.
- Mocsok, rohadt népség! Dögöljetek meg! - morogta, és megdörzsölte a szemét.
Vágott egy grimaszt és - kénytelen volt kinyitni a szemét, mert valami újat érzett.
Várt egy pillanatot, majd megszólalt:
- Röhögjetek! Na, mi lesz, röhögjetek!
De senki sem röhögött...
Leginkább úgy lehetne leírni ezt az új érzést, mint fájdalommal rokon, mégis kellemes, de legfőképpen új állapotot - a koldus most ijedt meg a legjobban. Ahol eddig
lilás és fekete foltok kavarogtak, és néha napközben, ha felemelte a fejét a meleget sugárzó dolog irányába, szúrós szikrákat is érzett, most különös, eddig ismeretlen zavarosság jelent meg.
Határozott, nem vibráló - formákat látott.
A hagymaszag helyén egy loboncos hajú zsidó guggolt. A két izzadságszagú ismeretlent is megtalálta, mint megtermett, szakállas fiatalembereket.
- Ilyen lenne a világ? - meresztette a szemét.
És ekkor megtalálta a nyugtatgató hangot is. Előtte ült, mint kopott ruhájú, vöröses szakállú, a többiektől elütő tekintetű férfi. Mosolygott.
- Látsz, barátom? - kérdezte.
A koldus hunyorgott és félt. - Mi ez? - nézett körbe.
- Mi ez?
- Isten visszaadta a szemed világát - felelte a vörös szakállú.
- Minek?

66

tiszatáj

- Láss, barátom! Nézd a világot, amit Isten alkotott. Ö nagy és hatalmas! Láthatod. - A vörös szakállú felemelte a karját, és körbemutatott. A koldus követte a szemével a mozdulatot, és megpróbálta azonosítani a megszokott ingereket ezzel az új érzéssel. Eddig szagokban és hangokban gondolkodott, ezek határozták meg az ő nagyon
is mozgalmas világát. A pénz a hangjával, a csörrenésével árulta el az értékét, és az
adakozókat szaguk alapján tökéletesen meg tudta különböztetni. Jeruzsálem utcáin épp
elég sokféle por és akadály volt ahhoz, hogy a megszokás által beidegződött kis útjain
biztosan tájékozódjék - házsarkok, gödrök segítségével tudta megállapítani, hol jár, és
a házakból kiáramló jellegzetes illatok után szinte tökéletes képessége volt akár a hátralévő lépéseket is megmondani hazáig. Többet nem is akart. Élt, és - tulajdonképpen
boldog volt.
- Boldog vagy, barátom? - kérdezte a vörös szakállú. - Nem kell többé koldulnod. Mehetsz az emberek közé, élhetsz, mint más.
- Engedjetek haza! - állt fel a koldus.
- Tessék - a közönség félreállt, és a koldus megindult. De vissza is fordult, és dühösen így szólt:
- És most mi a fenét csináljak? így nem koldulhatok!
- Dolgozhatsz - szólt a vörös. — Hiszen ép a szemed...
- De mikor semmihez se értek, mert tízéves korom óta koldulok! Az istenit az
egésznek! Ki ad nekem így egy garast is, mi?! Mi a szart csináljak? Mi?
- Tanulhatsz valami munkát. Bármit, érted, barátom...
- Nem vagyok a barátod! Csináltad volna a trükkjeidet magadon! Te most nagyokos leszel, doktor, meg minden, én meg megnézhetem magam. Holnap már egész Jeruzsálem erről fog beszélni. Mutogatnak majd rám, és ha kiülök koldulni, kiröhögnek;
„hiszen te látsz, haver, ne itt sajnáltasd magad!..."
- De hiszen...
- Mit fájt neked, hogy én ott ültem a helyemen, és vittem haza este a rohadt kis
pénzemet. Elvetted a kenyeremet! Rohadék! Szemét! - ordította a koldus, és nekiugrott a vörösnek. Ketten alig tudták lefogni.
- Ez a hála, te szerencsétlen? - rázta meg az egyik, aki idehozta. - Ahelyett, hogy
kezet csókolnál neki...
- Micsoda!? Hogy én? Hogy száradna le a kezed, te disznó! Eleget vertek a rómaiak is, a katonák, de ennél az is jobb volt! Tudtam, hogy abbahagyják, és visszamehetek
a helyemre. De most hová menjek, MEGMONDANÁD? Éhen fogok dögleni! - rikácsolta, majd leköpte a vöröst, aki némán ült, le sem törölte az arcát.
A barátai végül elkergették a nyomorultat, és ismét körbevették. Mélyen hallgattak, csodáról szó sem esett.
És másnap reggel a koldus ült a fürdő előtt, nagy, vérfoltos kötéssel a szemein.

67

1993. november

GYŐRÉI ZSOLT

Talizmán
Te is vagy és velem is.
Kettő ez a tájék.
En is vagyok s veled is.
Egyetlenegy játék.
Sok percünk e kettőn:
Két ívből egy prizmán
Fényből enyhül hővé.
Szerelem? Talizmán.

Némaság
Levélbe bújt csupasz ín.
A nyárfák színes násfák.
Csönd az alkony. Csupa szín.
A hársfák színes hárfák.
Fák éje. Sok kopasz ív.
Eltörik most Vén az ág.
Pár színt talán lop a szív.
Nincs már csönd. Csak némaság.

Méhnek himnusza
Intek röpkén, visszaporzol,
Szirmod ringva összeborzol,
Kedvesem!
Limlomot nyújtsz s liliomot,
S nem volnál szebb milliomot
Adva sem!
Rólad virágokat szólok,
Eléd világokat szórok
Napra-nap!
S ha lep bánat őszi romja,
Ertem kezed nősziromja
Kapva kap!

68

tiszatáj

Dér
Dér terjeng a szelíd fákon,
Ráncot érik homlokom,
Elhallgatok, hogyha fázom:
El a fázást hallgatom.
Jaj, kötésnek még elég jó,
Faág őriz levélszárat,
De mert kötöz, azért béklyó:
A rőtté őrzött levél fáradt.
Maradnék még meg teneked,
Meg ha nem indulnék holnap,
Tavasz öl el dért, teleket:
Almunk ébredésbe korhad.

1993. november

69

VESZELKA ATTILA

Hódolat Wittgensteinnek
A csend varázsa apró zajok szülötte
s szemednek fénye összjáték csupán.
(Bolond elmével összhangzást keresve
kilátni vélünk létünk ablakán.)
És lásd, e késő nyár szimfóniája
ez is csak apró tényekből szövött.
(Haldokló kertek végső orgiája
a visszatérő elmúlás előtt.)
S te is csak az vagy, én is az vagyok:
összbangzatrendbe foglalt földi káosz,
látszólag egyben sokszázféle más,
akár az évvé összeállt napok,
árnyék, amit a napszak meghatároz.
Csupán egy Tél előtti látomás.

Altató
Szegény Yorick,
a Holdnak méze megmarad,
ne félj, nem veszted el,
s a száraz gallyak rút zörgése
itt marad veled:
te már magányos nem lehetsz.
Tanuld, Yorick becsülni
néma énekét a kőnek,
s tanuld meglesni titkait
az éj sellőinek.
Szellő simítja őszülő hajad, Yorick.
Látod, a négy elem, a fold, a tűz,
a víz, a lég imígyen egyesül
irgalmas lénnyé, mely karjába zár,
csak húnyd le szép szemed,
s érezned kell, miképpen zeng
világod húrjain a tékozló idő.
Az álom most még elkerül, Yorick,
de nem késik soká, már hallom szárnyait,
amint a mélység halk hullámain
feléd sodródik félszegen:
te már magányos nem lehetsz,

70

tiszatáj
veled lesz immár végleg mind a négy elem,
amíg csak élsz, és túl azon:
mert megszülettél s létezel,
szegény Yorick.

Ébresztő, Rimbaud!
in memóriám Futó György
Kölyök Shakespeare,
részeg szabadúszó,
hőse idült Szodomáknak,
aszfalton fetrengő, alkoholos fuvolás:
hova lettél?
Elhagytad, pajtás, Európát,
s úgy hírlik, vissza se térsz már.
Szólj, Rimbaud!Mondd, nem igaz!
Jössz már miközénk, a fertő fenekére,
ahol új és új kancsó
vértüzű borral jő Ganümédész
s tölti kupánk! NézdBacchus-buja, alabástrom bőrű,
remegő fenekű, érett mellű,
bővérű, érzéki hetérák ropnak előttünk:
csak Te hiányzol!
Hagyd hát el a Sargassó
hinaras, algás vizeit!
Allj szélbe!
Csattogjon a gaff-rúd,
pattanjon az árboc,
Szent Elmó lángja vezesse hajód!
Hallgasd csak:
hangolnak már odafönn
Demiurgosz angyalai,
s aurum ragyogású harsonaszóval
várják jöttöd!
Nélküled árva e föld.

1993. november

71

KONCZ ISTVÁN

A Tisza partján
Háború lesz.
A parton elvirágzott a fűz
s a jegenyenyár apró pelyhe zilálva száll felleg sunyít,
a tények lelke a táj.
Elidőzik a gyors röptű madár
a tájfelett - köröz alá árnyéka s tolla hull,
aztán a kör - az égi jel,
bezárul.
Szorul a hurok a szemhatár körül,
s a részletekfinomrajzán
a távolba tűnő nyárfasor,
mint túlparti kiáltás hosszan, elnyúltan, ahogy
a fáradt menetelők szorongva menekül.
Itt, a Tisza partján, most
megszűnik valami amit még őriz a látvány,
már régen nem több
a puszta múltnál s csak a múlt - a megszűnés
nem fáj.
Szél borzolja a vizet,
zavaros árján rímelve
csobban a lombok közt
rejtőző, idegen
napsugárs a parton kuksoló gondolat
rádöbben,
hogy a létezés már csupáncsak kép, egy makacs látvány,
amely, akár a tavasz, ősz,
tél vagy a nyár,

72

tiszatáj
a múltból visszajár,
s vele a bájoló idill:
az eltévedt Loreley.
Nehéz a lég,
a rabszolga humusz zihálva
hordja terhét magot, bogarat s a fürge gyík is
elhagyja fészkét nyomán fázósan szárítja
fonákját a tavaszi fű; —
miféle értelem szabhat így
törvényt,
élni csupán a puszta létért ha mindössze ennyi a tét
és a hűség.
Fordul a szél, s moccan a csend is,
már-már alig kivehető,
hogy valóság-e a távoli harangszó,
vagy csak bent szól,
Petőfi verseiből.
Átok sújt mindenkit,
aki már egyszer ölt,
akár szívében is,
vagy csak úgy, hogy históriát ír; torlódik a víz és a felszín,
hullám s lelkiismeret összecsap,
borzongva szétterül a mélyben örvény dúl,
ősi, vak erő a bűn örök életű
Távoli rétet kémlel
a riadt őz,
füle feszülten a csendre
figyel,
felcsapja kis fejét,
szökell egyet,
s úgy tűnik el a képből,
mint jelentéktelen részlet
a festő emlékezetéből.
Háború lesz.

1993. november

73

Virágének
Virág Ibolyának írtam
Jel a vers rejtélyes virág-köszöntő,
bibéje sorsa menti álmainkat.
Várakozás a vers biztos csillag-érkezés,
az éjszaka magányát tömíti a bájoló ütem.
Mérték a vers kitartó műhely-távlat,
rendszert szerkesztő mélysége hétköznapjainknak.
Vágyakozás a vers eszelős szakadék-háttér,
csókjaink élménye szab sorsot így minden harcnak.
Beteljesülés a vers okos képzelet-határ,
hogy örökre elveszítsük céljainkat.
Panasz a vers eltévedt üstökös-magány,
s szorong a jó barát is, ha veled kitart
Boldogtalanság a vers végzetes lepke-halál,
pusztulást kereső, új lázadás a mámor, immár.
Pénz a vers csillogó júdás-tallér,
feszül a tarsoly, s a keresztre feszített szó is.
Igazság a vers bírák orgiája,
a bosszú mítoszt teremtő nagy csodahozománya.
Vér és élet a vers elpusztíthatatlan elefántcsonttorony,
a költő legszebb, amikora szerelemről dalol:
mert minden a világból csak csók-jelkép, csók-jelkép.

74

tiszatáj

A füst dolga
Vége a vakációnak; —
ólomszürke esőfelhők
s a gondolat
dolguk után néznek,
s ami maradta nyárból az éretlen dinnye
íze,
és kígyózó vakondtúrások
már, mint terhelő
bizonyítékok, csak
ügyészükre várnak; dolga után néz,
akinek még akad
dolga a tyúktolvaj és alkimista,
mert ez a rend,
s megbízható csak így lehet...
araszoló bogárra kicsapott
eb csahol,
valahol tüzet raknak,
füstje röghöz tapadtan
lent szimatol,
s az ébredő szél nyomába
ered

1993. november

75

„A homo moralisnak
átkozottul nehéz a sorsa."
BESZÉLGETÉS KONCZ ISTVÁNNAL
- „Itt járt Koncz István, feljegyzem emlékezetül." - írja Élmény, in perfectum című
versének befejező gondolataként. Talán egész költészetének alapeszméjeként értelmezhetjük
ezt? Pillérnek, amin három eddig megjelent kötete nyugszik, talán programnak?
- Azt hiszem, hogy ez a sor egy élethelyzet konklúziója. A költészet funkciója
kezdettől fogva foglalkoztat. Moralista tipus vagyok, maguk az igazságok, az élethelyzetek azok az impulzusok, amik elvezetnek a poézisig, nem elsősorban játék vagy paszszió, vagy szórakozás. Állandóan szükségét érzem, hogy az igazoltságát, végső fokon
a funkcióját érezzem a költészetnek, még akkor is, ha ez a költészet csak magamnak
készülne, és nem is kerülne közönség elé. Máskülönben képtelen lennék arra, hogy alkotó módon műveljem a poézist. Itt meg kell jegyeznem, hogy mintha egyenértékű
lenne a poézis tettenérésével, rögzítésével, a versírással annak a befogadása is. Lehet,
hogy mint befogadó jelen tudnék lenni a poézisben, de rögzíteni, leírni nem. S ez tulajdonképpen az a dilemma és az az aggály, hogy vajon abban merül ki a poézis, hogy
puszta jelenlétet tanúsít, vagy netán attól többet, esetleg egyéb funkciója is van? Azt
hiszem, ez a sor inkább egy keserűbb, rosszabb hangulatú állapotban íródott, amikor
ez a bizonytalanságérzet uralkodott el rajtam, vajon tettem-e többet, mint hogy leírtam: itt jártam, jelen voltam.
- Művészetének egész alapszíne meglehetősen sötét. Alkati, társadalmi, történelmi okai
vannak ennek?
- Én szeretem az irodalmárokat két csoportba osztani: a homo morális és a homo
aestheticus kategóriákba - más értelemben, mint Kosztolányi. Bár a természetben
vegytiszta formában a dolgok ritkán fordulnak elő, így végletes és vegytiszta formában
ezek a típusok sem, azonban egy-egy költőnél meghatározó vagy az egyik, vagy a másik. Mindkét tulajdonság veleszületett. A homo möralisnak átkozottul nehéz a sorsa.
Ugyanis nagyon nagy veszélyt rejtenek magukban az igazságok, a morális igazságok is.
Nagyon embertelenek tudnak lenni, visszájukra fordulnak, s emiatt mindig óvatos az,
aki ehhez a típushoz tartozik. Az igazságok háborúhoz vezetnek, ha nincs képessége
a költőnek a megalkuvásra. Ha elfogad vagy megért, akkor ez ellentétben áll az ő alkatával. Ma különösen nehéz a helyzete, hiszen ma az aktuális igazságok, sőt a múlt igazságainak korát éljük, és ilyen szituációban az igazságok, az elvek valóban egyszerre
háborús mozgósítások is lehetnek. A homo morális épp ezért óvatos, igyekszik elkerülni az aktuális igazságokhoz való elkötelezettséget. S bármilyen meglepően hangzik
is, az értelmiségi magatartása ezekben a korokban inkább az anarchizmus felé hajlik,
nem kötelezi el magát egyik igazsághoz sem. Az anarchizmusnak rossz a kicsengése, általában a rendbontással, a rend elleni rebellióval azonosítják - különösen Lenin ijesztgette annak idején a nyárspolgárt az anarchizmussal épp azért, mert az anarchista nem
tud fegyelmezett katonája lenni egy igazságnak, s különösen: fegyelmezett tagja lenni
egy pártnak.

76

tiszatáj

- Önmagát is ebbe a homo morális típusba sorolja?
- Igen, ebbe a kategóriába tartozónak érzem magam.
- Ezért szólal meg ilyen ritkán?
- Talán ezért is, de voltak olyan időszakok, amikor naponta írtam verset, tehát
nem ez az, ami blokkol, paralizál, hanem épp a szituáció. Ugyanis a homo morális
helyzete állandó meghasonlásokkal jár - önmagával és a világgal. És tulajdonképpen ez
a keserűség vagy lehangoltság, vagy szomorúság ezeknek a meghasonlásoknak egyrészt
kivetülése, másrészt feloldása is.
- S ennek eszköze mindig a vers volt?
- írtam én novellákat is, tanulmányokat is, és szeretnék is még írni, mert hiányzik a próza. Ugyanis az alkotás folyamatosságába beletartozna - legalábbis nálam — az
epika mint kifejezési lehetőség.
- De a vers nemcsak művelt műfaja, hanem témája is költészetének. Domonkos
Istvánhoz írt Párbajversében az élet és mű elválaszthatatlanságáról ír, a Virágének című
versében pedig: „vér és élet a vers". Ez valamiféle ars poetica? A vers mint a vers témája. Újszerű ez irodalmunkban.
- A Virágének a 70-es évekhez kötődik. Úgy tűnt abban az időszakban, hogy
a poézis tettenérésének, a versnek egy pótolhatatlan funkciója van, metafizikai értelemben vett irracionális jelentése. És egyedül csak így fejezheti ki magát az ember a saját
végtelenségében, a saját totalitásában. Bármiről szóljon is a vers, legyen az egy pillanattöredék életérzése, kellő érzékenységgel, kellő tettenéréssel maximálisan és totálisan kifejezheti magát az ember, és csak így fejezheti ki magát. És ez valóban felfogható úgy,
hogy ez valamiféle fetisizálása a versnek.
- Hiszen az intellektuális és az érzelmi világ számtalan jelensége van jelen a versben,
ami az ember életét megtölti.
- Igen, és ezért is kötöttem egy időszakhoz ezt a verset, mint rám jellemzőt,
ugyanis azóta ez a fetisizáló felfogása a versnek már nem jellemző rám. Valahogy a másokhoz szólás, a megszólítás kényszere is megszűnt. El tudom képzelni azt, hogy valaki
ír, magas szinten ír, és egyedül csak önmagának, méghozzá esetleg anélkül, hogy ez különösebb élvezetet vagy örömet jelentene, csupán azért, hogy tetten érte magát, rögzítette magát az adott pillanatban, az adott helyzetben.
- És a cím, a Virágének?
- Ilyen irracionalizmust fejeznek ki a gyönyörű középkori virágénekek, még gondolatiságot is tartalmaznak. Tehát ismét az a totalitárius kifejezési lehetőség, megszólalás, ahol az értelem érzékenysége és az érzelem érzékenysége egyszerre reagál a helyzetre.
- Igen fontos motívuma költészetének a máglya is. Harmadik kötetének érdekes a címe: Ellen-máglya. Csak a máglya-szimbólum ismeretében tudnánk megmagyarázni ezt
a talányos fogalmat.
- Kifejezetten az eretnekégető máglyák képzetéhez kapcsolódik, ahhoz a szorongáshoz, ami a szabadon gondolkodás üldöztetéséből származik. Az ellenmáglya pedig
kettős értelmezésű. Egyrészt dacolni az üldöztetés lehetőségével, ugyanakkor álca is.
A kalandozó magyarok útjátjelölték - állítólag - a nyugati népek ellenmáglyákkal,
a megtévesztés szándékával. Őrtűzként is felfoghatók ezek, ugyanakkor eltájoló funk-

1993. november

77

ciójuk is volt: én ismerem a máglyák helyét és rendeltetését, de ez mást eltájol, ahogy
leírtam ezt a Róma égése - ellen-máglya című versemben is: „Ez az ellen-máglya /
a szemfüles ügyész / majd kétszer is aláhúzza / a zagyva fogalmat".
- Meglehetősen egyedüli a lírája a mégoly gazdag vajdasági avantgárd költészetben is.
Tudatosan függetlenedik a hatásoktól?
- Helyzetemet meghatározta az indulás ideje. Én az 50-es évek első felében jelentkeztem először írásaimmal. Abban az időben kíméletlen boszorkányüldözés folyt
az „informbüro számára gyanús" személyek, főleg értelmiségiek ellen. Az ekkor induló
fiatalok táborát szinte szétverte ez a hajsza, ez a terror, ez a nyomás. Bár fizikailag
együtt voltunk hajnalig tartó beszélgetésekben az akkor induló Symposion-körben,
engem mégis magányosnak tekintettek.
- Egy kritikusa szerint szándékos következetességgel határolja el magát az irodalmi
élettől, a táboroktól és irányoktól. Igaz ez a szándékosság?
- A Vajdaságban igazából irányzatok és táborok nem léteztek. Inkább generációk
szerint tagolták nálunk az irodalmat. A Symposion-generáció fellépésével kialakult egy
másik tagolás: a modern és a hagyományos szöveg szerinti.
- De Koncz Istvánét nem lehet sem a modern, sem a hagyományos szövegekhez besorolni. Talán a kettő kontaminációja?
- Nekem nem jelent meg az első kötetem. Ugyanis - bár ilyen kizárólagossággal
nem szabad foglalkozni - mondhatom, hogy azok közül, akik később aktívak maradtunk, az első avantgárd szövegek többé-kevésbé tőlem kerültek ki. Mégsem jelentek
meg. Bár Major Nándor, az Ifjúság című lap irodalmi rovatának vezetője biztatott, sőt
bujtogatott, mert nagyon jónak és fontosnak tartotta ezeket a verseket, de ezt a lapot
nem érezte megfelelőnek a versek közlésére, mert szerinte ezek kimondottan irodalmi
lapba valók. De kimaradtak a Híd című irodalmi folyóiratból is, és mire az első kötetem, az Átértékelés 1969-ben megjelent, ezek a versek valahogy már nem voltak aktuálisak.
- Akkorra már túllépett az avantgárd korszakon?
- Az avantgárd nagyon-nagyon fontos zsákutca. Ugyanis annak a megjárása nélkül nem lehet tájékozódni. Nagyon leegyszerűsítve: kaland. De inkább zsákutca, mert
ha vezetne valahova, nem kellene kijutni belőle. Ennek a bebarangolása nélkül egysíkúvá, egynyelvűvé válik a vers. Nem mondhatnám, hogy én hátat fordítottam az
avantgárdnak, nagyon sokat fölhasználok belőle, különösen a szürrealista képszerkesztést. Még gimnazista koromban véletlenül rátaláltam Kassákra, s az a félkötetnyi vers
kézről kézre járt az egész Vajdaságban. El voltunk képedve attól a lehetőségtől, attól a
távlattól. Mindenki „kassákos" volt egy kicsit.
- Lírájára elsősorban nem a díszítettség jellemző. Egyedül áll ezzel az „ellenbarokk"
költészettel, vagy az egész nemzedékre jellemző?
- Az Új Symposion indulásának idején - különösen az avantgárd szövegek esetében felmerült a dilettantizmus dilemmája. Úgy tűnik, hogy a hagyományos szövegeknél könnyebben felismerhető a felkészületlenség. A modern szövegeknél is nyilvánvaló, hogy rengeteg a szélhámoskodás. Valaki leír valami zagyvaságot, és hasra esnek
tőle, hogy milyen nagyszerű szöveg. Ezért kezdett el foglalkoztatni az, hogy meg kell
találnunk a kritériumokat, a mércéket a modern szövegeknél is; vagyis azt, hogy mi a
nem tudás leplezése, és mi a valóban modern, újszerű, originális kifejezés. És akkor

78

tiszatáj

kezdtem el önmagamnál is keresgélni, és akkor jöttem rá, hogy milyen rettenetesen
fontos a szelektálás, mert ha az ember sokáig ismétel, mondogat valamit, beleszeret, és
erővel begyömöszöli a versbe. Nem kell félni megszabadulni a fölöslegestől, a funkciótlan képektől. így tűntek el verseimből a fölösleges díszítőelemek, vagyis az ornamentika. Egy vers 30-40 sorából meghagytam 7, 8, 10 sort. Az ornamentikát helyettesítették azután - amit én nem szerettem magamnál - a parabolisztikus képek (ez nem
egészen költészet, hanem valami más: filozófia vagy mesterség).
- Tájköltészetéből hiányzik az idill. Filozofikus művek ezek is. „Vége a vakációnak" írja A füst dolga című versében, ahol ólomszürkék az esőfelhők, „araszoló bogárra kicsapott /eb csahol", és a füst „... röghöz tapadtan lent szimatol". Talán belső táj ez?
- Ez a táj megélésének, a tájnak mint élménynek a kérdése. Az idill nem szükségszerűen az önfeledtségnek vagy a könnyedségnek, vagy a gondnélküliségnek a szinonimája, hanem egy adekváns átélésé, és az átélés, még hogyha nem is önfeledt, akkor is
egyfajta boldogság, és ilyen értelemben idill.
- Jelentős „tájverse" az 1987-ben íródott A Tisza partján című is, melynek kerete egy
igen kemény, tényszerű kijelentés: „Háború lesz. "Miféle előérzet volt ez?
- Tito halála után egy-két évvel, aki kellő érzékenységgel figyelt, nem tájolta el
magát, az mind láthatta. Megdöbbentő, hogy tényleg nem látták az emberek ezt a veszélyt. Szeli professzor egy másik Tisza-versemmel (A szép Tisza is más) kapcsolatban
elemezte is a metafizikai jelentőségét nálam a tájnak. A Tisza partján címűben ezzel
a megállapítással még vitatkozni is lehetne, hiszen ott majdnem leltárszerűen jelen vannak a táji elemek, maga a fizikai táj is. S ez így sikerült - amit nagyon hízelgő sikernek
tartok - , a fizikai táj megjelenítésével párhuzamosan jelenik meg a bennem lévő metafizikai táj is.
Ami az indító- és zárómondatot illeti: kimondottan műhelyszempontból lehet érdekes a vers születésének története, természetrajza. Valamikor 84-ben, tehát pár évvel
a vers születése előtt meglátogatott Domonkos István, Maurits, Bordás Győző - nem
tudom, kik, még néhányan voltak. Este a helyi fürdő éttermében vacsoráztunk, beszélgettünk. Egyáltalán nem irodalmi, inkább személyesebb jellegű, könnyed, jókedvű beszélgetés volt. S egyszer csak teljesen váratlanul az akkor már egyébként Svédországban
élő Domonkos István odafordul hozzám: „Mit gondolsz, Pista, lesz-e háború?" Annyira meglepett a kérdés, mert egyáltalán nem illett sem a beszélgetés témájába, sem a hangulatba. Hirtelen semmit sem tudtam mondani, annyira meglepett. O meg, mint aki
nem is várja a választ, folytatta a beszélgetést. Ezen én morfondíroztam, s nyilvánvalóvá vált, hogy az ellentmondások olyan erősen, intenzíven halmozódnak, így szorulunk zsákutcába, hogy nyilván elkerülhetetlen lesz a háború. Körülbelül húsz perc
múlva megválaszoltam, hogy lesz. Hazamentem, de nem tudtam ettől a sortól szabadulni: háború lesz. Hirtelen leírtam, aztán ültem a sor fölött, de nem tudtam mit kezdeni vele, ott maradt a papíron. S egyszer a májusi ünnepek alkalmával valahogy
bóklászoltam a Tiszán, szövegeződött bennem valami, és akkor beugrott az a gondolat,
hogy ez az idill, ez az egész minthogyha egy közeli háborút revelálna. S akkor írtam
meg - rá egy-két évre - , amikor így megéltem a Tiszát, vagy azt a pontot, vagy azt
a pillanatot, akkor jelentkezett újra a „háború lesz" érzése.
- Ez az előérzet sajnos most valóság: háború van. Az egyébként sem gyakran publikáló
Koncz István hallatja-e most a hangját?

1993. november

79

- Nem. Már egy pár éve nem írtam. Amit az idén írtam, inkább torzó. A beszélgetésünk kezdetén beszéltem a homo morális átkáról, sorsáról. A meghasonlások áthidalására - amit jelent nekem a vers - nincsenek meg a szavak.
Gimnazista koromban találkoztam először Móricz Zsigmondnak azzal a röpiratszerű írásával, amelyben így szól ez a közéleti érzékenységű ember: „Ne politizálj,
építkezz!" Nagyon kiábrándítóan hatott rám ez a felszólítás, valahogy úgy éreztem,
hogy ez kiskorúsítja a magyar polgárt. Komoly perbe kerültem Móriczcal, s bár néhány évtized eltelt azóta, mindig vissza-visszatértem ehhez a gondolathoz.
Próbáltam valahova tenni, éreztem belőle valamit. De istenigazából most értettem meg: vannak történelmi pillanatok, konstellációk, amikor bármilyen nemes szándék, bármilyen igaz hirdetése, közlése maga ellen fordulhat, és nem azt a funkciót tölti
be, amiért a szándék, elképzelés létrehozta. Ez engem rettenetesen leblokkol. Ijesztőnek tartom azt is, amikor az igazság nem azt a célt szolgálja, hogy összekössön, hogy
szót értsünk egymással, hanem háborúra mobilizál, háborúba küld.
(Fw&^t

Áckz/I

80

tiszatáj
K R I T I K A

Megkésett jegyzetek
BENEY ZSUZSA JÓZSEF ATTILA-TANULMÁNYOK CÍMŰ K Ö N Y V É R Ő L
Beney Zsuzsa több mint huszonöt esztendei intenzív József Attila-olvasat, József
Attila-értelmezés hozadékát foglalta össze, amikor különböző időpontokban írott eszszéit kötetbe gyűjtötte, és 1989-ben megjelentette. A József Attila-kutatás, az úgynevezett szűkebb szakma azonban már a könyvet megelőzően is jól ismerte Beney Zsuzsa
munkásságát, s nem csupán azt az öt tanulmányt, amelyet e kötet tartalmaz, hiszen
Beney Zsuzsa régóta jelen van nem csak a szépirodalomban, a költészetben, de különösen az irodalmunkból gyakran hiányzó esszében és a tudományos problémákra rákérdező értekezés világában is. Ezt bizonyította az Ikertanulmányok (Tanulmányok a huszadik századi magyar irodalom köréből, 1973), és a Nyitva van az aranykapu (Verselemzések gyermekeknek, 1979) című köteteivel, de azzal is, hogy szerepelt a hetvenes
évek kutatásait reprezentáló József Attila útjain című gyűjteményben. Munkásságát
a szakma jól ismerte és ismeri, eredményeire hivatkozott és hivatkozik.
Már korábbi tanulmányaival is bizonyította, hogy - rendkívül érzékenyen - mindig a legfontosabb kérdésekre figyelt. Az Erdődy Edit szerkesztette tanulmánykötetből
is kiderül, hogy Beney Zsuzsa az elsők (Bokor László, Szabolcsi Miklós, Szőke
György, Tamás Attila, Sárközy Péter) között szólt a költő jellegzetes motívumairól,
képzeteiről, tett kísérletet verseinek tipologizálására.
József Attila-képe a kutatókéi közül talán Szőke Györgyéhez áll a legközelebb,
amint ezt a már hivatkozott kötetben szereplő József Attila két késői versének Isten-képe
című Beney-írás és a József Attila apaképe című Szőke-tanulmány olvasat-párhuzamossága is jelzi. Beney Zsuzsa is azok közé tartozott-tartozik, akik fontosnak tartották újra
meg újra szembesülni József Attila betegségének kérdésével, mert látni akarta, milyen
küzdelmet vívott önmagával is a költő. Az elsők között volt, akik feltételezték, hogy
a költőnél „a harmincas évek eleje óta jelentkező gyomorpanaszok már a fejlődő skizofrénia kóros szervérzékelései lehettek". 0ózsef Attila útjain, 271.) Ma érezzük igazán
- immár a kutatás története szempontjából is - fontosnak, hogy Beney Zsuzsa már ebben, az eredetileg 1977-ben írott munkájában nem csak a költő betegségének kérdéséről, de kezeléséről, kezelőorvosairól is szól, részletesen ír például a költő és orvosa:
Gyömrői Edit viszonyáról, arról, hogy ez költészetének „milyen gazdag kibontakozásához vezetett", ugyanakkor hangsúlyozta azt is, hogy „felelőtlenség lenne" arról beszélni, hogy az orvosnőhöz fűződő kapcsolat „hogyan befolyásolta" - befolyásolta-e
egyáltalán - a költő betegségét. (Ennek igazi jelentőségét akkor értékelhetjük, ha belegondolunk, hogy az akkor felerősödött idevonatkozó kutatások folyamata bizonyos,
többé-kevésbé lezárhatónak látszó szakaszba csak a nemrég megjelent Miért fáj ma is? c.
tanulmánykötettel jutott.) A hetvenes években vál(hatot)t igazán releváns kérdéssé József Attila freudizmusa. Beney Zsuzsa a század kultúrájának-művészetének egészére
egyszerre kitekintő gondolkodásról tesz tanúbizonyságot, amikor ezzel kapcsolatban
megfogalmazza, hogy a költő, amikor „a freudi szemléletet magáévá téve, felismeri bű-

1993. november

81

nösségét... közvetetten valószínűleg a huszadik század egyik legfontosabb, s mind fontosabbá váló életérzésére rezonált". (József Attila útjain, 263.) A hetvenes évek jellegzetes irodalomelméleti eljárása, megközelítésmódja volt a költői magatartásformák vizsgálata, ebben is együtt haladt a kutatással Beney Zsuzsa. Amikor például az említett
kötetben Sárközy Péter a tudatosság és ösztönösség egységéről (240.), Tamás Attila az
önmegteremtés lehetőségéről (202-205.), akkor Beney Zsuzsa is hasonló problémákról
szól, mégpedig az intelligencia és érzékenység összefonódott kettősségéből született
magatartásformáról, mely az én mikrokozmoszában a sors makrokozmoszának analógiáját látja (261.). További példák sorolása nélkül is megállapítható, hogy Beney Zsuzsa
azok közé tartozott, akik megkísérelték megújítani a József Attila-képet, akik saját
munkásságukkal jelentősen befolyásolni-alakítani tudták a kutatás arculatát.
Azt ugyanakkor éreznünk kell, hogy a könyv szerzője klasszikus értelemben
nem irodalomtörténész, nem az irodalomtudomány kritériumai szerint építkező munkát ír, sokkal inkább a szépíró, a gyakorló költő szembesül - nem egyszer a saját
primer költői gondjaiban is segítséget adni látszó - József Attila értékrendszerével, költői-emberi alkatával, nyelv- és világszemléletének sajátosságaival. Ezt, a költői gyakorlatból (is) fakadó érzékenységet, gyakran különös empátiás készséget és - az irodalomtörténet-íráshoz viszonyítható - másként látást már a Szerb Antaltól választott mottó
is magyarázza. A mottó így szól: „Es vannak modern költők, akiknek varázsa az, hogy
szavaik és képeik túlmennek az értelmen, váratlanságukkal megráznak és fogékonnyá tesznek a Nagy Titok megsejtésére - ilyen volt közöttünk József Attila." Már e mottó megválasztása is sejtetni engedi, hogy a kötetben nem irodalomtörténeti dolgozatokkal,
nem egymásra épülő koherens egységet, egészet képező irodalomelméleti rendszerrel
találkozunk, hanem szembesítést és önvizsgálatot is mutató esszékkel, költői világképelemzésekkel, versértelmezésekkel, emberi helyzetek vizsgálatával ismerkedhetünk
meg. Ezért, bár kötelességünk kifogásolni helyenként a szakirodalmi hivatkozásokat
vagy legtöbbször azok hiányát, végső soron nem csodálkozhatunk azon, hogy - lábjegyzetek, oldalszámok, sőt tételes bibliográfia stb. nélkül - az adott kérdésekre vonatkozó szakirodalomból vagy csak a valóban legfontosabbakra utal a szerző, vagy azokra
(de csak nevüket említve), akiket véletlenül ismer, akiknek az írásával valahol találkozott vagy akikről úgy gondolta, hogy hozzá hasonló módon közelítettek József Attilához (leggyakrabban Szabolcsi Miklós, Pór Péter, Szőke György szerepel szöveg közben a tanulmányokban), s ugyanakkor ez magyarázhatja azt a hiányérzetünket, hogy
számos, időközben mások által is elemzett motívum, képzet értelmezése során Beney
Zsuzsa még csak nem is utal a szakirodalom idevonatkozó részeire. Hasonló módon
gondot okozhat, hogy Beney Zsuzsa tanulmányai ismétlésekkel terhesek. Az ismétléseket azonban maga a szerző is érzékeli, meg is fogalmazza az okot, tanulmányainak válogatásáról szólva ezt írja: „Van köztük olyan, amelyet eredeti formájában közlök, és
van olyan, amellyel kapcsolatban meglátásaim annyit mélyültek, hogy jobbnak láttam
azokat még egyszer megfogalmazni. Újra meg újra ugyanazok a versek érintettek meg,
azok, amelyekben a magam számára is egzisztenciálisan fontos kérdésekkel találkoztam
- csakhogy e versek rejtélyét a magam számára is megfejteni sokszor életre-halálra menő küzdelmembe került. A sorozatos próbálkozások miatt sokszor fog az olvasó ismétlésekkel találkozni. Ezek, megírásuk idején, mindig új meg új felismeréseknek tűntek;
olyannyira részei a szöveg összefüggéseinek, hogy jobbnak láttam azt, ha eredeti helyükön hagyom őket."

82

tiszatáj

Hogy valóban esszéket olvashatunk a kötetben, azt Beney Zsuzsa is megfogalmazza, mégpedig a bevezetés zárórészében: „a visszavágyódásért, és azért, amit ez felébreszt, a szenvedésért és a veleszenvedésért, ezek a tanulmányok vallomásokként is olvashatóak." (A kiemelés tőlem. Sz.L. S.) A kritikus azonban nem bírálója akar lenni e
könyvnek, hanem - mint volt eddig is - hűséges és vele együtt gondolkodó olvasója, azaz
a továbbiakban csak arra szorítkozunk, hogy rámutatunk, milyen pontokon és mi újat
hozott a szerző.
A könyv bevezetőjében, a kimondás törvényét érvényesítve alapvető fontosságú
tételt fogalmaz meg, mely szerint József Attila „olyan esztétikai korszak beteljesítője és
egyben egyik utolsó nagy képviselője, melyben a lélek és a szó még más összefüggésben
álltak, mint az utána következő, a mi jelenünket meghatározó időben." Ez a tétel alapvetően meghatározza nem csak a már említett dolgozat, de a többi gondolatmenetét is,
így jelen van A két anya címűben is, amelynek témája szintén Szőke Györgyhöz közelíti a szerzőt. Beney Zsuzsa itt joggal mutat rá - másokhoz hasonlóan — a költőnek az
anyához fűződő ambivalens viszonyára, ugyanakkor arra is, hogy e művekben egyszerre találkozhatunk az „igazi" és a „megteremtett" anyával, az odaadás és elvonás kettősségével. Bizonyítja - mint az istenes versekkel kapcsolatban is tette - , hogy a teremtett anyakép milyen szorosan kötődik a kisgyermekkori anyaképhez: „egyszerre reális
és szimbolikusan omnipotens, sőt, valóságossága mellett tündéries, meseszerű is."(42.)
Fontos, amit a Kései siratóval kapcsolatban ír - magam is hasonlóan értelmeztem a művet - , hogy a költő „nem a veszteség fájdalmát, hanem a fájdalom hiányát érezte fájdalomnak; nem az anya eltűntét, hanem nemlétezését, nem az idő megszakadását, hanem
a világ idő nélküli íebegését siratta."(81.) (Jóllehet, magam kevesebb jelentőséget tulajdonítanék a „betegségnek", az értelmezés egészét mintaadóan logikusnak és következetesnek vélem.)
A Szerb Antal-mottóra leginkább Az Eszmélet lírája című fejezet - tanulmány rímel, hiszen ennek lényege éppen annak bizonyítása, hogy Beney Zsuzsa szerint a költő érthetősége mögött mindig egy homályba merült, elérhetetlen és érthetetlen titkos
mondanivaló rejlik. Ennek az emberi szellem számára leginkább vonzó titokzatosságnak a megfejtésére tesz - sikerrel - kísérletet ez a könyv, s ha valahol, itt nagyon
érezzük a gyakorló költő intuitív gondolkodásának és az esszéista következetes logikájának egymásra hatását. Két értelmezési stratégiában magam is azonosulni tudok a szerzővel, az egyik az, amit az Eszmélettel kapcsolatban fejt ki a legrészletesebben, mely
szerint a József Attila-vers egyik jellegzetessége a „nyitvahagyottság" (magam is így értelmeztem nem egy versét: Ritkás erdő alatt, Zöld napsütés hintált..), a másik pedig az,
ami új szempontot adott a József Attila-kép alakításához, mely szerint költészete szenvedésííra. Szól ugyanerről a kérdésről a zárófejezetben is (JózsefAttila halála), mégpedig
úgy, hogy a szenvedés utána jövő nagy prófétáinak - Pilinszky János, Nelly Sachs,
Paul Celan - műveivel hasonlítja össze. Pilinszkyvel más módon is többször összevetette már a szerző költőnket. Szabadjon hozzátennem, úgy vélem, metafizikus és
metaforikus világlátásuk is hasonló, hiszen egy tőről fakadt a József Attila-i „világhiány" és a Pilinszky János-i „világvesztés" gondolata, de egymásra lelnek a csöndhöz
való viszonyukban is, abban, hogy mindketten rálelnek a csönd, a hallgatás poétikájára, a „kegyelmi állapotra", mely a kimondás törvényét egyáltalán érvényesíteni engedi.
Beney Zsuzsa és József Attila együttgondolkodása, az, hogy a szerző visszavágyik
a József Attila-i világba, a fájdalomba, abba a világba, amelyben a kép és a szó még erősítette egymást, legrelevánsabban az Óda elemzésében nyilvánul meg. Itt mutatkozik

1993. november

83

meg ugyanis a legerőteljesebben, hogy Beney Zsuzsa a nyelv felől közelíti meg a József
Attila-i szemléletet, teszi ezt annál is inkább, mert tudja, tisztán gondolati úton kevéssé
közelíthetők meg az ilyen művek. Mint írja: „A megszólítás formájából, a költői nyelvből, szimbólumrendszerének sajátságaiból olvashatjuk ki József Attila világképét."
(168.) A Lényed ott minden lényeget kitölt - Az Óda világképéről című tanulmány talán
legfontosabb értelmezői kérdése az, hogy vajon a világ József Attila számára egyértelműen kifejezhető-e? Azaz, ismét a kimondásnak nevezhető eszmélés (Beney Zsuzsa
fogja így fel) világában vagyunk. Itt legfeljebb egy értelmezési különbségre hívnám fel a
figyelmet. Beney Zsuzsa úgy gondolja, s bizonyítja is, hogy „József Attilának nem kell
új nyelvi kifejezőeszközöket keresnie, mint a következő generáció költőinek, a nyelv
konvencionális struktúráját érintetlenül hagyja, sőt paradoxonaiban maximálisan kihasználja - és maximálisan ahhoz kötődik". (190.) Elfogadva ezt, úgy gondolom, nem
egyszeri jelenségekről van szó akkor sem, nem „nyiladékokról" csupán, amikor már korát megelőzve - nála is betör költői rendszerébe, a világ látható rendjébe, nyelvi kifejezhetőségébe, a rendbe nem foglalható, nyelvvel kifejezhetetlen, hanem meghatározóvá válik a felismeréslírában, az eszméléslírában a nyelven túli keresése és megtalálása,
ezt bizonyíthatja az is, ahogy rálel a költő a szürkület állapotára, a „néma beszéd" megkísérelhető elvére, amikor megérinti a csönd kísértése, amikor az elhallgatás „esztétikáját" jellegzetes költői eszközévé teszi, amikor azt sejtetik művei, hogy az egyedüli
szabadság a hallgatás szabadsága, s a némaság a költészet egyedül lehetséges esélye, de
legalábbis egyik formája. Mindez azonban már messzire vezetne, s nem is tartozik e
kritika körébe, de jelzi, milyen utakat tesz lehetővé, milyen utakra hív(hat) Beney
Zsuzsa nyelvében is szép, emberiességében is felszabadító tanulmánykötete, mert engedtessék meg ennyi szubjektivizmus: napjainkban ezt sem tartom lényegtelennek,
hogy Beney Zsuzsának sikerül nem csak a költőt, de rajta keresztül a huszadik századi
embert is közel vinnie olvasójához.
Beney Zsuzsa tanulmánykötete jelentős eredményeket hozott a József Attilakutatásban, termékenyen módosította a József Attila-képet, hozzájárult ahhoz, hogy
az elkövetkező generációk már másként láthatják ezt.

84

tiszatáj

Regény? Kulcsregény?
TORNAI JÓZSEF: A M E N E K Ü L Ő
Az olvasó egyetlen szövegen kívüli kapaszkodót talál a mű megközelítéséhez.
A cím után a műfaji megjelölést: regény. De regény-e A menekülő? Jól tudjuk, a műfaji
meghatározások mindig utólagosak. Az alkotó teremti, és nem követi a szabályt.
A műfaji „ismérveket" mindig csak a megszületett alkotásokból lehet leszűrni, és az író
feladata nem az, hogy ezeknek a „szabályoknak" megfeleljen. A menekülőről is el lehet
mondani, amit a nagyepikai művekről tud a műfajelmélet. Hőse, hősei vannak (Farádi
Szabó István és környezete), hosszabb és szerteágazó eseménysort beszél el (a főhős
egész életútját, születésétől a haláláig), s a könyv terjedelme is nagyobb, mint egy elbeszélésé vagy kisregényé (265 oldal). De tűnődésre is találunk okot. Mindjárt a kompozícióban. Az idővel való játék, az előre- és visszautalás, a több szálon futtatott cselekmény, a magánszféra és a köztörténet váltakozása talán már megszokott a műfajban,
ám az a körülmény, hogy a 265 könyvoldalon több mint nyolcvan fejezet osztozik
(tehát egy-egy fejezet átlagos terjedelme mindössze három oldal), már elgondolkoztat.
Az éles vágások, a mozaikszerű fölépítés, az apró egységekből megszerkesztett műegész, a cselekmény színterének állandó váltakozása szokatlan, újszerű regénytechnikát
eredményez. S a csodálkozásunk ezzel nem ér véget. Ami igazán meglepő, az a regény
személyessége, a regényanyag lírai kezelése. Már Katona József mondott ilyet: „Én vagyok Bánk, én Felicián!" Arról is tudunk, hogy Németh László gyakran regényei nőalakjaiba (például az Irgalom Kertész Ágnesébe) írta bele a maga életszemléletét, világfölfogását. S az efféle példák a hazai és a külföldi irodalomból hosszan sorolhatók. De
mégsem mondhatjuk, hogy Katona József Bánk bánnal vagy Feliciánnal azonos, hogy
Németh László az Irgalom hősnőjének a modellje, alteregója. A menekülővel más a
helyzet. Az író itt is ügyel arra, hogy az olvasó ne azonosítsa őt regényének hősével:
kezdve attól, hogy A menekülő hősét Farádi Szabó Istvánnak hívják, élettörténetét az
író egyes szám harmadik személyben beszéli el, s amíg Tornai József Dunaharasztin
látta meg a napot, Farádi Szabó egy kisalföldi tanyán született és töltötte gyermekkorát, egészen addig, hogy az író Farádi Szabó halálát is megírja; túl a hetvenedik évén,
egy autóbaleset következtében veszti el életét. Ám ezek a különbségek eltörpülnek a
regényben föllelhető nyilvánvaló átjátszások, a ténybeli és a regénybeli azonosságok,
a valóságban meglevő és a műben ábrázolt megfelelések mellett. Nem is elsősorban az
olyan riporteri vagy szociográfus megoldásokra gondolok, mint a nevük kezdőbetűjével szerepeltetett és néhány jellemvonás alapján valóságos énjükkel tökéletesen azonosítható szereplőkre (F. M., a legendás költő és egyetemi magántanár, aki esztétikai
tárgyú előadásokat tart a bölcsészkaron az ötvenes évek elején; Cs. költő, „hősünk" barátja; a szivarozó kritikus, R., akit hősünk „szellemességéért és európai műveltségéért
annyira becsült"; P., aki egy interjúban úgy nyilatkozott, hogy 1956 nem ellenforradalom, hanem népfölkelés volt), és nem is a korabeli újságokkal és más dokumentumokkal igazolható eseményekre (pl. lakiteleki találkozó, Bibó-emlékkönyv, taxisblokád
stb.), hanem a főhős és az író belső, lírai azonosságára, szemléletük, gondolkodásmódjuk - a stíluson, a mondatformáláson átütő, szinte hallható - rokonságára. A mű szubjektivitása oly fokú, hogy az olvasó nem tudja eldönteni, regényt vagy kulcsregényt
tart a kezében, s szinte nem érti, hogy Tornai József miért nem egyértelműen naplót

1993. november

85

(vagy fiktív naplót), vagy miért nem önéletrajzot írt. Az egyes szám első személyben
megírt vallomás talán öngyötrőbb, ugyanakkor megrázóbb, hitelesebb lett volna. Mi
hát itt a kulcsregény? Az elrejtőzés, a visszavonulás, a „menekülés"(!) műfaja? Vagy az
ítélkezés, az ábrázolt hős és a fölidézett világ fölötti ítéletmondás lehetősége? Befolyásolja-e valamely epikai mű esztétikai minőségét, ha az olvasó (ma még) megtalálja, ismeri a monogramok mögé rejtett alakokat, de holnap (vagy már egy mai, kevésbé
bennfentes olvasó számára) megfejtetlen talányok maradnak a különféle célzások és
rejtjeles utalások? Gazdagodik-e vagy csökken egy regény intenzitása, katartikus ereje,
ha érzékeli az olvasó a mű személyességét, lírai átszíneződését? Az átjátszások azt jelentik-e, hogy az író azonosul hősével? Vagy a hangsúlyt a különbségekre, az eltérésekre
kell tenni, amelyekkel az író megtartja magának a hőse fölötti ítéletmondás lehetőségét? Elegendő-e, ha az író látja, érzékeli és jelzi a problémákat, de feloldani csak lírával
tudja őket? (Mint például a „sátrasok" és a „szamizdatosok" ellentétét a 178. oldalon.)
Minek nevezzük ezt az írói megoldást? Új formai kísérletnek, vagy a kiérleletlenség,
a sietség leplezésének? A kritika, amely szükségképpen mindig az alkotás mögött jár,
jobban teszi, ha ezúttal is csak kérdéseket fogalmaz meg, s belülről akarja megérteni
a művet, és nem már meglevő műfaji szabályokhoz méri az alkotást, nem elfogadott
normákat alkalmaz.
Egy teljes életutat és a magyar történelem közelmúltjának mintegy hatvan-hetven évét mutatja be a regény. A szerkezet darabos, kihagyásos. Eleinte gyorsabban peregnek az események (négy év története tizenöt sorban elfér), később lelassul a történés. Az események lineáris haladását emlékképek, a múlt fölidézése, valamint előreutaló közlések, sejtetések szakítják meg. Ugyanígy váltakozik az azonos ritmusú történések elbeszélése és egy-egy kinagyított pillanat részletező ábrázolása. Hősünk paraszti
származású értelmiségi, újságíró, aki közben megismeri a nagyüzemi munkások életét
is. Életformája (vagy legalábbis az, amit életéből megismerünk) kivételezett életforma,
olyan emberé, akinek nemcsak önálló lakása, autója van, hanem az sem gond, hogy tanácsi engedéllyel egy lakatlan dunai szigeten töltsön rendszeresen majdnem teljes harminc napot. Körülötte a kor jellegzetes figurái: demagógok, percemberkék, ellenzékiek, tehetséges írók, szabad és független nők mozognak. A cselekmény elbeszélését
egy-egy lírai tájleírás, egy-egy jelképes, többértelmű fejezet (pl. A Kutya-csillagkép) lassítja, illetve „emeli meg". A történetnek kitapintható íve van. A regényben végig valamiféle rejtett fokozás, feszültségnövekedés érvényesül. Ahogy közeledünk a múltból
a mába, úgy válik Farádi Szabó története egyre drámaibbá, sőt egyre tragikusabbá.
Amikor élete és sorsa mögött fölsejlik az Euridiké-mítosz, kiteljesedik a mű, és a szépség maradandó módon valósul meg. Ám a befejezésben - ezt se hallgassuk el - némi kimódoltságot érzünk: válaszolatlan marad, hogy a vég, hősünk balesetes halála véletlen vagy szükségszerű, értelmetlen vagy érthető, ítéletszerű vagy felmentést kínáló
megoldás.
S itt újból vissza kell térnünk a regény hőséhez, a regénybeli Farádi Szabó és az
író viszonyához. A hős élettörténetét az író beszéli el, egy külső szemlélő tolmácsolásában ismerjük meg. Egy kisalföldi tanyán született, itt találkozott élete első (és egyetlen? - mert más nőalakokban, Giziben, Dózsa Ilonában is őt kereső) szerelmével, Veér
Olgával. Az ő neve, emléke köti a múlthoz, régi életéhez. A tanyáról a városba, a fővárosba kerül. Az első ütés akkor éri, amikor őszintesége miatt kidobják a sertésvágóhídról. Erre az élményre rétegeződnek rá a későbbiek, az új üzemben szerzett keserű
tapasztalatok a „létező szocializmusról". A tanyáról városba került parasztfiúban meg-

86

tiszatáj

marad valami a régi szívósságból, ugyanakkor élete válságok sorozata, folytonos menekülés. A fogalom újból és újból előkerül a regény nyelvi szövetében, ez emelődik a regény címébe is. „Pistában túlzott volt a magányosság szomja." (34. oldal.) „Folyton
menekül előle (ti. a gyanakvás felhője elől), de az csak követi, ránehezül minden lépésére és pillanatára." (64. oldal.) „Farádi Szabó megint csak azt érezte, hogy élete menekülés, hiábavaló húzódzkodás vissza, vissza valahova a sötét jövőtlenségbe..." (81. oldal.) „Csak nem azt akarta mondani (ti. a szemének alattomosan nekiesett ág), hogy
számomra sehol nincs menekvés?" (181. oldal.) Mit jelent, mit jelképez ez a folyton
visszatérő motívum? Hogy az életben senki számára nincs menekülés? Hogy mindenkinek viselnie, vállalnia kell sorsát? Bármennyire közhelyszerű igazság, senki sem tagadhatja érvényességét. Pistának furcsa hite, egyéni világképe van. Két érzés tölti be, a
szerelem és a vonzalom a politikához, a „szerepléshez", a közélethez. Az emberi létezés
más nagy kérdései - munka, betegség, halál, Isten stb. - csak megérintik, de nem foglalkoztatják. „Nem tett föl magának teológiai kérdéseket, nem gondolkozott azon,
van-e túlvilági élet, föltámadás, isten és a többi, az emberek számára olyan múlhatatlanul fontos végső valóság" - olvassuk róla a regényben. Történelemszemlélete, szabadságfogalma is sajátosan „szubjektivista", egyéni, már-már azt mondhatjuk (egy közösségibb és keresztényibb nézőpontból): önző. „Az ember vagy egészen szabad, vagy
egyáltalán nem az" - mondja Olgának nagy vitájukban. Ugyanitt: „A szerelemnek végső fokon a szabadság áll útjában." Vagy: „Az emberek azért menekülnek a házasságba,
mert félnek a szabadságuktól." Függetlenségét és szabadságát minden áron, sőt más
kárán akarja biztosítani, s talán éppen ezért nem nyeri el, hanem feleségét, fiát,
szerelmét rendre-sorra elveszti. Tűnődéseiben önigazoló szándék vezeti. Amikor szerelme elhagyja, a politikában is csalódik. „Nem elég - töprengett —, hogy Olga érzelmileg megölt, most még egy remény haldoklását is el kell viselnem?" Ahogy idősödik,
ahogy múlik az idő, úgy támad föl Farádi Szabó prófétikus hajlama: teljes létértelmezést, világmagyarázatot akar adni. Töprengésének ez a summája: „Pedig hova jutottam
én mindkét irányban, a szabadságomat követve? - kérdezte Pista. - A »sátrasok« szervezetében is, az Olgával való szerelemben is: a politikai és az érzelmi szabadság
mennyországa helyett az egyedüllét szabadságának poklába, amiből csak a halál elfogadása menthet ki, ha csakugyan kimenthet." És itt a regény alapmetaforája egyetemes
„világmagyarázattá" tágul. „Ezért látom én - folytatódik Pista elmélkedése - menekülő
hordának az emberiséget, amely soha nem juthat biztos födél alá. Menekülni végül is
annyit jelent, hogy az ember látja a dolgok hirtelen megmutatkozó másik oldalát, az
ürességet is." Amikor idáig jut az olvasó, eltűnődik: kritika, ítélet-e ez, vagy fölmentés?
A hőssel való nagyfokú azonosulás nem a hős fölmentését szolgálja? Vagy azzal, hogy
az író végső soron mégsem önéletrajzot írt, hanem Farádi Szabó életregényét beszélte
el, formálta meg, az ítéletmondás lehetőségét megtartotta a kezében? A kulcsregény
csapdája ez. Ám végül is azt kell elfogadnom, ami a regényben kézzelfogható: a művet
bármennyire is átszövik az azonosítható és szubjektív mozzanatok, a regény Farádi
Szabó Pistáról és nem Tornai Józsefről szól. Tornai „csak" megírta hőse történetét.
„Szabadság, szerelem! / E kettő kell nekem" - írta Petőfi 1847. január l-jén.
A közismert mottó szerint Petőfi értékrendszerében így következnek a fogalmak a kevésbé értékestől a legértékesebbig: élet, szerelem, szabadság. A mottó kezdő szavait
- a folytatás nélkül! - Farádi Szabó is elmondhatná. Életének két értékhordozó összetevője van, a politika és a magánélet, a szabadságvágy és a szerelem igénye. De nála a fogalmak nem kerülnek hierarchikus viszonyba, megmaradnak egymásmellettiségükben,

1993. november

87

párhuzamosságukban. Idéztük fentebb már egyik gondolatát, fölismerését: „Pedig hova
jutottam én mindkét irányban... A »sátrasok« szervezetében is, az Olgával való szerelemben is..." A könyv leghangsúlyosabb helyén, az utolsó oldalakon ugyanez kerül elő
most már írói közlésben. „O a mozdíthatatlansággal került szembe, nemcsak a politika
dolgában, nemcsak életének végső értelmezésében, de főleg és mindenek fölött Olga
érzelmi halálában." Ez a kettősség a regény szerkezetében is megmutatkozik, mégpedig
olyan módon, hogy a két szál fölváltva kerül felszínre: bizonyos fokozatosságot, növekedést, kifejlődést érzékeltetve hol Farádi Szabó politikai életéről, hol hősünk szerelmi
életéről értesülünk.
Hogy a regényt költő írta, főként a szerelmi szál kibontásában látszik meg. Szerelemről, fergeteges szeretkezésekről, szexuális egyesülésekről, a szerelem extázisáról és
biológiai megnyilvánulásáról, a szerelem természetéről fontos és szép ismereteket, finom lélektani fölismeréseket kap az olvasó a regényben. (A magyar irodalomban legutóbb Szász Imre kollégiumi regényében, a Ménesi útban olvashattunk hasonlókat.)
A magunk „átírásában", saját fogalmazásunkban írjunk ide néhányat! Például: Olgában, az asszonyban volt nagyobb erő fölismerni a kapcsolat abszurditását, Farádiban
az önérzést az önsajnálat váltja föl. Vagy: Farádi Szabó azzal akarta megtartani az aszszonyt, amivel valójában elveszítette. Vagy: Az ember (és nem más biológiai lények)
életében a szerelmi-szexuális kapcsolat a szeretet, a másik ember elfogadása, azaz alázat
nélkül önzés, és magában rejti a tragédiát. Ismétlem: ezek az olvasó - az író által legföljebb sugalmazott, de nem megfogalmazott - fölismerései.
A regény politikai rétege is legalább ennyi anyagot kínál az elgondolkodásra. Az
elmúlt negyven év magyar története oly elevenen van jelen a regényben, mint egy politikai röpiratban. Farádi Szabó találkozik a személyi kultusszal, a puha diktatúrával, jó
és hiteles ismeretei vannak a pártállam és az állampárt működéséről, számos megnyilvánulásáról, Csehszlovákia 1968-as megszállásáról (ezzel kapcsolatban például monogrammal, de fölismerhető módon jeleníti meg Juhász Ferencet, Veres Pétert, Illyés Gyulát, Lukács Györgyöt), ott van a Bibó-emlékkönyv megszerkesztésénél és Nagy Imre
újratemetésén, részt vesz a lakiteleki találkozón, véleménye van a taxisblokádról.
Ahogy a szerelemben az asszony végleges elvesztéséig jut el, politikai-közéleti tapasztalatainak végső summája is a kiábrándultság, a „sátrasokban" való csalódás. Ám ha a szerelemben jóhiszeműsége, naivsága vitte jégre, politikai csalódottságának is jórészt önmaga az oka. Farádi Szabó közéleti pályafutásán egyszer szólal föl O. ellenében
a „hosszú viták házában", de akkor is téved. Mert a kommunista újrarendeződésnek
nemcsak a „forradalom" utáni Romániában van meg a lehetősége, hanem a mai Magyarországon is. Az idézhető, bizonyító erejű példák közül csupán egyetlent - saját
gyűjtésemből. A nyolcvanas években még a központi pártlapban is leírhattam: trianoni
békediktátum. így. Ma ezt a fogalmat a magát függetlennek nevező vidéki napilap melynek főszerkesztője ugyanaz, akit az állampárt kinevezett! - idézőjelbe teszi. Más:
Tornai három nyomtatott oldalon írja le a taxisblokád történetét úgy, ahogy hőse és
a barrikád egyik oldalán állók látták, illetve láttatták az eseményeket. Csak a leírás végén fogalmazza meg a hős kétségét: „Lehet, hogy nem is olyan spontán ez a sztrájk?"
Nos, elkövetkezhet még az idő, amikor majd valaki azt írja meg három nyomtatott oldalon (ugyancsak saját tapasztalatai alapján, sőt dokumentáltan, netán nemzetközi párhuzamok alapján), hogy mennyire nem spontán volt ez a sztrájk, s majd csak
a beszámoló végén kérdezi meg: „Lehet, hogy mégis spontán robbant ki ez a sztrájk?"
Hasonlóképpen jó adag naivitás nyilvánul meg abban az örömben, amellyel Farádi

88

tiszatáj

Szabó az utolsó szovjet katona távozásának hírét fogadja. Nem látta, nem tudott azokról a véleményekről, amelyek így szóltak: „igazán maradhattak volna, legalább süthettük volna nekik a kenyeret, volnának, akik megvennék a fölösleges búzánkat"? Nem
sejlett föl benne az aggodalom (ami ma már nyilvánvaló), hogy a „nagy testvérnél" is
megvannak azok az erők, amelyek a mai állapotot, a kivonulást csak ideiglenesnek tekintik, s bármikor készek lennének „segítséget adni", ha egy újabb „hívás" érkezik?
Mindez persze már „vita", és túlnő egy hagyományos kritika keretein és műfaján.
De ha az olvasóban ilyen gondolatok támadnak (márpedig óhatatlanul támadnak), az is
Tornai József regényének az érdeme. A menekülő nem hibátlan, nem szenzációs, talán
nem is eléggé időálló és maradandó regény. De mindenképpen merész és újszerű írói
vállalkozás, fölkavaró és elgondolkoztató olvasmány. (Széphalom Könyvműhely, 1993.)

Grendel Lajos: Az onirizmus tréfái
Ez a könyv csak kicsit más, mint a többi Grendel-kötet. Érződik, hogy az író
mégiscsak elsősorban író, legalábbis az szeretne lenni, és mégis... Él egy olyan korban,
amikor ezt nem teheti meg. Mert hiába áll sziklaszilárd lábakon valaki, mégsem lehet
biztos, hogy talpon marad, ha mozog alatta a föld. „A forradalom óta mindenki megvadult és kiszámíthatatlan dolgokat művelt." (Az onirizmus tréfái - 2.) Nincs mit tenni,
figyelni kell, a kiszámíthatóság már-már deviáns. A megdöntött (dőlt?) s leköszönt világ szétverte a régi törvényeit, behelyettesítette diktatúrája öncélú rendszerével, ami
azonban rend sohasem volt. Emlékezzünk Grendel korábbi alapvető tételére, mely
szerint a szocializmusban a legfőbb érték a szocializmus. Ennek a dadaista vagy szürrealista ténynek aztán vannak következményei, mert hiszen ebben a világban is emberek
éltek, a maguk természete szerint. És ez a természet keresi az egyensúlyokat, a maga
normalitását, törvényeit és rendjét. Aztán persze, ha a viszonyok rendeződnek, s előáll
a szabadság, mint közeg: a korábbi rendszeresített káoszból csak a káosz marad. Tervezhetetlen, mint egy számítógépvírus okozta kavarodás. Az író, akinek korábban egy
ellensége volt csupán, most ezzel csatázik. Közéi, szerkeszt és szervez, lót-fut mindenfelé, és sóhajtva^ némi rejtett erotizmussal, vágyakozik az írás, mint a rend idillikus birodalma után. És nem nyugszik, amíg legalább egy-egy futó kaland erejéig le nem szólítja a múzsát, avagy, ahogyan az már ebben a világban szokás, a múzsa őt. Grendel
most nem regényt ír, hanem novellát, amire még ebben a felfordulásban is lehet időt
szakítani.
„Ha minden reménytelen, akkor nincs értelme beszélni sem. A nyelv a reményből születik, és a reménytelenségben hal meg" (Az onirizmus tréfái - 3.) — állítja, és éppen így áll a dolog az írással is.
Ha a valóság kicsorbul, s önmagából hol kifordul, hol mégis visszazökkenni látszik, a realizmus szürreálissá válik. „Sivár házak között ki-bejár az idő" (uo.) — mondja
a szállodaportás, aki a ranggal bírók hierarchiájának legfontosabb, mert legalsó fokán

1993. november

89

áll. Ezért az <5 hatalma a legérzékelhetőbb, mert vele kezdődik a Hatalom. Az igazi hatalom azonban ismeretlen, mert bennünk van, ahogyan, bár nem nagyon szoktuk
számon tartani, mi vagyunk úgy általában az Emberiség. Grendel azonban éppen erre
figyelmeztet: hogy térben és időben messzebbre indáznak életünk törvényei, mintsem
képzelmünk felfogni képes. Eletünknek nincs archimédeszi pontja, mert bármelyik az,
az író nem tesz egyebet, mint a valóságot alkotásnak tekinti, és a hermeneutika tudományának ösztönös és/vagy tudatos ismeretében próbálja megfejteni. Előfordulhat
minden, és ez azt jelenti, hogy elő is fordul. Grendel történeteiben minden lehetséges
valóra váltható, a tudatban és a realitások világában lezajló történetek közt nincs különbség, ahogyan Kafkánál vagy Cortazárnál sincs. Ha a valóság szürreális, a szürrealitás miért ne lehetne valóság? Végül is ha a titkos találkáján egy koncepciós per
fantázia szülte forgatókönyvének tételes megvalósításával zavarják meg az ifjú párt a
belügyi alkalmazottak, miért ne válhatna valóra egy novellaíró spekulációja? Csak
azért, mert nincs apparátusa? És ha lenne?
Grendel ötleteinek jelentős része ugyanis megvalósítható. Bezárható egy menedékházba az eszmecserére összegyűlt társaság, lehet egy pincérlánynak titokzatosan
előkerülő fekete férje, lehet egy rokonszenves, álmodozó fiú pszichopata kéjgyilkosjelölt. És persze ott vannak a véletlenek, amikben vagy van, vagy nincs rendszer, de ez
nem változtat azon, hogy a sorsunkban döntő szerepet kaphatnak. Lehetnek látomásaink, álmaink, amik akkor is mi vagyunk, ha nem felelünk értük. Vannak eredendő bűneink, és ha nem vétkezünk, akkor sem vagyunk ártatlanok. A nyitó novella fülszöveggé előlépett soraiban Grendel nemcsak ígéri, hogy bizonyítani tudja: „valamely
történetbe sosem keveredünk be ártatlanul, legföljebb tudatlanul, s belőle kilépni akkor sem adatik meg, ha közben más emberré váltunk" (Történet az ötvenes évekből), hanem meg is teszi. E változások iránt igencsak kevés reményt táplál: „Az idők során
rengeteget tanul az ember, de semmit sem változik." (Esmeralda szivárványai) Annyit
azonban enyhít ezen a szigorúságon, hogy jelzi: ezért a történetért, az egyetlenért,
a sorsunkért nem vagyunk felelősek, csak a cselekedeteinkért. A történet ebben a kötetben is a Grendel-írások meghatározója, s nem változott az sem, hogy azért, mert
nem más, mint a tettenért idő. Sűrűsödési pontjai azonban örökkévalók: nem a szerelmek múlnak el, hanem az idő. A történet megy tovább, mindig megtermi aktuális
hőseit. Grendel, akinek a kötet bizonysága szerint a poentírozott novella is személyére
szabott műfaj, nem akarja kézben tartani történeteit, beéri azzal, hogy az indítás és
a befejezés lehetőségét őrzi meg. Ezzel éri el, hogy egy időben alázatos és fölényes, van
a történéseken kívül és belül. A dolgok folytathatóak, bármilyen irányba: egy történet
vége csak kezdete egy másiknak, csúcspontja csak epizód egy harmadikban. A szövevény mindegyik pontja egy másikba játszik, jelentése így mindig más, a hozzá való viszony csak kritikus és ironikus (s ha végképp, de mégsem reménytelenül összekeveredik, onirikus) lehet, mert nincs más abszolútum, mint az Egész. Ezért az egyes
írások önmagukban kerekek és befejezettek, kötetbe rendezve, egymás közelében mégis egyetlen szálra fűzöttnek, egységes történet fejezeteinek hatnak. Nemcsak ebben a
könyvben, hanem az első jelentkezése óta írt valamennyi Grendel-műben. Ezen nem
változtat, hogy Az onirizmus tréfái mintha kevésbé lenne végiggondolt és megkomponált, mint korábbi munkái, mintha túlságosan is történetalkotó képességére építene.
Jóllehet, az írói világkép, a grendeli ontológia ezt indokolja, mégis hiányzik a tudatosabb, nagyobb egységeket megkomponáló szerkesztés, az átfogóbb kompozíció. Néhol
zavaróak a publicisztikának tett engedmények. Mindez a hiányérzet azonban csupán

90

tiszatáj

annak a jelzése, hogy nem ez Grendel legjobb kötete. De az is biztos, hogy már régen
kivívta magának azt a rangot, hogy új műveit csak a korábbiakkal lehessen mérni.
Ennek jegyében kétségtelen: ez a novelláskötet az életművet nemcsak bővíti, hanem
gazdagítja is. (Széphalom Könyvműhely, 1993.)

Kertész Imre: Gályanapló
„Az egész életet a szakadatlan írás tárgyává tenni. Ami így kialakul, röviden: az
életstílus - a stílus mint magasabb rendű létezés, mint a létezés átszellemített formája.
A létezés elviselhető formája. Legalább e tekintetben követhetném. De hát az élettények feljegyzése untat, emellett életemnek alig akadnak feljegyezhető tényei" - írja
a szerző Thomas Mann Naplói-ra utalva. Gályanaplójában valóban kevés hely jut az
élet külső, gyakorlati mozzanatainak: mindannak, ami az írónaplókat pikáns olvasmánnyá avatja - hiába keresnénk ezeken a lapokon kortársakról, barátokról, írótársakról való intim közléseket, politikai vagy magánéleti pletykákat. De hiányzik a feljegyzésekből a személyes vallomás, a romantikus értelemben vett őszinte kitárulkozás is.
A Gályanapló: a megismerés krónikája. Az író gályája a szellem, az ész és értelem
vizein halad, a mindennapok empirikus világa legfeljebb illusztratív funkcióban jelenik
meg. A napló egy hiperérzékeny, kifinomult szellem kalandjait regisztrálja. Mert igaz
ugyan, hogy a gálya utasa oda van láncolva az evezőhöz - a szemhatár azonban minden
irányban nyitott a végtelenre. A naplóíróval közös kalandozásra induló olvasó első felszínes - benyomása épp ez a szellemi tágasság, a hatalmas térségek részegítő levegője.
Az önelemzéshez, önmeghatározáshoz, szellemi állapotrögzítéshez, mely a naplóíró elsődleges célja, a hajózó legfontosabb feladata, e szellemi távlatok szolgáltatják
a koordinátákat: ezer és ezer tükörben — művekben, alkotókban, gondolatokban — ismeri fel, s határozza meg ezáltal - önmagát. Egy mozgó, állandóan változó, vibráló viszonyrendszer kiépítése folyik a Napló lapjain, világossá téve, hogy a létezés alapvető
formája a naplóíró számára: a viszonyulás. („Rossz a világ, mert én is rossz vagyok.")
Nem mintha az élettények, a mindennapok eseményei teljesen ki lennének rekesztve az írás közegéből. Ám míg a filozofikus-meditatív szövegeket, a szerző elmélkedéseit a személyes átéltség, a megszenvedettség forrósítja át és teszi élményszerűvé addig a tárgyias leírások, események e személyességtől mintegy megszabadítva, elidegenítve jelennek meg. A naplóíró mindvégig a kívülálló pozíciójából szemléli önmagát, és
az „én és a világ" viszonyrendszert. Kívülállása egyszerre létélmény, életstratégia és elbeszélői stílus: ok és következmény. Helyzetét hideg tárgyilagossággal, aggályosan precíz részletezettséggel tárja fel - s furcsa viviszekciója olykor mintha valami mazochista
örömet is okozna számára.
Ez a pozíció természetesen következménye, illetve hordozója az író világ-élményének: az abszurditás mindent betöltő, mindent meghatározó létélményének. Kertész
Imre legközelebbi szellemi rokonai - Kafka, Musil, Thomas Mann, Thomas Bernhard,
Camus - szellemi nyomvonalain halad tovább, széles körű erudícióval és érzelmi in-

1993. november

91

tenzitással kapcsolódva ahhoz a nagy - elsősorban közép-európai - polgári tradícióhoz,
amelyet képviselnek. Az alapkérdés, mely kínzó és sürgető válaszigényével már régóta
rabságban tartja az írót: „Lehetséges-e itt is az egzisztenciális zsenialitás, az egyszeri létezés mélységes átélése, az élet megélése [...] És a válaszomban nem kétkedhetem: igen."
Más módon fogalmazva: lehet-e az embernek ebben a korban, itt és most, saját sorsa?
Első regénye, a Sorstalanság éppúgy erre a kérdésre kísérelte meg a válaszadást, már címével is jelezve annak lényegét, mint az önéletrajziságában parabolisztikus Kudarc vagy a filozofikus-lírai Kaddis... A személyes lét, az egyéni sors a modern kor történelmének iszonyú közegében merő abszurditássá vált — s különösen azzá abban a társadalmi berendezkedésben, melyet szocializmusnak neveztek — neveztünk, s mely a magyar és kelet-európai sorsot az utolsó négy évtizedben minden ízében determinálta.
A Napló olvasható úgy is, mint ennek a kornak hátborzongató dokumentuma, mely
három évtizedet fog át, a hatvanas évek elejétől napjainkig: a politikai változások bekövetkeztéig. Az egyik utolsó bekezdés már regisztrálhatja a fordulatot: „Minden véget
ért és minden újrakezdődött; de máshol kezdődött, és talán máshová visz." A létezés
eredendő abszurditása mintegy hatványozódott e tájakon: az emberi lény a diktatúra
alattomos és fenyegető csapdáinak is ki lévén szolgáltatva. Ennek a létnek a metaforái
Kertész Imrénél a száműzetés, a hadifogság („az én országom a száműzetés"), s maga
a gályarab-állapot is: „A gálya közös. Ti építettétek, együtt utazunk rajta, de a vizeket,
melyeken sodródunk, nem uralhatjátok." A Gályanapló csorbítatlan őszinteséggel tárja
fel ennek a megnyomorított létezésnek a mélységeit - pillanatra sem feledve azonban,
hogy a létezés tragikumának nem ez az egyetlen - s elsődleges - forrása. A gályapad lakója túlnéz, túllát a gálya láncain: „Megfosztattunk és megnyomoríttattunk; élünk,
s amit elvettek tőlünk, nem más, mint az élet. Ki vette el? A diktatúra súlyos dolog, de
talán nem tesz egyebet, csak védelmezően (habár kéretlenül) eltakarja szemünk elől az
eget." - figyelmezteti a közei-nézőket, a rövidlátókat a naplóíró.
A lét egzisztenciális nyomorának elviselésére, abszurd ellentmondásainak valamiféle feloldására egyetlen mód kínálkozik: az alkotás, az írás, mely alkalmat ad a közvetlen állapoton való kívül- és felülkerekedésre. Ez a morális kényszer is szerepet játszott
Kertész Imre regényeinek megszületésében. írásainak kedvelői bizonyára a műhely titkaira is kíváncsiak - a Napló ide is betekintést enged. Izgalmasak, s egy jövendő monográfus számára rendkívül jelentőségteljesek a művek foganására, kihordására és születésére vonatkozó feljegyzések — amelyek azonban a többihez hasonlóan nem a közvetlen, gyakorlati, hanem mindig az elvont-filozofikus szférában mozognak. Végigkövethetjük ezekből az elhullajtott, ritka és szűkszavú közlésekből, milyen szellemi hatások kísérték és táplálták a Sorstalanság, a Kudarc és a Kaddis regénnyé formálódását,
milyen szellemi-filozófiai közegből kristályosodtak ki a regények formái. A Sorstalansággal kapcsolatban például ezt a feljegyzést olvashatjuk: „Adorno olvasása nyomán
megint teljesen világosan látom, hogy regényem technikája a tizenkét fokú, illetve szeriális, tehát az integrált komponálás módszerét követi. Megszünteti a szabad jellemeket
és az elbeszélés szabad fordulatainak lehetőségét." Vagy a Kaddis alapötletének, első
csírájának feltűnését így rögzíti: „Tél. Behavazott Szigliget. Séta közben találkozás
L.-val. A maga merev módján elpanaszolja, hogy nincs gyermeke. Kb. 65 éves. [...]
A motívumot felhasználni." E bejegyzés teszi világossá azt is, hogy az írás mennyire
morális, etikai tartalmú cselekvés Kertész Imre számára. „A regény úgynevezett válsága
nem abból származik, hogy a regényre nincs szükség, hanem abból, hogy a regényírók
nem ismerik kötelességüket, kontárok vagy sarlatánok. De nem születhet percenként

92

tiszatáj

egy Proust, egy Kafka, egy Krúdy. De mert léteztek, tudnunk kell, mi a regény egyetlen lehetséges tárgya: az élet visszavétele, megélése és az, hogy eltelünk vele, egyetlen
áhítatos pillanatra, mielőtt elmúlunk."
Az alkotás szintjére emelt élet igénye, a megformáltság igénye alakította nyilvánvalóan a Gályanapló formáját is: a hármas tagolást és az alcímeket, melyek mintegy
epikus történetté hasonítják a naplóíró szubjektív feljegyzéseinek formátlan egymásutánját. Ez az epikus történet, persze, a lehető legáltalánosabb és legtriviálisabb, azaz,
maga az élet. A hajózás, mint az élet metaforája éppoly régi, mint amilyen triviális használata merő irónia. Az író az első részben kihajózik (nyílt vizekre), a másodikban:
bolyong (szirtek és zátonyok között) - s végül: elengedi (a kormányt), behúzza (az evezőket), boldog.
A közkeletű „révbe érés" (beérkezés, megállapodás stb.) végkifejlete helyett a
nyílt tengeren hagyja hajóját a naplóíró: lírai hangú záróakkordjában a mű Camus
Sziszüfoszát idézi: a homályos alakot, az idősödő férfit, aki „leül valami ócska hangszer
elé, leüt néhány akkordot, majd félhalkan improvizálni kezd, évtizedeken keresztül
játssza ugyanegy téma immár számtalanodik variációját - ugyanis boldognak kell elképzelnünk".
Az előbb említett alcímek s a Sziszüfoszra utaló lírai zárósorok több funkciót is
betöltenek. Értelmezik, sőt: átértelmezik, és egy más rendszerbe helyezik a naplóíró
feljegyzéseit. Feloldják, kibékítik a lét és a róla való elmélkedés, köznapi és szellemi
élet abszurd ellentmondásait. S miközben az allegória rámutat a mű születésének és létének paradox voltára, egyetlen értelmes, az élet „megélésére" lehetőséget adó cselekvésként és magatartásként az írást, a műalkotás létrehozását jelöli meg. A zárókép finom, már-már patetikus lírája, a hangszerén makacsul ugyanazt a dallamot játszó férfi
figurája szemérmes önvallomást rejt. Mintha a szerző feladná itt egy pillanatra a
kívülállás pozícióját - személyessé avatva az allegóriát. Erről a pontról nézve az egész
könyv hasonlattá, ha tetszik: példázattá válik, s az egyedi és esetleges esemény- és gondolatfüzér az „egyetlen dallam" lejátszásának krónikájaként, az „elmosódó alak paradox boldogságának" dokumentumaként olvasandó.

1993. november

93

Két regény
BRASNYÓ ISTVÁN: SZOKOTT-E ŐSZ LENNI PARAGUAYBAN?
BORDÁS GYŐZŐ: FŰZFASÍP
A Forum Könyvkiadó újabb kiadványainak jegyzékében (1.: Híd, 1993/4) két regény szerepel: Brasnyó István Szokott-e ősz lenni Paraguayban? és Bordás Győző Fűzfasíp című alkotása. S bár költők, írók, esztéták vallják, hogy a művészi alkotómunkának
nincs meghatározott ideje, s az egyes műfajok alakulástendenciáit sem határozhatják
meg csak külső tényezők - a művészi érték nem műfaji, s főleg nem terjedelmi kérdés - ,
mégis minden jel arra utal, hogy a térségben zajló események befolyással vannak a
vajdasági magyar prózairodalom alakulására, különösen azáltal, hogy nem kedveznek
a nagyobb kompozíciójú alkotások - így a regény - létrejöttének. A visszaesés természetesen mennyiségi, de ez a kérdés már egy másik elemzés tárgya lehetne.
Az említett regények viszont, amelyek az elmúlt egy év során láttak napvilágot
a Forum Kiadó gondozásában, mintha egymás ellentéteként jöttek volna létre, olyannyira különböző elvekre épülnek. Brasnyó Istvánnak ez ideig több tíz kötete jelent
meg. A Szokott-e ősz lenni Paraguayban? a sokadik regénye. Brasnyó ugyanis - miként
azt Bori Imre állapítja meg róla A jugoszláviai magyar irodalom rövid történetében - átmeneti formákhoz vonzódó író, így alkotói munkásságának felmérésekor sohasem lehetünk biztosak a számokban. Vele szemben Bordás Győző műfaji kísérletezés nélkül
mutatkozott be új elbeszélőként a vajdasági magyar irodalomban; a Fűzfasíp az első
megjelent regénye. A két mű közötti véletlen és végletes eltérések azonban nem merülnek ki ennyiben. Belső világuk, törvényszerűségeik és elbeszélésszervező eljárásaik
elemzése alapján azt mondhatjuk - bár szeretnénk elkerülni a merev kategorizálás, a formális besorolás csapdáját - , hogy a vajdasági magyar próza két egymástól legtávolabb
eső vonulatának „termékeiről" van szó. Amíg Brasnyó a modern esszépróza eszközeit
alkalmazza a regényírás folyamatában, s olvasóját - elmélyültséget és sokszor alkotói
hozzáállást feltételező - intellektuális élményben részesíti, addig Bordás első regényénél, mely nagy ívű, könnyen értelmezhető mesével lepi meg a befogadót, nemigen jelent meg hagyományosabb magyar regény az utóbbi időszakban a Vajdaság területén.
A meghatározó formai különbségek mellett hasonlóságok is felfedhetők a két regényben. Ezek az azonosságok főleg az írói élmények, a megjelenített valóságanyag terén nyilvánvalóak. Azaz, mindkét regény kelet-közép-európai egysorsunk lényegét
igyekszik kifejezni, erről tudósít, csak más eszközökkel, más átélésben.
*

Brasnyó István Szokott-e ősz lenni Paraguayban? című regényét a Híd közölte folytatásokban, még 1985-ben. Az elmúlt év végén végre könyv formájában is megjelent
(a nyomda ördögének értéket nem, csak örömet csökkentő fintorával: hatalmas sajtóhibával a fedőlapján, amit a védőborító takar szerencsésen). „Valami áttörhetetlen
lebegése a létezésnek" - állapítja meg belvilágáról a recenzens. Hisz mindaz, ami e regényben kifejezést nyer, amivel olvasóként szembesülünk, az a mindenkori emberi
történések, a köznapi események végsőkig letisztult és leegyszerűsített átélése; történet-

94

tiszatáj

szilánkok, melyek azonban épp e lebontottságukban utalnak vissza leginkább eredetükre, s jelenítik meg előttünk a térség valódi és szellemi határai közé zárt élet jellemzőit.
A regény paradoxona, hogy bár címében konkrét földrajzi fogalmat említ, valójában szó nem esik benne a dél-amerikai országról. Időtlen történései sem köthetők
a felbukkanó helynevekhez, helyszínekhez, mert otthonosan ismerősek ugyan számunkra, mégsem konkrétságukban, hanem tudati megnyilvánulásuk, lecsapódásuk
formájában vannak jelen a regénykompozíciót meghatározó asszociatív, hömpölygő
gondolatmenetben. A cselekményességnek, a lineáris meseszövésnek még a nyomai
sem fedhetők fel e műben. Minderről - a létezés áttörhetetlen lebegéséről - egy névtelen (vagy alig megnevezhető) mesélő — valamiféle krónikása a bizonytalan létezés tragikumának - ad számot. Szinte az „időtlenség pincéjéből" (a legtöbbet idézett metaforája
ez a regénynek) szól ki, küldi fel számunkra döbbenetes tudását a világról, az életről,
a mi világunkról, a mi életünkről, melynek legfontosabb meghatározója a leromlás,
a pusztulás, a le- és megvertség jegye, „...egyszersmind megverten érkezünk e helyre,
s esetleges távozásunkkal tovább hurcoljuk a vereségünket" - fogalmazza meg az elbeszélő ezen érzés mibenlétét. Nem is csoda, hogy innét, a világnak eme istenverte
szegletéből folytonosan elvágyódik az ember, így a Szokott-e ősz lenni Paraguayban?
elvont szereplői, kik (bár korábbi műveinek nehezen körvonalazható alakjai) szinte
névtelenül simulnak e létezési közegbe, csak gondolataik lényege, elvágyódásuk, meghasonlásaik kapnak jelentőséget. S ha van valami értelme Paraguay említésének, akkor
az csak ebben a kontextusban lehetséges. A dél-amerikai ország itt a vágyakozás célja,
ismeretlenségében és elérhetetlenségében a mindenkori „más" világ jelképe, távolság,
mely földhözragadtságunkból repít bennünket messzire.
Brasnyó István Szokott-e ősz lenni Paraguayban? című regényének olvasása, megismerése, esetleges elemzése igen nagy feladatot ró a befogadóra, hisz olyan modern alkotás, mely nemcsak a műformálás hagyományos eszközeit kerüli el, de a lehető
legkevesebb, sőt lehetetlenül kevés fogódzót nyújt a befogadó számára a művel való
kapcsolatteremtéshez. Pedig a ma intellektuálisnak nevezett prózatípus teljességéhez,
műként való létezéséhez is szükség van az olvasóra: befogadói átélésére, közreműködésére. Mindez igen nagy szabadságot jelent számára, ugyanakkor alkotói hozzáállást és
magasfokú asszociatív érzékenységet feltételez. Probléma csak akkor adódik, amikor az
író belső, személyes indíttatású élményeiben az olvasó nem talál előzetes tudása, valós
és intellektuális élményei alapján megfejthetőt, átélhetőt. Ilyenkor lesz a mű „öntörvényű", amely meghatározás Brasnyó korábbi és újabb műveire is sokszor ráillenék. Persze mindez nem azt jelenti, hogy olvashatatlan művekkel állunk szemben. A mű kitapintható részletei, a brasnyói regényvilágról szerzett előzetes tapasztalataink és saját
élményeink alapján létrehozzuk a magunk olvasati verzióit. így lesz a Szokott-e ősz
lenni Paraguayban? c. regénynek megannyi különböző olvasata. Ami nem okvetlenül baj.
»

Bordás Győző Fűzfasíp című regényének kerettörténete van. Hogy e keretnek
csak a fele, a kezdő része olvasható e könyvben, az csak akkor nem furcsa és értelmetlen, ha tudjuk, hogy a Fűzfasíp egy készülő trilógia része, s a folytatása a Híd aktuális
számaiban követhető Csukódó zsilipek címen. De más funkciója is van ennek a fél
keretnek. Az elbeszélő kettős utazást tesz benne; egy térbeli valósat és egy időbeli

1993. november

95

irreálisát. Először Zágrábba megy, ahol „gyermekkora Bellájával" találkozik, akinek
nem elhanyagolható köze van a regénybeíi történethez: a családjáról van szó benne.
Ugyanott egy felvétel is előkerül a családról, s a fénykép különös sajátsága révén, mármint, hogy az idő menetéből szakít ki egy pillanatot, időben is nagy utat tesz meg viszszafelé. Ugyanezzel az olvasót is átlendíti a reálisból a regényidőbe.
Regényében Bordás Győző a századelő világát, hangulatát varázsolja elénk rendkívüli szuggesztivitással. U.-ba, egy jellegzetes (félparaszti-félurbánus) bácskai kisvárosba kalauzol bennünket. Dátumszerűen meghatározott időszakot állít elénk: 1910.
augusztus 22-én érkezik meg Sauer Jakab földrajz-természettan szakos tanár a városba,
s a regény utolsó mondata 1914. június 28-áról ad számot. A nagyvilágban zajló történések, az utolsó békeévek eseményei persze távol esnek U.-tól, de híreiktől korántsem
mentesek napjai. A készülődő háború előszele a helybeliek életét is átjárja. Az alaphelyzetet, melybe Sauer Jakab, a regény főhőse kerül tanulmányai befejezését követően, Székely igazgató foglalja össze találóan a gimnáziumban, abban az épületben,
mely a regény cselekményének központi helyszíne. „A diákok több mint a fele német,
de ön magyar nyelven fogja őket tanítani. S közben nagyon toleráns lesz minden gyerekkel szemben. Remélem, ehhez lesz elég tapintata. A német az ön számára nem
gond, a magyar sem, természetesen, de ahhoz, hogy minden diákot meg tudjon érteni,
meg kell tanulnia szerbül, tótul és ruténul. A gyerekek anyanyelvükön gondolkoznak,
és önnek az is a dolga, hogy ezt fejlessze bennük és kifejlessze. Ezt az egyetemen nem
tanították, tudom, ezt itt fogja megtanulni. A tudást meg kell követelni, itt nincs pardon, de mindenki gondolkozhat és beszélhet az anyanyelvén." A soknyelvű közösség
életét a gimnázium mellett a várost átszelő csatorna határozza még meg: mint Majtényi
Mihály regényeiben, az Elő vízben és a Császár csatornájában. Ugyanarról a csatornáról
van szó, mely a történelem meghatározott szakaszaiban különös jelentőséget nyer a két
partján élő emberek életében, de mindennapjaikban is szereppel bír: vele együtt, vele
kapcsolatban zajlik az életük.
Minthogy egy tipikusan hagyományos eszközökkel felépített regényről van szó,
a hősei is ilyenek. Pichler Józsefben - nevének hangalakja is sugallja - Pechán József
festőművészre ismerhetünk, de felbukkan a regényben Molter Károly író is Maiéter
néven. Szárits János repülős bemutatót tart a városban, mi ugyanolyan szenzációt kelt,
mint Bosnyák Ernő vándormozija, s remek epizódjai a regénynek. Sauer Jakab azonban fiktív alak, jellegzetesen század eleji, a világ jelenségei, a művészetek és a technika
vívmányai iránt érzékeny, fogékony ember. Alakja többek jellemvonásait sűríti, így
sokkal igazabbra és életesebbre sikeredett, mint Pichler vagy Maiéter, kiknek létező
személy volt a „mintájuk", s ami megkötötte az író fantáziáját. Mellettük a hajdani kisvárosi polgárság jellegzetes-színes kis tablója tárul elénk. Rajta Kochán Alice úrnővel,
s lányával, az anyja szépsége miatt frusztrált Flórával, Kovács doktorral, Wagner jegyzővel, Vécsei mérnökkel, Székely iskolaigazgatóval, a gyáros Weisékkel és Baloghékkal
együtt képez teljes képet Wili, a falu bolondja. Sauer ebben a tarka környezetben kezd
pályája építgetéséhez, de nem tekinti U.-t végső állomáshelyének, elvágyódik innen,
mert — akár a többiek - lehetőségeiben korlátozottnak érzi magát a sáros-poros, az
„igaz" élettől messze eső kisvárosban. Különösen Pichler festőművész rí ki bohémságával és művészetével a többiek közül; a fővárosban keresi sikerét, bár munkájához
a „helyi színek" egyedi hatására van szüksége mindenekelőtt. Érdekes részletei a regénynek a művész boszniai kirándulását bemutatók, s azok, amelyekben egy-egy festmény keletkezéséről ad számot az író, azaz az elbeszélő.
.- '

96

tiszatáj

A fűzfa egyébként a regény egyik fel-felbukkanó szimbóluma, mert amellett,
hogy a vidéken „csak fűből van több, mint fűzfából", s a „fűzfák szerelmesének" tanítványait is ez a növény fogja leginkább emlékeztetni a tanulóévekre - minthogy az
érettségi ajándékuk is ez: Pichler készítette fűzfa reprodukció; a fűzfasíp olyan hangszer, mely gyenge hangjával inkább mély érzelmeket, mintsem harsona-indulatokat fejez ki. Mint amilyen a vidéki ember élete, hangja...
Tartalmaiban hihetetlenül gazdag, jól komponált regény Bordás alkotása. Egy
- legalábbis e térségből - végérvényesen eltűnt életforma regénye, a polgári életvitelé.
Sokan emiatt olvassák igen nagy nosztalgiával. U . ma is lokalizálható város, de korántsem az, amilyennek a Bordás-regényben látjuk. Csatornáját iparnegyede tette tönkre,
lakossága is más, hisz errefelé évtizedekig tűzzel-vassal irtották, ami polgári gyökerekre
utalt. Ugyanakkor művészregény-jellemzői is vannak a Fűzfasípnak éppúgy, mint művelődéstörténeti aspektusai. Hogy a mai modern beállítottságú olvasó is talál benne átélhetőt, érdeklődésének megfelelőt, az azzal magyarázható, hogy a kompozíció helyett
a hősök lelkisége, magatartása mutat olyan intellektuális vonatkozásokat, melyek a mai
értelmiséget is foglalkoztatják. Jellegzetes helyi (közép-bácskai) színeket mutat meg és
mutat fel ez a regény, ugyanakkor általános érvényű dilemmákat szólaltat meg, miért is
nemcsak a vajdasági magyar irodalom jelentős kiadványa, hanem az egész magyar
nyelvterületen érdeklődésre számot tartó. Érdemes a folytatását is elolvasni! (Forum
Könyvkiadó, Újvidék, 1992.)

S i L & y A e s z J r i '

Október 20. és 23. között rendezték meg Csongrádon a Magyartanárok III. Országos Konferenciáját. (A tanácskozás rendezője volt
- többek között - a Magyar Irodalomtörténeti Társaság és Csongrád
Megyei Tagozata, Csongrád Megye Közgyűlése, Csongrád Város Önkormányzata, valamint a Batsányi János Gimnázium.) Előbb a 100 éve
Csongrádon született világhírű szerb íróra, Milos Crnjanskira emlékeztek. Az előadók között volt Bori Imre, Fejér Ádám, Lőkös István és
Vujicsics Sztojan, de belgrádi irodalomtörténészek is előadást tartottak.
Péter László „az időszerűtlen" Juhász Gyuláról beszélt. Keresztury Dezső, Németh G. Béla, Rába György és Kenyeres Zoltán a Nyugat és
Babits kapcsolatát világították meg. A szekcióülések egyikén Fábiánné
Szenczi ibolya, a megyei tagozat titkára arról tartott előadást, hogy lapunk diák-mellékleteit miként használja föl az irodalomtanításban.

Új helyen látható a hódmezővásárhelyi Németh László-emlékház.
A kiállítás az íróról elnevezett városi könyvtár új épületszárnyában
(Andrássy út 44.) kapott helyet Az emlékház előcsarnokában Grezsa
Ferencre és a vásárhelyi irodalom jeleseire emlékezhetünk.

Ára: 40 Ft

»

