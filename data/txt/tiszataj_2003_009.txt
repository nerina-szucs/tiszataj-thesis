Aczél Géza, Dobai Péter, Simái Mihály,
Tandori Dezső, Zalán Tibor versei
Csiki László, Kiss Ottó,
Nagy Koppány Zsolt prózája
Dobos István, Fried István tanulmánya
Juhász Ferenc és Kass János
Lipták György grafikáiról

tiszatáj
IRODALMI FOLYÓIRAT

Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
^_
a József Attila Alapítvány és
v
a Nemzeti Kulturális Örökség Minisztériuma
1
Tn f f í
Nemzeti Kulturális Alapprogram
~
támogatásával.
NKMZI'n KtLTtKÁMS OKÖKSÉG
,
n
MJMSzn'itK M\
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 9. SZÁM
2003. SZEPTEMBER
ZALÁN TIBOR: Képelforgatás; André Kertész ..............
ACZÉL GÉZA: pótkuruc ................................................
CSIKI LÁSZLÓ: A hideg kutya (Regényrészlet) .............
TANDORI DEZSŐ: Most már egy szű; Ami másokra
tart; Komikulum víté ..............................................
KISS OTTÓ: Gyorsmozi ................................................
SIMAI MIHÁLY: Metamorfózis; kék; lelkek ..................
NAGY KOPPÁNY ZSOLT: Közönséges történet; Frédi
és Irénke ..................................................................
DOBAI PÉTER: Pola, hadikikötő, lőgyakorlat; Harangozó Dominica hantjánál, a Farkasréti sírkertben
JUHÁSZ FERENC: Lipták György szeretete ..................
KASS JÁNOS: Lipták Györgyről ....................................

3
6
7
20
23
32
34
40
42
45

ÖRÖKSÉG
VARSA MÁTYÁS: A legrégibb magyar mítosz (II. rész)

46

TANULMÁNY
FRIED ISTVÁN: Sziklay László pályájának emlékezete
DOBOS ISTVÁN: Példázat és emlékezés (A családtörténet újraírása) ...........................................................

64
74

KRITIKA
ALFÖLDY JENŐ: Emlékek jelenidőben (Ágh István:
Semmi sem úgy) ...................................................... 95
MARNO JÁNOS: A sűrítés transzparenciája .................. 100
OLASZ SÁNDOR: A Bermuda-ötszög felett (Sándor Iván
meditációi a regény jövőjéről) ................................ 103
SZABÓ TIBOR: A szenvedélyes Dantéről – szenvedélyesen ........................................................................... 107

Szerkesztői asztal ........................................... a belső borítón

ILLUSZTRÁCIÓ
LIPTÁK GYÖRGY munkái az 5., 19., 33., 39., 43., 63., 94.,
99., 102. és a 106. oldalon

ZALÁN TIBOR

Képelforgatás; André Kertész
(0)
A kedves olvas és csak olvas
s az installációkon túl az
előadás a színpadon megy
Combjára rátapadt a szoknya
a festett deszka is felizzik
és megszűnnek számára mind a
hangok mik túlról átszűrődnek
a koszlott díszleten keresztül
Mit olvas mindegy is csak félő
lekési tán belépőjét így
Fején cilinder és a flitter
kabátja prémjén felcsillámlik
E csillámlásban ott az éjjel
az összes bűnével – s az undorgyönyör kevercse feltolúl a
torokba lassu délelőttben
Egy férfi áll és lopva nézi
az olvasó nőt és kívánná
levonni róla prémkabátját
apró mellébe fúrni arcát
harisnyás combját szétfeszítni
durván és koldus mozdulattal
– de visszatartja a merengő
póz melly az olvasó nőt fogja

4

tiszatáj
tekintetét balettcipőin
nyugtatja végül Köhhent ám a
visszhang nem érkezik nőnktől meg
A földön táskák szétszórt holmik
kabátok szimplán faltövébe
lehullva mintha kapkodó pár
után maradna szétzilált nyom
A vaslábú szék sóhajára
megrezzen arca olvasónak
a férfi ismét köhhent és megy
a nő Felugrik olvasmányát
a szék mellé a földre dobja

(180)
A szék mellé a földre dobja
az olvasmányát nőnk s felugrik
A férfi megy és ismét köhhent
megrezzen arca Olvasó a
vaslábu széken halkan sóhajt
Maradt utána szétzilált nyom
a fal tövében kapkodó pár
emléke hullva szimplán úgy csak
akár a földre szétszór holmi
Nem érkezik nőtől a visszhang
köhhent Nem múlik nyugtalansá
ga Balettcipőn tekintete
póz melly a merengőt visszatart
ja olvasó nő vágyat ébreszt
hogy durván koldus mozdulattal
harisnyás combját szétfeszítse
apró mellébe fúrja arcát
levonja róla prémkabátját

2003. szeptember

5
az olvasó nőt így kívánja
a lopva álló s néző férfi
Torokban áll a délelőtt is
gyönyör kevercse feltolúl az
undorhoz és az összes bűnhöz
Kabátja prémjén éj csillámlik
s a csillámlás akár a flitter
alápereg cilinderéről
lekési tán belépőjét is

Mit olvas is csak félőn mindegy
a koszlott installációkon
a túlsó hangok átszűrődnek
s megszűnnek mind számára nyomban
A festett deszka felparázslik
szoknyájából kivillanó comb
ja látvány rátapadna A szín
padon előadás megy túlnan
…csak olvas és csak olvass kedves”

11

tiszatáj

ACZÉL GÉZA

pótkuruc
valahol ott cseperedtem repedt fazékként sivalkodva hol a konda
meg az ős ki a nagy magyar folyónál egyesek szerint fölkiáltott ugorj na - tapicskoló fövenyem volt a selymes homokú ugomya
álldogáltam a hideg vízben szökdöstem a furcsa tarpai hegy felé
nem sejtve mily áhítattal forgatom majd számban mézszilva levét
merengek zászlóbontó kurucon s fél évszázad után az emlék odavág
még a végén kiderül - majd borsa kopaszként laktam én is e hazát
s bár araszolgattam nyugatnak kis tótosodással megfogott a nyír
ez a különös homokos akácos táj máig vonz mint csalóka légypapír
odaköt ráncos nagyanyám meséje nagypapa kackiás huszáros bajsza
ahogy jó pirított szalonnák zsírja vásári pecsenyék illata billeg rajta
és persze apám becsületes kisfröccse mikor diófa alatt pihen a drága
s mai parádékból ismeretlen módon fölhálálkodik őszülő anyámra
odébb a hosszú ujjaival bélyegeket matató bátyus ki szintén tovaszállt
de azt hiszem ők is meglakták rendesen kelettől szögedig a kis hazát
miként magam is ücsörögtem eleget a maradandóság kopott városában
s ha fújt föntről a hazug proletár szél makacskodva mint egy városállam
dohogtam én is bizonytalan versekkel karcolgattam a rózsaszín eget
talán életembe gabalyodva talán a szőrös gerillákhoz képest sem eleget
ám ha kellett mentem a fortyogókhoz a lakitelki poros kukoricásba
szálltam kék zászlók alatt kerengő hajókba lökdösve napjaitokat a mába
s ha ideje jött lehalkultam mint az árva könyököljenek csak innen-onnan
élelmes nagyvárosiak perememberek hatalomba hízott nagy kulákok
jelentem a panelvilágból - jól vagyok számból már nem jön semmi átok
lakom tovább kerge hazámat merengek a farvizén tülekedő társakon
olykor eszembe jut ő is s ráfejelek - egész létünk úszik mint dinnyehéj
jó ez a versközelség s az élvezhető nyugalomnak talán odébb a vége még

2003. szeptember

7

CSIKI LÁSZLÓ

A hideg kutya
(REGÉNYRÉSZLET)
A városkát lecsupaszította a hó. Eltűntek a részletek, velük a színek. Magányosan álltak a házak. Hóba vágott ösvények vezettek az ajtóktól a kapukig, és
a hátsó kertekben észak felől havat gyűrt a szél a gyümölcsfák tövébe. Jónéhány udvaron azonban nem látszott ösvény, mintha napokig nem jártak
volna ki a lakók. Nem látszott a széleken épült panelházak karéja, és a tizedik
emeletről nem látszott maga a szálloda sem, amelyben már fél órája laktam.
A régi város kőre épült, kőből, és málladozását eltakarta a hó, az új negyed betonból volt, akárcsak a hotel.
A szálloda, melynek egyik magas ablakából szülőhelyem maradékát, az utcák kirajzolódó rendszerét és az ösvények kuszaságát néztem, egy mozi helyén
állt, és a többi új építménnyel együtt azt a benyomást keltette, minél több van
belőlük, annyival többet veszít a város. A romlékony új épületek a régi házak
boltíves pincéi fölött álltak, s azokban még ott penészedett a biztonságba helyezett nyári kerti pad, senyvedt az őszi sárgarépa, és hajdani katonaládákban
a családi levelezés. A külsőbb részeken is álltak betondobozok, a szeméttelep fölött, a folyó árterében, mely a tavaszi áradáskor biztosan kimossa alóluk a hulladékot. Az állomástól befelé jövet láttam ezeket a négyemeletes házakat, az
eső és a szél lekerekítette már a sarkokat, szögleteket, éleket, és kifakadt vezetékekből szivárgó víz foltjai tarkázták a falakat. Az ablakokon dobkályhák kürtője nyúlt ki a szabadba, de vajmi kevésből szállt a füst, talán csak pára.
A hó fekete volt. Csak a belévágott, mély ösvények oldalában fehérlett,
akár a megégett héjú kenyér béle, ha kettévágják. A park rézsűjén, a gesztenyék alatt megcsúszott a feltorlódott hó, a szakadás fehér volt, szemet sértően
friss és esendő. A házfedelek is feketék voltak, a falak azonban néhol mégis fehérek. Legmagasabb pontjáról, szállodai ablakomból nézve olyan volt a város,
mint a saját tervrajza. Vagy az emlékeztető régi, kezdetleges fényképe. De nem
volt maga a város.
A főtéren, a törvényszék tornyos épületével szemben, a befagyott szökőkút
kávájánál egy tehén állt a virágágyásban, a tulipánkórók között. Deres volt
a szőre a szomjas tehénnek, párállott. A törvényszék bolthajtásos kapuján egy
bányász lépett ki, gumicsizmásan, sáros sisakban, szénporos vászonruhában,
műanyag bevásároló szatyorral a kezében. Megpaskolta tehene farát, és elindultak a gimnázium felé. Amikor átvágtak a néptelen úttesten, az állat meg-

8

tiszatáj

csúszott, gazdája támogatta meg. A csicsonkázó tehénen és a bányászon kívül
senki nem járt a téren. Aztán bekanyarodott egy lakodalmas menet.
Vasutasruhás rézfúvósok haladtak az élen, de nem adtak ki hangot, csak
csillogtatták zeneszerszámaikat a délelőtti tompa fényben. Az ifjú pár jött mögöttük: az ara fehér selyemruhában, a vőlegény sötét műanyag öltönyben, bátran, mint kiket nem vehet meg Isten hidege. A fiatalember bányászsisakot viselt az ünneplőjéhez. A násznép magára szedte, ami vastag ruhát otthon találhatott, kékposztó felöltőt, ujjatlan bundabekecset, pufajkát. Fújták a párát,
mint a nótát.
Szerdán tartották a lakodalmat, ünnepi munkaszünet lehetett a bányában,
vagy sújtólégrobbanás. Tél az, ha a bányászok esküsznek, mondtam magamnak, de aztán megláttam és a tizedik emelet magasából is felismertem a nászaszszonyt: nem a vendégmunkások közül való volt sem ő, sem a sánta férje. Az
asszony a mesterséges megtermékenyítő állomáson dolgozott, a város határában, takarítóként, és fizikatanár volt az apja, még külföldön is megjelent néhány tudományos közleménye. A férfi iktatta kitelepülési kérelmemet a hivatalban, hét évvel ezelőtt. Szülei nagyanyám szomszédai voltak, és nem hagyták
aludni, esténként annyit zongoráztak.
A nászmenet az út közepén haladt, és szembejött vele három bányász. Nem
tértek ki. Átvágtak a rezesbandán, barátian meglökdösték a vőlegényt, lekapták fejéről a sisakot, s amíg visszatették, védtelenül csillogott a kopaszsága,
majd tovább haladva félretolták az örömanyát, -apát és a teljes gyülekezetet.
Felszeletelték. Amint kikerültek az emberek közül, utánuk fordultak és könyökből behajlított karukat lengették feléjük.
A násznép besorjázott a törvényszékre. Pára gomolygott ki nyomukban az
ajtón.
Amikor elmentem innen, nem voltak még bányászok, és fehér volt a hó.
De sírni nem szabad, barátom – mondtam, és a gyerekkori nevemen szólítottam magamat.
Dél tájban megszólalt a telefon. Hideg volt a kagyló.
– Ebéd! – mondta benne anyai nagynéném.
– Honnan tudja, hogy itt vagyok?
– Igyekezz, mert kihűl. – Harsogott, mint általában. Az esze is ilyen harsány, konok volt.
Kattant a készülék, de tovább hallgattam belé, hogy nyitott maradt-e a vonal, szuszog- e másvalaki a túlsó végén. A vonal közepén pontosabban. Csend
volt, azaz zúgás, percegés.
Barátom, mondtam magamnak, ma délben sokat fogsz kacagni tele szájjal.
A konyhában ebédeltünk, mert a szoba elrepedt. Egy-egy nagy X látszott
a falain.

2003. szeptember

9

– Elgondolom néha – mondta nagynéném –, hogy egy reggel lent a tárnában ébredek. Úgy lemegyek álmomban, mint egy liften, észre sem veszem.
Biztosan csak a sötétség zavarna. Így aztán gyertyával az ágyamban alszom. De
a gyufám mindig átvizül. Szerinted mitől? – kérdezte.
Később azt kérdezte, kimegyek-e szüleim sírjához.
– Nem. Ha nem muszáj.
– Igazad lehet – mondta. – Én is megpróbálok búsulni, de nem tudok. –
A gyufa pedig szintén a bányából felszivárgó nedvességtől ázott át, vagy a hasadékokon behúzó széltől, de még az is lehet, a néni verejtékétől. Lehet, hogy
mégiscsak félt, de csak álmában. Csak alva mert félni, és attól izzadt, öntudatlanul. A teste még nála is okosabb volt. Talán az éjszakai verejtékezéstől fogyott le, apadt el, mióta nem láttam, és így kitetszettek a nagy, rúdszerű csontjai. Szögletesen meredt ki a járomcsontja is, ferde szemöldökcsontján meg borzasan állt a szőr.
Tyúkhúst ettünk, ő többet nálam, nagyobb fogakkal.
Én többnyire a tányért néztem, előbb karimáján a kék virágfüzéreket, aztán
alján a képet a szószban. Pásztorlányka üldögélt a tányérom alján.
– Tied a tányér, ha akarod – mondta tele szájjal. – A nagyanyádé volt, az
anyád is örökölhette volna. De ti már nem vagytok. Nekem meg már nem
kell.
– Nekem se – mondtam.
– Megegyeztünk. Ha elmész, összetöröm.
A tányértörést is módszeresen, higgadtan művelte volna, mint mindent az
életében, és közben meg sem járja a busa fejét, hogy búcsúszertartást végez, mielőtt egy szinttel alább viszi a lift. Távozásom után kiáll a lépcsőre, és egyenként csapja földhöz a porcelánokat. Nem tudtam – elképzelni sem –, eltörneke a tányérok a fekete havon.
– Meghívtak – szólalt meg – egy vasárnap a szomszédaim ebédre. Ismered
őket, a fiuk kölyökkorodban beleverte az orrodat a kutyaszarba, most valami
kis fejes valahol. Káposztát főztek, két disznólábbal. A bányáról beszélgettünk,
de ha nem is, mindegy, úgyis mindenki csak a bányáról beszél. Mondtam nekik, hogyhogy nem tudnak többet a bányáról, mire fel főnök akkor a fiuk? Ettük közben az ünnepi ebédet. Nem csak vasárnap volt, hanem még ünnep is,
éppen a fiuk születésnapja, csak annak nem jutott ideje idejönni, vagy nem engedték a felettesei. Na, megettük a csülkös káposztát, megköszöntem, elbúcsúztam, indulok hazafelé, s ki jön velem szemben, kifelé a nyárikonyhából? A disznójuk. De két műlábon! Seprűnyélből rakott az öreg művégtagot a disznójának a valódiak helyett, mert mi azokat az amputált lábakat, fiam, megettük
ünnepre, káposztával. S még mondják, hogy nem találékony ez a nép!
– Az öregasszony nevetett, mélyről, a gyomrából tört fel a hang.

10

tiszatáj

– De hogy ezek a nyárikonyhában tartották... Nem is nyárikonyha, hanem
a fiuk régi szobája, aminek ajtót vágtak az udvar felé, amikor nagykorú lett.
A tyúk, a disznó és a kutya – jutott eszembe, miután visszatértem a szállodába, és csak néztem ki az ablakon. A látáson kívül itt nem volt más módom,
eszközöm. Új emlékek ülepedtek a régiekre, de emlékek voltak azok is: a nagynéni, az ő emlékképe: a disznó, végül a kutya.
Hevert a díványpárnán, a konyhai dikó fejénél egy dakszli. Karikába görbedve hevert, horpaszához húzott hátsó, előre nyújtott mellső lábbal, a plüssre
simulva, csak a fejét emelte fel, egy kissé természetellenes tartásban. Megsimogattam, vagy inkább beletöröltem kezemről a zaftot. Hideg volt a kutya.
– Kitömettem – mondta a nagynéném –, hadd már ne pusztítsa az ételt itt
nekem. Kedves, ugye? Olyan okosan néz. Idekint tartom, mert még megfázna
a szobában.
– Én inkább bevinném – mondtam. – Túlságosan okosan néz.
– Úgyis kihozom, ha elmész – mondta a régi, dacos hangján.
A régi szobában imént csupán az X-ekre figyeltem a falakon. Most viszont
azt is láttam, hogy az ablakkal szemközt a vedlő faltól elhúzták a plüssdíványt,
és papírzsákokat tömködtek mögéje. Vörös huzatán vegyesen állt a fehér mészés a fekete szénpor, morzsalék. A támlás ágy fölött, a Krisztus-képen, éppen
a mellkasára kitett, lángoló szíve mögött haladt át az egyik repedés, kettémetszette. A többi képet, a virágos csendéleteket és csatajeleneteket, tüll-ruhás női
portrékat leszedték a falról és kétoldalt a csempekályhának támasztották, a feltekert perzsaszőnyeg mellé. A kályhában fél tábla szalonnát találtam, újságpapírban. Az ágy lábánál az uborkásüvegeket és a metszett kristályvázákat,
melyekben az öregasszony ugyancsak savanyúságot tett el télire, keresztbe
szelte a Jézus szívén átnyilalló fali hasadék, képe megtört a páclében. A kutyát
az ágyra tettem, a kelim takaróra.
– Maradt egy comb – mondta a konyhában az öregasszony –, én úgyis
a püspökfalatját szeretem. Becsomagoltam neked. Kézcsók lesz?
Előbb a konyharuhába törölte, majd nyújtotta és én megcsókoltam nagy
kezén a lassan lüktető, kék eret.
– Diákkorodban is mindig elvitted a combot, egyszer még el is csentél
egyet.
– Anyunak – mondtam. – Maga mindig is jobban állt nálunk.
– Én voltam az idősebb. Mégis én maradtam itt az öregekkel. Még a kérőimet is kirúgtam miattuk, pedig katonatiszt volt az egyik.
– Tudom, néne.
– Aztán rám hagyták, amit ezek a trógerek meghagytak nekik. Törvényesen.
– Tudom, néne.

2003. szeptember

11

– Anyád nem is pereskedett, pedig az apád nagyon biztatta. – Megállt velem
szemben, halkan és elszántan. – Te most mit akarsz? Felőlem törvényre is mehetünk, ha akarod.
– Nem itt élek én már – mondtam neki. Mélabúsan hangzott, pedig nem
annak szántam, de jobb volt így, hiszen nyilván ezt várta tőlem. – A magáé.
Tartsa meg. Már mondtam.
Azt kérdeztem volna, ha merem – akár kérdezni, akár megtudni –, honnan
tudta, hogy itt vagyok a városban, kitől. Miért vállalta, hogy felhív? Meghív.
– Legjobb lenne ezt leírni valahova – mondta. – Hogy te nem tartasz rá
igényt.
– Holnapra leíratom.
Hazudtam neki, miközben bolyhos felöltőm zsebébe raktam a csirkecombot, aztán elmentem.
A szállodában aztán még az is eszembe jutott az emlékeken kívül: azt
mondta, loptam tőle a csirkecombot, nem azt, hogy csentem. Ne szépítsük
a dolgokat, és ne szépelegjünk.
De előbb el kellett jutnom odáig, a szállodáig. Minden kapufélfába megkapaszkodtam, minden házfalnak megtámaszkodtam, hogy hanyatt ne essek
a jeges, fekete járdán, és háromszor megpihentem, akár egy öregember. Tapogatózásom, fogódzkodásom közben talán azt reméltem, azért tapogatóztam,
pihengettem éppenséggel, hogy valamelyik kapualjban vagy falon meglelem
a nyomom, egy vésetet, krétafirkát, egy szórólapnak bár a ragacsát, noha itteni
életem negyedszázada alatt nem irkáltam a falakra és még csak nem is okádtam, könnyebbültem meg részeg hajnalon valamelyik kapualjban, arcomba
lógó zászlót sem téptem ki a tartójából. Nem voltam jelen saját életemben. De
ezt csak most képzeltem így, akkor, a maga – a magam – idején azt sem bírtam
elképzelni, hogy egyszer majd a nyomomat kutatom, ezért aztán nem is hagytam nyomot, jelet.
Szerda volt most, két napom maradt. Másfél.
Egy. Fél. Semmi.
Olyan voltam, mint a kitömött kutya.
Tehergépkocsik értek utol, de előbb a dübörgő hangjuk, és haladtak tovább
meg-megfarolva a főtér felé. Éreztem a melegüket, az égett olaj szagát a jégszilánkos levegőben. Terepszín palánkos autók voltak, ilyeneken szállították a hegyekből a sót a finomítóba, az üres ládákat, ősszel a cukorrépát és répát ásni,
közmunkára a gyári munkásokat. Most havat szállítottak a sóhegyek, a répaföldek felől, leponyvázva. A főtéren, a park oldalába és a szökőkút köré ürítették a fehér havat a feketére, és a bányászok elgereblyézték rajta. Néhány fekete
télikabátos, ujjatlan bundabekecses, pufajkás férfi is egyengette a havat, s azon
a saját cipője nyomát, makulátlan volt már a városközpont fele. A háztetőkről
munkások takarították le a szénporos istenáldását. Igazi, hamisítatlan tél lett

12

tiszatáj

a vidéki városkában imitt-amott, nézőjét megtisztelő látvány. Ugyanakkor andalító, persze.
– Holnap jön a Cár – mondta az öreg recepciós, értelmét adva a látványnak.
– Két csomagja van, uram. Vigyáztam rájuk, nem piszkált hozzájuk senki.
– A nagysága is jön? – kérdeztem.
– Arról sose tudni.
Lehet, hogy nincs másfél napom se.
Fogtam a két apró csomagot, de nem figyeltem rájuk. Szobámból felhívtam
egy furcsa, messzi számot, a férfihangon bejelentkező központosnak azonban
nem tudtam nevet mondani, csak annyit: a főnök, majd a sajátomat, ezt
a Konstantin Barapoulost. Hogy az én vagyok. Ide-oda kapcsolgattak abban
a központban, jutott időm feldühödni, emlékeztetni legalább magamat az idegenben szerzett önérzetemre. Dühösen, önérzetesen mondtam tehát végül valakinek, hogy lefoglalták, visszatartották a mintakollekciómat, így pedig nem
tudom bemutatni a felső személynek, főként ha nem tartózkodik a fővárosban. Ha én utazom a csomagomhoz, őt nem találom, ha őt megtalálom – itt –,
nem lesz csomagom. Ezért pedig maguk a felelősek. Mit mutassak neki,
a csóré...?
– Azt nem ajánlom – mondta valaki, egy komoly férfi hangján. – De megoldjuk.
Gubbasztottam aztán, szemközt szülővárosom kifehéredő látképével túl az
ablakon, s úgy kiment belőlem az önérzet, mint a hascsikarás. Hozzájuk fordultam, segítséget kértem, és ezzel kiszolgáltattam, sőt alávetettem magamat.
Mintha utasítást várnék, éppen tőlük, akik velem zsarolták a rokonaimat, őket
meg velem. Én pedig elfogadtam. Nem mentség, hogy ijedtemben, kötelességtudatból, muszájból vagy elkeseredésemben, s ha mentség volna mégis, senki
nem tud róla, egyedül én.
Benne voltam, benne mindenben, megint és egyedül. A hét évvel ezelőtti állapotomban voltam, visszafiatalodva a rémületbe, a hisztéria senkiföldjén. Éljen szeretett hazánk, Hisztéria! Hebefrénia jó szomszédja, Depresszió Köztársaság nagy barátja! Éljen Skizofrénia, és annak hős vezére, Izé!
Odakint éppen az ő nevét írta embernagy, piros betűkkel az import hóra
három pályamunkás.
Én ittam egyet. Nem rá: ellene. Az előtéri hűtőszekrényben volt egy palack
konyak, de tarthatták volna bent is, a hideg szobában, hogy aztán egy kamasznak ajándékozzák a kiürült arany címkés üveget, s az gyertyát állítson a nyakába. Ez hiányzott még nekem a teljességhez: a bűntudat, mielőtt azt is elfelejtem. Éppúgy kényszerűségből szegtem meg a fogadalmamat, mint ahogyan
megtettem, amikor becsuktam az ország, a hűtő ajtóját. Nem azért tartóztattam meg magamat hét éven át, mert bőségesen megittam azelőtt a magamét, és
a vége felé azt se tudtam, az alkoholtól kusza-e minden, vagy amúgy önmagá-

2003. szeptember

13

tól, mert olyan a természete, mitől émelygek egyfolytában. A rosszullét csak
addig érdekelt, amíg ittam rá egyet másnap. Nem, nem, úgy szakítottam
a szesszel, mint a szülőhazámmal. Blaszfém a hasonlat, ha nem másért, mert
engem tol előtérbe. A háttér pedig – igen, háttér – egy egész ország vagy földgolyó. Na, az előtt virítok én. De ki mással foglalkozhatnék, ha nem magammal? Egyáltalán, képes lennék-e valaki-valami mással? Mit érdemes látnom,
megismernem? A világmindenség sem létezik majd, ha én nem vagyok.
Puff neki! Ennyi erőlködés egy közhelyért! Micsoda kapálózás, helyben biciklizés, hogy feljussak a banalitás felszínére, akár egy úszómedencében, hogy
aztán, levegőhöz jutva, önfeledten pancsikolhassak benne.
Józanul ámolyogtam tehát a párizsi bisztrókban és a hivatali ünnepségeken,
még utáltam is kapatos kartársaimat. Aztán készségesen hazaszállítottam őket
és együttérzően fogtam fejüket a vécécsésze fölött vagy már az utcasarkon. Az
emigránsok többsége keményen ivott, habár titokban, otthon, vagy egymással
csupán. Kerültem őket: nem emlékeztettek, hanem lehangoltak. Ha emlékeztettek valamire, mégis: arra, hogy milyen lehetnék, a jövőbeli alakomra. Lehetőségre, nem esélyre. Semmire. Magányos estéimen azzal kellett biztatnom
magamat tehát: különb vagyok, okosabb lettem náluk. Illatszerügynök. És
volt egy Lucille-om, vagy majdnem. Eljutottam oda, amit ők elhagytak, de
annyira, hogy már nem is keresik. Ültünk a nagy seholban. Ki annak egyik, ki
a másik felén.
Ültem a szállodaszobában, nagykabátosan, néztem, amint odakint, odalent
azt írják a hóra embernyi, piros szabványbetűkkel: Köszöntjük városunkban
a Haza B... Holnapig befejezik, a végére érnek, ha addig le nem isszák magukat
ők is.
Tévedtem az előbb. Ijedtemben hagytam abba az ivást, még a kihallgatások
alatt. Féltem, hogy kába lesz a fejem, nem tudok túljárni az eszükön. Öncsalás
volt mindkettő, még a tévedés is. Már-már hiba. Nem lehetett túljárni az eszükön, mert nem aszerint dolgoztak. Rajtam. Nem a józan eszem miatt nem vallottam nekik, hanem mert nem volt amit vallanom, kivéve a feltételezéseiket.
Nem is akartak mást valójában, csak hogy igazoljam, hihetővé, valóságossá tegyem a koholmányaikat – melyekről ők tudták legjobban, hogy puszta elmeszüleményék –, és ezzel az értelmes és szervezeti létüket, ezt a tökélyre vitt
önellentmondást.
A konyakos palackot bedugtam hátam mögé, a párna alá.
Lucille, Lucille!
Lucille, hagyjuk ezt. Hagyjuk, különben elkapnak végül.
Hallottam az üveg lágy súrlódását a párnahuzaton, valahányszor előhúztam
alóla. Egyéb tárgyak is voltak a szobában, sorra szemrevételeztem. Valami okból csupán az apró tárgyak érdekeltek, de nem kívántam megérinteni őket. Az
olvasólámpa tejüveg burája túlságosan sima volt. Lehetett. Az íves falikar túl-

14

tiszatáj

ságosan érdes. Egy pohár nagyon átlátszó, a fűtőtest gombja nagyon barna.
A tükör előtti kis asztalon – minek ide tükör? – az egyik csomag fehér. Arasznyi
hosszú, sántaarasz széles. A másik terjedelmesebb, kockatest a matt asztallapon. Kék.
A fehér csomagot bontottam ki először. Vigyázva kellett volna, de nem vigyáztam. Lehámoztam a papírt, apró kartondoboz volt alatta, drapp.
Miért nem jelented nekik? – nyomozzák ki a feladót.
A portát hívtam. Itt nem bip-bipelt, szokásos hangján csengetett a készülék.
Az öreg recepciós vette fel. Bemondta a szálloda nevét, mintha nem éppen abból, hanem valahonnan messziről, idegenből hívnám.
A kisebb csomagot magamkorú férfi hagyta a portán, sovány és borostás.
Ma még csak szerda, szombaton biztosan megborotválkozik. Nagy kucsmát
viselt. Maguknál télen majd’ mindenki nagy kucsmát visel, mondtam. Esetleg,
újabban bányászsisakot. Az öregember nem tudott többet a küldöncről.
A küldönc sem tudott többet rólam. Szobaszámomat írta csupán a dobozra
– ő vagy másvalaki –, a nevemet nem. Azt mondta a portán: a francia vendégnek. Az vagyok, mondtam, francia vendég.
Egy pontlyukasztó volt a dobozban. Selyempapírba göngyölt kis fémrúd.
Fényes. Reszelővel csiszolhatták, látszott a fogazat körbeindázó nyoma, mint
valami külső huzagolás, ráspollyal hegyezték tompára az egyik végét is. Puhafém volt, talán betonvas sufniban megmunkált darabja, még keményfába sem
üthetett volna jelet, nem hogy acélba.
Üzenet volt, nem szerszám, talán jelkép, de nem tárgy. Küldője fontosabb
volt nála. Nem is a küldője, hanem a rejtezkedése.
Néztem a láthatólag szabvány méretű dobozon a helyi szerszámgépgyár
barna emblémáját, egy szirti sast, csőrében kurta fémrúddal, alatta a feliratot:
Kiváló termék. I. oszt.
Ezt gyártották, és a gyár egyik mérnöke hozta nekem. Elhallgatta a nevét,
és én sem ejtettem ki, magamban sem, jól ismertem pedig Nem is őt, hanem
a kamasz alakját.
Gimnáziumi műhelygyakorlaton, az alagsorban ez a sovány fiú reszelte az
enyémmel szomszédos satupadnál a pontlyukasztót. Vizsgadarab volt, betonvasból, csak ki kellett hegyezni és fényesíteni, másik végén pedig egy kissé lekerekíteni a peremét. Három zöldségesládára valót reszeltünk, aztán, miután
megkaptuk rá az osztályzatot, szanaszét hajigáltuk az iskolakertben. Valami
területfoglaló játékra is használtuk az elrozsdált pontlyukasztókat: egyikünk
hegyével a földbe hajította, a másiknak pedig a maga pontlyukasztójával ki kellett azt ütni onnét, majd vonalakat karcolva kijelölni a meghódított földdarabot. Romázásnak hívták azt a játékot, jutott eszembe végre.
Gunyoros, sőt cinikus emberré válhatott az a kamasz, ha ilyesmit gyártat,
és legalább mérnöknek kellett lennie, hogy rajzasztalon megtervezze a munka-

2003. szeptember

15

darabot és elrendelje a gyártását. Egy kiábrándult, megkeseredett értelmiségi,
bundasapkában, átázott, átfagyott félcsizmában. Lázadó ember mégis, aki legalább úgy szabotálja az ország iparát, hogy röhög rajta, és használhatatlan terméket készít, nagyüzemi méretekben.
Láttam magam előtt a barátomat, nem is a való, nem is a régi alakjában, hanem az emlékeknél megfoghatatlanabb, mégis valóságosabb szándékait és állapotát. Ismertem mindeniket. Testmeleg volt a pontlyukasztó, de az én testemtől. Sokáig forgattam a kezemben, aztán számba vettem, megnyaltam a hegyét.
Akár tintaceruzát a hajdani szatócsok. A fém ízétől megint magamra gondoltam. Arra, hogy nem vagyok itt. Vagy nem most. Soha nem fogom látni a bátor mérnököt.
Lucille, Lucille!
Szerda volt, délután öt óra, a hegyekből leereszkedett a városra a korai sötétség, fehéren hagyta még az idehordott új havat, és hamar elrejtette a feketét.
Felkapcsoltam a villanyt, akkor az utcasoron az én ablakom világított harmadiknak. A fénytől különös módon kisebbek lettek szobámban a tárgyak.
Magam elé húztam előjegyzési naptáramat, és azt írtam bele a mai naphoz
a tükör előtt:
1. Séta a városban. Fejlődik, de szép.
2. Látogatás néninél. Pompás ebéd, elégedettség. Kedves állatok.
3. Csomag a portán. Értelmetlen, buta vasdarab.
Az asztal sarkához igazítottam, jól látható helyre, a nagyobb ajándékcsomag mellé tettem a műbőr fedelű, rézveretes sarkú füzetet, és széthajtottam
a lapokat, hogy bárki megtalálja, olvashassa, aztán elindultam a boltba vagy
a bárba cigarettáért. Hét év után nagyon megkívántam a cigarettát. Az ajtóból
visszaléptem, rézsutosan a naplólap reggel nyolcat és délután öt órát jelölő vonalára fektettem a golyóstollamat, vigyázva, nehogy túl szabályos, azaz mesterkélt legyen, de lássam, ha elmozdították. Észre sem veszitek, és kiképeztek,
suttogtam magamban. Az anyátokat! Úgy kiműveltek, én győzök végül.
A boltba mentem inkább, az út túloldalára, mert világosságot láttam a kirakat mögül. A bárban tovább ittam volna, ha már bent vagyok, és úgyis belefogtam.
A bolt olyan volt, akár egy kültelki nagyterem bankett után, amikor a pincérek már leoltották a villanyt, aktatáskájukba gyűjtötték az értékesebb maradékot, és cafatokban fityegnek a selyempapír girlandok. A terem közepén,
gyalulatlan léckorláttal elkerített, szobányi gödör látszott a mennyezeti neonlámpa fényénél, oldalában sívó fekete föld, peremén töredezett padlócsempe.
Langy bűz áradt a gödörből, a kókadtan belógó gyökerek közül, és kimarjult
csillék, szálkásan tört támfák, tépett kábelek hevertek az alján. Belepte őket az
üzlethelyiségből aláhullt, átázott zsírpapír, műanyag-törmelék, szemét. Egy
ember jelent meg a sötét mélyben, koszos fehér vászonruhát viselt, akár a hen-

16

tiszatáj

tesek, sisak volt a fején: a hulladékban bóklászott, és felmosolygott rám. Integettem neki, erre magasba lendítette műanyag bevásárló szatyrát, zsákmányát
mutatta, és lehet, hogy büszke volt rá. Ő volt a boltvezető.
A boltban két öregasszony járkált a gondolák között, körbe-körbe, századszorra, fogdosták a halkonzerveket, a pénztár palánkja mögött régi iskolatársam ült, egy pufók, véreres arcú, csigás hajú nő, zsírfényes bundamellényben.
Nem ismert fel, legalábbis úgy tett. Én is úgy. Benyúlt a széke alá, mintha
a hosszas gubbasztásban megizzadt, hurkás ölét akarná megvakarni, két doboz
külföldi cigarettát vett elő.
– Köszönöm – mondtam.
– Agyő – felelte. – Nem láttuk egymást.
A dobozokat felöltőm zsebébe tettem, a csirkecomb mellé.
Nem akartam látni senkit: nem volt szabad. Megtiltottam, megfogadtam.
Minek, bajnak?
Hűdött és tompa voltam, akár itteni utolsó évemben végig, talán kiszáradt
bennem a szesz, és még fel kellett nyitnom a második dobozt. Tudtam, ki
küldte, és ezért volt nehéz. Nem elképzelnem, hanem elfelejtenem kellett
a feladót.
– Kereste a patikus – mondta az öreg portás. A szálloda fémvázas bejáratánál várt rám, és biztosan fázott a fehér ingre vett meggypiros mellényében,
satnya nadrágszárán is remegett a lampasz.
– Köszönöm.
– Még egyszer nem jön.
– Köszönöm.
– De várja.
– Köszönöm.
Jólesett az anyanyelvemen beszélni.
A felvonó nem működött, tíz emeletet mentem felfelé, és a harmadikig azt
skandáltam magamban: hiába, hiába. Én mégis lejárok. Ahányszor akarok,
akármit csináltok. Infarktust nem kapok. Di-rekt a-la-cso-nyan tar-tom a vérnyo-má-so-mat – az ötödiken aztán már semmit se mondtam, azon felül meg
nem is gondoltam. Arra azért mégis, hogy edzenem kellene a megviselt állóképességemet, hogy kibírjam. Mit?
Annyira egyedül voltam, hogy történnie kellett valaminek.
Az öt alsó emelet üres volt – üres, nem néptelen –, a hatodikon katonák
laktak. Nem laktak: ott szálltak meg, a hatodikon a katonák. Terepmintás ruhájuk illett a sárga-barna padlószőnyegekhez, melyre a géppisztolyokat rakták.
A szőnyegre állították a fegyver agyát, csövét a műbőr foteloknak és a falnak
támasztották. Hárman a lépcsőfordulónál ültek – ültek is, hevertek is – a dohányzóban, az alacsony asztal körül, azon pedig a sapkájuk. Másik három a falat támasztotta a folyosón, civil módra. Meglepően kicsi, kopasz katonák vol-

2003. szeptember

17

tak. Egyszerre ketten intettek felém, egyforma csuklómozdulattal, hogy haladjak tovább. Szusszanás nélkül másztam eggyel fennebb. A tizediken nem égett
a folyosói villany, egy távoli ablakon át derengett idáig a város maradéka.
Naptáramban a golyóstoll úgy állt, ahogy hagytam, már-már ugyanazt az
időt mutatta, reggel nyolc és délután öt között. Beírtam:
4. Lyuk a boltban. Senki ismerős.
Ezután a golyóstoll két füzetlap között hevert, és semmit nem mutatott
reggelig. Magamra voltam, éppen csak rohamosztagosokkal a talpam alatt.
A második doboz, Em ajándéka üres volt. Csomagolásán csokorra kötött
ezüst szalag jelezte, hogy ajándék, és leírt idegen nevemben az s betű öble,
hogy Em az ajándékadó. A kék szín az együtt töltött időre és talán a folyóra
emlékeztetett.
Emnek szólítottam, úgy is emlegettem.
Nem illett hozzá, hozzám jobban.
Most úgy betöltött, hogy nem is láttam magam előtt, ahogyan túlságosan
közelről semmi sem látható igazán, csak a tapintása, az illata érezhető. Birsalma illatát éreztem. Aztán a jól szeretkező fekete nők nyers palaszagát, amit
mintha hegyi patak partjából, keserűlapuk alól mosott volna ki a zápor.
Lehet, hogy az üres doboz azt üzente: fel kell töltenem, és azt rakok belé,
amit akarok. Kínra szánt volna, ha erre késztet: kiderül, mi, mennyi maradt,
amivel az űrt kitölthetem. Meg kellett volna keresnem minden régi holmit,
vagy újakat kitalálnom a helyükre. De megkönyörült rajtam. Segített, hogy
benépesítsem a dobozát, és ezzel megkímélt, de elvette szabadságom felét, nem
képzeleghettem kedvem szerint. Em ezzel a titkos küldeménnyel sem volt sejtelmes, romantikus: eligazított. A doboz belső oldalaira – falaira – Em egy
szobát rajzolt. Félig nyitott ajtót és kitárt ablakot. A kilincs a padló felé hajlott: mintha kintről lenyomná valaki, aki bekéredzkedik. Ő nem hívott, csak
várt. Szemben az ablaknyílást fehéren hagyta: bármi lehetett odakint, rám
bízta, hogy kitaláljam, és előre tudta, hogy ezzel zavarba hoz. Lehet, azt remélte, tőle kérdezem meg, mi van – mi legyen – odakint. Függönyt nem rajzolt az ablakra, amilyen szigorú volt.
A festett ágy be volt vetve, le volt takarva, de túlságosan, sugallatosan nagy
volt a szobához képest, és fejrészével a falnak állt, a közép felé nyúlt, minden
oldaláról szabadon meg lehetett közelíteni. Az ágy mellé egy lavórt rajzolt Em.
Groteszk és humoros volt az a lavór azon a helyen, biztosan kuncogott a rajzolása közben. Mégis helyén volt az a mosdótál. Em nagyon adott a testi tisztaságra, és azt is jelezte vele: ez az egyetlen helyiség, amelyben ellakhatunk.
Lakhattunk volna. Fürdőszoba, sőt, konyha nélkül. Nyilván, ilyen lakásra
gondolt, mert egy alacsony szekrényre konyhai edényeket, tányérokat dobo-

18

tiszatáj

zokat festett. A dobozokban tartotta volna a lisztet, cukrot, egyebet. Még
a száraztésztát is, nehogy megrágják az egerek.
A szoba közepén, az asztalon egy palack és egyetlen pohár, átellenben egy
szál virág látszott. Az italt nekem szánta, a vacsorához, miután a laborból hazatérek, a virágot vagy én hoztam volna neki, vagy elvárta, hozzak. Nem tudtam eldönteni, milyen virág az. Em a fréziát szerette. Most nekem kellett felismernem-elképzelnem a virágot, vagyis emlékeznem, melyik a kedvence. Arra
is emlékeztetett, hogy soha nem kapott tőlem virágot. Keserédes szemrehányást is odafestett tehát, némi kis durcás duzzogást. De ott volt a megbocsátás is, hiszen mégiscsak volt ott, tányérja mellett egy szál virág. Frézia. Biztos,
hogy lila frézia.
A padlón – a padlón, nem a falon – egy feszület hevert. Képtelen voltam
megfejteni, többet gondolni róla, mint hogy elrontja, komorrá változtatja
az idillt. Em nem volt vallásos, mert erősebben hitt önmagában, mint bármi
másban. Nem szorult segítségre, el sem fogadta volna. Holmi szokványos esküvőre sem célozhatott a feszülettel, részben mert szó sem esett köztünk házasságról, részben mert aránytalanul nagy és elkínzott volt Krisztus a keresztjén.
Pusztán a fájdalmat, a szenvedést jelentette volna? A megváltást semmiképpen,
ahhoz nem sugárzott eléggé, pedig az néhány egyszerű, sárga vonallal elérhető.
Jézus olyan volt inkább, mintha felravatalozták volna szobánk közepén. Valami halál, talán végleges.
A falon két kép függött, az egyiket, az absztraktot ismertem: ő festette az
eredetijét, akárcsak ezt az apró, csupán jelzésszerű, vázlatos másolatot. Ezt is
pontosan megfesthette volna, ha úgy dönt. Mindig jól, vagyis tudatosan határozott. Eszerint pedig másolat és vázlat volt a... – mi is volt utánzat és hevenyészett vázlat?
Képtelen voltam megnevezni. Pedig ő az új, az idegen, a görögös nevemet is
tudta, még abból az időből, amikor megterveztem, de úgy, hogy idegenben is
idegennek hasson. A folyó partján mondtam el neki, hogy minek hívnak majd
ezután, egyszer, amikor...
Nem, mondta akkor. Én nem. Én maradok.
Kétszer mondta: én. Később többször is.
Volt még a dobozban valami, és nem illett a tiszta szobába. Az egyik sarokban, a szekrény és az ágy között: szemét. Élethű, már-már tapintható szemét,
hulladék. Valódi. Valóságos. Egy beragasztott, undok kupac.
Ilyen itt? Megbánta? Elismerte, hogy egyszer, egyetlen egyszer legalább
rosszul döntött?
Azt reméli, hogy én takarítom el? Kitakarítok legalább. A házában, ha máshol nem is. Ennyire bízna bennem, mégis? Ismer, de minek, milyennek képzel? Mit jelent az a valóságos szemét: beletörődést, vagy reményt? Elviseli a lakásában, vagy szabadulna tőle?

2003. szeptember

19

Elküldte, ajándékba, és viszonzásra vár.
A másik festményen egy férfit mutatott. Nem engem. Egy másik, pontosan, részletesen megfestett embert küldött nekem, akinek a képét kiakasztotta
otthonunkba. Ez is a beletörődés jele volna? Hogy kell valaki, bárki? Mintha
azt jelentette volna ki egyúttal, hogy nem vagyok egyedüli példány, még szerelmesként sem, amikor az ember páratlannak hiszi magát a párja mellett. Elfogadtam az üzenetét, a köznapi igazságát. Kell valaki, bárki legyen az. Egyedül, magányosan csak ilyen otthonokat rajzol az ember, bolti kartonlapokra.
Ekkor gondoltam először arra, hogy itt maradok. Megrémített a gondolat.
Tudtam, hogy lehetetlen visszatérnem, talán azért is mertem elgondolni.

20

tiszatáj

TANDORI DEZSÕ

Most már egy szû
Most már egy szűk nap sincs hátra –
s kimehetek a világba.
Ha csak a világra vágytam –
miután úgy elkivántam.
Elkivánom és kivánom –
ez világod,. ez világom.
Kinti átok, benti átok –
kint és bent is: csak világok.
Sehol nincs túl, semmin sincs túl –
az ember csak nekiindul.
Hülye esze, lusta lába –
szorgoskodik a világba.
Nem is oly túl szorgoskodik –
nyűvödik csak, unatkozik.
Ha nem lenne benti átok,
nem kérnél kinti világot.
Rájöttél rég: egy a kettő,
se kint, se bent nem a kellő.
Francba küldöd, nem kelendő,
szűköl, szűkül, mégis eljő.
Véget ér a hármas ünnep, elmehetsz,
jó lenne, ha lenne „vissza se jöhetsz”.
Jó lenne, ha nem lenne az „elmehetsz”,
nem lenne mihez se „vissza se jöhetsz”.

2003. szeptember

21

Ami másokra tart
Ami másokra tartozik, már mindent
megírtam, épp írom, meg fogom írni.
Létem papírnyi,
senki ne akarjon egyéb találkozásra bírni.
Köz közeg az: nem bomlott és nem is szent.
De mert az írás nem irodalom csak,
s egyével a másába minek rontsak
– feledjük hagyományunk,
mely szerint földi valónk... égi másunk...
létem rákényszerít, hogy osztályozzak.
Mit látok? Különbség teendő
esetleges másság s oly lelki bendő
közt, mely úgy felemésztene
– épp – téged (engem), hogy végül tényleg semmije
ne látszana, valóban, hantomon füvem nőjön legföljebb, szép fű. Mely tisztelendő,
de senkinek nem árthat.
Nem képez konkurrenciákat,
és a többi. Nos, érdektársaságot, más ilyen „családot”
különböztess meg attól, ami pusztán
lény-idegen, a maga léte folytán,
de külön jót vagy rosszat nem akar.
S így tovább. Továbbá el kéne tűnnöd magad javára is hamar.

22

tiszatáj

Komikulum víté
Általánoslag

Komikulum vité, fájó röhej,
nekem ez nem túl élni való hely,
élet se itt, se ott túl,
a harang is így kondul.
Kis asztalnál magam daccal harangozok,
odakötik lábam, edd meg a ’penótot!
Penna, egyéb, jó spenót,
minden mód csak rosszat s jót!
Így értették szavam, ahogy betle’meztem,
faragtak s mellőztek, verset elemeztem.
Közben történt egy és más,
elcsalt, üdvös, nem vitás.
Viták helyett sárral vertem nyugodalmam,
így értem el, hogy most élve jól meghaltam.
De hogy „jól”, épp az nincs jól,
nem néma még, aki szól.
Hát lennék érzék’tlen minden érzékemmel,
hát elhibernálnék egész ép eszemmel.
Ne hallanék senki másról,
magamról se – a világról.
Ólmot olvassz, szart olvassz,
érvényesülj, édes pajtás, ilyen verset ne olvass.

2003. szeptember

23

KISS OTTÓ

Gyorsmozi
FILMELÕZETES
Ürmös Lajos főművezető és egyben koordinátor nyitott platós Csepel gépkocsin érkezett az építkezés helyszínére. Mit csinálnak, ugrott ki felháborodva
a teherautóból, és a felkavart portól rögtön köhögni kezdett.
Öt munkás békésen üldögélt a régi malom megmaradt falának tövében, négyük szájában fűszál volt. Amikor a főművezető befejezte a köhögést, az ötödik azt mondta:
Várjuk a drótkerítést.
Ezt nevezem kommunista morálnak, csóválta a fejét Ürmös Lajos. Aztán
hangosabban hozzátette:
Lehet kezdeni a falbontást, meg lett rendelve a munkagép.
Ugyanebben a pillanatban S 100-as típusú lánctalpas markoló fordult be az
utcába. Elöl, a fényesre kopott hatalmas kanálban Jávorka állt. Amikor megpillantotta a munkásokat, lehajolt, megfogta a lába között futkosó Misi malacot, magasra emelte, és hatalmasat kiáltott:
Jövünk!
Ürmös Lajos teste megmerevedett, csak a szeme nyílt kissé tágabbra, és az
ajka lassan résnyire. A munkások, akik időközben lapátot, csákányt és ásót
fogtak, a szerszámok nyelére támaszkodva figyelték a közeledő alakzatot.
Jávorkát az apja ajánlotta be két héttel ezelőtt Ürmös Lajos válogatott brigádjába, máshol nem szívesen látták. Mire elvégezte az általános iskolát, tizenöt is elmúlt, szalajtott egy évet plusz kétszer járta az ötödiket, mert elsőre nem
sikerült neki, ahogy sok minden más sem. Tavaly például, amikor a személyi
igazolványát csináltatta, először az anyjáról vitt fényképet a hatóságnak, mert
a nő röviddel azelőtt járt a városban fotóztatni magát. Csak az volt az űrlapra
írva, magyarázta később a konyhában az apjának, hogy két fénykép kell, harminc napnál nem régebbiek.
Olyan sötét vagy, fiam, mint az ötvenes évek, mondta neki Jávor bácsi, és
az asztalon arrébb rakott egy mosatlan tányért.
A fiú nem szólt, figyelte az apját, aki lemondóan legyintett, tekintete pedig
annyira savanyú volt, mintha egész életében citromot nyalt volna.
Az S 100-as nagy rándulással állt meg a torkát köszörülő Ürmös Lajos előtt.
A régi malom évtizedekkel ezelőtt leomlott épületét benőtte a fű és a gaz.
A kocsiút poros nyomsávjait kivéve a környéket térdig érő csalán, bogáncs, ta-

24

tiszatáj

rack, repce, acat és pipacs borította, a mélyebb részeket sás. Ürmös Lajos megvárta, míg Jávorka elhelyezi a visító malacot a földön, s amikor Misi ujjongva
bevette magát a csalánosba, békésen megkérdezte:
Te meg hol voltál, gyermekem?
Gondoltam, jobb, ha Feri bátyámmal jövünk, nézett Jávorka a vezetőfülke
ajtaján kihajoló férfira, aztán kilépett a kanálból, és hozzátette:
Addig, míg mi ide nem érünk, úgyse kezdődik a munka.
Emmá igaz, kurjantott az egyik munkás, leemelte kezét a lapátnyélről, nagyot köpött a tenyerébe, és összedörzsölte.
Már hogy te meg a malac, kérdezte Ürmös Lajos. Aztán elkapta tekintetét
a fiúról, és emeltebb, ünnepélyes hangfekvésben odaszólt munkagép vezetőjének:
Hát akkor lássatok hozzá, Feri bátyám!
*
Másfél hónapja, mióta elkezdődött az új tanév, Palotás Peti Ürmös Petrával
jár haza az iskolából. Tavaly még, s végig a nyári szünet előtti hónapokban,
a fiú tanítások után két nyolcadikos osztálytársával, Boriszlávval és Necsev
Áronnal együtt távozott az iskolakapun. Mielőtt elváltak volna, szinte mindig
betértek a fekete démonhoz, Elvira kisasszonyhoz a sarki vegyesboltba, hogy
a legfelső polcról válasszanak maguknak valamit. Mert Elvira kisasszony combközépig érő zöld köpenyben dolgozott, de csak akkor mutatta formás combjait, ha előcsalták onnan a rekeszekbe pakolt üdítőkhöz, vagy ami a legszebb
látványt eredményezte, elérték, hogy fellépjen a polchoz támasztott kettőslétrára.
Három diánás cukor lesz, mondta Necsev Áron, és felfelé mutatott.
Elvira kisasszony megfordult, felállt a létra második fokára, nyújtózott kicsit, ettől még feljebb csúszott formás tomporán a zöld köpeny, és meg is feszült a vászon, annyira, hogy látszott alatta az apró selyembugyi vonala.
Kilencven fillér, mondta, és a pultra tette a három cukorkát.
Másnap, amikor a fiúk beléptek a boltba, már elő volt készítve a dianásdoboz a pénztárgép mellett. Elvira kisasszony nyúlt volna érte, de Palotás Peti
megelőzte. Három Sport szeletet kérünk, mutatott a legfelső polcra. A fekete
démon fellépett a kettős létra második fokára, nyújtózott kicsit, visszafordult,
egy húsz, mondta, és mosolygott.
A következő napon Boriszláv bocskorszíjat kért, aztán Necsev Áron Zizit,
azon a napon pedig, amikor már az összes édesség lekerült Elvira kisasszony
mellé a pultra, Palotás Peti két köhintés között azt mondta:
Három hüsi lesz.
Kettő darab málnaízű meg egy Traubi.

2003. szeptember

25

Az üres üvegekkel megtöltött rekeszek a fekete démon mellett tornyosultak a kátrányos fapadlón, ám teli üveges rekeszből csak három volt, azok is
a bejárati ajtónál. Elvira kisasszonynak elő kellett hát jönnie a pult mögül,
s a fiúk körülállták. Ha guggolva nyitja az üdítőt, kilátszik a selyembugyi a combok közül, ha lehajol, felcsúszik a köpeny a formás tomporon, ráadásul előtűnnek a rózsaszín mellbimbók is a zöld vászon alól.
Másnapra tehát a fekete démon visszahelyezte az édességeket a legfelső
polcra, és amikor a fiúk elé tette a három diánáscukrot, jobban mosolygott,
mint korábban.
Most már nincsen ez. És nem csinálnak mást sem együtt. Megszűntek az estébe nyúló focicsaták, megszűntek a hétvégi golyózások az Ady utcában. Nem
horgásznak a náddal benőtt régi bányatavaknál, sőt, már az óraközi szünetekben sem találkoznak, hogy elszívjanak egy illatos Filtolt hárman vagy marakodjanak kicsit egy zacskó Duna kavicson.
Az új tanév első hetében Boriszláv és Necsev Áron még azt hitték, mindez
csak átmeneti állapot. Összeráncolt szemöldökkel nézték ugyan, ahogy tanítások után Palotás Peti napról napra feszengve fordul ki Ürmös Petrával az iskolakapun, de egy ideig nem szóltak. Azon a reggelen, amikor Boriszláv megelégelte a dolgot, könyökével oldalba lökte az osztályteremből kifelé bámuló Necsevet, aztán mindketten a fiú elé járultak, és faggatni kezdték a lányról, nagyokat nyerítve, mint a vadlovak. Másnap csendesen és szigorú arccal tették
ugyanezt, de hogy Peti egyik alkalommal sem mondott semmit Petráról, és
mindkét esetben elkomolyodott, békén hagyták. Necsev Áron ugyan ezután is
tett néhány célzást a szertárra és az iskola falba süllyedő hátsó bejárati ajtajára,
de hogy Peti ilyenkor is komoly maradt, nem firtatta a dolgot. Pedig annyiban
igaza volt, és ezt nemcsak ő tudta, a tanárokon kívül szinte mindenki az iskolában, hogy a fiú a nagyszünetekben eltűnik Petrával a szertárban, vagy a lelakatolt hátsó bejárati ajtóhoz lapulva, a fal takarásában csókolózik a lánnyal.
Azon a napon is ez történt. Az a rossz emlékű pénteki nap volt ez, ráadásul
tizenharmadika, amelyen kezdetét vette az a megállíthatatlan eseménysor,
mely végzetesnek bizonyult.
Rögtön, ahogy nagyszünetre csengettek, Petra iskolaköpenyének zsebébe
nyúlt, előhúzott egy bontott szelet Boci csokit, letört belőle egy darabot, és
bekapta. Mire találkozik Petivel, ez kábé három és fél perc, éppen elolvad
a szájában, édes lesz a csókja, mint a törököké, akik Csontos Jolán szerint egésznap törökmézet nyalnak, de főleg csókolózás előtt. Csontos Jolán Petra padtársa, halk szavú és titoktartó lány, az egyetlen ember, akivel Petra néha megosztja Petihez fűződő viszonyának biztatóbb időszakait.
Ugyanabban a másodpercben, amikor Petra elhelyezte szájában a csokidarabkát, Palotás Peti iskolatejet és egy negyvenfilléres sóskiflit vett elő a táskájából. Egyébként is ezt szokta enni nagyszünetben, az elmúlt hetekben

26

tiszatáj

azonban biztonsági okokból ő is méréseket végzett, sokat kockáztatva, de kifogástalan eredménnyel: mire kiér az iskola lelakatolt hátsó bejáratához, éppen
végez az uzsonnával.
Már elfogyott a tej és a kifli, elolvadt a Boci csoki Ürmös Petra szájában,
amikor megtörtént a baj. Azzal ugyanis egyikük sem számolt, hogy Petra
anyja aznap délelőtt hétvégi bevásárlásra megy Elvira kisasszonyhoz. Amikor
Ürmös Petra válla fölött Palotás Peti meglátta a hazafelé tartó asszonyt, már
késő volt.
Veszed le a kezed a lányomról, szatír, kiabálta Ürmös Piri azonnal, ahogy
összeakadt a pillantása a fiúéval. És még ugyanebben a pillanatban földre ejtette a bevásárlószatyrot, az se érdekelte, hogy borulnak kifelé a lisztes- és cukroszacskók, csak futott megállíthatatlanul a megrettent szerelmespár felé.
*
A moziépítő brigád valamennyi munkása, mind a heten, köztük Jávorka,
a falu kocsmájában, a 613. Számú Italbolt fantázianevű vendéglátóegységben üldögélt. Munkaidőben is be-betértek egy-egy sörre vagy fröccsre, de most legálisan lehettek itt, mert Ürmös Lajos főművezető és egyben koordinátor munkaszünetet rendelt el a légiriadó idejére. Az eseményt a termény-betakarítást követően minden ősszel megtartják, csak esőmentes nap kell hozzá, de hogy mikor lesz ilyen, sose tudni előre. Így aztán a tanácselnök, Füredi Jóska őszi reggeleken kiáll fapapucsban, alsónadrágban és atlétatrikóban a nyitott gangajtóba
kémlelni az eget, egészen addig a napfényes reggelig, amikor szinte biztosra
vehető, hogy eső, szél, jégvihar nem akadályozza majd a riadót. Ilyenkor Füredi Jóska szája sarkában, közvetlenül a huncut kis bajusz alatt apró mosoly jelenik meg. Visszafordul a házba, telefonál hivatali sofőrjének, megmosakszik,
lehúzza a borostát az arcáról, fel a cipőt, nadrágot és inget. Ez utóbbit, ellentétben más hétköznapokkal, gombolatlanul hagyja, visszamegy a gangajtóba,
és elkiáltja magát:
Légiriadó!
Ekkor gyorsulnak fel az események. A szemközti általános iskola irodájából kijön az igazgató. Magasra emelt jobb kezével jelez az ablakpárkányt ujjaival türelmetlenül kopogtató tanácselnöknek. Aztán visszamegy az irodába
a megviselt rézharsonáért, amely tulajdonképpen csak egy hosszú, trombitaszerű
kürt, csövén „Légiriadó esetén” feliratú hímzett, vörös zászlócskával. Két rövidet és egy hosszút fúj bele, erre a tanárok érdeklődve kikukucskálnak a tantermek résnyire nyíló ablakain, s nem telik bele egy perc, többtucat gyerek
özönlik az udvarra. Amikor mindnyájan felsorakoztak, az igazgató is elkiáltja
magát, légiriadó, s a gyerekek, hat felső tagozatos kivételével, hasra vetik magukat az udvaron. A hat kivétel, három fiú és három lány, marad csak állva, és
amikor az igazgató int, azonnal futni kezdenek. Ők az úgynevezett értesítők.

2003. szeptember

27

Mindegyiküknek megvan a feladata. Rohannak ki az iskolakapun, onnan pedig
hatfelé szaladnak.
Ebben az évben köztük van Roczkó Ványa is, ez a halálsápadt, szeplős
szőke lány. Amikor kiér az iskolakapun, pillanatra megáll, jobbra tekint, aztán
balra, végül úgy dönt, átvág az úttesten.
Ugyanebben a percben fordul be a tanácselnök fekete hivatali Volgája
a sarkon, de nem üti el Roczkó Ványát, a sofőr időben észleli a tétova gyereket.
Fékez, aztán odagördül a tanácselnök elé. Mert Füredi Jóska ekkor már a ház
előtt áll a gombolatlan ingben, arcán nyoma sincs mosolynak, ellenkezőleg, jól
láthatóan nagyon is feszült: vajon rendben mennek-e majd a dolgok?
Rendben mennek. Még nem volt olyan, hogy ne menjenek rendben. A hat
gyerek szalad, köztük Roczkó Ványa, akinek Ürmös Lajos a feladata, őt kell
értesítenie a légiriadóról.
A lány negyven percig keringett a faluban, mire megtalálta a volt könyvelőt. Először a Petőfi Termelőszövetkezet irodájába ment, aztán Ürmös Lajos
házához, s amikor már az egész falu tudott a riadóról, végre rálelt az építkezésen.
Lajos bácsi, mondta halkan, halálsápadt arccal Roczkó Ványa, és közelebb
lépett a férfihez.
Lajos bácsi, kitört a légiriadó.
Tudom, gyermekem, azon vagyunk, felelte Ürmös Lajos, és intett a munkásoknak, hogy munkaszünet van, lehet oszlani.
*
Lovászék udvarán, közvetlenül a kecske mellett, van egy huszonkét éves,
zöld, oldalkocsis Ural motorkerékpár. A kormeghatározást Hízó borbély végezte, aki szerint a motor M72-es típusjelzésű. Jól ismeri, mondta, mert sikerült megszereznie makettben, és biztosra veszi, hogy eredetileg fekete volt,
ugyanis Lovász Mari nagyanyja azt állítja, az ura már így, zölden vette. A férjének az volt az elképzelése, hogy mire megnőnek az unokák, megjavítja nekik, mert már akkor se működött, traktorral hozták haza. Ha készen lesz,
mondogatta, ünnepélyesen fogja átadni, kis családi ünnepség keretében, az
unokák meg, bárki megláthassa, büszkén keringhetnek majd vele a faluban
a vegyesbolttól a könyvesboltig, mert addigra bizonyára könyvesbolt is lesz.
Meg unokák, tette hozzá ilyenkor Lovász Mari nagyanyja, mert az a tény,
hogy Lovászéknak csak egy unokájuk van, ő is lány, a Mari, Lovász mama
urát nem zavarta. Az asszony hetekig zsörtölődött a férjével, hogy mi az ótvaros rossebbér kell ide egy használhatatlan motor, míg végül beletörődött, mert
a motorszerelést még mindig hasznosabb elfoglaltságnak tartotta, mint az olvasást. Lovász mama ura ugyanis korábban hétvégenként csak olvasott, ám
ahogy meglett a motor, egész napokat el tudott vele tölteni az udvarban. Az

28

tiszatáj

Ural helyett végül ezt, az olvasás szeretetét örökölte tőle a Mari. Ő is egész délutánokat és hétvégéket tud eltölteni friss vagy régi Képes Újságok, valamint
lányregények tanulmányozásával, ám az Autó-Motor példányai, amelyeket
még a nagyapja vásárolt hétről hétre, az ágy alatt sárgulnak és porosodnak,
azokat sose vette kézbe a Mari.
Amikor Lovász mama ura meghalt, az asszony nem siratta meg, a részvétnyilvánításokat pedig azzal hagyta helyben, hogy az ő párjáról bizony mindent
el lehet mondani, csak azt nem, hogy hasznos ember volt. De Lovász mama
azért a maga módján szerette a férjét, azóta, hogy elhantolták, minden péntek
este kimegy hozzá a temetőbe, visz neki egy szál gyertyát, meggyújtja, na,
most má látsz, olvassál, mondja neki, és hazajön. Két éve pedig megvette
a kecskét, kikötötte az udvarba, a zöld Ural mellé, így elég, ha kinéz a konyhaablakon, máris megvan az az érzése, hogy nincsen egyedül. Mert Vakarcs,
a legnagyobb aszályban is örökké sáros kutya, sokszor egész nap csavarog, átmegy Palotásékhoz vagy kibújik a kertre néző drótkerítés alatti lyukon, és
csak estére ér haza. Mari meg inkább csak a nyarat tölti az öreganyjánál, és az
iskolai szüneteket, egyébként otthon van az anyjával meg az apjával, akik
szinte sohasem látogatják az öregasszonyt. Lovász mama sem nagyon jár
Mariékhoz, pedig nekik tévéjük is van. Régebben, egy csütörtök este megnézte
ugyan benne a Stirlitzet, de az volt az első és utolsó eset, mert harminc centire
kellett ülnie a képernyőtől, hogy lássa és hallja is egyszerre az eseményeket, de
olyan közelről meg idegesítette, ráadásul a végén el kellett mesélnie a többieknek, hogy mi történt, mert Lovász Mari nagyanyja széles asszony, a többiek
nem láttak tőle semmit.
A Zsuzsi kecske nehezen szokta meg a zöld járművet, állandóan mekegett
rá és le akarta legelni, de szerencsére a lánc nem engedte odáig.
Ezer csók Fortunának, mondta Hízó borbély, amikor tudomást szerzett
a motorról, aztán gyorsan megegyezett az öregasszonnyal, hogy ha meg tudja
csinálni, olcsó pénzért elviheti, így Lovász mama is jól jár, meg a kecske se idegeskedik annyit.
A borbély, ha ideje engedi, Lovászék udvarán szerel. Ez a második év, hogy
tavasztól őszig itt van, persze csak azokon a napokon, amikor nem túl nagy
a forgalom az üzletben, akkor is inkább csak délelőttönként jön.
Most hétfő van, tíz óra ötven perc. Hízó borbély reggel ki se nyitott, mert
vasárnap igen jól előrehaladt a szerelésben, és az is lehet, gondolta, hogy már
közel van a megoldás. Meg tegnap este kályhaezüsttel szép metálra kente
a lámpafejet, a bukóvasat és a fékdobot. Reggel látni akarta, hogyan sikerült,
ugyanis mire végzett, teljesen besötétedett, és Lovász mama nem engedte felkapcsolni az udvari villanyt, hogy ne fogyjon az áram.
Hízó borbély most egyedül van a házban, mert az asszony félórája átment
Palotásékhoz. Reggel, amikor a borbély lepakolta a szerszámosládáját az Ural

2003. szeptember

29

mellé, Lovász mama kigurított egy nagy sütőtököt a kamrából, az udvari járdán baltával kettéhasította, amitől egy kicsit kicsorbult a balta éle. Az öregaszszony káromkodott darab ideig, aztán egy apró műanyag tálba kiválogatta
a tök közepéből a magokat, a belsejét meg a kecske elé dobta. Nesze, itt van,
egyél, mondta Lovász mama, és bement a házba.
Eltelt egy óra is, mire újra előjött. Hízó borbély addigra már jól előrehaladt
a szerelésben, és azt is megállapította, hogy a tegnap esti festés igen sikeres volt,
jókedvében rámosolygott hát az öregasszonyra.
Mit csinál, Lovász néni, kérdezte.
Hozott a Magdika nekem húsz szem őszibarackot egy hónapja, gondoltam,
viszek neki cserébe tökmagot, válaszolta Lovász mama, aztán belehajolt félig
nyitott tenyerébe, ajkát fürgén mozgatva még egyszer megszámolta a magokat,
és mielőtt elindult volna Palotásékhoz, visszaszólt a borbélynak:
Tudja, hogy van ez, vigyázni kell a jó viszonyra.
Ahogy az öregasszony kilépett a kapun, Hízó borbély rámosolygott a kecskére is, megtörölte olajos kezét egy olajos ronggyal, amitől a keze még olajosabb lett, és ráült a motorra, hogy megint megpróbálja beindítani.
*
A munkaszünet hivatalos elrendelése másfél órával ezelőtt történt, ám
a moziépítő brigád tagjai még mindig a 613. Számú Italboltban üldögéltek.
A kocsmát persze csak a névtábla szerint hívják így. Huszonöt évvel ezelőtt,
amikor megnyílt, Tetűnek nevezte el a nép ajka, feltehetően a mérete miatt, de
három év múltán, amikor Ármin bácsit egy szerencsétlen útbaigazítás kísérlet
miatt nyolc hónapra elzárták, közkeletű neve Hétcsöcsű lett. A kocsma sarki
épület, ki van rá téve az utcanévtábla: Lenin útja. Bő két évtizede, amikor Ármin bácsit leszólította egy megyei elöljáró, aki inkognitóban látogatta a falvakat, mint Mátyás király, csak nem volt annyira igazságos, az utcát még Rákosinak hívták. Mátyás király először járt a faluban, útbaigazítást kért hát.
A Tetű kocsmában volt találkozója a szupertitkos helyi összekötővel, aki az
affér után kénytelen volt más vidékre költözni. Ármin bácsi, aki akkor még
nem is volt bácsi, biciklivel karikázott a főúton, ezért, amikor a rozsdaszínű Fiat
Topolinóból megszólította a rejtélyes idegen, elébb leszállt kerékpárjáról, megdörzsölte a bajuszát, udvariasan és szolgálatkészen meghallgatta az öltönyös
ember kérdését, majd rámutatva a sarki épületen virító Rákosi útja feliratra
visszakérdezett: látja ott azt a táblát? Látom, mondta az idegen. Na, az a Tetű,
felelte Ármin bácsi. Aztán felült a biciklire, és továbbhajtott.
Még aznap este két Pobeda típusú gépkocsi állt meg Árminék háza előtt, és
nyolc hónap múlva, amikor a férfi hazaérkezett, a fiatalabbak már Ármin bácsinak szólították. Mert ősz volt a haja, és rövid idő múltán ki is hullott, ráncos az arca, és gyalog járt, sokáig bottal, mint az öregemberek. Ettől kezdve

30

tiszatáj

Ármin bácsit valamiféle meg nem nevezett tisztelet övezte a faluban, de valószínű, nemcsak a történtek miatt, hanem mert bölcsebb is lett. Az eset után
nemcsak külsődleges jegyeiben, jellemében is igen megváltozott, beszéde pedig
megfontolt, tapasztalattal teli, már-már bölcs ember benyomását keltette, akitől érdemes volt kérdezni, mert szinte mindenre ismerte a választ. És válaszai
ezután sohasem egy-egy odavetett közhelyben merültek ki, hanem komoly,
higgadt és kimért ember megállapításai voltak, amelyek olyan nézőpontból
születtek, ahonnan csak az láthat, aki az eszével és zsigereiben is végképp bizonyságot talált arra, hogy a világ menthetetlenül elveszett.
Tavaly ősszel, miután Járvorka apja egész napos nyomozásba fogott, hogy
kiderítse, miért is Hétcsöcsű a Hétcsöcsű, és miután minden remény elszállt
a magyarázatra a csöcsök számát illetően, mert Jávor bácsi estére annyira berúgott, hogy másnap semmire sem emlékezett, Teca pincérnő, a kocsma egyik
jól megtermett pultos asszonya javasolta, hogy forduljanak Ármin bácsihoz.
A törzsvendégek az egész délelőttöt átvitatkozták, hogy érdemes-e ilyen jelentéktelen dologban Ármin bácsi álláspontját kérni, de a kérdést délben eldöntötte a tény, hogy az öreg belépett a Hétcsöcsűbe.
Teca pincérnő elébb kiosztott néhány barátságtalan megjegyzést a törzsvendégeknek, és amikor Ármin bácsi pipára gyújtott, elküldött egy cigarettázó
alakot a pult mellől, aztán, még ugyanazzal a levegővel megjegyezte Ármin
bácsi felé fordulva, hogy maga csak vulkanizáljon nyugodtan, magának lehet.
S hogy ilyen látványosan sikerült megnyernie az öreget, óvatosan ráterelte a szót
a Hétcsöcsű kifejezés eredetére:
Aztán azt tudja-e, Ármin bácsi, hogy miért Hétcsöcsű a Hétcsöcsű?
Az öreg elébb hosszan tűnődött, figyelte Teca pincérnő szemét, aztán fogott csak magyarázatba bizonyos Romulusról és Rémusról és a megáradt Tiberis folyóról, valamint egy tápláló tejű farkaskölyökről.
Teca pincérnő büszkén tekintett végig a törzsvendégeken, ám érteni nem
értett semmit, ahogyan a törzsvendégek sem, erről az arcuk elég feltűnően
árulkodott.
Akkor Ármin bácsi krákogott néhányat, és azt mondta, hogy ő nem akar
magának bajt. Aztán kiverte a pipájából a maradék dohányt, kicsit elgondolkodott, és elindult hazafelé. Ám mielőtt kilépett volna a kocsmából, visszafordult, és megmondta az igazságot:
Oda-vissza kell számolni, szombati napon, akkor kijön.
A törzsvendégek hosszasan töprengtek a rejtvényen, míg végül egyikük,
egy János nevezetű meglelte a megoldást. A Hétcsöcsűben ugyanis két pultos
asszony szolgált ki, Teca és Maca. Egész héten felváltva voltak ott, egyikük
délután, másikuk délelőtt, de szombaton egyszerre, mert nagy volt a forgalom.
Ma hétfő van, néhány perc múlva tizenkettő. Maca lenne a délelőttös, de
Teca közel két órája, amikor tudomást szerzett a légiriadóról, leváltotta mun-

2003. szeptember

31

katársát, hogy ő is hazamehessen ebédelni. Ugyanis sose lehet tudni előre,
meddig tart a veszély, van úgy, hogy négy-öt órán át is. Légiriadó esetén pedig
kijárási tilalom lép életbe, az a szabály, hogy lehetőleg mindenki maradjon ott,
ahol egyébként is volt. Kivételt képez az az eset, amikor valakit a riadó a szabad ég alatt ér, ilyenkor a lehető leghamarabb a legközelebbi fedett helyre kell
mennie.
A moziépítő brigád tagjai éppen másfél órája vonultak a legközelebbi fedett
helyre, a kocsmába. Precízen betartják a szabályt, azóta nem is mozdultak innen. Jávorka ugyan egyszer kiszaladt a malac után az utcára, hogy Misit visszaterelje a pulttal szembeni asztal alá, később meg a kerekes kútra akarta elvinni,
mert szerinte szomjas, azért nyugtalan, ám röviddel azután, hogy az egyik
munkás, a Pullman Imre nevű sört akart neki kérni, Teca pincérnő megszánta
a malacot, és engedett a felmosó vödörbe vagy másfél liter szódavizet. Ivott is
a Misi malac becsületesen, azóta nem rohangál és nem visít be minden sarokba,
nyugodtan fekszik az asztal alatt, igaz, a szódától néha böfög egyet-egyet.
Pullmann Imre tehát némi tűnődés után a malac helyett magának kért egy
újabb sört, miután kilesett a nyitott kocsmaajtón, és megállapította, hogy biztosan maradnak még darab ideig, mert a rendőrség, Topáz zászlós és Antal
Vendel törzsőrmester személyében, még csak akkor érkezett a kocsma előtti
aszfaltcsíkra. A törzsőrmester nagyot tisztelgett Füredi Jóskának, aztán mindketten leszálltak a Panni típusú robogóról, s mihelyt Antal Vendel nekidöntötte a motort egy út menti fának, beálltak a többiek közé, mert az árok szélén
heverő tűzoltók és munkásőrök, köztük Ürmös Lajos, addigra már felsorakoztak. Füredi József tanácselnök hátratett kézzel grasszált előttük, halkan magyarázott, és mutogatott az aszfalton kupacba rakott felszerelések felé, aztán,
amikor a két rendőr is beállt a sorba, kiosztotta a vegyvédelmi ruhákat. Megvárta, míg az utolsó ember is bepattintja az utolsó műanyaggombot, akkor
visszalépett a sor elé, és elkiáltotta magát:
Gázmaszkot fel!
Ugyanebben a pillanatban éktelen zaj hallatszott az utcasarok mögül. Füredi Jóska a hang irányába fordult, és megint elordította magát:
Atomtámadás oldalról!
Hízó borbély ekkor fordult be a sarkon a zöld Urallal. Arcán földöntúli
mosoly ült, magasra emelt balján a középső- és mutatóujjával V betűt formázott, és azt kiabálta, hogy működik, hohó, végre működik. Amikor elérte a sort,
elhallgatott, arca ünnepélyesre váltott, homloka elé rántotta nyitott tenyerét,
úgy tisztelgett. A rohamsisakos, gázálarcos emberek követték tekintetükkel
a durrogó és pöfögő motor nyergében elrugózó borbélyt.

32

tiszatáj

SIMAI MIHÁLY

Metamorfózis
UTÓHANG EGY VERES MIHÁLY-KÉPHEZ
a léttelen lét
csillaghomloka
az egy-test-egy-lélek
mindig-soha
a szárnya-metszve
szárnyaló csoda
szegény magam
két félkör
vége/s/végtelenje
emberré istenült
hiperbola

kék
SZÉLJEGYZET OLASZ ATTILA KÉK ANGYAL CÍMÛ KÉPÉHEZ
– s a pillanatba ékelődve: kék.
Kékek kékje. Angyalszem-villanás.
Valami rögtön elvérző varázs.
Valami örök veszteség.
Véget-nem-érő lélekszakadás
a Lét.

2003. szeptember

33

lelkek
MEDITÁCIÓ EGY DALI-KÉP DALLAMÁRA
mintha szárnyas világosságot
látni az
elefánt-tükörképű hattyúk
boldog röptét
ahogy a holtak tengere fölé
mind magasabbra magasabbra magasabbra

34

tiszatáj

NAGY KOPPÁNY ZSOLT

Közönséges történet
Amikor Virág hazaérkezett, Gábor a pamlagon feküdt, behúzott sötétítőkkel. Nem mozdult akkor sem, amikor felesége már a cipőiből lépett ki. Virág
– mint három éve mindig – a cipőtartóra tette táskáját, bezárta az ajtót, s az átlagosnál gyorsabban lépkedett be a nappaliba, ahogy lakásuk egyetlen – hálószobaként is funkcionáló – helyiségét nevezték.
Gáborhoz lépett, könnyedén megcsókolta:
– Mi van? Mi ez a sötét hangulat? – hangja kedvesen csengett, és füstölőillata lett a szobának.
– Nem vagyok túl jól.
Virág fáradtan lerogyott a pamlag fejénél álló székre, s megkérdezte:
– Hozzak valamit? Mid fáj?
– Hagyd csak. Olyan általános. Rosszkedv. Vagy mi a nyavalya.
– De mitől? – kérdezte Virág, de nem várta meg a választ, vetkőzni kezdett,
ruháit a padlóra szórta.
– Á, semmi. – mondta fátyolos hangon férje, s befelé fordult.
Virág megvonta a vállát, a konyha felé indult, de hirtelen megfordult,
s visszalépkedett a pamlaghoz. Ráhajolt Gáborra úgy, hogy meztelen melle
a férfi tarkójához érjen. Kicsit lihegett, és kuncogott is.
Gábor bágyadtan megfordult, s egy erőtlen puszi cuppant a feszes mellen.
Kicsit magához húzta Virágot, megtapogatta. Aztán leengedte a kezét. Némán
feküdtek pár percig: Gábor elnyúlva, Virág félig állva, félig a férfira dőlve.
Nemsokára kiegyenesedett, s kiment a konyhába.
A konyha hideg volt, s mindig sötét. Földszint, régi cselédlakás. Meggyújtotta a villanyt, leült, cigarettára gyújtott. Kicsit könnyebb lett minden, ez látszott rajta, amint beszívta a füstöt, majd gondosan a hamutartó oldalához ütögette cigarettáját, nehogy a hamu rossz helyre hulljon. Gábor még így is alig
tudta elviselni felesége szenvedélyét, „olyan rosszízű a szád”, meg „büdös”,
mondta gyakran.
Virág teát főzött, s közben többször is rápillantott a nagy rakás mosatlanra.
Aztán hirtelen felkapta a teát, és Gáborhoz sietett.
– Igyál... most főztem...
– Nem kell.
– De miért?
– Nem kívánom.
– Jó. Különben pedig mosogathattál volna. Csak úgy mondom.

2003. szeptember

35

Gábor felült:
– Azonnal menjél ki!
Virág kiviharzott, lehuppant a székre.
– A francba – gondolta –, hogy idejutottunk.
Eszébe jutott szerelmük kezdete, mikor már egy hét múlva házasságról beszéltek. „Kamaszos hév volt, de szent”, s nemsokára nevüket is megváltoztatták: Gábor a Virág Gábor, Virág meg a Gábor Virág nevet viselte büszkén,
s ezzel egyes ismerőseik megrökönyödését, másoknak viszont tisztelet- és szeretetteljes mosolygását vívták ki.
Mostani albérletükbe házasságuk után költöztek, sosem volt semmi gond,
egészen az elmúlt napokig. Dúlt a szerelem, s ebben a dúlásban Virág alig vette
észre, hogy majd’ egy éve csak ő dolgozik. Gábor virággal és elmosott edényekkel várta minden nap, s amint neje belépett, nyomban az ágyban hemperegtek.
Néhány napja azonban ez a kép fogadja, és majdnem ugyanúgy követik
egymást az események, azaz jóformán ugyanúgy nem történik semmi.
Gábor jött ki:
– Ne haragudj... – motyogta – Hülye vagyok. Nem akartalak bántani. – Kicsit könnyezett a szeme. – Szeretlek! – S keblére ölelte Virágot.
– Én is, nagyon!
Így ringtak pár pillanatig a konyha aprómintás csempekövén, Gábor Virág
haját simogatta. Virág felnézett, bár Gábor alig volt magasabb nála – termetre
is hasonlítottak.
– Régebben nem így simogattál!
– Miért?
– Nem tudom. Csak. Úgy érzem.
– Most szerinted mit mondjak arra, hogy „Csak. Úgy érzem”?! Mondd,
hogy durva vagyok, vagy mímelem a szenvedélyt, mondj valamit, hogy legalább védekezni, magyarázkodni tudjak!
– Durva vagy! – pityeredett el az asszonyka. – Olyan hamar elveszted a türelmed! És kiabálsz!
– Te meg visszaélsz a kurva munkahelyeddel! Azt hiszed, olyan jó nekem
mosogatni, és hülyén érezni magam?! Asszed, nem dolgoznék én, hogy te ülj
itthon?! Asszed, nem szégyellek akárkinek a szemébe belenézni, mikor mindenki azon vihog, hogy én vagyok a háziember? Az istenit! – üvöltött Gábor.
Virág a székre rogyott, zokogott.
– S akkor én mit csináljak?! Hagyjam ott?! S üljünk mindketten itthon? Ha
dolgozom, az se jó, ha nem, az se! Mikor hánytam a szemedre valamit is?!
Gábor arca eltorzult, sziszegve magyarázta:
– Hát nem érted, az istenit, hogy éppen azzal vádolsz, hogy megkérded, mikor hánytál valamit is a szememre?! Hát nem érted, te...

36

tiszatáj

Virág elhallgatott, csöndesen szipogott, s a konyha legtávolabbi sarkába húzódott, bár így is csak két lépés választotta el élete párjától.
Gábor folytatta:
– Egy jó szavad sincs! Hazajössz, s meg sem kérded, mi van!
– De megkérdem!
– Inkább ne kérdeznéd! Úgy kérded! Nem érdekellek, mi?! Rutinfeleség!
– De mit csináljak, mit tudjak csinálni? Megkérdem, nem tetszik, simogatlak, nem tetszik, a mellem nem tetszik, a kurva tea nem tetszik, mit csináljak?!
– De hogy teszed ezt, Virág, hogy, arra gondolj! Éppen hogy le nem hánysz
közben!
– De hogy kellene tennem, mondd el, kérlek! – zokogta Virág, és Gáborra
csimpaszkodott.
– Engedj már... – lökte el az, és beviharzott a szobába.
Ült vagy két percet a széken, miközben arra gondolt, hogy milyen közönséges történet ez, az övék. Bekapcsolta a tévét, de aztán ki is kapcsolta. „Hogy
néz ki, hogy veszekedés után tévézek”, gondolta, bár minden vágya az volt,
hogy tévézzen. „Egész délután tévézhettem volna”, gondolta, miközben elnyúlt a heverőn.
„Milyen szenvedélyes volt még nemrég... Most meg bedugja a mellét a fülembe.” Elmosolyodott. „Hú, ha ezt megmondanám neki!...”
Heverészett, többször megsimogatta a hasát, cöcögött, a fejét csóválta. Az
ajtón túlról Virág szipogása hallatszott. Nem akart vége szakadni. Gábor megkereste a papucsot, kislattyogott.
– Na... gyere ide... izé, bocsánat. – ölelte meg a síró nőt. – Szóval... tiszta
hülyék vagyunk... te is feszült vagy... én is... veszekszünk... ez természetes...
– Én nem vagyok feszült... de hogy járjak a kedvedbe? – szipogta Virág.
– Na... ne kezdjük megint... te is tudod, hogy most mártírkodsz. Szóval…
izé... ha nem én vagyok a hibás, akkor is én kérek bocsánatot, látod, ez az, ami
idegesít!
Virág elhátrált, megint könnyezni kezdett.
– Jó na, ne kezdjük megint... De látod, milyen ez az egész: ha nem csinálok
semmi rosszat, akkor is én vagyok a hibás, érted.
Virág arca vonaglott. Gábor kérdőn nézett rá, várt:
– Mondjál valamit, vagy megint nem érdekel, amit beszélek, mi?!
Virág tovább hallgatott.
Gábor drámai mozdulattal az égre emelte kezét, felkapta fejét, s szemét
megforgatva egy percig a villanykörtét nézte, majd megfordult és kiviharzott
a konyhából, jól becsapva maga után az ajtót.
*

2003. szeptember

37

Az éjszaka közepén egyszerre ébredtek. Felültek az ágyon, aztán leszálltak
róla, és az olvasólámpa fényénél hosszan igazgatták a hajukat.
Egymásra alig néztek, a nagy állótükörben viszont aprólékosan vizsgálgatták magukat. Megfordultak előtte, kisimították ruhájuk ráncait.
Mikor készen voltak, egymás felé fordultak, s néhány másodpercig mozdulatlanul nézték egymást. Bólintottak, és a kamrából Gábor behozta a nagy,
vastag kötelet. Gondosan bogozták meg a csomót a két végén, s mindketten ellenőrizték mindkét hurkot, majd a szoba plafonjából kiálló kampóra akasztották. Székeket hoztak, felálltak rájuk, s Virág intésére belekapaszkodtak a két
végébe. Vagy egy percig lógtak így, amíg karizmaik bírták. Kicsit imbolygott
a két test, de egyik felé sem billent ki túlságosan.
Bólintottak, visszaereszkedtek a székre. Megpuszilták egymást, a nyakukra
illesztették a hurkokat. Először háttal álltak egymásnak.
– Így nem... – mondták szinte egyszerre, és szembefordultak. Lassan összekapcsolódott a tekintetük.
– Most! – suttogták.
A két test, mint a mérleg nyelve, sokáig kereste az egyensúlyt, míg végül
lassan megállapodott, és egyik irányba sem mozdult már.
Nagyon szép látvány volt, mesélik, akik megtalálták őket.

Frédi és Irénke
(RÉSZLET)
Másnap Frédi felhívta Irénkét.
– Halló, Frédi vagyok, Irénnel beszélek?
– Jó napot, Frédi!
– Irénke… Sürgősen találkoznunk kell!
Egy belvárosi cukrászdában beszéltek meg randevút.
Irénke feszes nadrágot, és köldökblúzt viselt, Frédi alig használt farmert és
kissé kopott zakót.
Irénke igyekezett közvetlenül viselkedni, engedte, hogy Frédi alátolja a széket, majd egy narancslét rendelt. Frédi legszívesebben egy vodkát ivott volna,
de aztán ő is a narancslé mellett döntött. Mikor a pincér felszolgálta az üdítőket, Frédi a pénztárcája felé nyúlt, ám meggondolta magát, és csupán a cigarettáját vette elő. Rágyújtott, Irénkére sóhajtott, de száját rögtön lefelé irányította, így az asztal üveglapja szórta szét a füstöt.

38

tiszatáj

– Irénke… – kezdte, de elakadt. Ivott egy keveset, aztán folytatta: – nem
kertelek. Legyen a feleségem!
A bájos, szende mosollyal kortyintó Irénke köhögni kezdett, s a narancslé
– csöppet sem diszkréten, vagy szendén – az asztallapon landolt, s nyomban öszszekeveredett a füsttel. Miután újra kapott levegőt, Irénke csak nézett, kipirult
arccal, és meg sem tudott szólalni. Frédi beszélt, sőt hadart:
– Tudom, hogy meglepetésszerűen érte, tudom, hogy nem erre számított.
Hozhattam volna virágot, és udvarolhattam volna hosszú hónapokig, míg ide
jutunk. De Irénke… értsen meg, nem is tudom, hogy mondjam: azonnali választ várok!
– Dehát…
– Kérem, én évek óta szerelmes vagyok magába, csak sosem volt alkalmam
ezt a tudomására hozni. Bár négy éve írtam kegyednek egy zavaros, szerelmes
levelet, elküldés előtt a borítékra véstem, hogy égesse el. Mint utólag megtudtam, kegyed ekképpen járt el, nagy bánatomra, mert persze azért írtam ezt rá,
hogy elolvassa. Belátom, rossz csel volt. Aztán angolórákra járt, hozzám. Első
érkezése előtt egy kicsiny füzetecskét installáltam szobám falára, azzal a felirattal, hogy mindenkinek, aki ide belép, írnia kell bele. Egész délelőtt korábbi válaszokat hamisítottam, hogy ne kegyed legyen az első. Valami semmitmondó
szöveget írt bele, de nekem akkor ez többet jelentett mindennél. Kezét bátrabban fogtam hát meg, és a megengedettnél nagyobb gyöngédséggel vezettem végig a „to be” és „to do” segédigék ragozásán. Erre sem reagált, pedig a szív segédigéi voltak ezek. Aztán merész és őrült lépésre szántam el magam: majd’
húszéves fejjel egy emlékesfüzetet állítottam össze, különböző provokatív kérdésekkel. Gyorsan kitöltöttem, hogy kegyed majd olvashassa gigászi életundoromat és művészi ambícióimat, szerelemről vallott nézeteimet – és a kegyed
kezére bocsátottam. Ám válaszaiból az ártatlanság mellett még az világlott ki,
hogy bizony nem olvasta szenvedéseimről tanúskodó soraimat, mert a „Mit
üzensz a füzet gazdájának?” kérdésre azt írta: „Éljen nagyon sokáig, járjon
pénzben bokáig.”
Irénke itt elpirult, és már-már sikerült egy tiltakozó hangnak a száját elhagyni, de Frédi beléfagyasztotta a szót:
– Sebaj, gondoltam, nem létezik, hogy ne értette volna meg ezekből, mik
a szándékaim. És vártam, hogy egyszer csak meglátom az arcán, mikor meglátja
az arcomat… hiszen emlékszik, egy lépcsőházban laktunk, naponta találkoztunk. De nem láttam meg, amit szerettem volna, bár magam sem tudom, mi
lett volna az. Aztán kegyedék elköltöztek, én itthon maradtam… és hát bevallom, elkapott az élet. Voltak nőim, hogy úgy mondjam. De mindegyikben kegyedet kerestem, ők ezt félreértették és izgatottan viháncoltak kutató kezeim
között. Aztán megcsaltak, vagy rosszul bántak velem. De én mindig erős szívvel viseltem a megpróbáltatásokat: tudtam, hogy az a terep, melyet kettőnk

2003. szeptember

39

számára előkészítettem, még virágot hajthat. Dehát kegyed nem volt itt, nagylány lett, és egy idő óta már Irénnek hívják... Ezalatt én meddő csatáimat vívtam kurvákkal és gengszterekkel. De nemrég elérkezettnek láttam az időt: szakítottam azzal a lánnyal, ki szintén kevésnek bizonyult a megszámláltatás
után, amely a magácska éteri tulajdonságainak és értékeinek benne megtalálható lajstromát illeti. Idegeim felmondták a szolgálatot: négy éven keresztül
minden nőmnek hónapokig udvaroltam hűségesen – eredmény nélkül. Ezért
próbálkozom most egészen másként. És tudom, hogy csupán két napja érkezett haza, mégis és máris arra kérem: legyen a feleségem. Kegyed az utolsó
mentsváram: ha most elutasít, végem. De döbbenjen rá a múltra, és lássa kettőnk évek óta nyiladozó szerelme betetőzésének ezeket a perceket. Mi a válasza?
Egy hosszú percig itta Irénke a narancslevet, aztán megszólalt.

40

tiszatáj

DOBAI PÉTER

Pola, hadikikötõ, lõgyakorlat
Nagyanyám fivérének, Karlecz Mihály torpedistának
emlékében, aki az osztrák–magyar flotta cirkálórajának
zászlóshajóján, a „Novarán” szolgált az Adrián, (1914–1918),
az Otranto-i ütközetben súlyosan megsebesült. Nagy Ezüst
Seb. érmet kapott Horthy Miklós ellentengernagytól,
a „Novara” és a cirkálóraj főparancsnokától.
„Szél viszi messze a fellegeket,
Mögöttük lángol az ég!
Nyújtsd ide kedves a kis kezedet,
Ki tudja látlak-e még?
Ki tudja ölel-e a két karom,
Ki tudja csókol-e még valaha a szád?
Ki tudja, melyik éjjel, melyik hajnalon
Indul a naszád tovább...”
Tengerészdal
„...Éjjel a fák közt szivarra gyújt egy
hősi halott...”
Bakucz József

Az I. Ferencz József császár és király arcát
római cézárok babérjával ábrázoló, 5 Heller-es
bélyegen a lila körpecsét: még békeéveket idéz,
ama tűnt „békebeli világot”… de a rombolók, cirkálók,
csatahajók, ágyúnaszádok sikált fedélzetén már folynak
az éles lőgyakorlatok, a lőelemképzés-gyakorlatok,
a tűzvezetés-gyakorlatok... A vertikálisan és horizontálisan
is mozgatható, Krupp-acél páncéltörő, gyorstüzelő
gépágyúnál két ifjú tengerész tüzér áll, éppen bemérik
a higanyos hajszálkereszten a célt... A még békebeli célt.
Célpontok lesznek nemsokára ők is, illik hát írni egy-egy képeslapot,
távol, falusi hazába, búcsúként édesanyáknak,
aráknak, húgoknak, régi, öreg tanítóknak... mielőtt harckészen
kifut a nyílt tengerre a flotta...

2003. szeptember

41

– – – A közeli szárazföldön a sírásók is gyakorlatoznak már
a kibővített temetőkben: a hősök közös tömegsírját ássák,
méricskélik a mélyét, szélességét, hosszát,
hogy elférjen majd a meszesgödörben, teljes létszámban
az elesett legénység...

Harangozó Dominica hantjánál,
a Farkasréti sírkertben
Makovecz Imrének

Harangozó Dominica, a paulai Szent Vince
és lelki leánya, Ludovica Marillac által alapított
Irgalmasok Rendjének, a Filles de la miséricorde
szeretet-közösségének a novíciája volt. Lelencházban dolgozott
ápoló nővérként, de még fogadalmát
sem tehette le, alig tizennyolc esztendősen hívták
evilágból el a jólelkű leányt, mindenható égi erők,
testét itt, a Farkasok rétjén nővérek énekével
temették, olasz akácokhoz közel...
Süllyedt hantjánál, dőlt fakeresztjénél megállok,
meditálok, megszólítom ismeretlenül, Dominicát!
Választ nem várok.
A síron nincsenek virágok.
Szólítom, de szavaim értelmetlenek.
Meglehet az is, hogy Dominica mégis válaszol nekem,
talán olyan nyelven, amelyet én nem értek,
pedig az a nyelv nem lehet énnékem idegen:
nemsokára meg kell majd tanulnom, igen,
mire én is oda érkezem – – –

42

tiszatáj

JUHÁSZ FERENC

Lipták György szeretete
Lipták György nagy mester! Jobb, ha ezt azonnal kimondom. Mert a kimondás szigorú bizalma szigorú hitelt kér. Ebbe a művészbe olyan sűrű, úgy
összezsúfolódott a teremtés-láz, a szinte megfogalmazhatatlan ihlet, mint
a fénysugárzás a csillagokban, mint a bonyolult erő-sűrűség az atomokban. Évtizedek óta ismerem személyét és működését, s látszatra mintha nem változott
volna, mint a Kozmosz, amelyről ma újra azt mondják a fizikusok, hogy korongszerűen lapos. Költő vagyok, ezen is töprenghetek, hisz a költő működésének is a hit a lényege. Hiszen az Isten tenyerén a világ, vagy a Világ meg az
Isten ugyanaz, ahogy Baruch de Spinoza mondta. Époszi méretű fölsorolásba
kellene kezdenem, hogy elmondjam műveinek sűrű és tömött sokaságát, dehát
ez egy éposz lenne, végtelen szorzás és elosztás, mert a Lipták-mindenség a szeretet, a borzalom, a mese, a kóc-Jancsiság, legenda, a csöndszelíd páfrány,
lócsontváz-temető, gyermekkori dugattyús csodagép törpe mozdony, a lepkeszárny-pávahímfarok, bukfenc-törpe, madár-vizslatás mítosza. Jóslatokat összedöntő robbanás. Szivárványvigasz és oly sűrű rejtelem-gubanc, mint a megmárványosodott füst. Ősi fossziliából visszavarázsolódott élőlény. Növényborzasság burjánzás-dzsungel. A természeti tébolyult tenyészet. A boldog, tomboló öröm növény-alakban, madár-alakban, ember-alakban, erdei törpe manók,
rózsák, rettenetek és remények. És mindez olyan finom vonalakból, mint egy
szempilla-gyűjtemény gyötrelme és végtelen reménye. Ez az (eddigi) életmű,
akár a seben a gézkötés vérrel, át van itatva merengéssel, szomorúsággal és szeretettel, szent bohóckodással, a szentjánosbogár luciferin-lámpás potroh-tűzével. A sűrűség és zsúfoltság szitaszövetében, vonalrács-szitájában mindig meglátható egy emberfej, egy emberarc, egy emberalak, vállán a hosszú horgascsőrű madárral, egy asszony-alak, gyönyörű nő, falevelekkel, árnycsipke-kendővel borítva, mintha az óriás holdfényes falusi éjszakában asszony áll az árnyéklevélhullás bodzabokrában az árnylevél-burjánzásban, az árnylevélhullás
hullástalan, zajtalan csöndjében valahol Bián a Tópart utcában, vagy, mint
márvány-nőszobor Párizsban a Père Lachaise-i temetőben. Az irgalom-gyászrothadásban, esőrozsdás szemgödrökkel, köldökrózsával és emlőkkel. A lázfinom Lipták-rácsozat millimikron nagyságú négyszögekből képződött rácsszövet oly szűk, mint a szorongás, mint az ár-apály depresszió, a szorongásszűk vonalrács, a selyemváz-vonalsűrűség élet-állapottá sűrűsödik munkáiban,
biológiai lények, növények, emberek, mesék jelenléte ez a rácsozat, s a két fekete vonal közti négyzet, síklap, potrohszelvény-rés oly fehér, mint a köd-vo-

2003. szeptember

43

44

tiszatáj

nal, szálkák közötti halhús, min a halál előtti keskeny szívverés. Vékony, mint
a lezárt koporsó fedő-fugáján átizzó villanyfény, gyertyaláng, s az izzásszalag
a halott fején, arcán, szemhéján, kezén, haján. Mese, mámor, varázslat, bukfencbohóc cirkusz, szentséges természet-áldozat, emberi hűség-nyilatkozat Lipták
György művészete. És mindez a világ olyan vékony vonalakból szőve és szeretve, mint a hajszál velőcsövében fölfutó velőanyag, velővagyok-ágaskodás,
mint egy virágszirom vízhordozó edényhálózata, mint egy tollpihe szőrpáfrány csipke-egyenese, mint a testbőrben, embertestben virágzó kapillárisok hínárözöne. Fantasztikus finom és keskeny vonalakból szita-halak, saláták, krisztustövisek, egymásból-kinövések, egymásba-átnövések. Szigorú, sűrű, párafinom, ködfátyol-húrasztalos, érett pitypangpehelygömb-bolyhos, aprólékosan
összesűrített végzet és dicsőség ez a mű, olyan szigorúan lágy, pontos és precíz,
mintha mikroszkóp alatt néznénk egy szúnyogot, csáptollasat, s már az ideghálók is látszanak, nemcsak a fej-test-szem-csáp, ízek, lemezek, lékek: melyek
mint egy megcsomózott barna cérnadarab, az egész állat-gépszerkezet hálósan
kinagyúl, a sávok, karéjok, kitinrács-páraszövetek, és világít mint a nyáréji égbolt az üveglap alá nyomott halál-lény csigaházzá föltekert vérzabáló-elefántormánnyal, toka alá tekercselt szívótrombita-szakállal. Mi változott mégis Lipták Györgyben. A szigorú, szorongó, szinte depressziós hajszálrácsozat-természet kócosabb, bozontosabb, busásabb dúsabb, burjánzóbb lett keze és látomása által. Oldottabb lett és színesebb, foltosabb, olyan rózsaszínfehér lobogás, romantikus gyöngykék és izzás-fekete a fehérben, mint a csizmásan
lovagló Leo Tolsztoj hasig-érő fehér szakállán átvilágító harmatos rózsahajnal
a virágzó tavaszi csoda-mezőn. És egyik színes madárból, a toll-özön palástos
madárhátból kinő a másik kisebb madár, mint nagy szökőkút páralombhullásvízlövellés tetejéből a másik víz-árvalányhajcsokor szökőkút. Ó, víz-emeletek,
szökőkút-emeletek, madár-emeletek, bohócok, törpék, gnómok, almák, cezanne-i piros gömbök, tüskék, bozótok, öreg gépek, amelyek elhasználtan is
nehezek, mint a szegénység, a régi szegénység gyerekkora. Zöld mámor, rózsamámor, piros folt-mámor, mese-almafán heverve könyöklő Thyl Ulenspiegel!
Élet-viszony rács-viszony, felhő-viszony. E viszonyok színes fényszövedéke az
Egész Világegyetem. Mert mi mindnyájan világszövedék-természet vagyunk:
halandók, a valóság minden volt, mostani és jövendő lénye. Az emberi és az
ember-alatti természet. A mind-halál! A párafátyol rózsacsöndek szívünkben,
mint a sejtelem-virágállatok, zsákállattelepek a tengermélyben sziklára ragadva,
szívünkre ragadva. És a rózsarácshal, akár az öröklét.
(Elhangzott a Vigadó Galériában 2003 májusában.)

2003. szeptember

45

KASS JÁNOS

Lipták Györgyrõl
Mennyire örülünk az első áprilisi fecske friss röptének, követjük tekintetünkkel, ahogy a tiszta kék égen lendülettel ívet kanyarít. Hogyne örülnénk
egy fiatal művész, Lipták György jelentkezésének, hiszen figyeltük, figyeltem,
vártuk jelentkezését. A Főiskolán már feltűnt egyéni hangja, sajátos látása.
A középkorban, de még a múlt században is a fiatal mesterek elindultak, bejárták az országot, Európát. Valcolni mentek. S azután ismeretekkel, tapasztalatokkal megrakodva tértek haza, telepedtek le, s kezdték hivatásukat gyakorolni. Vándorlásuk célja felmérés volt, erejüket tudásukat tették próbára, megismerték saját teherbíró-képességüket, helyüket a világban.
Most hasonló történik itt. Egy fiatal művész állja a próbát. Felkészültsége,
elhivatottsága önmagába vetett hite és művei a rajzok, rézkarcok, s képei igazolják nem a kitaposott utat választotta, hanem maga-törte csapáson jár. Önálló hangja, látása, sajátos egyéni világa figyelmünket magára vonja.
A tehetség nem mérhető műszerekkel, mégis megszólal bennünk egy belső
hang, jelzés, megmozdul bennünk egy láthatatlan műszer mutatója, ha üzenetet
kapunk a műveken keresztül s, felmelegszik a szívünk, figyelmünk felé fordul.
Figyelmünk és szeretetünk, mert a friss hajtás a bontakozó, kivirágzó tehetség felkelti ismét bennünk a reményt, a hitet, hogy a lét igazolása csak műveken keresztül valósulhat meg, és a személyiség sugárzása ismét magával ragadott. Ugyan ki tudja megmondani tíz, húsz, harminc alkotó évtized állandó feszültségéhez honnan merítünk energiát, milyen radioaktivitás hője fűti fel, és
teszi fontossá számunkra tevékenységünk célját: az alkotást. Mi különbözteti
meg a jó művet a rossztól a mechanikustól, a rutintól? Az a belső hang, amire
felfigyelünk? Bizonyára, s az indulás, az első lépések iránya, a járatlan út vállalása. Az elmúlt évtizedek, a látszólag felgyorsult változások kora volt. A torlódó stílushullámok próbára tették az alkotókat. A legjobbak tudtak csak két
lábon megállni és következetesen vállalni önmagukat. A zavaros víz levonulása
után csak a súlyos kövek emelkedtek ki az árból valódi értékként. A kavicsok
elsodródtak. Parittyából kilőtt kavicsként repülni idegen energiától ismeretlen
cél felé kényszerítve? Ugyan ki vágyik erre? Lipták György tehetsége kihívás,
művei visszhangoznak bennünk és feléje forduló figyelmünk impulzusokat
kap. Kövessük hát hívását és örömmel látjuk kiállított műveinek belső sugárzását, nekünk szóló üzenetét.
(Kass János 1981-ben született írása itt jelenik meg először.)

ÖRÖKSÉG
VARSA MÁTYÁS

A legrégibb magyar mítosz
II. RÉSZ
A totemkultuszban általában valamilyen állatot tekintenek a törzs ősének, elődjének (néha tárgyat vagy természeti jelenséget). Ez a lény állati és emberi tulajdonságokkal egyaránt „ékes”, gondoljunk Egyiptom állatfejű, embertestű, vagy állattestű, emberfejű isteneire, a görög kentaurokra, Pánra; nehéz különválasztani bennük az állatit
az emberitől. Füvecske szüleinek állati, illetőleg emberi vonásait – még ebben az idők
folyamán több átalakuláson keresztülment mesében – is bizonytalanság lengi körül.
A totemős egyesíti a nemzetséget. A törzs tagjai mindannyian a nagymedve, a sas,
a szarvas stb. fiainak tekintik magukat. Ezért a kiválasztott állat szentté válik, és szigorú
szabályok írják elő, mikor szabad rá vadászni. Általában csak rituális alkalmakkor ejtik el, olyankor úgy állítják be az eseményt, mintha az ősapa fia maga áldozná fel önmagát. (Mert nem magát az őst, hanem annak gyermekét, vö.: Ég-Apa-fia, áldozzák
fel.) Ez oly módon jut kifejezésre, hogy egy rituális lakomán mindannyian esznek az
égből leküldött isteni fiú húsából. Ez az ősi gondolat – az áldozathozatal logikája – jelenik meg Jézus keresztrefeszítésében és az euchartisztia szentségében is, abban, hogy
a keresztény hívők áldozáskor ma is jelképesen esznek Isten szeretett fiának testéből.
A Csillagmítosz azt az eseményt meséli el, amikor először végezte el valaki a kultuszt, a történet hőse tehát mintául szolgál. Mintha az elbeszélő valamennyi sorával
így beszélne hallgatóságához: „lássátok feleim, így tudta meg Fű-fi hogy ki ő valójában,
hogy a fajdok nemzetségéhez tartozik. Az új ismeretet azzal a cselekedetével szerezte
meg, amelyet ti most rituálisan megismételtek, miközben a történetét halljátok tőlem.”
A mítosz előadása és a rítus jellemzően párhuzamosan folyik. A rituális cselekedetek
bemutatását a mítosz előadása kíséri.
Füvecske az isteni világ harmadik generációjához tartozik. Ég-Apa már megszületett, és különvált Föld-Szülőanyjától. Feltételezhető, hogy – mivel minden Föld-Szülőanyjától származik – korábban ő szülte Ég-Apát is. Kettejük gyermeke lehet Ég-Apafia és Föld-Leánya, akiknek fajd az alakmása, az ő fiuk Fű, aki ebből következően maga
is fajd, mint az egész tőle származó hallgatóság, a mítoszt előadó emberek nemzetsége.
Fű egyben az első emberarculatú isten is, kapocs istenek és emberek, állatok és emberek között. Ezért kap Földanyától faragó fejszét és kést (de a nemi szervek kifaragásának tisztjét Földanya magánál tartja), emiatt nevezik Embernevelő-Istennek, és ezért
állít emberalakú bálványt. Füvecske az ember fia, noha az istené. Látjuk, hogy a történetben Füvecske felövezi magát a fajd szárnyaival, tehát mágikusan azonosul a fajddal.
Dia meg is dicséri érte.
A rituálénak kellett hogy legyen egy „papja”, „szertartásmestere”, valaki, aki a beavatást végezte és vezette. Ezt a feladatkört tölti be Dia. Dia az első avató. S ha lehántjuk karakteréről a „modern” egyénítő vonásokat és csak a tényekre figyelünk, megtudhatjuk azt is, mit tanítottak annakidején a fajd nemzetség ifjainak, amikor a férfiak
közösségébe léptek. Dia első kérdése ez: „ki vagy?” a fiú válasza: „Nekem nincs nevem,

2003. szeptember

47

és apám sincs.” Milyen másként csengenek ezek a szavak, ha egy szertartáson hangzanak el! „Anyám Füvecskének hív” – folytatódik a szöveg; mintha csak azt mondaná
Fű-fiú: jelenlegi nevem átmeneti név. A következő téma a „hogyan születik az ember,
hogyan születtél te?” – kérdése, és Dia elmondja: „Égfia leszállt a földre /–/ Odajött
hozzá Földleánya. Földleányával lefeküdt, és kettesben aludtak.” Megtudjuk azt is, milyen hatást tesz az avató az avatatlanokra. Füvecske így számol be arról a pillanatról,
amikor először pillantja meg Diat: „Mintha képen lenne, olyan szép a ruhája, csillog,
gyapjú-e vagy valami más, nem tudni. Az az ember kinyitja a szemét, és csak néz rám.
Egészen megrészegedtem ezektől a szemektől, karom lehanyatlott, rajta felejtettem
a szemem. Egész bensőm reszket. Egyik kezemben a fajdot tartom, a másikban kis íjamat.” … Meghökkentő, csodálatos, hihetetlen, ijesztő és lenyűgöző… „Mintha képen
lenne” talán arra utal ez a félmondat, hogy a szertartáson volt egy kép, vagy szobor,
egy szent alakmás, amely a leírás szerint díszesen, különlegesen fel volt öltöztetve,
vagy egy ember állt oly mereven, mint egy szobor. Egyszercsak kinyílt a szeme. Tehát
eredetileg csukva tartotta. Még azt is megtudjuk, hogy a szertartás közben a „fajd-fiókák”-nak egyik kezükben íjat, a másikban fajdot kell tartaniuk.
A legkínzóbb, legfájóbb dolog azonban Füvecske számára az, hogy árva. Az „árva
isten” típus a szamojéd mitológiákban. Létezésében lehet ősok kereső logika: minden
elődnek magányosnak kell lennie ahhoz, hogy később egy egész nemzetséget vallhasson magáénak; mítoszban betöltött szerepe azonban sokkal inkább az, hogy kifejezze:
család, törzs, nemzetség nélkül árvák volnánk mindannyian.
De voltaképpen kicsoda Dia? Istenalak, aki megtalálható az enyec mitológia panteonjában. Akárcsak Nga, akivé a Csillagmítosz végén Füvecske válik. Nga teljes neve
Ljuba-Nga (szószerinti jelentésben: „istenárva”). Az enyecekkel közeli rokonságban
lévő nganaszánok mitológiájában a Ljuba-Nga-nak megfelelő alakot Djuba-Nga-nak
vagy Djojba-Nguo-nak hívják (a név jelentése ugyanaz: „istenárva”. Egyébként maga
a nganaszán név is a törzs istentől való származására mutat). Djuba-Nga sokszor megkettőződve létezik. Az egyik Djuba-Nga az árva hős, a másik Dia, vagyis ugyanaz
a Djuba-Nga, égi síelőként, cselvetőként és csalóként. Néhány szamojéd mítoszban előfordul az a furcsaság, hogy a hősnek két megjelenési formája van, vagyis ugyanabban
a történetben két külön szereplőként tűnik fel. Esetünkben is így áll a helyzet. Mit jelent ez az avatási rítus szempontjából? Nagyon egyszerű dolgot, azt, hogy Füvecskét
egy vele azonos, de nála idősebb, tapasztaltabb valaki vezeti be a szertartásba.
Sok mindent megtudhatunk az avatás körülményeiről is. A legényke íjat kap. Az
íjat Földszülőanyja adja. Elképzelhető, hogy azért adja át az íjat ő, mert még nem volt
más a világon, aki át adhatta volna. De ez az érvelés gyenge lábakon áll, mert a „ceremóniamester” Dia éppenséggel odaadhatná. Lehet tehát, hogy így történt annakidején,
a „rituálé korában” is. Az íjat – mint tudjuk – nemcsak vadászeszközként használják,
hanem kozmikus anyaöl szimbólumnak is tekintik. Természetes dolog volna hát, ha
az ifjak a „minden élőnek szülőanyjától” kapnák.
A mitopoetikus gondolkodásban kapcsolat áll fenn a vadászat és a nász között.
(A vadászrítus kozmikus lakodalom formáját ölti, a lakodalmi szertartás pedig vadászat
jellegű. Ennek az ősi tudattartalomnak kései felmerülése Vörösmarty Szép Ilonkájának
kezdő képe: „A vadász ül hosszú, méla lesben, / vár felajzott nyílra gyors vadat”.) Az íj
vadász (harci) jellege és szexuális vonatkozása tehát egyaránt megjelenik az avatási szertartásban. A férfivá váláshoz mindkét ismeret hozzá tartozik. Ha pedig a történetet
koherens egységnek tekintjük, és belőle indulunk ki és semmi másból, akkor csak így

48

tiszatáj

válaszolhatunk: azért adja Földszülőanyja az íjat, mert tőle származik a nemiség, hiszen ő faragja ki a gyermekek nemi szerveit.
Nem marad el a regéből a rituális evés szertartása sem. Mivel Füvecske nemzettség
nélküli árva, a fajd húsából kettesben falatozik az anyóval. Amikor azonban már túl
van a szüleivel való találkozáson (lelőtte a fajdot) már nem eszik a húsából. Nem ehet
belőle, mert ha enne, önmagából, vagy a testvéreiből enne.
(Közbevetőleg: a Csillagmítosz mai elbeszélőjének értelmezése szerint Füvecskének
azért nincs étvágya, mert égi isten lett, élő lélek, a lelkek pedig nem igényelnek testi
táplálékot. Az eredeti regét azonban több ezer évvel ezelőtt mesélték el először. Legközelebbi nyelvrokonaink hiedelmeiből ma már nem mutatható ki totemkultusz. Az
idők folyamán több réteg települt az eredetire, valószínűleg maga a mesélő sem tud
már a mítosz mélyrétegeit alkotó ős-struktúráról.)
Az avatási mítosz jellemzője még, hogy hőse az ismert világ határain túl válik beavatottá. Az avatást a régi én halálaként, és egy új megszületésének fogják föl. Ez a rítusban is megjelenik. Hogy esetünkben is így áll a helyzet, az abból látható, hogy
Földszülőanyja e szavak kíséretében küldi első vadászatára Füvecskét: „ne menj meszszire, nem jó ott járni, annyi a halott, mint a fű, ártalmadra lesz!” A totemkultusz nemcsak azt jelenti az egyénnek, hogy a törzs tagjai közös őstől származnak, így mindanynyian egy test, egy vér, hanem egy olyan felfogást is – ami logikusan illeszkedik az
előbbiekhez –, hogy a meghalt ősök túlvilági szellemként tovább élnek. Tehát az első
őstől isteni, szellemi láncolat vezet a ma élőkhöz. Ha pedig Füvecske fű, akkor a halottak, jobban mondva a holtak szellemei is azok: füvek. A beavatás az ősök közegében, jelenlétében megy végbe. Bizony az évezredekkel ezelőtti Földszülőanyja szájából riogatóan hangzott a szó: „nem jó ott járni, annyi a halott, mint a fű”!
Lehetséges az is, hogy a rituális lakoma – ha a rege hűségesen közvetít – az örökké
éhes Földszülőanyjánál történik. Nem elképzelhetetlen az sem, hogy mivel Földszülőanyja saját gyermekeit eszi, legendás örök éhsége rituális kannibalizmusra utal. Talán
ebben a kontextusban kell elhelyezni azt a furcsaságot, hogy a nyeldekléssel kapcsolatos szavaink lényegében az „ny”-hang különféle változatai: íny, nyal, nyelv, nyál, nyel,
nyak. Ebbe az „ny-hangra írt kantátába” jól és gördülékenyen illeszkedik az „any”
tövű anya szó. (Lásd: em–emik–emlő ; em [anya], emik [szopik]. Akkor is, ha e párhuzamot alapul véve „ny-környéki” szavaink inkább a szopáshoz adatolhatók). Különösen azért valószínűsíthető ez a feltevés, mert a beavatási mítoszok jellegzetes „stációja” egy olyan esemény, amikor valamilyen szörny (eredetileg a totemállat) elnyeli
az ifjakat, majd kiköpi őket (halál-ujjászületés motívuma). Talán emlékszünk még rá,
hogy az anyó azt tanácsolja Füvecskének, ha találkozni akar a szüleivel, feküdjön egy,
a fű alatt lévő gödörbe, amely „akkora, mint egy madárfészek.” A fészek azonban
Földszülőanyja testén horpad, hasonló üreg, mint amin keresztül az anyó rituálisan
magához veheti a számára odahelyezett áldozatot. Szavaiból már a mese elején kiderül,
hogy azért fogadja kitörő örömmel a gyermeket – túl azon az általános örömön, amit
egy csecsemő látása okoz –, mert majd fajdra vadászik. Kinek? Neki. Ő maga nem
vadászik, de éhes, minden alkalommal úgy jut táplálékhoz, hogy a fiú hoz valamit.
A „fészek” egyaránt kapcsolódik Földszülőanyjához, a fajdhoz, és bizonyára szerepe volt
a rítusban is, az avatandók ténylegesen belefeküdtek a fajdfészekbe, hogy onnan fajdfiókaként (fióka a fiú becézett alakja) kikelve szülessenek újjá.

2003. szeptember

49

(Hasonló magyarázatot kínál bölcs és bölcső szavunk. Volt olyan idő, amikor úgy
vélték, hogy a bölcsesség bölcsőben születik.)1
Jelentéssel bír az is, hogy távozásakor Dia a fiút lába közé véve egy darabig vele
együtt halad. Frazernél találkozunk egy olyan, számos primitív közösségre jellemző
szokással, hogy amikor valaki örökbe akar fogadni egy gyermeket, áthúzza a lába között, ezzel jelképesen ujjá szüli a maga számára.2 Hasonló értelme lehet annak is, hogy
a fiút Dia a lába közé veszi. A Diaban megtestesülő ősatyakép ezáltal a fiatalembert
a nemzetség fiává fogadja.
De vajon lehetséges-e, hogy ez a tyúkforma madár ilyen jelentőséget vívjon ki
nyelvi eleink kultúrájában? Találunk-e erre utaló nyomokat az obi-ugor hagyományban? Igen. Hogy pontosak legyünk az obi-ugorok lélekhitében. Említettük már, hogy
a manysik és hantik úgy vélik, minden embernek több lelke van, s hogy ezek közül
legfontosabb a lélegzet-lélek és az árnyék-lélek. Utóbbi ki tud lépni a testből, például
akkor, amikor álmodunk. Beszéltünk arról is, hogy a sámánok is e lélektípust használják, amikor más világok között közlekednek. Ha valakinek ezt a lelkét ellopják, súlyos
betegségbe esik, és ha nem sikerül visszaszereznie valamely sámánnak, a beteg akár
még meg is halhat. Nos, az „álomlélek” (ulum isz – nevében a már említett íz szó szerepel) álommadár, azaz siketfajd alakjában járja útját, ezért alakját bölcsőkön ábrázolják.
A hanti mitológiában létezik egy Vont-Lung nevű erdei szellem is, aki a vadak pártjára
áll az emberrel szemben, a menekülő vad alakját ölti fel és félrevezeti a vadászt. Ez
a szellem is siketfajd alakjában mutatja meg a hazafelé vezető utat az embernek. Mivel
az árnyéklélek sokszor állat alakját ölti (lásd fent: sámánutazás; valamint latin: anima
[lélek] – animal [állat]), Vont-Lung és az ulum isz könnyen közös nevezőre hozható.
Eszerint a fajd-ban az árnyéklélek megtestesülését kell keresnünk. S pontosan ez az
a lélektípus, amely által a faj, a nemzetség egyedei is, önmagukból kilépve eggyé válhatnak. Ez csak akkor lehetséges, ha közös a lelkük.
Már nem is olyan különös a fentiek ismeretében az – az egyébként rendkívül meghökkentő dolog –, amivel akkor találkozunk, ha az Etimológiai Nagyszótárt a „kéj”
szócikknél ütjük fel. A tömör szószedet szinte a fajdról szól. Lássuk: „Ősi örökség
a finnugor korból; vö.: vog. ka˙i-: ka˙iso˙β ’bájoló, varázsló dal’ (sóβ ’szó’), ka˙ii – ’énekel
(varázsló) jövendőmondáskor vagy amikor valamit fejszével kutat’; osztj. DN keiDa˙,
ko˙ita, Vj. koita΅ ’a párzás időszakában van (fajdkakas, nyírfajdkakas), Trj. ko˙itāγ3 ’a párzás időszakában van (nyírfajdkakas)’ Ni. keita˙ ’dürög, hívogató hangot ad (nyírfajdkakas
a párzás időszakában); varázsdalt énekel’. Kaz. keitǐ ’dürög, hívogató hangot ad, a párzás
időszakában van (nyírfajdkakas); sorsot vet, jövendöl, varázsdallal varázsol (dobbal vagy
anélkül)’, O. k˘oida˙ ’sorsot vet, jövendöl, varázsdallal varázsol’ J ko˙ i iep ’varázsdob’ zürj.
˘˘(Kiemelések tőlem.
Lu. koin i, Ud. koin is ’dürög’, V., Sz., Lu. koitn i’ dürög (süketfajd).”
˘
˘
˘
V. M.)
Hogy mi a dürgés? Ma már nem mindenki tudja: a fajdkakasnak a párosodás idején
bemutatott tánca, közben hallatott éneke. Hogy a fajd násza a legutóbbi időkig foglalkoztatta a magyar ember fantáziáját, azt pontosan tanúsítják a „no, mi a dürgés?” és
a „dürög, mint a fajdkakas’, szólásaink, amelyek, ha nem is gyakori kifejezések, de ma
is használatban vannak. Külön szót tartunk fenn a fajdok nemi életére! Kevés madár
mondhatja el ezt magáról.
∩

< ∩∩

∩

∩

∩

∩

∩

∩

∩

>∧ ∩

∩

1
2

∧

∩

∩

Szibériai nyelvrokonaink hitvilága 217.
James G. Frazer: Az Aranyág. Budapest, 1993. 25.

50

tiszatáj

A kéj szócikkbe foglaltak nyomán két kérdés vetődik fel bennünk: mi köze a szexualitásnak a varázsláshoz, és mit tud a fajd, amivel kiérdemelte az őt övező megtisztelő figyelmet? Az ősi kultúrák az életerő és a teremtő erő fogalmát természetes módon kapcsolták a szexualitáshoz. Ennek két oka lehet, egyik az, hogy folyton folyvást
a születés metaforájában gondolkodtak, a másik, hogy a gyönyör transzcendens élményként csapódik le az emberi tudatban. A sámánt sokfelé túlvilági szerető kényszeríti, hogy fogadja el a hivatást (nem ő jelentkezik – hívják), egyúttal lépjen szexuális
közösségre ezzel a szellemmel és legyen földöntúli házastársa. A sámánt ez a túlvilági
szerető viszi le az alvilágba, ő tanítja a varázslás tudományára. Ebben a világban a tudás
megszerzésének legfőbb eszköze az átélés, az azonosulás, amely lehet szexuális tartalmú (közösülés) is.
A finnugor fajd szó két rokonnyelvben maradt fenn, a voguloknál nyírfajd, siketfajd, a zürjénben hófajd jelentéssel, a fajddal kapcsolatba hozható kéj a vogulban, osztjákban és zürjénben. (A vogulban a fajd nem áll konkrét összefüggésben a kéj-jel, csak
a „bájoló, varázsló dal” jelentésből és a hasonló tartalmú osztják és zürjén szavak szoros
fajdhoz tapadásából következtethetünk arra, hogy megnevezetlenül is bennfoglaltatik
a jelentésben.) Az osztják szó általában vett fajdkakas és nyírfajdkakas, a zürjén fajdkakas
és siketfajd vonatkozású.
A szóban forgó területen négyféle fajd honos: a hófajd, a császármadár, a nyírfajd és
a siketfajd. Amikor Füvecske megpillantja a mocsár közepén ülő két alakot (a szüleit),
és ezt mondja magában: „de az a folt nem is fekete, inkább fehéres”, hogy aztán az elbeszélő így folytassa: „teljes erőből futni kezdett az árnyék felé”, talán a hófajd fehérségére, egyszersmind a fajd árnyéklélek voltára utal. Ami elemzésünk szempontjából
lényeges lehet: a hófajd és a császármadár párban él, a nyír- és a siketfajd azonban poligám természetű. Ez azért érdekes, mert van egy helye a regének, ahol az anyó azt
mondja Füvecskének: „Apád nem ismer téged. Amikor anyád megszült, ott hagyott!”
Nos, a nyírfajdról tudjuk, hogy kakasai és tyúkjai elkülönült csoportokban élnek,
a szülők csupán a fiókák megtollasodásáig vannak együtt, azután a kakas magára hagyja
gondjával a tyúkot. A siketfajd kakasa pedig a tyúkkal kizárólag a párzás idején foglalkozik.
Térjünk a fészkelésre! A siketfajd fészke mindössze egy földbe kapart gödröcske,
a nyírfajd fészke füvekkel berakott mélyedés, lehetőleg védett helyen, a magas fűben
vagy bokor tövén. A fajd fészkelési szokásai tehát jól beleillenek abba a képbe, amit
Füvecske regebeli fészkéről tudunk. A tojónak, mivel a földön költ, rejtő színe van, alkalmazkodott a föld színéhez. Így valóban Földszülőanyja leányának tekinthető.
A kakas ellenben ragyogó színekben pompázik. A fajdok jobbára a földön élnek, de fákon alszanak. A siketfajd a fán kezdi meg a dürgést a tojó költőhelyének közelében.
Megesik, hogy valamelyik tyúk gyengéden hívogatja, aminek a kakas egy pillanatig
sem tud ellenállni, mint darab fa hull le az ágról, és mámoros táncot lejt a földön.
A kakas tehát valóban Égapa fiának tekinthető, aki fentről érkezik, éppúgy kötődik az
éghez, mint a tojó a földhöz. A fentiekből már az is körvonalazódik, hogy a dürögő
fajd meglehetősen potens állat, egy-egy kakasra hat-nyolc tojó jut. És ez nem elhanyagolható szempont egy totemősatyánál, hisz minden nemzetség elsődleges célja: naggyá
lenni. A csoport ereje pedig szoros összefüggésben áll a lélekszámmal. Az Úr Isten Ábrahámnak tett legfőbb ígérete is az, hogy nagy néppé teszi, és magvait megsokasítja,
mint a föld porát.

2003. szeptember

51

Végül: a fajd násza szép. A hozzáértők szerint minden madár közül ő lejt legszebben párosodáskor. Ez a tánc kész rituálé, csak le kell kopírozni. (Tekintettel kéj szavunk rokonnyelvi kai, koi megfeleléseire, amelyek feltűnően hasonlítanak az ismert latin coitus tövére, valamint arra a jelenségre, hogy a spanyol kasztanyetta hangja megtévesztésig hasonlít a siketfajd kappogására, továbbá, hogy a fajdfélék lantformájú farkukat legyezőszerűen terjesztik szét násztáncuk közben, azután hogy a kakas a dürgőhelyre érve percekig a mozdulatlanság állapotát veszi fel, tánc közben pedig szárnyait
kiterjeszti és lebocsátja, minden egyes mozdulatát szárnycsapásával kíséri; valamint
hogy különösebb elmélyedés nélkül is szembetűnő, hogy a spanyol flamenco tánc eredetileg madarak tánca lehetett – tekintettel mindezekre: érdemes lenne a jelenség indoeurópai vonatkozásait, esetleg eredetének ősidőkbe nyúló ugor vagy finnugor kapcsolatait megvizsgálni.)
Szemtanúk szerint a nyírfajd szerelmi játéka még a siketfajdénál is különb. A kakasok sokasága vesz részt a szerelmi rituáléban. A dürgés helyéül tisztást választanak ki
ahová évről-évre visszatérnek e hely neve: lek. Már este megjelennek a közeli fákon, és
egész hajnalig dürögnek. Énekük szebb és változatosabb a siketfajdénál. A hajnali
szürkületben leszállanak a földre, olykor harmincan, negyvenen, néha százan is összegyűlnek. „Előbb farkát legyező módjára szétterjesztve, függélyesen tartja, kiegyenesíti
nyakát és fejét, melyen minden szál tolla felborzolódik, szárnyait pedig két oldalt lecsüggeszti teste mellett, aztán ide-oda szökken, néha körbe-körbe ugrálva” – olvashatjuk Alfréd Brehmnél akinek segítségét az eddigiekben is igénybe vettük – „közben csőrét oly mélyen a földre nyomja, hogy álláról ledörgöli a tollakat.” A kakasok viadalra
kelnek egymással, de az esetek többségében inkább színjáték ez, mint valódi harc.
A Simon Tillier szerkesztette Állatvilág Enciklopédiájából az derül ki, hogy a domináns
példányok a térség középső területén foglalnak helyet maguknak, az „alsóbbrendű”
példányok körülöttük, kevésbé behatárolt területen mozognak, a hódítási játékból kizárt fiatalok pedig a térség szélén helyezkednek el. „Amikor egy tyúk föltűnik, több
hím területén áthalad, hogy a választottjához, rendszerint egy domináns példányhoz
érjen. Áthaladása közben mindenki megpróbálja elcsavarni a fejét, hiába.”
Mindezt azért ismertettük ilyen részletességgel, mert joggal feltételezhetjük, hogy
a totemközösség – a rítusban utánozta a szent állat szokásait.
Egy dologról nem esett még szó, arról, hogy a siketfajd „privát” viselkedésében
van-e valami olyan jellegzetesség, amellyel rászolgált arra, hogy az obi-ugorok körében
lélekmadárrá váljon? Brehmtől idézünk: „Wildungen említi, hogy dürgő fajdkakas hirtelen megtámadta a fűrészelő favágókat, szárnyaival verdeste őket, csőrével feléjük
vagdosott, úgyhogy alig tudták elzavarni. Más esetben kiröpült a mezőre, szántogató
embernek a lovai elé állt és megvadította őket. /–/ Néhány évvel ezelőtt – írja atyám –
lakóhelyem közelében élt egy fajdkakas, amely magára vonta mindenki figyelmét.
Dürgés idején és azután is meglehetősen forgalmas út közelébe járt, /–/ ahelyett, hogy
elmenekült volna, az emberek mellett szaladgált, belecsípett a lábukba, rájuk csapott
szárnyával és nem lehetett elzavarni. Egyik vadász elfogta és elcipelte magával jó két
óra járásnyira attól a helytől, ahol rendesen mutogatta magát. Másnap azonban már
megint ott volt. Másik vadász felvette a földről, hóna alá fogta és el akarta vinni az erdészhez. A fajdkakas eleinte nyugodtan viselkedett, mikor azonban látta, hogy megfosztják szabadságától, lábaival karmolni kezdett, olyannyira, hogy szétszaggatta a vadász kabátját és szabadon kellett engedni. Babonás emberek szemében ez a madár rettenetes, szinte túlvilági jelenség volt. Mivel néha meglepte azokat, akik fát akartak lopni,

52

tiszatáj

a vidéken az a monda kelt szárnyra, hogy a vadászok ennek a fajdkakasnak az alakjába
öltöztették a gonosz szellemet, mely mindenhol azonnal megjelenik, ahol ők személyesen nem lehetnek jelen. Ez a babona hosszú ideig megvédte életét, dacára annak, hogy
szokatlan küzdelmet folytatott az emberekkel; végül egyszer nyomtalanul eltűnt, nem
tudta senki, hogyan.” (kiemelések: tőlem)
Ezzel lezárhatjuk a „fajdkérdést”, és megállapíthatjuk, hogy a finnugor népek sámánjai révület és varázslás közben kapcsolatban álltak a fajddal, valószínűleg fajd képét
öltötte az árnyéklelkük, vagy fajd volt a túlvilági segítőjük, amelynek révén ki tudtak
lépni hétköznapi alakjukból. Megállapíthatjuk továbbá fiú, faj (fajta), fajd szavaink etimológiai azonosíthatóságát, s hogy a fű szó is hozzájuk csatolható; vagy nyelvi eredetét tekintve (is), vagy (csak) a mitopoétikus tudatban azonosságot alkotva. Láttuk, hogy
a rege ősrégi totemkultuszhoz vezet, s hogy a névazonosítás a kultusz alapja, annak bizonyítéka, hogy a nemzetség egytőről fakad.
A mesének azonban még nincs vége. Mert a rege valójában két történetet tartalmaz. Talán egy nagyobb lélegzetű hősmítosz első két darabja lehetett ez a két történet… Új szereplő penderül színre, aki más viszonyulást teremt, új konfliktust hoz és új
mondanivalót. Ez a vadonatúj szereplő: Porneku. Ő az, aki – ha még emlékszünk rá –
úgy nevet, mintha kiabálna, Fű-fiú szerint nem lehet eldönteni róla, hogy kiabál-e
vagy nevet? Porneku Földszülőanyja lánya, akit az anyó „erdőbe engedett”. Porneku,
vagy másnéven Porne, Parne nemcsak a szamojédok körében ismert, hanem az obiugoroknál is; sőt, feltételezések szerint a szamojédok az osztjákoktól (hantik) vették
át. A porne utótagja, ne nőt jelent, előtagja, a por pedig megegyezik az obi-ugorok
egyik frátriájának nevével. A másik frátria neve: mosz. Mi a frátria? Nemzetségszövetség, amelynek szabályát a manysik és hantik még a 19. század fordulóján is szigorúan
megtartották.
Lényege, hogy a törzs – atyai leszármazás alapján – két elkülöníthető felet, családközösséget tart számon. Senki sem köthet házasságot a saját frátriájából valóval, csak
a másik frátria tagjával, vagy idegennel. Esetünkben ez annyit jelent, hogy por férfi csak
mosz nővel, mosz férfi csak por nővel házasodhat. Porne az obi-ugoroknál és a Csillagmítoszban nőnemű (pedig a szamojédoknál hímnemű szokott lenni). Azt tartják
róla: „minden bizonnyal az óriások közé számítandó.”3 A Csillagmítosz részben igazolja ezt a feltételezést, de csak részben. Maga a szöveg semmi ilyet nem mond róla,
a fiúval méretarányosnak tűnik. Küllemével kapcsolatban ennyit tudunk meg: „farkát
vonszolja maga után. Ruhája nincs, de testét nem látni, csupa szőr”. Nem esik szó arról, hogy tagbaszakadt volna. Földszülőanyja kifejezetten ijedősnek festi le. S ezt látjuk
a „valóságban” is, a fiú megszólítására megáll, azután rohan a fák között. Mi lehet az
igazság? Porneku kicsi is meg nagy is, mert alighanem ő az erdő szelleme. Az erdő szelleme nem egyedi, hanem típusszellem4 az obi-ugor mitológiában. Ősi nyelvrokonaink
szerint sok van belőlük, ezeket a szellemeket azonban mégis mindig egyes számban
szólítják meg. Az erdő szelleme ugyanis nem önmagát, hanem egész fajtáját képviseli.
Ez a felfogás ahhoz az animisztikus hiedelemhez kötődhet, hogy bizonyos lényeknek,
például a madaraknak, állatoknak csoportos lelkük van, ezért egy szót használnak a faj
minden tagjára. Hogy Porneku az erdő szelleme lehet, azt az is mutatja, hogy egy fatönkön ülve látjuk meg. A szellem ugyanis eltört fán, fatönkön keresztül tud ki- s be3
4

Szibériai nyelvrokonaink hitvilága. 88.
Uo.: 38.

2003. szeptember

53

lépegetni a fából és a fába. Erdőszellem voltát támasztja alá az is, amit a fiú mond róla
amikor meglátja: „persze, ez valami szellem, ha egyszer erdőben él.” Továbbá, hogy
hol itt, hol ott bukkan fel, miközben hangjával betölti az erdőt. Külseje is erdei szellemre mutat. Az erdei szellemet ugyanis szőrös lényként tartják számon, és ez megfelel
a leírásnak. A porne-nak egyébként szinte megszámlálhatatlanul sok megjelenési formája van. Néhol olyan emberszerű lény, akinek elől és hátul is van arca, s nem süllyed
el, ha vízbe ugrik, máshol óriás, akinek szőrös a szeme és a lába. A név általánosan ismert, a küllemet illetően azonban eltérőek az elképzelések. A Csillagmítosz Pornekuja
lehet láthatatlan, mint egy hang az erdőben, lehet akkora, mint az ember, de szelleme
betölthet egy fát, vagy akár betöltheti az egész erdőt is. Óriás voltának is nyoma van.
A rege ugyanis azzal zárul, hogy Fű-fiú elégeti Pornekut, akinek elröppenő szikráiból
szúnyogok lesznek. Ez a sors a legyőzött és eltüzelt óriások sajátja a szamojéd mítoszokban.
A hagyomány szerint az első por asszonyt egy nősténymedve szülte. A szülést előidéző esemény az volt, hogy füvet, egészen pontosan medvetalpfüvet evett. A fű férfi
nemi szimbólum, az evés és a szexualitás jelképrendszerében is rokonság van, a folklórban az evés gyakran az intim kapcsolat metaforája. Az emlékezet azonban a szülők
közül csupán az anyát (a medvét) őrizte meg, és azt hogy előzőleg füvet fogyasztott.
A fű nevében, „medvetalpfű”, azonban megelőlegeződik a nász. Minthogy a talp hagyta
nyom női, míg a fű férfiúi szimbólum. Eredetibb kapcsolatot tehát a medve és a fű között kell feltételeznünk, ez azt jelenti, hogy az első por asszony a fű és a medve nászából
származtatható.
Az ősi népek sok esetben nem tettek különbséget az erdő fái és állatai között.
Silvanus és Tapio (finn erdőistennő) egyaránt volt az erdő fáinak és vadjainak istene,
gazdája. Hogy őseink is hasonlóképpen gondolkodtak, arra egyértelmű bizonyítékot
ad vad szavunk, mert a vad szó – még néhány száz évvel ezelőtt is – ugyanúgy jelentett
vadat mint vadont. Ha az Etimológiai Nagyszótárt felütjük a vadon szónál, ezt olvashatjuk: „magyar fejlemény: a vad szóból jött létre.” Ha fellapozzuk az erdő szócikket,
ott a következőket látjuk: „eleinte a vágás után vagy a vágásból felnövekedő, sarjadzó,
fiatal erdőnek volt a neve, s később vált általánosabb jelentésűvé, feltehetőleg azzal
összefüggésben, hogy a vad eredeti ’erdő’ jelentése elavult.” Most nézzük meg a vad szócikkét. Itt egy 1298-ban kiállított latinnyelvű oklevél sorával találkozunk, amelyben
a vad szó értelmezése: „eredeti életkörülményei között, vadon élő, nem nemesített (növény), nem tenyésztett (állat).
Ha Porneku a por frátria „vad” képviselője, (a vadság értelmében és úgyis mint
„vadállatok és vadon szelleme”), akkor a bináris oppozíciókban gondolkodó mítoszteremtő ember észjárását követve Füvecske szelíd, és benne a nyers természettel szembeni kultúra képviselőjét kell keresnünk. Ezt látszik igazolni a Csillagmítosz szövege
is. Amikor Füvecske isten volta beteljesedik, ezt mondja neki Dia: „te leszel az igazi
emberek istene.” A történet végén pedig így tájékoztat felőle az elbeszélő: „azóta
a neve Embernevelő isten”. Az embernevelés funkciója pedig mi más, ha nem az ember
kultúra felé terelgetése a vad és nyers természet felől. E tételezést erősíti az is, hogy
amikor a rege végén elválunk Fű-fitől – mint felnőtt Nga-tól – magára maradva sámándobverőből (sulyokból) emberformát kezd kifaragni.
Ha ez így van, és lehetne-e másképp? Akkor az oppozíciók számát tovább szaporíthatjuk, és Füvecske már nemcsak a fű, hanem a szelídített állatok istene is lesz. Ezzel
magyarázatot kaphatunk arra, hogy a mai eszünkkel leghitványabbnak, legközön-

54

tiszatáj

ségesebbnek tartott növény, a fű, hogy vergődhetett eleink hiedelemvilágában ekkora
méltóságra. A mítosz alapváltozata Ju. B. Szimcsenko rekonstrukciós kísérlete szerint
a régi uráli rénszarvasvadászok kultúrájához tartozott.5 Valamikor nemcsak északon
foglalkoztak rénszarvastenyésztéssel, hanem a mai elterjedtségnél jóval nagyobb területeken. A rén meghatározó szerepet játszott az ember életében ezen a vidéken. Tejét itták, húsát ették, inaival kötöztek, bőrét, szarvát feldolgozták, mindezek mellett még
igavonásra is használták. A sámándobot a sámán hátasának, lovának vagy rénjének tekintették, ezeken a területeken a dob bőre is rénszarvasbőrből készült. A sámán magát
nemcsak az emberek vezetőjének, hanem a rének gazdájának is tekintette, szellemutazásaiban is gyakran öltött rén alakot. (Érdemes eltöprengeni az ismeretlen eredetű „legel”, „legény” , és esetleg a vitatott „leg” felsőfokjel közötti etimológiai vagy mitikus
összefüggés lehetőségén. Ez azt jelentené, hogy a fű–fi azonosítást egy legel–legény
párhuzamban is kifejezésre juttatja a mitopoetikus nyelv.)
Ha Porneku nő, vad, vadállat és vadon, valamint az egyik frátria, a por képviselője,
akkor ebből következően, Fű-fi – aki szelíd, emberfaragó, a szelidített állatok táplálója
és gazdája –, a másik obi-ugor frátriát, a mosz-t jeleníti meg (ne feledkezzünk meg arról, hogy a por frátria a fű és a medve nászából származtatható). Porneku és Füvecske
testvérek („szólítsd nővérednek” – mondja az anyó). Hogy oppozícióban állnak, kiderül abból is, hogy röviddel megismerkedésük után összekapnak. Nem ritkaság ez
a mitológiákban, talán a legismertebb példa a már az anyaméhben is viaskodó ótestamentumi Ézsau és Jákob. Míg előbbi szőrös, vad, vadász, dáridózó-mulatozó, utóbbi
szőrtelen, szelíd, pásztor, isten törvényei felett töprengő mitológiai alak.
Így van-e vagy nincs így? Lássuk, mit tudunk a mosz-okról? A hagyomány szerint
a mosz-ok gyengébbek, és előkelőbbek, mint a por-ok. Míg utóbbiak kötődnek a medvéhez, a mosz-oknak távol kellett maradniok a medveünnepektől. Annak a mosznak,
aki részt vett a medveünnepen, a hiedelem szerint nagy baja esett, elragadták a menkvek (óriások, akikkel a por nemzetség tagjait azonosították), erdőbe hurcolták, és ott
hét medvével kellett táncolnia, alig szabadulhatott karmaik közül. Hogy a mosz-ok
a „kultúra térfelén” helyezkednek el, mutatja az is, hogy a manysi mondák szerint
a testvérházasságok tilalmát egy mosz férfi mondta ki. Nem mellékes az sem, hogy
a mosz frátria szent állatai megegyeznek az obi-ugor Földanya, Kaltes Ekva nevelt fiának,
Ekva-Pi-nek szent állataival, Ekva-Pi pedig – mint majd látni fogjuk – alapvonásaiban
azonosítható az enyec Ljuba-Nga-val, azaz Füvecskével. Megemlítendő még, hogy
a Fiastyúkot hét por asszonynak tartják, vagy – ami ugyanezt jelenti – mosz ember házába
való asszonyoknak. Erre vizsgálódásunk során még visszatérünk.
A felek összekapnak tehát, azután harcba bocsátkoznak. Az összekülönbözés oka
Füvecske származása. A leány a fiú kiléte után faggatódzik. Füvecske Föld-Szülőanyjaöregasszony fiának mondja magát, Porneku azonban tudja róla, hogy Földlánya és Égfia gyermeke. Mai ésszel fölfoghatatlan, hogy ezen összevesznek. A lélektanilag árnyaltan, hitelesen ábrázoló meséből az fejtődik ki, hogy a fiú árvasága miatt nem mondja el
az igazat, azért ferdíti el a valóságot, mert érzelmeileg igen erősen kötődik az őt fölnevelő Föld-Szülőanyjához; nem is kötődik máshoz. A régi ember azonban másként
(is) gondolkodott.
Az ősi kultúrákban az eredet azonos az életerővel. Az ember azonos a (tettével elnyert, jövőjét jósló, vagy valamilyen jegy alapján a jövője felett befolyással bíró) nevé5

Mitológiai Enciklopédia II. 569.

2003. szeptember

55

vel. A primitív kultúra embere a nevet a belső lényeg kifejeződésének fogja fel, olyasminek, ami azonosítható a lélekkel. Ezért, ha a természeti népek körében valakinek
a neve után tudakozódunk, megesik, hogy a mellette álló barátjához fog fordulni e szavakkal: mondja meg ő. A név kimondása az életerő szabadprédául bocsátása. Így már
sokkal érthetőbb, miért folyik a küzdelem Porneku és Fű-fi között. A másik nevének,
életerejének, lelkének megszerzéséért. A sámánisztikus jellegű kultúrában csak így
képzelhető el a másik fél legyőzése. (Isten is ezt kérdezte tusakodás közben Jákobtól:
„Mi a neved?” És Jákob is ezt kérte tőle, miközben viaskodott vele: „Mondd meg nekem a nevedet!”)
Füvecske ezt mondja: „tűzön égetlek el”; a lány így fenyegeti a fiút: „összekarmollak”. Figyelmet érdemel, hogy Füvecske hadakozás közben is, mindvégig megmarad
fűnek: a tűzgyújtás, élesztés száraz füvet igényel. Ebben gyakorlati tapasztalatunkon
kívül nyelvi érzékünk is megerősít. (Weöres Sándor egyik költeményének refrénje
hangzik így: „az első, amit kimondott a szám: „fű, fa, füst”.)6 Valamennyien érezzük,
hogy fű, fűlik, fűt, füst szavainkat titkos szómágia fűzi egybe. Ezek az ugor kori szavak egymás mellé téve leírják az „őslobbantás” műveletét.
Porneku karmolással fenyegeti Füvecskét. A karmolás olyan cselekedet, amit
a sűrű erdő ágai ugyanúgy végbe vihetnek, mint a medve karmai. A fiú ezt mondja:
„tűzbe doblak, csak hamu marad belőled”.
Az ember a legelők miatt harcot vívott a vadonnal. Vagy inkább fogalmazzunk így:
a legelő (szelleme) harcolt az erdőszellemmel? Hasonló esemény nyomával a Kalevalában is találkozhatunk: Väinämöinen fejszével írtja az erdőt, egyedül egy nyírfának kegyelmez, amelyre rátelepszik az ég madara, a sas, tüzet lobbant, fölégeti az egész irtást,
„Fölégeti fáját porra, / Egy üszökké elhamvasztja”.7
Porneku így válaszol: „mihelyt a karmaim közé kerülsz, széttéplek”. Ismét azt látjuk, hogy a faszellemnek karmai vannak, mint a medvének. Néhány sorral alább a mesélő közli, hogy a fiú: „száraz fűvel szítja a tüzet. Felcsap a láng.” Fű-fi tehát maga is ég,
maga a fű harcol itt a maga módján. Összeakaszkodnak, a fiú elkapja Pornekut és belevágja a tűzbe (azonosulnak a lángokban.) Porneku elég, „akár egy fahasáb”. Füvecske
tehát ember, de mindvégig fű (is), Porneku pedig fa és medve (is).
Az erdei óriás külön típus a szamojéd mitológiákban.8 De Kannisto rajtuk kívül is
több olyan óriást említ, akiknek nevében az erdő szó szerepel. Porneku óriás voltát
erősítik utolsó szavai is, végső leheletével ugyanis ezt mondja még: „szálljanak a szikráim szerteszét földeden! Bárhol legyenek is emberek, csípjék őket! Válljanak a szikráim szúnyogokká”. A szamojédek mitológiáiban pedig, mint már tudjuk, a szörnyeknek, óriásoknak van meg az a rossz szokása, hogy ha elégetik őket, pattogó maradványaik szúnyogokká alakulnak. (Ennek részben az lehet a magyarázata, hogy a lápos,
mocsaras vidékeken a nyári időszakban szinte elviselhetetlen az élet a szúnyogok
kínzó csípései miatt. Köze lehet hozzá annak, hogy a nyár neve a magyarban megegyezik egy fáéval, a nyárfát pedig általában átkozott, ördögi fának tartják. Másrészt
közrejátszhat az óriások és az emberevés kapcsolata – a szúnyogok is emberevők.)
Figyelmet érdemel, hogy Porneku így fogalmaz: „szálljanak a szikráim szerteszét
földeden”. Füvecske nem a saját földjén találkozik Pornekuval. A föld sokkal inkább
6
7
8

Weöres Sándor: Fű, fa, füst
Vikár Béla fordítása.
Szibériai nyelvrokonaink hitvilága. 84–88.

56

tiszatáj

Pornekué. A mese tehát arról szól hogyan hódította el Füvecske Porneku földjét. Talán
nem tévedünk, ha mai materiális észjárásunkat követve ezt nemes egyszerűséggel így
fordítjuk le magunknak: az égetéssel legelőt csinált az erdőből.
Ha „leásunk” a fa szó etimológiai gyökeréhez, a rokonnépek nyelvében pa˙, pu, pea,
pū, po megfelelőket találunk. Azt látjuk tehát, hogy az ősi fa igen közel esik a por
frátrianévhez, mintha belőle képződött volna. Két olyan szavunk van, amely esetleg
idevonatkoztatható. Egyik a ’húzóháló úszója’ jelentésű para (belőle származik a jólismert nyelvújításkori összetétel: a parafa). A para finnugor megfelelőiből (tutaj, fa-,
úszó a húzóhálón) nyelvészeink számára a „vízen úszó fa” eredeti jelentés hámozható
ki. A másik szavunk, amelynek lehet valami köze a por frátrianévhez a por főnév.
E szócikknél vogul és finn megfeleléseket találunk, előbbi jelentése ’szemét’, utóbbié ’
forró hamu, törmelék’. A para szó jelentéséből – ’vízen úszó fa’ – egyértelmű, hogy az
ősi fa tővel áll kapcsolatban. (A Parne az egyik elképzelés szerint: olyan lény, aki ha
vízbe ugrik, nem süllyed el.) De ha a para az ősi fát őrzi, miért ne őrizhetné a por is.
A két szó rendelkezésre álló jelentései között van egy konstans értelmezhetőségi lehetőség: olyan fa, amely nincs a helyén. Kidöntötték, vízre fektették, elégették, törmelékké,
szemétté tették, már nem él és nem áll. Por és hamu. (Lásd: elporlik). Érdekes párhuzam, hogy amikor a Kalevalában isten fája, a tölgy nem akar megfoganni, feljő egy
hős a tengerből, lángra lobbantja a lekaszált füvet, amely elég, utána nagy halom hamu
marad. „Száraz por egész egy domb van”, – olvassuk az eposzban – ebbe hull bele
a makk, és a csemete kizsendül. Hamu lesz Fű és Fa közös égéséből, lángokban történő
egyesüléséből a regében is, de a mitikus hamut semmiképpen sem foghatjuk fel úgy,
mintha az eggyéválás eredménye a „semmi” lenne, hanem csak mint a termékeny jövő
talaját. Végül: a vogul por megfelelője szemét jelentésű, és a finn hamu alapszavának jelentése is az: szemét. Por és hamu felcserélhető.
Van egy közismert kifejezésünk: „fűvel fával megcsalja”… De a fű-fa más mondásokban is feltűnik („fűben fában bízik”, „fűhöz fához kapkod”). Ez azért érdekes, mert
úgy tűnik, mintha a két frátria, leírható lenne úgy is, mint fű és fa ellentétpár. Nézzük
meg, van-e nyelvi maradványa a fű-fa polaritásnak? Úgy látjuk, hogy igen. Etimológiai
Szótárunk összetett szóként adja meg a fű-fa –t, amelyet eredetileg a „növény” fogalom
jelölésének tart. Olyan „poláris kifejezésnek” amely a „növény” fogalmát a „legkisebb
és legnagyobb megnevezésével” határozza meg. Majd így folytatja: „hasonló felépítésű
kifejezések más finnugor nyelvekben is vannak; vö.: zürj. ťśuž iś puiśtur in iś ’fából-fű˘
˘ ˘ tehát volből létrejött lény (ember)’; votj. piś-pujos-no tur imjos ’növények’”.
A fű-fa
˘
taképpen maga az élővilág, a fű és fa nászából létrejött
lény pedig nem más, mint az
ember.
Ha ez így van, a mosz névnek fű értelműnek kellene lennie. A mosz frátrianévről
az a mitológiakutatók feltételezése, hogy déli jövevény lehet. Akár így van, akár nincs
így, mindenképpen feltételeznünk kell, hogy az ősi tudat ennek a fontos névnek,
amely frátriája megjelölésére szolgál, helyet talált nyelvi szimbólumrendszerében. Nos,
tudjuk, hogy Füvecske – mint minden lény ezen a világon – Földszülőanyjától származik. Persze Földszülőanyjától származik Porneku is. A mosz szemléletű Csillagmítosz azonban Földanyót inkább a magáénak érzi, mint amennyire a por-okénak tekinti. A fű valóban közelebb is áll a földhöz. Nem elsősorban alacsony növése miatt,
hanem azért, mert évről évre történő sarjadása, újjászületése nagyobb, alapvetőbb óhaj
a pásztornak, mint az erdőzöldülés a vadásznak. Vadászni télen is lehet, de legelni
nem. Azonkívül a fű ősszel leszárad. A fa azonban nem tűnik el, megvan télen is, úgy

2003. szeptember

57

hajt ki belőle tavasszal a levél, ahogyan fű a földből. Földszülőanyja ugyanazt a szintet
foglalja el a vegetációban, amit a Fa. Így a gondolkodás számára háttérbe szorul hogy
eredendően a fa is a földből nőtt ki. Másszóval: a fű esetében az életerő közvetlenül
a földből hajt ki, a fa esetében pedig a fából. A mosz frátriát ennek következtében ott
kell keresnünk, ahonnan a fű „ered”, vagyis „a földben”. Földanya neve pedig a finnugor nyelvekben szinte mindenütt: ma vagy mo. Ma-ankve a manysik nyelvén, Mounjami a naganaszánoknál, Madder akka a lappoknál, Made a líveknél, Moda-ava
a mordvinoknál, Meg-em a hantiknál, s még a finneknél is van erre utaló nyom, a Kalevala földalatti világának neve Manala. A moszok ezek szerint a föld fiai lehetnek, mint
minden fű a világon, s ha az Etimológiai Szótár helyesen adja meg a magyar népnév
eredetét, és az valóban a mosz frátrianévből származik, akkor füvek és földfiak a magyarok is. A mi föld szavunk azonban – mint már érintettük – bár magyar fejlemény,
különbözik a többi finnugor népétől. A magyar körülírással nevezi meg a földet a tabunyelvek szokása szerint. Könnyen lehet, hogy azért, mert az eredeti föld szó valami
miatt szent névvé vált, amit így nem volt szabad (legalábbis a mindennapokon és mindenkinek) kiejteni. A legkézenfekvőbb magyarázat az volna, hogy Földanya neve
a nemzetség nevébe került. Vagyis a mag-eri (meg-eri) összetétel első felében az osztják
Meg-em (Föld-anya) első (’föld’ jelentésű) tagja szerepel. (Az eri utótag férfit, embert
jelent).
Kérdés, van-e ilyen típusú névadásra példa a finnugor népek között? A válasz az,
hogy van. Az észtekről ugyanis tudjuk, hogy csak a 19. század óta hívják magukat észteknek, korábbi nevük: maamees volt, amelyben a maa földet, a mees pedig férfit jelent.
(Hasonlóképpen idetartozhat a mari népnév is, amellyel a cseremiszek jelölik magukat, és amelynek utótagjában feltételezésünk szerint ugyancsak az eri (férfi) szó lappang. Bár a szótár a mari népnév etimológiáját nem adja meg, azt azonban közli, hogy
az eri szó megvan a cseremiszben (rajta kívül még a finnben), s hogy a magyarhoz hasonlóan összetétel utótagjaként is szerepel. [lásd: a szótár férj szócikkét])
A történetben ezután egy oda nem illő következetlenség következik. A leereszkedő
Dia így szól a győztes fiúhoz: „Te elégetted Pornekut, és az egész világon lesznek szúnyogok.” Majd váratlanul más témára tér: „Én is mindent megtudtam. Nézz csak fel!
A csillagokat nem tudod az ujjaidon összeszámolni? Én nemrég egyik éjszaka tudtam
csak meg, hány csillag van. Össze tudnád őket számolni?
– Nem, bátyám. Hogy számolnám őket össze? Kitől tudtad meg a számukat?
– A Hold férjétől tudtam meg.
– Akkor az úgy is van. A Hold férjének tudnia kell, hiszen az az ő népe. Hány csillagot tudtál meg tőle?
– Hétezer-hetet.
– Aha, ott van a hét külön: az a Göncöl. Látni őket. De a Hold férje tévedett. Miért
hétezer-hetet számol? Még hetet hozzá kell adni, hétezer-tizennégyet kell számolni.
– Hol látsz még hét csillagot?
– Ott ni! Számold csak! Ott van még hét csillagcsomó, a Fiastyúk.
– Valóban. Azt a hét csillagot nem számolta. Most mi hetet hozzáteszünk, és lesz
hétezer-tizennégy.
– Amikor a Hold férjéhez mész, mondd meg neki, hogy Földlánya fia adott neki
még hét embert, ismeri-e őket?” (Kiemelések: tőlem)
Hogy értsük ezt? Ha a Hold férje úgy tudja, hogy hétezer-hét csillag van az égen,
arra mérget vehetünk hogy úgy is van. Hacsak nem állt be időközben valami változás

58

tiszatáj

az égen. A mesében egyetlen jelentős változás történt csak: szikrázva elégett és elenyészett Porneku. Az újdonsült csillagok csakis Porneku szikráiból keletkezhettek. Annál
is inkább, mert – mint már tudjuk – a Fiastyúk hét egykori por nő, vagy ami ezzel
egyet jelent, mosz ember házába való asszonyok. Fű-fiú pedig a Fiastyúkra mutat, amikor a többletre hivatkozik. Hogy van ez? A regét egy enyec (szamojéd) mesélő mondja
el. A szamojéd mítoszokban az elégetett óriásokból szúnyogok lesznek. Az obi-ugoroknál azonban – könnyen lehet, hogy a mese tőlük származik – Porneku szellem voltára esik a hangsúly. A manysi és hanti lélekhitben is létezik hasonló előírás, eszerint
az elejtett ellenséget vagy gonosz lényt gondosan el kell égetni, hogy szikra se távozzék
belőle,9 de itt nem szúnyog lesz a „melléktermék” ha rosszul csinálnak valamit; a hiba
következménye az, hogy a gonosz feltámad, vagy visszajár kísérteni. Tehát míg az
előző hiedelem a mitológiához, utóbbi a lélekhithez tartozik, előbbi esetében az elégetett óriás részecskéi metamorfózison mennek át, utóbbi esetben egyetlen darabkából
képes újjászületni az egész lény a maga teljes fizikai valóságában, vagy újjászületik
a lelke, amely kísértetként fog visszajárni. Az elhunytak lelkeit pedig csillagnak hiszik
széltében-hosszában az egész világon. Füvecske maga is ezt mondja Dianak: „Amikor
a Hold férjéhez mész, mondd meg neki, hogy Földlánya fia adott neki hét embert”. A legfontosabb érv azonban az, hogy a történetben eredetileg a csillaggá válás motívumának
kellett szerepelnie, másként nincs értelme Dia és Fű-fi párbeszédének. Nem beszélve
arról, hogy a történet megkoronázása csak az lehet, hogy a két frátriát, fennállásának
örök-szent bizonyítékául fölhelyezi az égre, egyúttal magyarázatot ad arra is, miért
tartják a Fiastyúkot hét por nőnek vagy mosz ember házába való asszonyoknak.
A mesélő azonban nem érezhette elég hitelesnek így a szavakat, ezért inkább a saját ismereteihez volt hűséges, amely szerint az elégetett szörnyetegekből szúnyogok keletkeznek. Ez csak úgy lehetséges, hogy az elbeszélő már nem volt tisztában a rege mélyebb
tartalmaival.
Az obi-ugoroknál a csillagok neve többnyire beszélő név, amely mögött egy történet húzódik. A Fiastyúknak több neve is van, hol hatlábú jávorként tartják számon,
hol mint csibe ismeretes, kacsa, búvárkacsa csibéi, akik közül a hetedik, a legifjabb
a leghaloványabb. A legenda szerint valamikor egy mitikus vadász, a szárnyas pászter
vette űzőbe a hatlábú jávort, erről beszél a Tejút neve: a „Férfi futásának sínyoma” (az
enyec mitológiában a Tejút Dia sítalpainak nyoma). Hasonlóképpen van ez más mítoszokban is, az égi vadász ősi idők óta az Orion, amely kifeszített íját az idők kezdete
óta a Plejádok (Fiastyúk) felé fordítja. (Ők hét leánytestvér a görög mitológiában.
A vadász üldözi, de mielőtt elérné őket, galambbá változnak és Zeusz csillagkép formájában mind a hetüket fölhelyezi az égbe.)
Magyarul azonban a „Hatlábú jávor” (vagy „Csibés kacsa”) csillagkép neve Fiastyúk. Mivel a kacsa semmiképpen sem lehet tyúk, felmerül a kérdés: vajon nem a fajdot űzte a túlvilág havas erdeiben eleink vadásza? A csillagos ég színterén túlvilági
események játszódnak le a mítoszokban. Ebből következően csakis olyan tyúk jöhetne
szóba, amelynek valamikor kitüntetett szerepe volt a túlvilági kultuszban.
Az obi-ugoroknál, ha meghal valaki, és a halott éjszakára a házban marad, virrasztanak mellette. Ehhez hozzá tartozik a halott megvendégelése is. A vogulok három állat húsát nem tálalják föl ilyenkor, ez a három állat: a medve, a jávor és a fajd. A medve
tisztelete általános, de a jávorszarvas isteni eredetében sem kételkednek (nem utolsó
9

Szibériai nyelvrokonaink hitvilága. 116.

2003. szeptember

59

sorban azért nem, mert a „szárnyas pászter” története ezt bizonyítja számukra), a fajd
feltálalásának tilalma összefüggésben állhat azzal, hogy bölcsőkön ábrázolják. A halott
már a lelkek birodalmában jár, a fajd pedig lélekközvetítő. A jávor és a fajd azért
marad el a halott asztaláról, mert mindkettejüket a túlvilághoz tartozónak tekintik.
Mivel a hatlábú jávor egyik neve a mi Fiastyúkunknak, talán megengedhető az a feltételezés, hogy egy valamikori regeváltozatban a vadász a Fiastyúkra feszítette az íját.
Annál is inkább, mivel a Tejút az obi-ugoroknál a szárnyas pásztor sínyoma, az enyeceknél viszont Dia-é. Dia pedig alakváltozata Ljuba Nga-nak, más néven Füvecskének,
aki – ahogyan azt a Csillagmítoszban is látjuk – fajdra vadászik. Ha fajdot ejt a mítoszban a földön, miért ne kísérelhetné meg ezt az égen is?
Ha már az égen járunk, nem hagyhatjuk említés nélkül, hogy nyelvi őseink a Tejutat az égi világfa ágának tekintették. A fa törzse a sarkcsillag, amely – mint azt sarok
neve is mutatja – forog (lásd: ajtó sarka, sarkon perdül; más finnugor mítoszok is így
festik le: sarok, égi ajtó sarokpántja). Forog, méghozzá önmaga körül, és tengelye a hét
vagy kilenc ágú világnak. Ezen az ágon ül a Fiastyúk. A fajd pedig olyan madár, amely
a baromfiudvarbeli tyúkok szokása szerint, akik tyúklétrára másznak éjszakára, nagy
előszeretettel szokta a fa ágán álomra hajtani a fejét. Nem egyszerűen strázsál az ágon,
hanem valósággal elfekszik rajta, szinte eggyé válik a fával. Ha a fű közül nézne rá valaki, úgy látná, mint a földről a Fiastyúkot a világfaágon.
Vajon milyen régi a rege? Nyelvészeink az uráli együttélés korát (tehát amikor
a magyarok ősei együtt éltek az enyecekkel) körülbelül 6000 évvel ezelőttre teszik. Korántsem biztos azonban, hogy a Csillagmítosz kezdettől az enyeceké volt, lehet, hogy
másoktól vették át. Azonkívül, ha egy 6000 évvel ezelőtti közös alapmítosz rejtőzne
a Csillagmítoszban, négy kulcsszavának uráli eredetűnek kellene lenni. De sem fiú szavunk, sem a faj, sem a fajd, sem a fű nem az uráli együttélés korára mutat. (A fiú-t és
a fajdot finnugor, a füvet az ezt követő ugor nyelvközösség időszakába helyezik a nyelvészek.) Ettől még származhatnának a legősibb időkből. Lehet, hogy kikoptak a szamojéd nyelvekből, vagy a finnugorok elődei kerestek új szavakat. Ez még akkor is elképzelhető, ha a fiú meg a fű a legalapvetőbb szavak közé tartozik. Tengernyi ok vezethet változtatáshoz évezredek alatt. Talán épp a kultusz bevezetésekor történt, elég
nagy a valószínűsége ugyanis annak, hogy a rítus kialakulásával párhuzamos mitikus
azonosítás hozta létre ezt a szócsoportot. Kérdés, hogy az enyecben is felfedezhető-e
(a finnugortól független etimológiával) a négy egyszó strukturális egysége, vagy csak a történetet alkotó négy szerep kapcsolatában mutatkozik koherens azonosság? A rege csak
akkor lehet az enyeceké, ha a négy szó fedi (vagy valamikor fedte) egymást.
A fiú, a faj és a fajd tehát finnugor, a fű viszont ugor eredetű. (Lehetséges persze,
hogy a fű is finnugor kori szó, csak nem maradt nyoma a finn és permi nyelvekben.)
Szembetűnő ugyanakkor, hogy a mai magyar fű mennyire hasonlít a mai vogul fiúhoz
(pi) – és a legtöbb finnugor fiú alakváltozathoz (pi, pü). A fű első két ómagyar kori
megjelenése fyuestelek és egy füves jelentésű fius alak. Mintha a fiú fölcserélhető lenne
a fűvel. A szótár poika finnugor alapalakot ad meg a fiú szó feltehető előzményéül. Ha
a poika-ból kicsinyítő képzőnek tekintve lehagyjuk a ka végződést, poi-t kapunk, amely
a természetes magyar p-f hangfejlődést figyelembe véve a legszabályosabban foi-vá válik
a szemünk előtt, vagyis faj-já. A faj korábbi változatnak tűnik tehát a fiú-nál. Ugyanakkor a magyar nyelvben a fiúval párhuzamosan létezik egy régi fi alak is (amelyből
éppen a fiók, fióka szavaink származnak). Az sem elképzelhetetlen, hogy az ugor fű
(feltételezett alapalakja pim3) egy korábbi pi (fi) alakra vezethető vissza, amelyhez az

60

tiszatáj

ugor korban tapasztottak toldalékot. Ha fölvonultatjuk az esélyeket, a „legnagyobb
tömegű” valószínűség (amely egyben a leglogikusabb változat is), amellett áll, ha a fű–
fiú mitikus azonosítást az ugor nyelvi kapcsolatok idejére tesszük, amelyet a finnugor
nyelvtudomány mintegy 4000–2500 évvel ezelőttre, az i. e. III. évezred vége és az i. e.
I. évezred közepe közötti időszakra helyez.
Ha a mítosz útját kívánjuk feltérképezni, abból kell kiindulnunk, hogy az enyecektől a magyarokig az obi-ugorokon keresztül vezet az út. A kezdő pont az lehet, hogy
a magyarok Földszülőanya gyermekei és a magyar népnév kapcsolatban áll a mosz frátrianévvel. Nos, az obi-ugor földanyát, Kaltes-Ekva-t a mosz frátria szülőanyjának tekintik… Kaltes-Ekva is felnevel egy árva istent, Ekva-Pirist vagy Ekva-Pit (a név „asszony
fia”-t jelent, amelyben a Pi fiú). A viszony hasonlít Földszülőanyja és Füvecske kapcsolatához (Kaltes-Ekva a fiú nagynénje). Ekva-Piről azt kell tudni, hogy miután felcseperedik, az obi-ugorok egyik legjelentősebb istenévé válik, ő lesz a Világügyelő férfi, aki
mindent látó lován, a Tovling-luvon éjszakánként bejárja a földet, s ellenőrzi, hogy
rendben van-e minden a világon. A mosz frátria szent állatai (a lúd, a béka és a ló)
megegyeznek Ekva-Piris szent állataival. Ekva-Pirist tehát eredendően mosz istennek
tekinthetjük, akárcsak Füvecskét. A kutatók feltételezik róla, hogy déli jövevény
lehet. Részben hanti (osztják) neve miatt (Mir-szuszne-hum), amelyről lehetségesnek
tartják, hogy közép-iráni Mitra-változat, részben mindent látó lova, a Tovling-luv miatt. A ló attributum, és a mindent látás egyaránt a sokszemű Mitra kultusza felé mutat.
A szamojéd és az obi-ugor mitológiák kapcsolatai azonban, mint a kiváló orosz Mitológiai Enciklopédia megállapítja, még nincsenek kellőképpen tisztázva. Hadd tegyünk
erre egy halvány és részleges kísérletet a Csillagmítoszon keresztül. Vetítsük előre,
hogy Füvecske és Dia a regében ugyanazon alak megjelenése két különböző szerepben.
Dia fő jellemzője Mir-Szuszne-humhoz hasonlóan az, hogy mindent lát, ami csak történik a világon. Azonkívül Mir-szuszne-Hum (Ekva-Pi) megítélésében zavart okoz,
hogy bizonyos jegyei alapján a naphoz kellene társítanunk (arany-, aranyos jelzők, a ló
négy patája alá helyezett napszimbólumos tálak a szertartásban). A Világügyelő Férfi
azonban a nappal ellentétben éjszaka jár Tovling-luván az égen – akárcsak Dia. Ha
vizsgálat tárgyává tesszük az őr funkciót – mert a Világügyelő Férfi a világ őre – az árnyéklélek fogalmához juthatunk. Hiszen az árnyéklélek végső soron egy, a tudattalanunk éjszakájában lévő másik személyiség lehetősége, amely módosult tudatállapotban
felszínre kerülhet és működni tud. Ez a második, mély én nemcsak minden tudásunk
tartománya (ebből a régióból kerül felszínre, ami tudatosul), hanem vigyázó őrünk is.
Megfigyelték már, hogy valaki ránk szól vezetés közben, amikor közeledik az út széle,
ha elkalandozik a fegyelmünk? Dia tehát fénykorában, az igazi mitikus időkben, mielőtt még kicsinyes trickster lett volna belőle, a közösség közös árnyéklelkét jelenítette
meg, ennek megszemélyesített, és kivetített figurája volt, akárcsak Ekva-Piris, akit felfoghatunk úgy, mint a manysi nép kollektív tudattalanjában vigyázó és figyelő őrt.
Egy szó mint száz, a Világügyelő Férfi vélhetően átalakuláson ment keresztül, miután
feldúsult déli elemekkel, de a mindent látás képességével már azt megelőzőleg is rendelkezett, úgy, ahogyan a ló nélkül, sítalpon közlekedő Dia. A mosz frátriához kötődése, árva isten volta, Földanyával való kapcsolata pedig erősen rokonítja Füvecskével,
Dia másik alakjával. Megállapíthatjuk hát, hogy a Csillagmítosz hőse az alapvonásokat illetően Ekva-Pi mesei megfelelőjének tekinthető.
Kétségtelen, hogy a magyaroknál is létezett egy mítosz Földanya fiáról, amelynek
közelebb kellett állnia az enyecek Fű-fiújához, mint Ekva-Pihez vagy Mir-szuszne-

2003. szeptember

61

hum-hoz. A Csillagmítosz a „Világügyelő Férfi” mítoszánál korábbi állapotokat tükröz.
Olyan időszakba visz, amikor eleinknek még nem volt lovuk, de már szelídített állatokat (feltehetőleg réneket) tartottak. A fiú, fajd, faj szavakat egy „tisztán” vadász rítus
kulcsszavaiként is elképzelhetjük, a fű belépése a rítusba azonban már a legeltetés domináns
megjelenésére utal. Mivel a lóval mai tudásunk szerint az ugor korban ismerkedtek meg
nyelvi őseink, a rege mélyén kitapintható és meglehetős világossággal körvonalazódó
ősrítus és a hozzátartozó alapmítosz kialakulását és fénykorát – eddigi szempontjainkat figyelembe véve – mintegy 4–5000 évvel ezelőttre helyezhetjük.
Porneku a mítosz-kutatók szerint az obi-ugoroktól került a szamojédokhoz. Ezt
húzza alá, hogy a Porneku nevében bujkáló por frátrianév obi-ugor nemzetségközösséget jelöl. Érdekes, hogy Porneku – nevéhez méltóan, hiszen a szó ne tagja nőt jelent –
az obi-ugor mítoszokban női alak, a szamojédoknál viszont férfi. Kivéve az enyec Csillagmítoszt, és a nyenyecek egy csoportját, akiknél a Porne ugyanúgy nő, mint az obiugor hiedelemvilágban. Ebből az következne, hogy a mítoszt az enyecek teljes egészében másoktól, feltehetőleg az obi-ugoroktól vették át. Földanya kultusza azonban
olyan alapvető az uráli népeknél, s a frátriák léte a primitív kultúrákban szintén olyan
általános, hogy ez az átvétel inkább bizonyos elemek beépülése lehetett, egy az átadóhoz alapvetően közelálló mítoszba. Talán a cserék különös összjátékának köszönhető,
hogy Porneku belekerült a regébe, amely a rénszarvastenyésztők ősi mítoszát őrzi, és
a Vad leány révén hírt ad arról a mitikus alapelvről, amely a magyarok elődeinek létezését, fennmaradását szabályozta. Hogyan kerülhetett a sokarcú Porne a szamojédokhoz? Említettük már, hogy a frátriák vagy a másik frátriából hoztak maguknak aszszonyt, vagy idegenből szereztek házasfelet maguknak. Ezek az idegenek pedig igen
gyakran szamojédok voltak. Az asszonyszerzés nem mindig megegyezés, hanem sokszor nőrablás formájában történt. Ezért is tűnhetnek fel a Parnek ijesztő szörnyetegként, emberevőként a szamojédok hiedelemvilágában. (Hogy a Parne egy tőről fakad
a por frátriával, azt az is mutatja, hogy kígyót és békát eszik – a kígyó férfi, a béka női
nemi szimbólum.)
A Csillagmítosz valójában rege. Előadója már nem a mítosz szabályozta világban
él, és végképp nem a „mítosz alatti mítosz” fémjelezte korban. Ha sajátjaként élné meg
a mítoszt, nem mondana szúnyogokat a hét csillag (Fiastyúk) helyett, nemcsak véletlenszerűen hasonlítaná madárfészekhez a fiú születésének helyét. Ahhoz képest viszont, hogy már ő maga sem érti a mítoszt, meghökkentően sok eredeti nyomot hagy
a regében. Nemcsak nyelvi nyomokat, és az avatási hősmítosz teljes arzenálját, de még
a fajd „privát” szokásai is meglehetős pontossággal megfeleltethetők a szülők tulajdonságaival, és a történet felszínén áthatolva meglehetősen könnyen illeszthetők be a hajdani alapmítoszba. A legfeltűnőbbek azonban azok a félmondatok és mondatok, amelyek olyan egyértelműséggel utalnak a mese mögötti mítoszra, hogy már-már szándékolt talányosságoknak véljük őket; egy átalakult beszély visszamaradt emlékfoszlányainak, amelyeket valaki hagyománytiszteletből átvett egy érthetetlenné vált rítust
történetbe foglaló mítoszból. Azt gondolnánk, ha valaki nem érti a saját maga által
előadott elbeszélés jelentésrendszerét, akkor azokat az elemeket őrzi meg legtovább,
amelyekhez kapcsolódni tud, és a történet menete szempontjából lényegtelen részleteket hagyja el először. A mesélő azonban olyan mondatokat őrzött meg, amelyeknek
csak akkor van értelmük a regében, ha a hallgatóság tisztában van azzal, hogy a fiú szülei fajdok. A monda lejegyzésének idején (már nem is enyec nyelven, hanem oroszul
mesélték el a gyűjtőnek) azonban az obi-ugoroknál a fajd már nem tölt be mitikus sze-

62

tiszatáj

repet (és úgy tűnik az enyeceknél sem), csak a hiedelemvilágban él, mint árnyéklélek és
lélekmadár. A fajdok ellenben rendkívül következetesen térnek vissza a regében, kivétel nélkül mindig megjelennek amikor a második (átvitt) értelmezés lehetősége miatt
szükség van rájuk. De nemcsak a szerkezet gyámoszlopain „ülnek”, hanem a semmitmondó részletekben is „ott felejtetődtek”. Az elbeszélő nem elégszik meg annyival,
hogy elmondja: a fiú fűben született, fontosnak véli jelezni azt is (igaz, hogy csak egyszer), hogy a hely gödörszerű, de nem egyszerű gödörről van szó, hanem olyan gödörről, amely fészekhez hasonlít. Nem tartja elegendőnek hogy megossza velünk: a dombon két alak ül a sötétségben. A közlésbe belevegyül az is, hogy az alakok árnyak és
fehérek. Ezekre az információkra nem épül semmi a későbbiekben, nincs előzményük
és következményük, az „egész” szempontjából fölösleges véletlenszerűségek.
Oda akarunk kilyukadni tehát, hogy a rege feltűnően sok információt tartalmaz
a mítosz alatti mítoszról. Más szóval, túl közelinek tűnik az élő mítosz kora ahhoz,
hogy egy másik nép évszázadok-, esetleg évezredekkel ezelőtt megszűnt szertartását
magába foglaló mítoszának közvetlen átvétele legyen. Ezért a legvalószínűbbnek az
látszik, hogy a legkésőbb az ugor kor első felében keletkezett rítus és mítosz – a földanya kultuszán alapuló rénszarvastenyésztők szertartása – hosszú ideig életben volt
közös őseink életmódjának lassú változása miatt, és még a rituális vonatkozások megszűnte után is sokáig énekelték (a regét eredetileg valószínűleg versben adták elő), mesélték még azután is. A magyarok, az obi-ugoroktól történt elválás után vitték magukkal, erre utalnak a történet struktúráját meghatározó nevek. Hogy milyen hatások érték őseinknél a történetet, nem tudjuk. Az obi-ugorok körében az alapmítosz módosult, talán azért, mert a közép-iráni Mitra kultusz hatására az ős Fű-fiből Világügyelő
Férfi lett. Ekva-Pi fű vonásai elhalványultak, de a frátriák szelíd–vad, fű–fa, medvetalpfű–
medve polaritásai a legutóbbi időkig megmaradtak. Az északibb tájakon élő szamojédokat azonban elkerülte a Mitra-hatás, életmódjuk egyébként is lassabban változott,
így náluk az ősi kultusz hosszabb ideig megmaradt. Porneku az északi szamojédokhoz,
akiknél akkor még hősének formájában élt az alapmítosz, valószínűleg obi-ugor, feltehetően osztják jövevényként érkezett, ahol a Fű-Fa polaritásban betöltött szerepe
miatt arra a szerepkörre került, amelyet annak idején még az ugorok mítoszában töltött be, azaz a saját korábbi helyére.
A mindössze néhány száz lelket számláló enyec közösség (amelynek hozzávetőleg
fele bírja az enyecet anyanyelvként) megőrzött egy két történetből álló regét (számunkra). Mindkét rege mögött egy mítosz és egy rítus áll. Az első rege négy karakterre épül. E négy karakter a fű a fiú, a faj és a fajd. A fűből fiú lesz (miután az anyó rituálisan azonosítja vele), a fiúból fajd (rituálisan azonosul vele ő maga), a fajd a fajta lélekmadara, ereje, elődje. Másképp elmondva: az embert Földanya magába fogadja,
amikor meghal, de lelke hamarosan megjelenik újra fű alakban. A fű fajddá válik (azáltal, hogy a fajd lelegeli a legényt). A fajd lélekmadár (bölcsőkön ábrázolják), amely az
újszülöttekbe száll.
A rítus kétségkívül igen régi, és az évezredek során a különböző népek körében
több változáson mehetett keresztül. (Például a totemősből idők folyamán lélekmadár
lett az obi-ugor hiedelemvilágban. A két funkció nem áll távol egymástól, hiszen a totemkultuszban a meghalt ősök lélekké változnak – a totemklán lélekközösség.)
Rituális eredetre mutatnak a történetek szexuális jegyei is, amelyek az első történet
számára a fajdmadár „viselkedéséből” következethetők ki. Ide tartozik a násztánc, és az
ős potenciájanak a közösség életerejét kifejező volta. A második történetben ezek a je-

2003. szeptember

63

gyek a nemek (frátriák) közötti küzdelemben jelennek meg. (A vadászat és a házasság
[szexualitás] között mitikus kapcsolat van. Hogy ez így volt a mi ősi kultúránkban is,
azt mutatják szeret-szerez, talán bír-birkózik, öl-ölel szavaink, és kettős értelmű ajz szavunk. Továbbá, hogy a por frátria asszonyait a rege a Fiastyúkkal azonosítja, a Fiastyúk pedig szemben áll az égi vadásszal.)
Ebben a világban minden Földszülőanyából származik. A fajd földön fészkel, a fű
között, Földszülőanya testében, testének gödrében kelnek ki a tojásai, ahogy a földből
kel ki a fű is. (Ugyanakkor kötődik a fához [világfa], és nem utolsó sorban finom pecsenye, akárcsak a medve vagy a jávor, olyan finom, hogy talán meg sem érdemli az
ember minden nap.)
Míg az első történet a totemklán eredetét adja elő, és ezzel a közösség összetartozását hitelesíti; a második – Fű-fiú és Porneku története – a frátriák meghatározása (a moszok szemszögéből), ellentétük és összetartozásuk törvényének foglalata.
A mítosz hőse, Füvecske négyszeres azonosuláson megy keresztül: növény, állat,
isten és a közösség része, „tagja”. Az első rege szerkezetét az ő négy átalakulása alakítja
ki. A négy karakter a mese négy pillére, a közöttük feszülő viszony szövi a Föld rámafáján a történetet.
A nevek közötti mágikus összefüggés, és a szerepek közötti névazonosság szentté
teszi a történetet. Itt minden mindennel egy: a történet struktúrája megegyezik a nevek struktúrájával. A nevek pedig behelyettesíthetők magyarul a történetbe. Ez csak
úgy lehetséges, ha a rítust és a mítoszt a magyarok ősei is ismerték.

TANULMÁNY
FRIED ISTVÁN

Sziklay László pályájának emlékezete
Tizennégy évig utaztam ide-oda, s az utolsó utazáskor,
amikor elbúcsúztam az alsóvárosi templom későgótikus
épületétől, az öreg temető kőkerítésétől, és attól az egyemeletes sarokháztól, amely minden héten üdvözölt, kicsordult szememből a könny...
(Sziklay László: Egy kassai polgár emlékezete)
Wiedererinnerung ist zugleich Metamorphose (A visszaemlékezés egyúttal átváltozás is)
(Wilhelm Dilthey)

1978 és 1983 között vetette papírra Sziklay László visszaemlékezéseit, amelyek
a magyar művelődéstörténet több körét járják be, hogy egyfelől a mainapság egyre
többek által művelt mikro-történelem egy változatára szolgáltassanak példát (beleértve
a mentalitástörténetet), másfelől egy jellegzetesen-küzdelmesen közép-európai, keletközép-európai értelmiségi-polgári pálya „műhelytitkai”-ba avassanak be. Az Egy kassai
polgár emlékei címen, Pozsonyban, 2003-ban, a Kalligram Kiadó gondozásában (Tóth
László lektori munkájának segítségével) megjelentetett és levélformát imitáló, hangsúlyozottan személyes hangvételű visszaemlékezés címével meg avval, hogy a Városról
beszél (amelynek néven nevezése, tulajdonnévi „megszólítása” helyett allegorikus jelentőséget tulajdonít), a mai olvasó előtt Márai Sándor önéletrajzát (Egy polgár vallomásai) és Kassai őrjáratát (meg még talán A kassai polgárokat) idézi föl, háttérben
a Cassovia-metszetet megörökítő verssel. S teszi ezt annak ellenére, hogy Márai Sándor
neve, személyisége, önéletrajza még „véletlenül” sem merül föl, mint ahogy hiába keressük a Városban élt, innen a prágai szenátorságra választott Grosschmid Géza (Márai
édesapja) említését. Jóllehet – elismerve a lényegi különbözőségeket, például azt, hogy –
Márai lényegében tartósabban csak gyerekként, az Osztrák–Magyar Monarchia „perifériáján” élt Kassán, míg Sziklay László kisgyermekkori évei után megtapasztalhatta,
apja révén meg különösen átélhette a kisebbségi magyar sorsát: a módosult kapcsolatokat a „világ”-hoz, a Trianon után több országba szétszóródott magyarsághoz, a magyar nyelvhez és irodalomhoz, Közép-Európához. Így nem utolsósorban az inkább
körülírható, irodalmi és szociográfiai művekből kiolvasható, esettanulmányokban példázódó „polgári” értékrend értelmezését és értékelését a „helyszínen” tanulmányozhatta. Ugyanakkor az a „tér”, amelyben Márai és Sziklay gondolati létrajza közvetítődik, számos ponton lehetne rokonítható. Az a tény, hogy Márai neve még ott sem
bukkan föl, ahol logikus lenne (például a Sziklay Ferenc vezette Kazinczy Társaság
könyvkiadási, -terjesztési munkáiban, a szlovenszkói magyar lírai antológiát emlegetve), talán magyarázható az emlékezések megszületésének évszámával; ezekben az
időkben ugyanis Márairól nemigen lehetett pozitívan nyilatkozni Magyarországon; és
még az a Sőtér István is, aki különféle tanulmányköteteiben szívesen közölte újra ko-

2003. szeptember

65

rábban közzétett dolgozatait, mintha megfeledkezett volna arról, hogy a Szindbád hazamegy milyen szerepet játszott Krúdyról szóló írásai létrehozásában. Feltűnő, hogy
– és ez már Márai és Sziklay látásmódjának eredendő különbözéseit illeti – Márai viszonylag keveset beszél apjának kisebbségpolitikai tevékenységéről, ügyvédi és politikusi küzdelmeiről, amelyek részben „belső” pártcsatározások voltak a különféle (cseh)szlovákiai magyar elképzelések, irányzatok, világnézeti szövetkezések, önmeghatározások között. Ezzel szemben Sziklay apa-képének lényeges összetevője az a heroikus
szervezőmunka, amely a talán túl magánosra tételezett Sziklay Ferenc életútjának
meghatározója volt. A Sziklay-kötetben egyrészről plasztikus képet kapunk az apa változatos sorsfordulatairól, e sorsfordulatok viszont minden esetben a polgári demokráciát csupán a személyiségi jogokra korlátozó (cseh)szlovák hatóságoktól függtek, másrészről a Sziklay Ferenc munkáját valamiképpen gátoló, bíráló, vele szembenálló pártpolitikai, világnézeti irányzatok reprezentánsai olykor – érthető, megmagyarázható –
elfogultsággal vázolódnak föl. S míg a személyes forma, a valakihez szólás lehetővé teszi azt, hogy az apai sértettségek örököseként az emlékezés szerzője ne szlovákiai magyar művelődéstörténetet írjon, hanem annak a Sziklay Ferenc nevéhez és tevékenységéhez fűződő eseményeiről számoljon be, amiként az emlékező fiúban megrögződött
feltehetőleg jórészt az apai elbeszélés alapján), addig az immár ezt a kötetet is forrásként felhasználó kutatásnak majd nemcsak Sziklay László értékítéleteit kell mérlegelni
és szembesíteni az Országos Széchenyi Könyvtárban archivált Sziklay Ferenc-hagyatékkal, egyes akciók, személyes viszonylatok „hátterét” „reálpolitikai” esélyeit az eddiginél jobban megvilágítandó. S csak mellékesen jegyzem meg, hogy Máraihoz hasonlóan Fábry Zoltán se szereplője ennek a memoárnak, jóllehet a Sziklay Ferenc–Fábry
Zoltán levelezés darabjai már megjelentek, ha nem is példaszerű és filológiailag hibátlan kiadásban, és egyáltalában, a hivatalosnak mondható szlovákiai magyar intézményrendszer (amelynek létrehozódásában bizonyos szektorokban aligha elhanyagolható
tényezőnek számított Sziklay Ferenc munkássága) és ez intézményrendszeren kívüli
irányzatok lehetséges kapcsolataira csupán célzások olvashatók (mint amilyen Sziklay
Ferenc és a Sarló fiataljai közötti viszony, illetőleg Dobossy László változó magatartása Sziklay Ferenccel szemben). Elismerem, hogy erre talán a teljes anyag kiadása során lehetne választ kapni, hiszen a terjedelmes emlékezés „meghúzva” jelent meg.
Ezért jó lett volna függelékben a kutatás meg az érdeklődők számára közölni, mi maradt ki. Mivel a szlovákiai magyar művelődéstörténet kutatása igényli azt, hogy különféle nézőpontú emlékezéseket lehessen összevetni, így mindenképpen jogos az olyan
megközelítés is, amely súlyosan elmarasztalja azokat, akik egy más emlékezésben vagy
kutatásban pozitívabb szereplőkként jellemeztetnek. Meg az is teljesen indokoltnak
vélhető, hogy nagy szükség volna ezután Sziklay Ferenc pályaképének markánsabb
megrajzolására, nem utolsósorban a kézirattári-levéltári adatok alapján, áttekintve számottévő publicisztikai munkásságát is. Hiszen kissé leegyszerűsített, mondhatnám úgy
is: „voluntarista” megfogalmazások élnek még a kérdés kutatóinak körében is, konzervativizmusban, a dilettánsok kezdeti pártfogolásában megbélyegezve Sziklay Ferencet.
A magam emléke alapján állíthatom, hogy egy kétosztatú, Sarló- és Fábry-központú
szlovákiai művelődéstörténet hajlamos a rövidre zárásra, a pozitív-negatív meghatározásra. Amikor a Magvető Kiadó kérésére részt vettem a Mártír írók antológiája új, bővített kiadása személyiségrajzainak elkészítésében (S két szó között a hallgatás... Budapest, 1970.), Sebesi Ernő, Neubauer Pál és Antal Sándor mellett Sziklay Ferenc rövid
arcképét is megrajzoltam, mint aki ugyan nem a vészkorszak áldozata volt, de áldoza-

66

tiszatáj

tos munkája és nem utolsósorban a visszacsatolás után ért mellőzések hozzájárultak
fájdalmasan korai halálához. Az elkészült rövid pályarajz végül nem kerülhetett be
a kötetbe, mert valaki („eredménnyel”) tiltakozott az ellen, hogy egy „szélsőjobboldali
személyiség” helyet kaphasson a könyvben. Hogy Sziklay Ferenc még jobboldalinak
sem nevezhető, nemhogy szélsőségesnek, az nemcsak ebből a kötetből, mármint Sziklay László emlékezéseiből tudható, hanem műveiből, kiadott (és kiadatlan) leveleiből,
főleg húszesztendős kisebbségpolitikai szerepléseiből is. Éppen az ellenkezője igaz:
mindenféle szélsőséggel szemben állt, mindig kereste a megköthető, a „vállalható”
kompromisszum lehetőségét, a szlovákiai magyar „autonóm” művelődésügy érdekében kötött szövetségeket, ám a Csehszlovákia alkotmányában (is) biztosított, a békeszerződésben vállalt (ám a csehszlovák vezetéstől be nem tartott) kisebbségi–kulturális
jogok fenntartásához ragaszkodott. Iskoláztatása, irodalom- és kultúraszemlélete valóban a XX. század első évtizedeiben formálódott, de azok közé tartozott, akik viszonylag gyorsan reagáltak a magyarság megváltozott helyzetére, és rádöbbentek arra, hogy
sem a passzivitás, sem a dezertálás nem vezet célhoz, hanem a kultúrában határozottan
és akciókkal kell biztosítani a magára maradt magyarság képviseletét. Ennek lett aztán
az eredménye, hogy Sziklay Ferenc sem íróként, sem fordítóként nem alkotott Márai
Sándor mércéjével kiemelkedőt, de átvéve a cseh pragmatizmus „aprómunka” gondolatát, ezt megszerezve azzal a felismeréssel, hogy egy multikulturalitásra kényszerült társadalomnak a multikulturalitásra nézve kényelmetlen és olykor ellenséges környezetben kell munkálkodnia, még regényeivel is, ám mindenekelőtt szervezőmunkájával,
előadásaival, újságcikkeivel a „megmaradás”, a kulturális önszerveződés ügyét szolgálta. Méghozzá a végső mérleget tekintve: tiszteletre méltó módon, eredményesen.
És most itt, ezen a ponton, még mindig fenntartva az Egy polgár vallomásaival való
egybevethetőséget, térek rá a polgártudat megjelenítése kísérletének bemutatására
a Sziklay-memoárban. Annál is inkább szükségesnek mutatkozik ez, mivel Márai „önéletrajza” ugyan hasznosul például a mai szociológiai, olykor a várostörténeti oktatásban (és kutatásban), azaz kevésbé számolva ama műfaji besorolásával, miszerint önéletrajzi regény volna, módszeres eljárásai azonban a szépirodalom körébe sorolják, még
akkor is, ha igazat adok Mekis D. János megállapításának: „Márai Sándor könyve
nemcsak a megszólalás lehetőségeit kereső másodmodern önéletrajzi-irodalom számára
kínált fel szuggesztív műformát, hanem áthagyományozódó Kulturgutként hatott
a narratív élettörténet-értelmezés azon megnyilvánulásai számára is, amelyek nem tartoznak a professzionális literatúra körébe”. Sziklay Lászlónál (az általa vagy más által
adott címbe emelt) „kassai polgár” kijelölni látszik a tájékozódás/tájékoztatás irányát,
a mű közvetlen címzettje szintén (jóval fiatalabb) kassai lakos, az apa küzdelmei is jórészt Kassán játszódnak le, míg az emlékező lapszerkesztői és felső-iskolai munkálkodásának, valamint a női főszereplőknek sorstörténete szintén Kassán bonyolódik, valahol a családi idill és a történelem okozta hányattatások terében. A Város allegorizálása a hagyományértelmezésnek irodalomközpontú változatát erősíti, részint a Sziklay
Ferenc működtette Kazinczy Társaság és Kiadó névadói emlékezetét hangsúlyozva, részint a Sziklay László alapította Új Magyar Museum (1942–1944) révén Kazinczy és Batsányi XVIII. század végi szépirodalmi-szerkesztői vállalkozását a látókörbe vonva. Ez
a fajta kulturális emlékezet az újraírások/újraíródások labirintusába irányít, hiszen
előbb a kisebbségi helyzetbe taszíttatás, utóbb a visszacsatoláshoz fűzött remények
szétfoszlása éppen annak a polgártudatnak ellentettje, amelynek létezését mind Márai,
mind Sziklay László Kassával és a Kassán-léttel, nem utolsósorban a kassai történettel

2003. szeptember

67

hozza kapcsolatba, és amely legalább oly mértékben „virtuális” téridős viszonyokat teremt, mint amilyen mértékben a sorsfordulatok minduntalan ennek a polgárlétnek általános, szélesebb körű szellemi létformává válni képtelen voltát hangsúlyozzák. Kiváltképpen olymódon, hogy Sziklay Lászlót apja küzdelmei, majd saját, részben budapesti, részben szegedi tapasztalatai a (magyar) polgári szellemiség hiányára döbbentik
rá. Nyíregyházán az a dzsentri-mentalitás rémíti meg az ifjú tanár Sziklay Lászlót,
amely – teszem hozzá – pervertált változata Krúdy Gyula nyírségi dzsentri-történetei
figuráéinak. Budapesten elsősorban a Pedagógiai Főiskola puccsszerű megszüntetése
arra emlékezteti Sziklay Lászlót, hogy a polgári alapértékek, a személyiség, a minőség,
a színvonalas munka, a kötelességtudás, az intézmény tisztességes szervezése-szolgálata
már nem látszanak érvényesnek lenni a totalitárius állam dogmatikus-álságos (kulturálisnak csúfolt) politikájában. Szegeden az úgynevezett konszolidáció éveiről kapunk
plasztikus képet, a kisszerű intrikák űzik el az akkor már nemzetközi hírű tudóst arról
a tanszékről, melyet ő alapított, és amelynek révén a szlovák-magyar irodalmi kiegyenlítődést és a magyarországi szlovák nemzetiség kulturális fölemelését szolgálhatta. Hiszen a tanszékvezetést megkaparintani akaró „kollégák” személyi ambícióikat élik ki,
Sziklay László viszont – és erre magam is tanú volnék – sosem egy ügyből akart élni,
mindig egy ügyért (elmondása szerint ezt Horváth Jánostól, egyetemi professzorától
tanulta, de nem utolsósorban apja példájából is). Rövidebbre fogva: a Kassán megélt
vagy a Kassának tulajdonított szellemiség kettős forrása az apa emlékezete és Márai
önéletrajza, amelyben a „Garrenek művé”-nek ama nehezen megnevezhető, még nehezebben meghatározások közé fogható „légkör”-nek szintén az apa a reprezentánsa, az
önéletrajz mellett a Féltékenyek című regény tanúsága szerint (amelynek viszont Fischer-Colbrie Ágost püspök, persze, nem néven nevezve, ugyanúgy szereplője, mint
Sziklay Ferenc élettörténetének, szerkesztői „karrierje” megindulásának). Hogy ezen
a helyen menyire volna helyénvaló a protestáns etika örökségéről és XX. század eleji
változatáról szólni, további töprenkedés tárgya lehetne, és nem elsősorban Sziklay Ferenc konvertálása miatt (és itt megint csak arra lennénk figyelmesek, hogy a klerikalizmussal átszőtt és a feudális maradványaitól nem teljesen megszabadult XX. század
eleji Magyarország miként torolta meg Sziklay Ferencen liberális világnézetről árulkodó cselekedetét, s ez miként jelezte a polgártudat eleve „kisebbségi” státusát). Nevezetesen az a fajta „légkör”, amely az Egy polgár vallomásaiból kiolvasható, és amelyet
– ismételten nem árt hangsúlyozni mind Sziklaynál, mind Márainál – az apa léte,
magatartása, pályája tesz szemléletessé, részint a kultúrában-léttel, részint egy nyugateurópai színezetű városiassággal jellemezhető, lett légyen annak életmódbeli vetülete,
világnézeti/szemléleti vonatkozása, illetőleg „szereptudata”, a szónak korántsem a látszat–valóság századfordulós dichotómiája értelmében. (Márainál: „Művelni magam,
hogy másokat művelhessek. Minőséget akartam.”) Szereptudat ez, ám sokkal inkább
a személyes felelősség tekintetében, mind a családi élet szervezettsége, mind egy élhető
élet megvalósítottsága viszonyrendszerében, mind a család szűkebb köréből kilépve
a városi kulturális ügyek, majd a kisebbségivé kényszerült magyarság kulturális/politikai
képviseletének (már többedszer így írva, de a vállalás jellegének hangsúlyozása miatt
feltehetőleg indokolva a szóhasználatot) szolgálatában. Ez a szolgálat-tudat „pedagógiai” éthoszban éppen úgy nyilvánvalóvá válik, mint a magánélet és a közélet kultúrára
orientáltságában. Mind Sziklay Ferenc Szlovákiát bejáró előadássorozatában (amelynek tárgyát Sziklay László közli, s ez éppen nem egy megmerevedett konzervatívról
árulkodik), mind Sziklay László nyíregyházi, budapesti és szegedi tanárságában érzé-

68

tiszatáj

kelhető az a magatartás, amely az előadás hallgatóságában, a középiskolai és főiskolai/egyetemi hallgatókban nem a tanítás „tárgyát” látja, hanem interperszonális viszony kialakítására törekszik, és ezen keresztül a „másik” felet igyekszik érdekeltté
tenni a közös munkában. Ezzel párhuzamosan az interprerszonális viszonyban az előadó, a tanár személye is alakul, folyamatosan létrehozván azokat a feltételeket, amelyek nemcsak a kölcsönös be-, hanem a kölcsönös elfogadást eredményezhetik. S ha
a polgártudatról, a „légkör”-ről, illetőleg a Garrenek művéről esik szó, az értelmiségi
pálya legföljebb a kényszerítő és mind jobban nehezülő külső körülmények között
válik „képviseleti”-vé, az individuális szubjektumok létrehozhatóságát a nyelv- és szubjektumfelfogásban körvonalazódó külső és belső „ellenállások” gátolják.
Ez utóbbi, tézisszerűen hangzó megállapításhoz újólag (Márai és Sziklay László köteteibe belelapozva) néhány magyarázatot fűzök. Miközben Kassa „szellemi életforma”-ként konstituálódik az irodalmi művekben, a kassai létről, az apai küzdelmekről szóló beszámolók, az „idegenek”, mondhatnám úgy is: „kolonizálók” értetlen viselkedéséről és múlttagadásáról szóló beszámolók éppen a polgártudat foszlékonyságára, a mind szűkebb, családi térre korlátozódó lehetőségére mutatnak rá. A polgártudat, amely a személyiség létesíthetőségét egy Bildungsbürgertum típusú polgárság
keretében vélte megvalósíthatónak, egyfelől a mind nehezebben őrizhető illúziók birodalmába kerül, másfelől irodalmi művek révén artikulálható. Ezek az irodalmi művek kénytelenek számolni azzal, hogy a vékony, valóban polgári réteg nyelv- és személyiségfelfogását egy jobb esetben is csupán utóvédharcban képes fönntartani, ám
ezek az utóvédharcok messze nem kizárólag a hazai vitákban torzulnak, hanem az európai politikai és kulturális környezet sem érzi továbbtarthatónak ezt a XIX. századinak minősített nézetrendszert. S annyiban valóban XIX. századi, hogy a realista, romantikus, naturalista, szimbolista „esztétikák” nyelviségében fokozatosan bizonytalanodik el, nem egyszer hitelét veszti a személyiség kommunikatív tevékenysége, s válik
mind inkább kérdésessé a világ nyelvi megragadhatósága. Ám Kelet-Közép-Európában
egyfelől jónéhány helyen még a XIX. század közepén sem válik teljessé a „hivatalosan”
elfogadott, „megteremtett” irodalmi nyelv, a jelentős, nyelvet meghatározó szótárak
története szintén elhúzódik, másfelől a személyiség meg a nemzet-személyiség egymásra vetíthetősége és vetülése azt a fajta historizmust élteti (nem egyszer még a XX.
század elején is), amely a képviseleti szólás kollektív érvényét sokáig fönntartja. Márpedig sem a kisebbségi társadalmak megosztottsága, sem az ezt jól érzékeltető esztétikai-művészeti diskrepanciák (a kisebbségi magyarok között felbukkanó 1918/19-es
emigránsok, az önképzőköri színvonalú, hajdan alapított helyi kulturális társulatok
aktivizálódása, az avantgárd felé tájékozódók, a kisebbségi helyzetüket átértékelők stb.)
nemigen engedik meg annak a – ki tudja, mennyire megvalósítható – szélesebb körű öszszefogásnak megteremtését, amely nemcsak a többségi nacionalizmussal, anti-demokratizmussal szemben tudja ellátni az érdekképviseletet, hanem a kisebbségi társadalmon belül a sokféleség egységében hajlandó gondolkodni. Azaz nem törekszik az egyszínűség létrehozására, hanem a kölcsönös elismerés gesztusaival veszi tudomásul érdekek, értékek, felfogások, magatartások különbözőségét. Ha jól olvasom Sziklay
László emlékiratát: apját efféle integratív, közvetítő, a megértésre törekvő személyiségnek mutatja be, akinek próbálkozásai a dialógus tárgyában rajta kívül eső okok
miatt nem bizonyultak sok esetben sikereseknek. Ugyanakkor nem vetődik föl az
a probléma (és fölvetődését egy szubjektívra hangolt visszaemlékezéstől aligha lenne
jogos követelni), hogy a modernitás régi típusú közösségeket eleve bomlasztó irányai

2003. szeptember

69

miként zárják be a merő hagyományőrzésbe a kisebbségi személyiségek egy részét
(akiknek – s ez sem egészen mellékes tényező – a többségi politika alig hagy más teret,
mint a sérelmi politikát), illetőleg az avantgárd és a hagyományértelmezés dichotómiái
milyen változatokat hívtak elő (és előhívtak-e integrálható beszédmódokat) a szlovákiai magyar társadalomban és művészetben. Itt figyelmeztetnék arra, hogy Márai Sándor az, aki „nyugati”, majd az 1930-as évektől kezdve budapesti tapasztalatai alapján
tudatosította, miszerint hanyatlik, szétfoszlik, provincializálódik az a kultúra, amely
csupán őrzi és nem teremti szüntelen újjá a hagyományt. Ez az állandóan újjá-alakított,
újjá-teremtődött hagyomány a maga sokféleségében, különféle szociolektusaiban, egyfelől rálátást enged az értékek szétesésének folyamatára (amelyet a történelmi események: az első és a második világháború, a forradalmak, a békediktátumok stb.) siettetnek, másfelől éppen a másodmodernségnek kronológiailag többé-kevésbé a Sziklay Ferenc- és részben a Márai-pályával egyidejű szerzői kísérlik meg az értékek széthullása és
értékek tételezése folyamata dialektikájának feltárását és megjelenítését. A késő-modern irodalom fontos törekvései közé tartozik, hogy a szubjektum válságára és a vele
együtt felvetődő bölcseleti-irodalmi kritikára innovatív írásmóddal és formai kísérletekkel reagáljon, véli Peter V. Zima. Az 1880-as esztendőkben Nietzsche modern világunk kettős karakterén töprengett, ugyanazokból a szimptómákból lehetne a hanyatlásra és erősségére következtetnünk. A szűkebb cselekvési és gondolkodási térre szorított kisebbségi szerző a sokkot okozó helyzet utáni első eszmélésében az erők naiv
módon tételezett összefogásában gondolkodott, az értékmentés módozatain próbált
meg munkálkodni. Sziklay Ferencnek ezt a magatartását minősítette egy (valamivel és
sokkal) későbbi reakció korszerűtlennek; míg Márai Sándor a szlovákiai magyar fiatalok mozgalmairól nyilatkozva több ízben hangsúlyozta azok „európaiságát”, mentességüket a konzervatív hagyományőrzés elavult alakzataitól. Egyben (e téren) a polgártudat értelmezésében mutatkozó eltérések jelentkeznek. Márai előbb Német-, majd
Franciaországból résztvevője a szlovákiai magyar irodalmi életnek (mindenekelőtt
a Kassai Naplóban publikált írásaival), Sziklay Ferenc belülről látja, mozdítja elő a kulturális (ön)szerveződéseket, és kénytelen szemlélője a pártosodásnak a kultúrában. Így
álláspontjuk természetszerűleg külön utakat előlegez, viszont (ideszámítva Sziklay
László emlékezéseit) a Város allegóriáját valamennyien továbbgondolhatónak hiszik.
Márainál a Város olyan utópikus (inkább feltételezett, mint valós) terv része, amely
a modernségben is éltethető polgártudat művésziségét (ismétlek) szellemi életformává
avathatja, és így részint a „nyugati”, művészettel azonosuló városképzetek ekvivalensévé válhat (a kassai és a nyugati „dómok” jelképiségeinek összegondolása révén), részint a polgári magatartásforma lehetőségein gondolkodik el, annak ugyan – regényeiben – inkább önfelszámoló folyamatát érzékeltetve, nem egyszer önironikus gesztusokba játszatva át a polgártudat makacs igyekezetét önmaga őrzésére. Sziklay Ferenc és
Sziklay László közéleti és műfordítói, Sziklay László tudósi munkásságában a multikulturalitásba véli(k) kicsengetni ezt a polgártudatot, nem pusztán a tolerancia-gondolat hangoztatásával, sokkal hatásosabban a kultúrák és nyelvek, irodalmak és magatartásformák közvetítésének igyekezetében. Ennek mindkét Sziklay életművében számos
példáját lehetne felsorolni, Sziklay Ferenc opera-szövegkönyv fordításaitól a Mai szlovák novellák közös fordításkötetéig, illetőleg egészen addig, hogy a magyar szlavisztika
történetében Sziklay László szerepe a magyar szlovakisztika „nagykorúsításá”-ban,
emancipálásában egészen kiemelkedő jelentőségű. Az emlékiratból tudjuk meg, hogy
az apai példa és intelem fordította úgy Sziklay Lászlónak, a magyar–francia–szlovák

70

tiszatáj

szakos egyetemi hallgatónak érdeklődését, hogy (miután a Városra is emlékezve Kazinczy Ferencről írta doktori értekezését) a szlovák irodalom és a szlovák-magyar kapcsolatok kutatásának szentelte életét. Igaz, hogy – mint az emlékirat a szükségesnél talán valamivel kurtábban említi – más tényezők is ebbe az irányba térítették Sziklay
Lászlót, így a Gál István szerkesztette Apollo megjelenése 1934-től, a Csuka Zoltántól
1933-tól kiadott Láthatár. Az első, bár szlovák–magyar érintkezésekre alapozó középeurópai programtanulmányt viszont a debreceni Hankiss János kérte Sziklay Lászlótól
a Helicon című, nemzetközi szerkesztőségű, összehasonlító irodalomtudományi folyóirat részére, ez az írás olasz nyelven(!) jelent meg. Ám mindez előrevetítette, hogy
Sziklay László azok közé fog tartozni (Klaniczay Tiborral, Sőtér Istvánnal, Vajda
György Mihállyal, Horváth Károllyal együtt), akik a második világháborús kelet-nyugati megosztottság ellenében, a szellemi „vasfüggöny”-ön rést ütve, éppen az összehasonlító irodalomtudományi munkákkal emelték ki a magyar irodalomtudományi/kulturális életet elszigeteltségéből, és 1962-től kezdve bekapcsolták a magyar szellemtudományokat (ismét!) a nemzetközi munkamegosztásba. Tevékenységük szegedi
vonatkozásáról szólva: Sőtér István az 1940-es évtized második felében tanított a szegedi egyetemen, Horváth Károly szintén itt volt vezetője a magyar irodalmi tanszéknek, Vajda György Mihály ugyancsak itt 1974-ben megalapította az Összehasonlító
Irodalomtudományi Tanszéket, Sziklay László pedig a szegedi Tanárképző Főiskola
tanszékvezetőjeként, majd a József Attila Tudományegyetem Bölcsészettudományi
Kara címzetes egyetemi tanáraként vett részt Szeged szellemi-tudományos életében,
jelentette meg írásait a szegedi főiskola Évkönyveiben, Tudományos Közleményeiben,
illetőleg a Tiszatáj című folyóiratban.
Míg egyfelől előbb a kisebbségi lét zártsága és „bebörtönzöttség”-élménye téteti
kétségessé a személyiség létesülését (hiszen a lét kényszerpályákon, az „ahogy lehet”
személyiségtorzító „alternatívái” mentén telik el), másfelől utóbb a totalitárius rendszer úgyszintén zsákutcába torkolltatja az előző korszakból származó kezdeményezéseket, és előírt, kötelezővé lett terminológiájának egyneműségébe erőlteti a sokféleképpen gondolkodókat. Márai Sándor ugyan az emigráció „iszonyú” szabadságát
választotta, hogy legalább szabadon hallgathasson, de a „kizártság” sem biztosítja a személyiség folyamatos jelenlétét (a világban, az anyanyelvi tudatokban, a „világ”-irodalomban); és így mindhárom életpályát a megszakítottságokkal, be nem fejezettségekkel, a történelembe vetettséggel együtt kell/lehet látnunk. Mindebből nem következik,
hogy egy különféleképpen értett polgártudat megvalósíthatatlannak, „élhetetlennek”
bizonyult volna a XX. században, de nem következik az ellenkezője sem akkor, ha
olyan élet-tervnek fogjuk föl a polgárlétet a XX. század Magyarországában, amely az
Osztrák–Magyar Monarchia végső évtizedeitől, az országvesztés, a „szétszóródás” keserves tapasztalatain át az újra-létesíthetőség kétségeiig, majd a nagyhatalmak által elfogadott totalitárius rendig tartó folyamatban mindig újrafogalmazódik, újra-körvonalazódik, és elsősorban az irodalomban, a legérzékletesebben Márai Sándor műveiben az
„ábrázolhatatlan ábrázolásakor” kap alakot.
Az a régebbi történetszemlélet diktálta tézis, miszerint a történeti Magyarországon
nem jött létre „nyugati” értelemben vett polgárság, éppen úgy újra-gondolandó, mint
az, hogy a városi lakosság „nem magyar” (főleg német és zsidó) elemeknek elmagyarosodásával jött létre. Márai Sándor Kassára és Kolozsvárra hivatkozik, mint ahol meglelhető az a társadalmi réteg, amely a magáénak tudta-élte a polgári értékeket, a műveltséget és létmódot, és az 1928 utáni Budapesten élve is több ízben állítja egymással

2003. szeptember

71

szembe Kassa és Kolozsvár történelmi polgárságát a felszínesebbnek elgondolt budapestivel. Írói szemlélettel nem célszerű a történeti kutatás adatait szembeállítani, annyi
bizonyos, hogy 1867 után megindult a nagyvárosiasodás folyamata, a technikai-ipari
fejlődés felgyorsult, Budapesten koncentrálódott a szellemi élet jórésze (bár a XX. század elején például Nagyvárad is kulturális központként könyvelhető el), és megteremtődött a nyugati értelemben vehető, európai kitekintésű és érdekű polgárság lehetősége. Amely azonban nem volt, később sem lett a politikai hatalom birtokosa. Ugyanakkor a polgári értékek hangsúlyos vállalása, a polgártudat szembeállítása a hivatalosan
hagyományosnak hirdetett „értékekkel” konfliktusforrás lett, nemcsak a magyarországi, hanem a kisebbségi magyar társadalmakban is. Nemcsak Márai idevonatkoztatható írásait célszerű ideidézni, hanem Jócsik Lajosnak mainapság érdemtelenül keveset emlegetett Iskola a magyarságra című emlékezését az 1918–1938 között eltelt
csehszlovákiai magyar évtizedekre, és általában mindazoknak megnyilatkozásait, akik
a polgári-kispolgári-paraszti létből „kiemelkedve” léptek be a régi rendhez ragaszkodó
társadalmakba. Sziklay László nyíregyházi élményei a reklamáló katonatiszt-szülővel,
a söröző igazgatóhelyettessel, általában a bemutatkozó vizitre igényt tartó városi társadalommal fontos „mikro”-adatok mentalitások összebékíthetetlenségéhez, olyan társadalmi megosztottsághoz, amely egymással nem vagy alig érintkező nyelvek révén artikulálódik, amelyek között nem vagy alig van átjárás. De éppen úgy más diszkurzus
a totalitárius államé, amely a polgárt legföljebb szitokszóként emlegeti, s így a „hagyományos” (mondjuk, a Márai és Sziklay Ferenc által elfogadott) polgári értékeket száműzi.
Az idősödő, nyugdíjas tanár, kutató Sziklay László számvetése nem mentes a nosztalgiától, amelytől az Egy polgár vallomásai meg a Naplók Máraija megtartóztatja magát. Az a fajta sértődöttség, amellyel Márai már 1943 körül leszámolt, („Nem meglepődni és nem megsértődni”), szintén ott munkál Sziklay László emlékezéseiben. Félreértés ne essék: itt nem személyes ügyek miatt érzett jogos megbántottságot értek sértődöttségen, hanem Márai terminusát alkalmazom. Az 1945 előtti Márai sokszor
érezte magát sértettnek, mivel – ahogy egyhelyütt írta – a kor áhítat nélküli volt. Mivel a magyar uralkodó körök huszonöt éven keresztül elárulták a műveltséget. („Arról
van szó, hogy huszonöt éven át egy társadalom megtagadta a műveltséget.”) Mivel nem
tudásra, ismeretre vágytak, pusztán jólértesültségre. Egyszóval a sértődöttség oka az
volt, hogy a magyar világot – Márai szerint –, illetőleg annak jelentékeny hányadát,
ugyanazzal az érték-vákuummal lehet jellemezni, mint Hermann Broch szerint a Monarchiát lehetett. Az elmulasztott lehetőségek sorozata volna felróható annak a bizonyos magyar világnak. Sziklay Ferencet az „sértette”, hogy lényegében ugyanez volt
elmondható a sokkal nehezebb körülmények között létezni kényszerülő szlovákiai
magyar társadalomról is, az értékek kölcsönös cseréje, a sokféleség jogának elismerése
helyett kizárólagosságok, monologizálások kifejeződésének, agressziójának volt tanúja,
s így békéltető törekvései számára kevés tér nyílt. Sziklay László pályája sem volt
mentes a félreértésektől, a gáncsoskodásoktól; ám lényegében jól körvonalazható életterv szerint alakult. Már másutt szóltam arról, hogy első, 1934-ben, az Apolloban kiadott szlovakológiai értekezését kisebb, hangsúlyozom: nem lényegi módosításokkal
átvette 1962-es monográfiájába, A szlovák irodalom történetébe, amelyben „elméleti”
igénnyel érvényesül a szlovák nemzeti narratívával szemben az Apollo-„nemzedék”
megalapozta közép-európai humanizmus szempontja, különös nyomatékkal pedig
a hungarus-tudat megannyi változata, kiváltképpen az úgynevezett nemzeti ébredést

72

tiszatáj

megelőző periódusokban. Itt Sziklay László például az egyoldalú „barokk szlávizmus”sal szemben emeli ki a szlovák–magyar közös hozzájárulást Magyarország irodalom-,
sőt művelődéstörténetéhez; s ez a mindkét részről sokszor felejtésre ítélt, jelentéktelennek minősített magatartás, gondolat, nemzeteszme azért elég erőteljesnek és virulensnek bizonyult, hiszen még a XX. században is akadtak olyan szerzők és művek
(Sziklay László meggyőzően fejtegeti Hviezdoslav Véres szonettjeinek egyik vezérgondolatát, a szláv eszme és a hungarus patriotizmus együttes vállalását), hogy emlékeztessen arra a multikulturalitásra és közös nyelvre, amely Pozsonytól Kassáig egy régiónyi
területet jellemzett. Az apai örökség e téren akként volt továbbgondolható, hogy
a polgári világ formáinak őrzése a világra nyitottság alakzataival lett együvé szervezhető.
Ennek ugyan a totalitárius állam – eufemisztikusan szólva – nem kedvezett, de éppen
a többek által a feudális magyarországival szembeállított „felvidéki ember” nem ideáltípusként rajzolódott ki, hanem a kisebbségi lét-gyakorlat során teremtődött, megvalósult polgár személyiségében jött létre. Jócsik Lajos 1940-es Idegen igában című visszaemlékezése nem a kultúrfölény korábban meghirdetett eszméjét vélte ön-megtartó
erőnek, hanem a minőség ellenállását vázolta föl az alacsonyabb, a más, de semmi
esetre sem „európaibb” értéket képviselő, a szó általános értelmében vett „kultúrformákkal” szemben. Kassát Jócsik emígy jellemzi: „A város nem veszítette el döntő magyar mivoltát a megszállás ideje alatt. A magyar kultúra gazdag hagyományai voltak
a városban és a magyar urbanitás sokáig ható erő, mérték és forma maradt. A csehek és
szlovákok nem hoztak a városba magasabb rendű kultúrformát” (Jócsik diagnózisa
egybeesik a Féltékenyeket író Máraiéval, de nem utolsósorban a két világháború közötti
kassai magyar kulturális életet jellemző Sziklay Lászlóéval). Egy másik idézet Jócsiktól: „A kisebbségi helyzet legnagyobb eredményének tartom, hogy a polgáriság értelmét visszavezette eredeti jelentéséhez, amikor még a polgári kultúrlét és nemzeti lét
teljesen egybeestek” (Ez a gondolat sem idegen Máraitól, elsősorban színművét, A kassai polgárokat lehetne idézni). S a könyvnek A felvidéki ember című fejezete már egészen közel visz a kutató és emlékiratot szerző Sziklay Lászlóhoz: „Ő a középeurópai
élet sokkal nagyobb szeletét ismeri, mint az anyaországi ember, s a kritikai józansága
és szemléleti biztonsága ezzel arányosan nagyobb. Jó és nagyon hasznos dolog lenne,
ha a hazatért északi magyar éppen most sokat beszélne középeurópai tapasztalatairól”.
Sziklay László oly módon önéletrajz-író, hogy közben a kisebbségi lét lehetőségein
éppen úgy eltöpreng, mint egy rendhagyó pálya emlékezetén: mivelhogy a szlovákmagyar irodalmi/kulturális kapcsolatoknak szentelni egy életet meglehetősen kockázatos, sőt: veszélyes vállalkozás; Sziklay feltehetőleg több ízben ismételgette Petőfi
Sándor fölismerését, talán az élet munkáinkért nem fog fizetni semmivel. Magam is tanúja voltam nemcsak túlzottan önkritikus megnyilatkozásainak, hanem a visszhangtalanság vagy a rosszindulatú félreértelmezés okozta elkeseredésének is, amelyet el kellett nyomnia (a fegyelmezettség és a tapintat Márai szerint polgári erények), hiszen
várta a maga által célul kitűzött újabb feladat-megoldás. A polgári örökség szerves része a következetesen, szinte tántoríthatatlanul végzett munka. Camus ugyan sziszifoszinak írta le, ám éppen a munkavégzőnek juthat osztályrészül, ha más nem, munkája,
léte „abszurditásának” átlátása. Nem a ’credo, quia absurdum’ vágyakozásával, hanem
avval az elszántsággal, amely mindig képes rácsodálkozni a létre. Sziszifosz tudja, olvashatjuk Camus-nél, hogy a kő, az ő köve megvárja. Sziszifoszt boldognak kell elképzelnünk, zárja a francia író esszéjét. Kosztolányi Dezső pedig Lev Tolsztoj paradoxo-

2003. szeptember

73

nokban gazdag élete tanulságaiból vonja le a következtetést: „Az ember legyen tudatában annak, hogy a földön él, és hogy valami még hátravan, ami beteljesíti és megkoronázza ember voltát, az élet végső konzekvenciáinak levonása”. Lehetséges, hogy ezt
üzeni Sziklay László emlékezése szegedi tanítványainak, a szlovákság-tudomány mai
művelőinek és a ma sem sokkal vidámabb sorsú kárpát-medencei magyaroknak?

A FELHASZNÁLT SZAKIRODALOM
Lőrincz Csongor: A líra medialitása. Hang, szöveg és intertextualitás 20. századi lírai művekben.
Budapest 2002.
Mekis D. János: Az önéletrajz mintázatai – a magyar irodalmi modernség hagyományában –.
Budapest 2002.
Zima, Peter V.: Das literarische Subjekt. Zweischen Spätmoderne und Postmoderne. Tübingen
und Basel 2001.
Márai Sándor: Napló 1943–1944. (1945) Budapest 1990.
Sziklay Ferenc (kiadta): A Csehszlovák Köztársaság népművelési törvényei és rendeletei. Košice–
Kassa 1935 –
UGYANŐ: A Rákóczi-emlékmű leleplezése a szlovenszkói országos kiállítás idejében, Kassán,
1938. július 24-én. [Košice 1938.]
UGYANŐ: Kassa. [Budapest 1938]
Sziklay Ferenc, Oláh József, Sziklay László (ford.): Mai szlovák novellák. Kassa 1943.
Jócsik Lajos: Iskola a magyarságra. [Budapest 1939]
UGYANŐ: Idegen igában [Húsz év cseh uralom alatt]. [Budapest 1940.]
Korábbi írásaim Sziklay Lászlóról:
Kelet-európai századok. Szerk. és bev. – . Budapest 1984.
Szlovakisztikánk 25 éve. Filológiai Közlöny 1970. 282–285.
Sziklay László 60 éves. Irodalmi Szemle 1972. 78–80.
A Szabolcsi Szemle szlavisztikai anyaga. Szabolcs-Szatmári Szemle 1972. 110–114.
Sziklay László 60 ans. Studia Slavica 1972. 179–181.
Utószó Sziklay László: Együttélés és többnyelvűség az irodalomban című könyvéhez. Budapest
1987.
Sziklay László 1912-1987. Studia Slavica 1987. 409–412.
Az összehasonlító irodalomtudomány problémái. Tiszatáj 1995. 2: 49–63.
Sziklay László szlovák irodalomtörténete. Irodalmi Szemle 2000. 3-4: 128–134.

74

tiszatáj

DOBOS ISTVÁN

Példázat és emlékezés*
A CSALÁDTÖRTÉNET ÚJRAÍRÁSA MÓRICZ ZSIGMOND ÉLETEM REGÉNYÉBEN
Az önéletrajzi én létezésének színtere. Retorika és reprezentáció
A könyv első fejezetének címe Csécse, Boldog sziget szokványos azonosítást tartalmaz a szülőfalu, s a gyermekkorral elsüllyedő boldogság szigete között. Az Életem regénye nyitányában azonban fel kell figyelnie az olvasónak arra, hogy tropologikus áthelyeződések rendszere jeleníti meg a születési helyet. A település nevét a mozgalmasságot is magában foglaló természeti létezővel, a vízzel körbevett szigettel azonosítja az
a megnevezetlen elbeszélő, akinek a hangjához az elbeszélésnek ezen a pontján még
nem rendelhető arc. A személytelen nézőpontból elvégzett leírás minden elemében naturalizál1, s így magában foglalja az antropomorfizmus megfordítását, mely a toposzhoz társuló szimbolikus jelentéseket is mozgásba hozza. Egymásból kifejlő hasonlatok,
képek, metaforikus alakzatok rendszere alkotja meg az elbeszéltek színterét a nyitó képben. A tropológiai mozgás a település téralakzatai és a természeti létezők között létesít
kölcsönös cserét. A főutca átváltozik folyóvá, amellyel párhuzamosan rohan a Tisza.
Az összepréselt házhelyeket összebújt lovakhoz hasonlítanak, kifejezve a benne élők
egymásrautaltságát. A földet ostromló víz pusztító erejének semmi sem tud ellenállni.
A korai feltámadás groteszk látomása, a temetőt elárasztó folyó színén sodródó koporsók látványa azt sugalmazza, hogy a természet vak erőivel szemben a holtak éppoly
tehetetlenek, mint az élők, akiknek a házhelye ravatalhoz hasonlít: „Elöl van a feje
alja, az út felől, a lakóház, evvel egy fedél alatt a lóistálló és marha ól. De szemben van
a nyári konyha s az apróbb állatok hajléka, sertés, baromfi. Az udvart hátul kettévágja
a csűr, melyen szekérrel át lehet hajtani s hátul a konyha és gyümölcskert. Így van az
egész országban, az egész parasztvilág ilyen gondosan be van rendezve, hogy a legkisebb helyen elférjen: igen soká kell neki, ivadékról ivadékra ugyanazon a szűk fészken költeni: különös, hogy semmi sem mutat arra, hogy itt vidám embertermelésre
kell berendezkedni. Mintha evvel a mai nemzedékkel le volna zárva az élet, nincs tovább hely újak számára.” (Móricz 1953, 23)
A fenyegetettség és a pusztulás képzetei összegződnek ebben a nyitó képben, holott
itt az önéletrajzi elbeszélés jellegzetes szerkezeti megoldása valósul meg, vagyis az eredeti kezdetekig, a születésig történő visszahátrálás. A birtokos személyraggal ellátott
élet regénye az elkerülhetetlen halál, pontosabban az idő megfordíthatatlanságának
a kinyilvánításával indul. A szülőhely megidézése készíti elő az Életem regénye nyitányában az elbeszélt önéletrajzi személy születését, miközben az elbeszélő történelmi távlatot érvényesítve előrevetíti az egymást váltó nemzedékek folytonosságának a megsza-

*

A tanulmány részlet a szerző Önéletírás a XX. századi magyar irodalomban címmel készülő
monográfiájából

2003. szeptember

75

kadását: „Mintha evvel a mai nemzedékkel le volna zárva az élet, nincs tovább hely
újak számára.” (Móricz 1953, 23)
A regényes önéletrajz három részből áll, az alcímekben az élet színtereihez természeti metaforák kapcsolódnak, amelyek a példázatszerű emlékezés jelentésének az öszszegzésére hivatottak, de a közbejövő életrajzi diskurzusok következtében a retorikus
szinten létrejövő kapcsolatok aláássák a reprezentáció mimetikus trópusainak jelentését.
A családtörténet helyreállítása és újraalkotása.
Közbejövő diskurzusok és önértelmező alakzatok
Az önéletrajzi elbeszélő személyes visszaemlékezéseit nem pusztán kiegészítik,
s időben elmélyítik levéltári, településtörténeti kutatásai, de a forrásszövegek elemzése
és a családtörténet elbeszélése egyenrangú, s egymást átható tevékenységnek számít az
Életem regényében. Mindkettőről elmondható, hogy az időbeli távolság áthidalása a jelen és a múlt közötti párbeszédet igényli, mivel a saját hagyomány nem adottságként
mutatkozik meg, hanem elsajátításra vár az értelemkeresés jegyében. Az önéletrajzi elbeszélő az értekező szerepkörében a rá hagyományozott történelmi emlékek felszabadítására vállalkozik. A forrásszövegek jelentése ugyanis korántsem magától értetődő,
a hagyomány elsajátítása értelmezést igényel. Saját családregényének történészeként az
önéletrajzi elbeszélő a jelen és a múlt távlatainak szembesítésével próbálja hozzáférhetővé tenni a „talált” történelmi hagyatékot: „Hogy kell azt érteni, hogy a 16. századi
adóösszeírásban Csécse másfél adózó telekből áll, a szomszéd Milota négyből és a másik szomszéd, Kóród hat és félből? Mikor ma, az 1930-as statisztikai népszámlálásban
Csécse lakossága 371 lélek, Milotáé 1030 s Tiszakóródé 1195.” (Móricz 1953, 23) Az
önéletíró szemléletére jellemző, hogy történelmi magyarázatai eleven élettapasztalatokból, s a környező világ szemléletéből indulnak ki. „Milyen titokzatos erők működnek
a parasztéletben, hogy harminc nemzedéken át annyira egy arányban, stílusban és törvénnyel élnek?” (Móricz 1953, 23) – teszi fel a kérdést a visszaemlékező. Úgy látszik,
hogy az áthagyományozott szokásrendszernek tulajdonít meghatározó szerepet az
életforma továbbélésében.
Az önéletírás kitérőkkel előre haladó szövegalakítására jellemző, ahogy a történelmi értekezés visszahajlik a családtörténeti elbeszéléshez, amennyiben a szaporodás
szigorú rendjével magyarázza a falusi élet változatlanságát. Fel kell ismerni e szöveghelyen a megjelölt ok lehetséges metafiktív szerepkörét. E nézetből ugyanis a születésszabályozás magára a kibontakozó elbeszélésre is vonatkoztatható, melyben az önéletrajzi én megszületésének az elhalasztása tapasztalható meg több szinten: először is szó
szerinti értelemben, az elbeszélt történet szereplőjére vonatkoztatva, másodszor a személyes önértelmezésre vállalkozó önéletrajzi én nyelvi megjelenítését illetően, hisz az
eddigiekben személytelen látószög birtokosaként, s értekezőként lépett csak fel, harmadrészt az elmaradt én-formájú regénykezdet értelmében, amelynek feltétele elbeszélő és elbeszélt én azonossága. A tulajdonnév a nyelv rámutató, megnevező, identifikáló szerepét valósítja meg, amennyiben a jelölőhöz egyetlen jeltárgy rendelhető,
mely egyértelműen azonosítható. A falusi létet keretező idő és tér, s a benne élők változatlanságának történeti értelmezéseivel bizonytalanná válik a tulajdonnév nyelvi
modelljének működése az Életem regényében: „itt nem születnek messze szárnyaló álmok; innen nem távozott el, ezekből a párhuzamos szűk telkekből egy família sem

76

tiszatáj

szerencsét próbálni. Ugyanazok a nevek járnak iskolába, s vannak beírva a telekkönyvbe
ma, akik harminc éve és hatvan éve, minden nemzedék ezeket a neveket újítja.” (Móricz 1953, 24) A nyelv utaló, azonosító szerepének korlátozottsága általában véve is
maga után vonja a referencialitás gyengülését a műben, amely már a címével is az önéletírás és a regény kétféle fikcionalitásának az együttműködését jelzi előre.
A jelölőnek a jelrendszeren kívüli valóságra történő vonatkoztathatósága, különösen annak társadalomtörténeti, szociológiai nézőpontból végrehajtott értelmezése korántsem magától értetődő az Életem regénye nyitányában. Sem a tropológiai helyettesítések rendszerét működésbe hozó leírás, sem pedig a véletlenszerűen felszínre került,
ám elhomályosult értelmű történelmi források felől nézve. Ebben a szövegtérben
az önéletrajzi elbeszélő közvetlen megnyilatkozása, színrelépése éppenséggel tovább
gyengíti a leképezés-elvű olvasói elvárásokat. Az önéletíró emlékezet és képzelet elválaszthatatlanságát sugalmazza, amiből nemcsak a felidéző és a felidézett gyermeki
tudat megszüntethetetlen különbségére lehet következtetni, de az önéletrajzi hitelesség
fogalmának az átértékelésére is: „Ez a két ház már kisdiák koromban feltűnt nekem,
különös fekvésével, s a debreceni kollégiumban megindított diákfantáziával és szépen
fejlődő egocentrikus világrend-építéssel kivételes szerepet szántam nekik.” (Móricz
1953, 24) A szövegvilág történetszerű narratív elemeinek a valódisága elvileg sem az
elbeszélés előtt megtörtént események felől igazolható. Beszédes tény, hogy Janka, az
önéletíró felesége, aki polgári háttérrel rendelkezik, s teljesen ismeretlen számára a paraszti életmód, először életében férje családjánál jár parasztházban, s „nagyon meglepte
és valósággal megdöbbentette, hogy ezek valósággal rokonaim. Én nagyon szerettem
a múltról beszélni, de azt úgy hallgatta, mint valami mesét, s többet tulajdonított a fantáziámnak, mint az emlékeimnek.” (Móricz 1953, 256) Az önéletírás és a regény kétféle valószerűsége érvényesül az Életem regényében. Jellemző az önéletrajzi elbeszélő
szemléletének kettősségére a látható és a nem látható, a kimondott és a ki nem mondott, a megmagyarázható és a titokzatos együttléte. A település térbeli alakzataiban
számára láthatóvá válik, külsővé lesz „valami titokzatos, soha ki nem mondott, fel
nem fedezett ősi rend” (Móricz 1953, 24).
Az önéletíró adatokat gyűjt hiányos családtörténetének a helyreállításához. Mások
elbeszélésének hallgatójaként és lejegyzőjeként a szájhagyomány útján továbbadott
emlék-töredékek összeillesztésére tesz kísérletet. Két ellentétes természeti alkat rejtélyes találkozásából született személyiségének az eredetét kutatja az oknyomozó regényekből ismert elszántsággal. A régész aprólékos munkájával próbálja kiegészíteni hároméves korában árvaságra jutott apja családtörténetének a hiányzó elemeit. Minden
fennmaradt apró részletet egyforma figyelemben részesít, mert nem tudhatja, hogy az
emlékezet helyreállításában melyik darabnak lehet jelentősége. A családi genealógiát
amennyire csak lehetséges nevekkel, helyszínekkel, személyi adatokkal mutatja be. Az
eredet nyomainak összegyűjtése, s lehető legrészletesebb közzététele a várhatóval
szemben ellentétes hatást vált ki az olvasóban. Az ősökre vonatkozó adatok katalógusszerű lejegyzése idővel szinte áttekinthetetlenné válik, mivel az önéletíró mások beszédét pusztán közvetíti, nem rendelkezvén az értesülések halmazán belül a különböző
adatok közötti összefüggésekkel. Az önéletíró bizonytalanságára vethetnek fényt az
adatközlők függő beszédben visszaadott szavait bevezető megjegyzései, amelyek kivétel nélkül viszonylagossá teszik az idézőjelekkel ellátott közleményt: „Édesapám testvérnénje, Borca néném – a Boldog Ember anyja – tudomása szerint apámnak a nagyapja, Móricz Ferenc jött Kömörőből házasodni Csécsére. Elvette Pap Máriát, Pap

2003. szeptember

77

Están lányát, s a házuk az volt, ahol apám született s nőtt, a mai iskola telkén. Ez a Móricz Ferenc, vagy inkább Mórutz, vagy Móruzs Lukács Ferenc a jánki gróf dézsmása
volt … Ennek a Ferenc dédapámnak a fia, Mihály, a nagyapám, még a jobbágyidőkben,
1843-ban házasodott. Március elsején. Ez meg Kóródra ment feleségért s elvette Farkas
Zsuzsannát, akinek Lengyel Pál volt a »nemzőapja«, ahogy Borca néném kidadogta:
»a nagyanyámnak szeretője volt Lengyel Pál hajósmester«.” (Móricz 1953, 25) A „tudomása szerint” fordulattal bevezetett visszaemlékezésben elbeszéltek megtörténtének
igazolására nem létezik referenciális, csakis verbális mód, s ezt a döntést elsőként a szereplő megnyilatkozását mérlegelő elbeszélő hozza meg. A fenti idézetben regény és
önéletrajz határainak az átjárhatóságára hívhatja fel a figyelmet a mesélő személyét
azonosító kiegészítő megjegyzés: „Édesapám testvérnénje, Borca néném – a Boldog
Ember anyja – tudomása szerint.” (Az én kiemelésem, Móricz 1953, 25) Fel kell figyelni arra, hogy az értelmező közbeékelés következtében a rokonsági fokozat kétértékűvé válik, holott a származástörténet rekonstrukciójában ez korántsem lehet tetszőleges. A hosszadalmas névsorolvasás végső soron az önéletíró azonosságtudatának
a megerősítését szolgálja, aki büszke apjára, mert árvaként képes volt függetlenné
válni, s felemelkedni: „Így a »jöttment« dézsmás fia, meg a »jártas-köttes« hajósmester
lánya valami frissebb és pezsgőbb vért hoztak, mintha a falu megülepedett, megáporodott vére keveredett volna.” (Móricz 1953, 25) Az efféle élettani magyarázat már a tizenkilencedik század végén is közhelyszámba ment. Az Életem regényében viszont
mintha megkettőződne a hang, s ez a nyelvhasználat a népi tudatvilág hiedelmeit megszólaltató elbeszélt önéletrajzi énhez tartozna, akitől különbözik a visszatekintő elbeszélés szerveződéséért felelős önéletrajzi én. Elmondható, hogy valójában sok nyelv
szólal meg az emlékezésben, s a jelentőfolyamat elemzésében ezt a körülményt különös gonddal érdemes figyelembe venni.
A többnyelvűséget a leírásokban megfigyelt tropológiai működés készíti elő, de
döntő részben nyelvi változatok újraalkotásával éri el az önéletíró, aki megszólaltatja
a népi történetmondó hangját, sőt, „odahallgat” a szóbeszédre is. Hasonlóképpen kiaknázza a gondos levéltári kutató, az alkattan szakértője, a néprajzos, a településtörténész nyelvében rejlő mimetikus lehetőségeket, amelyek a nem fiktívként feltüntetett
önéletrajzi adatok referenciális hatásának felkeltését szolgálják. Az önéletrajzi elbeszélőhöz viszont saját, megkülönböztethető hang nem rendelhető – legalábbis a szülők
származását, tehát az elbeszélő világrajövetelét megelőző időszak részletező leírásában
–, s így az eredet felé utat nyitó nyelvek együtthangzása gyengíti a jelölőnek a jelrendszeren túli valóságra való vonatkoztathatóságát, s ily módon az Életem regénye leképezés-elvű olvasásának a lehetőségét.
Az Életem regénye már a nyitányban hangsúlyozza az elbeszélésben létesülő világ
nyelvi-retorikai feltételezettségét, hisz mindjárt az eredethez visszanyúló regénykezdésben beszédváltozatokat vonultat föl. Az is megfigyelhető, hogy az önéletíró a beszédtárgyhoz nyelvi szerepet választ. Számára a különböző hangnemek, sőt, nyelvi világok az önmegmutatkozás közegeként szolgálnak. Példaként említhetem, hogy az
anyai ág bemutatását megszólaltató kezdetleges nyelv megfelel az elhalványult családi
emlékezetnek, ugyanakkor kifejezi az odatartozás vágyát, hisz az önéletíró ragaszkodik e szegényes örökséghez, ezzel magyarázható nyelvhasználatának hasonulása: „Özvegy Pallagi Józsefné, a nagyanyám. A csécsei pap lánya. Annak a Nagyváradi Nyilas
Józsefnek a lánya, aki éppen akkor halt meg, mikor a lánya özvegyen maradt. Egy év
két férfit vitt el: a beregújfalusi papot, a nagyapámat s rákövetkező tavasz a nagyanyám

78

tiszatáj

apját, a csécsi papot. Így lett özvegy papné, fiatalon, harminckét éves korában a nagyanyám; öt árva gyerek maradt rá és hatvan hold Beregújfaluban. Haza vágyott a szülőfalujába, ahol egyetlen testvére, Nyilas István, a papfiból lett gazda élt, gazdagon nősülve, s a bátyja szerezte meg neki ezt a különös telket és házat, mely oly árva magánosságban, vagy úri zárkózottságban állott, mint szemben, a falu túlsó végén a Móriczporta.” (Móricz 1953, 26)
Nehezen egyeztethető össze a ténylegesen megtörtént események elbeszélésének
önéletrajzi elvárásával a fikcióalkotás szabadságának képzeteit felszabadító hang megszólaltatása, amely a történetmondás alakítottságára irányítja a figyelmet: „A csécsi
papháznak is megvolt a maga regénye, s ez a regény indította el a további életregényeket.” (Móricz 1953, 32) A szépirodalom szabályait követő élet lehetőségének nyitva
tartásával az önéletíró azt sugalmazza, hogy a mesélés bizonyos értelemben saját törvényeinek engedelmeskedik, s nem a valóságos életesemények tényleges alakulását követi: „Így szólt a családi kisebb legenda, melynek később bővített kiadása is kiderült.”
(Móricz 1953, 33)
Az ismétlések is az önéletírás szövegszerű alakítottságára hívják fel a figyelmet. Az
árvaság több változatban íródik a regényes önéletrajzban. Árva az önéletíró anyja és
apja, de árva lányt vesz feleségül a nemesi levelet birtokló anyai nagyapa, az öreg csécsi
pap, aki: „beleszeretett Isaák Gáspárnak nevelt leányába, a híres regényű Isaák Ferenc
árvájába.” (Móricz 1953, 32) Anyai dédanyja főispánkisasszonyként ment hozzá a báróivadék huszártiszthez Isaák Ferenchez, akinek az árvája lett anyai nagyapja felesége.
Az az emlék is él, hogy német ajkú anyai dédanyja özvegyen maradt öt lánnyal, s második házasságából születik anyai nagyapja. Ismétlődő elem, hogy a pap ivadékok paraszti származásúakkal házasodnak, tehát nem kivétel Móricz Bálint beházasodása az
özvegy papné családjába. Az anyai nagybácsit, „Istvánt, a család kedves Pistabácsiját
…az apja házasította meg, a leggazdagabb parasztlányt vétette el vele, s ezzel megvetette a Nyilasok későbbi vagyonának alapjait.” (Móricz 1953, 34)
A legenda szemléleti elemeinek beszüremkedése az elbeszélésbe nem szünteti meg
a genealogikus sémát, de elbeszélés változatok sokaságát hívja létre, s ezáltal a történetek
fiktív vonatkoztathatóságát hangsúlyozza, amennyiben azok az emléket hordozó közbejövő diskurzusok termékeinek mutatkoznak: „A legendában benne van, hogy Nyilas József feleségét egy szál ruhában vitte el: »csak azt ne tette volna«. De viszont az az
emlék is élt, hogy megkapta a cserfalvai részbirtokot, húsz holdat, – csak ennyit, mert
nagyanyám keserű szavai szerint »Kossuth elvette a birtokot s odaadta a parasztoknak«
s így utánuk csak a kúria maradt húsz hold földdel összesen s mikor nagyanyám éppen
csetfalvai papné lett, ezt a földet sem ő örökölte, hanem az öccse, István … De még
most csak ott tartunk, hogy Nyilas József lakodalmán…” (Móricz 1953, 33) Végső soron irodalomról szóló irodalom képzetét kelti, s az emlékezés nyelvi feltételezettségét
hangsúlyozza a többszöri közbeékelés és távlatváltás, a különféle megnyilatkozások eltérő betűtípussal történő idézése, a találkozó nyelveket ellenőrző beszélő megjegyzése
a fenti szövegrészletben. Az önéletrajzi elbeszélő önértelmezéseiben hangsúlyozza,
hogy jómaga átveszi, továbbadja az áthagyományozott emlékeket. Ebből viszont az
következik, hogy nem vállal személyes felelősséget az elmondottak hitelességéért, s ez
voltaképpen egyet jelent az önéletrajzi szerződés felfüggesztésével. Anyai dédapját
a későbbi debreceni püspök eltávolíttatja a községből, s a császár elé idézteti Bécsbe:
„A családi legenda erre vonatkozó capituluma szerint azért, mert valami úrbéres pörben
az uraságokkal szemben a nép pártjára állott.” (Móricz 1953, 33) Az önéletíró nyom-

2003. szeptember

79

ban többszörösen elbizonytalanítja ezt a feltételezést: az anyai dédapja ugyanis alig
értett valamit német nyelven „és az audientiumra semmiféle okirati bizonyság nincs”
(Móricz 1953, 33).
Identitás és kulturális idegenség. Az emlékezés példázatszerűsége
A leszármazási rend jelképes értelme már a nyitányban felsejlik. Két ház ténylegesen és jelképesen is kiemelkedik a falu világából: „Anyám háza a keleti: ez a fészek, az
eredet, az ex oriente lux. Apámé a nyugati, a jövő, a kultúra iránya … s mennyire
meghatott, hogy mikor később visszakerültem a faluba, ahonnan hatéves még nem
voltam, mikor elvittek, mint nagyobbacska diák meglelkesülten vettem tudomásul,
hogy az apám elhagyott házából lett a község iskolája.” (Móricz 1953, 24) Az önéletrajzi elbeszélő az oknyomozó regényekhez hasonló várakozást keltve keres magyarázatot eltérő származású, ellentétes alkatú és gondolkodású szülei házasságára, s így saját
születésére is, mely számára megfejtendő talány. A szülői hagyaték tárgyiasult emlékeiben kifejeződő szimbolikus tartalmak megfejtésétől reméli szüleitől örökölt természetének a megértését. Ezzel magyarázható, hogy az önéletíró a családregényekben megszokottnál jóval nagyobb mértékben vállalkozik apja és anyja leszármazási rendjének
a tanulmányozására.
A szülők eltérő származásának kifejezésére használt térbeli metonímiák és mozgásképzetek összeillesztése önmagában tökéletesen zárt, mivel a szerkezet minden eleme
illik egymáshoz: „A Móriczok a mélységből emelkedtek fel odáig, hogy a napnyugati
portán a falu irányadó szintjéig feljuthattak. A Pallaghyak a magasból ereszkedtek
egyre jobban le, míg végre odáig süllyedtek, hogy nívójuk már beleolvadni látszott
a keleti telken, a falu szürkeségébe.” (Móricz 1953, 25) A felemelkedő apai család keleten
helyezkedik el, a felkelő Nap égtáján, az alászálló anyai ősök napnyugaton találnak helyet maguknak.
Az önéletrajzi elbeszélő rendszeresen az elektromosságtanból kölcsönzött fogalmak segítségével ad magyarázatot ellentétes természetű szülei titokzatos, ugyanakkor
a fizika törvényeinek mintegy engedelmeskedő, sorsszerű házasságára: „S akkor jött
a két pólus közötti érintkezés, mely az apám energiáját arra használta, hogy felrobbantsa
a Pallagi-csoportot s a szélrózsa minden irányába dobja szét őket, hogy aztán az a fertőzés, amit viszont ő kapott a Pallagi-pólustól, az ő falubeli életét is megszüntesse
s explodált a Móricz-sors is, hogy kirepüljön a család a világba.” (Móricz 1953, 25)
Az apa nem hajlandó, s voltaképpen nem is képes tovább adni a családjáról őrzött
emlékeket, hisz hároméves korában maradt árván, s ősei emlékét nem tisztelte durva
beszédű mostohaapja. E gyermekkori megaláztatása is oka lehet annak, hogy meg
akarja szakítani a családtörténeti elbeszélést. Másfelől az apa némasága az alacsony
származás elhallgatásának szándékát is jelentheti. Az önéletíró voltaképpen saját születésének titkát akarja megfejteni, ezért fontos számára, hogy megismerje az apai ág leszármazási rendjét. Arra kényszerül, hogy minden elejtett szót összegyűjtve újraírja
a rokonság emlékezetében megőrzött kistörténeteket. A családi emlékezet fölnyitásától
reméli a hagyomány megszakadt folytonosságának helyreállítását.
Az ismétlések a történetmondás példázatosságát is felerősíthetik az Életem regényében. Az értekező szerepkörében az önéletíró a takarékosságban, a napi szükségletek
kényszerű előteremtésében jelöli meg a paraszterkölcs és a „fixfizetéses papi morál”
közötti alapvető különbséget. Az önéletíró szemléletére jellemző, hogy az erkölcsöt

80

tiszatáj

azonosítja az életmóddal, s bizonyos értelemben szembeállítja a szellemi tevékenységgel. Rituális felavatási jelenetben képzeli el a paraszti morál felülkerekedését az értelmiségi hivatástudaton. Anyai nagybácsija özvegyen maradt nővére gyerekeiből béreseket nevel, mivel megfogadja apja intelmét, aki miután hazahozatja másodikos sárospataki fiát új hivatást jelöl ki számára: „Ne tanulj. Légy buta, mint a hat ökröd.” (Móricz 1953, 34) Az önéletíró felmagasztalja dédapja döntését, s nagyanyja testvére oldalára áll, aki tudatosan szakítja meg a családban a papi hagyomány folytonosságát.
A visszatekintő lelkesült szavai nem hagynak kétséget erős érzelmi kötődését illetően,
mert kétségkívül eszményíti paraszti életformát választó őseit: „Hát ezt a középosztály
gyermekei nem értik meg. Nagyanyám a papi ház erkölcsi szemléletét hurcolta magával. Ő Pista öccsét ugyanannak akarta tekinteni, aki ő maga volt. Idealizmust várt tőle.
Humanitást és segítő kezet. Pedig mikor az apja, a pap, romantikus lendülettel égre
tartotta a fiát s azt mondta: légy paraszt … akkor el volt döntve, hogy csak úgy lehet
paraszttá, ha átveszi a paraszterkölcsöket. A paraszterkölcs pedig mást diktál, mint
a fixfizetéses papi morál.” (Móricz 1953 34) Az emlékező kérlelhetetlenül továbbadja
a papi hivatást gyakorló elődei erkölcsi vétségéről szóló híreszteléseket, s még anyja emlékét sem tartja teljesen tisztán, amikor közreadja apja homályban maradó bűnéről tett
vallomását: „Csetfalván azt mondták még nekem az öregek, hogy »Pallagi pap? Emlékszünk rá, megfizette Ujhelyi, egy bornyas tehénnel, hogy a falu ellen szavazott«. Meg
voltam döbbenve s megkérdeztem édesanyámat. Ő elvörösödve és szemérmes igazságérzetében megbántva sikoltott fel: – Ujhelyi volt a földbirtokos, annak a gyerekeit tanította édesapánk, és a végén nagyon meg volt sértve, hogy csak egy rúgott bornyút
kapott a sok munkájáért.” (Móricz 1953, 35)
Az önéletíró itt az eset hitelességét az emlékezők eltérő értelmezői távlatainak
szolgáltatja ki, s eldöntetlenül hagyja, melyik tekinthető számára érvényesnek. Az idegen tapasztalat elsajátítására tesz kísérletet, amikor az anyai ősök értelmiségi ágával
szembeni idegenkedését úgy próbálja megérteni, hogy feltételesen fogadja el az őket
terhelő elbeszéléseket, más változatokat is számításba vesz, amikor mérlegeli az erkölcsi tanulságokat: „Tegyük fel, hogy édesanyám mindent pontosan és jól tudott s az ő
apja valóban károsodott, ahelyett, hogy nyert volna az úrfiak tanításával. Mindegy
a paraszt-fantázia bizony torzít és nagyít abban az irányban, ahogy neki érdeke. De ha
még úgy veszi is, ahogy történt, az ő szemében az nem ellenszolgáltatás, hogy a paphoz lejárnak az úrfiak tanulni s ezért ő egy borjút kap. A paraszt jól tudja: milyen
munkába kerül egy bornyúnak a nevelése s ez a pap ilyen kényelmesen kapott bornyút?” (Móricz 1953, 35) Itt a másik véleményének meghallása az elbeszélő elfojtott
erkölcsi ítéletének a kimondását teszi lehetővé. Az anyai nagyapa erkölcsi vétsége
megbocsátást nyer, de bűnként való értelmezése is beíródik az önéletrajzi elbeszélésbe.
Ezt a leleplezés vágyának elrejtésével teszi lehetővé az önéletíró, amikor mérlegeli az
özvegy papné lányával szembenálló másik „pólushoz” tartozók szempontjait: „A pap
nem abból vásárolt, amit az állatai gyarapítottak ... Helyzeti erő állott rendelkezésére,
ami a parasztnak soha. Már az maga, hogy a pap tudott kölcsönt kapni s hitelt, lehetővé tette neki a gyarapodást. Ellenben Nyilas Istvánnak, mivel valóságos paraszt volt,
semmi más nem állott rendelkezésére, csak a maga két keze munkája.” (Móricz 1953, 35)
Az önéletíró homodiegetikus, egyes szám első személyű szereplői elbeszélését
rendre heterodiegetikus elbeszélésmód váltja fel, tehát harmadik személyű, külső nézőpontú, a történeten kívül álló narrátori megnyilatkozás. Az efféle beszédmód és nézőpontváltás felfogható a papi hivatást gyakorló ősök ivadékaival szembeni idegenke-

2003. szeptember

81

dés jelzéseként: „az özvegy papné földjeit is ő művelte s ellenszolgáltatásképpen használhatta fel a fiúk munkaerejét.” (Móricz 1953, 35) Eldöntetlenül hagyja az önéletíró
a kérdést, hogy nagyanyja és testvére közül kinek kellene megbocsátani a másiknak.
Vajon az özvegy papné tartozik-e hálával gazdálkodóvá lett öccsének, aki anyagi örökséghez akarta hozzásegíteni az árván maradt gyerekeket, vagy éppenséggel az anyai
nagyanya érdemel megértést, amiért kétségbeesetten küzdött azért, hogy gyerekeinek
szellemi örökséget adjon, s öccsére kevés felelősséget hárítva nagylelkűen magára vette
az önvád terhét.
Az anyai család légkörében leplezetlen idegenséggel időzik a visszaemlékező, a másik pólus megjelenítése viszont a teljes azonosulás lehetőségét kínálja fel számára:
„Ebbe a megsavanyodott, megáporodott és mozdulatlan levegőbe lépett be az édesapám. Belépése olyan volt, mintha a fagyosszentek északsarki levegőjébe egy déli, hőséghozó áramlat rohan be és hamarosan átalakítja az egész atmoszférát. Apámnál más
volt minden. Mások voltak a jellemek, az életfelfogás, a kötelező múlt, a cselekedetek
stílusa.” (Móricz 1953, 37) A magasztalástól a lelkesült dicsőítésig terjedő fokozatokon
belül maradva beszél apjáról, de az emlékezés ellenpontozó szerkezetében éppen
a rendszerbe nehezen illeszkedő elemek válnak jelentőssé. Az önéletírót mintha megérintené a sejtelem, hogy e két merőben különböző világ összemérhetetlen. Szemléltetésként választott példájában azonban nem nyelvi világok, gondolkodásmód és szokásrendszer különbözősége szolgál az összehasonlítás alapjául. Az önéletíró az összevetéshez az anyagi javakban talál mértéket, s ennek eltérő nagyságrendjével rögzíti a két pólus áthidalhatatlan távolságát. Apja nővére, Borca néni büszkén meséli, hogy édesanyjától tizenöt forintot kapott hozományként, amin egy malacot vett. Az önéletíró az
olvasót közvetlenül megszólítva a két világ átjárhatatlansága mellett érvel, s nem kétséges, hogy megértésével az apai ágat tünteti ki: „Most tessék arra gondolni, hogy Pallagi József, a beregújfalusi pap, hatvan hold földet tudott venni, nagy házzal. Mikor lesz
abból a tizenöt bankó – forintos malacból hatvan hold föld? Ezeknek a Móruczoknak
még a fantáziája sem emelkedett soha olyan magasra, hogy a beregújfalusi földnek
a teljes tizedrészét megszerezzék … Micsoda vagyon lett volna az nekik … Hatvan hold!
… Egy malac kielégítette minden vágyukat …” (Móricz 1953, 36) Az olvasónak ugyanakkor fel kell figyelnie arra, hogy a visszaemlékező szinte átadja a szót apai nagynénjének, s ezzel nemcsak a szöveg alakulását rendeli alá a naiv mesélő kitérőkkel előrehaladó retorikájának, de megnehezíti a történettel szemben kialakított elbeszélői távolságának az érzékelését is. Az önéletíró azonban számos esetben félreérthetetlen jelét
adja, hogy azonosul az apai család elsőszámú történetmondójának az erkölcsi felfogásával, amely viszont a felvázolt ellenpólusról nézve aggályosnak mutatkozik: „Borca
néném, aki a saját édesanyjáról nagy lelki nyugalommal meséli el, hogy más volt az
igazi apja, Farkas György, kóródi volt s »hozott egy rakás jusst az én anyám. Vót nékik hat vékás földjük, de amint kiváltották, tizenöt bankó forint jutott édesanyámnak.«” (Móricz 1953, 36) A sajátként elfogadott másik beszédének szó szerinti visszaadásába beíródik az önéletíró azonosulásának jele, amikor úgy adja át ismételten
a szót, hogy az biztatásként is felfogható: „Mondja tovább Borca néném:” (Móricz 1953,
36) Az önéletíró az elbeszélés számos pontján átváltozik naiv mesehallgatóvá, s felfokozott várakozásában mintha siettetné a családi legendák megőrzőjét, hogy mielőbb
térjen rá apja történetére. Közvetlen vallomásra akkor ragadtatja magát először, amikor a történet apjához ér, s ő válik a visszaemlékezés főszereplőjévé: „Ennek az embernek s ennek az asszonynak a fia volt az én apám. Most már honnan hozta ő a nagy-

82

tiszatáj

szerű, frissítő, életadó tavaszi levegőt, a didergő csíradermesztő hideg pusztulásba? …
Ez bizony a legnagyobb csoda s ez az, amit soha nem tudtam eléggé fölbecsülni.” (Móricz 1953, 37) Jellemző, hogy közeli ismételt említésekor Móricz Bálint nevét szinte
kivétel nélkül „az apám” egyes szám első személyű birtokos személyragos értelmező
kíséri: „Bálint pedig, az édesapám, csak nevetett rajtuk” (Móricz 1953, 37) „Előtte két
nappal azt mondja Bálint, az apám.” (Móricz, 1953, 38)
Apja bukása a családi biztonság földrengésszerű összeomlását, az életrend gyökeres
átalakulását eredményezi. Az apját mintaképnek tekintő fiúnak el kell viselnie a nevek
azonosságából szükségszerűen rá háruló szégyen terhe mellett, hogy idegen környezetbe kerül. A gyermeki tudat számára a védettséget nyújtó otthon után az ismeretlen,
kényszerűen választott lakóhely a maga fenyegető térbeli idegenségében őrződik meg
az emlékezetben. Legmegalázóbb emléke, egy csúfondáros szó, a Cic móric, bukott
apja ragadvány neve, amely egész életére megrendíti önbecsülését, összetöri önérzetét,
s gyógyíthatalan lelki sérülést okoz. A gyermeki tudat számára felfoghatatlan, hogy ártatlanul megbélyegzi a falu őt és családját. Az elbeszélő saját kirekesztésén át érti meg
a visszaemlékezése írásakor, 1939. április 18-án tárgyalt zsidótörvény javaslatot: „»Cic
móric« s el kellett magunkat szánni a halálra, a kiközösíttetésre, a számkivetésre: ezért
kellett elbujdosni a faluból, ki kellett vándorolni, hogy ne halljuk többet a kórust,
öregek és fiatalok, gyermekek és aggastyánok röhögve, vijjogva, ugatva kurjantottak
fel, ha egyet megláttak közülünk: »Cic móric«” (Móricz 1953, 309)
Az elbeszélt önéletrajzi én és az önéletrajzi elbeszélő viszonya.
Az emlékezés példázatszerűsége
Az emlékezésekben megszokott elbeszélő helyzetet általában a fölidéző és a fölidézett tudat közötti váltások határozzák meg, de az Életem regényében az önéletrajzi elbeszélő születése előtti időszak megjelenítésében ez a kettősség értelemszerűen nem
képződhet meg. A személyes emlékezet csakis az egyén életével kezdődhet, s nem terjedhet ki azt megelőző eseményekre, mint ahogy a meghalás pillanata lehet elvben az
életrajz utolsó eseménye.3 Az Életem regénye elbeszélője nem saját életeseményei közül
válogat visszaemlékezésének az első részében, hanem különböző nyelvi világok részeként létező emlékek, családi legendák közül, s így szerkezetileg a megelőző diskurzusokhoz fűződő viszonya helyettesíti a hiányzó elbeszélt önéletrajzi ént. Ezek a nyelvi
játékok a felnőtt emlékezőnek legalább olyan fontosak a családi emlékezet elsajátítása
érdekében, mint a gyermeki tudatnak, amely ezeken a közvetítő nyelveken át ismeri
meg a környező világot. Valójában erről is szólnak a születés előtti időszak elbeszélései, hisz nyilvánvaló, hogy a fogékony gyermekkor hosszú tanulási folyamatában halmozódtak fel a családi emlékezetben megőrzött történetek, s ez utóbbiak lévén inkább
nyelvi, mint empirikus tapasztalatok beszédformaként, nyelvi eseményként őrződtek
meg. Ezzel magyarázható, hogy az „adatközlő” nyelvek voltaképpen a beszédcselekvések mentén, a nyelv teremtő működésének figyelemmel tartásával teszik hozzáférhetővé a létesülő emlékezést. Elbeszélő és elbeszélt tudat, emlékezés, közbejövő nyelv és
identitás összefüggéseinek belátásához a regénynyelv eredendő többrétűségét állító
Bahtyin beszédelméleti fejtegetései hívhatók segítségül: „Eredetileg másokon keresztül
ébredek önmagam tudatára: tőlük kapom a szavakat, a beszédformákat, a hangszínt,
s ezekből alakítom ki önmagamról kezdeti elképzeléseimet.”4

2003. szeptember

83

Az önéletíró úgy veszi át apja testvérének beszédét, hogy abban kifejeződik az elbeszélt gyermeki tudat, amennyiben azon rajta hagyta nyomát a nyelvként elsajátított
családi legendárium. A diszkurzív emlékezet működése szempontjából már nincs akkora jelentősége annak, hogy az önéletíró tulajdon születése előtti vagy utáni eseményeket idéz-e föl. A nyelvi örökséggel azonosított családi emlékezet fontosságát hangsúlyozza az önéletíró, s ezáltal némi túlzással az én színrevitelének azt az értelmezési
lehetőségét is felkínálja, mely szerint az önéletrajzi személyiséget őt megelőző diskurzusok jelenítik meg. Ez azt jelenti a maga összetettségében, hogy az önéletrajzi ént mások
rendezik meg önmaga számára.
A nyelvre való ráhallgatás igénye az Életem regényében kifejezi az emlékező vágyát,
amely arra irányul, hogy szembesüljön önmagával. Ebben a szövegtérben viszont
a nyelv elsősorban nem történeteket, eseményeket, ténylegesen elhangzott kijelentéseket
közvetít, hanem diskurzusba foglalt értelmezési módozatokat, amelyek lehetővé teszik
az emlékezethez való hozzáférést.
Milyen nyelvfelfogás értelmében mondható az, hogy az Életem regényében a családi
legendáriumot közvetítő nyelvektől nem választható el az önéletrajzi szubjektum megalkothatósága? Az elbeszélő nem távolítja el saját beszédétől modális vagy egyéb nyelvi
eszközökkel az apai nagynéni történetmondását. Formálisan „szó szerint” idézi az ismétlődő történeteket, s ezek jelentik kísérő magyarázatainak a kiindulópontját, de az
általa megszólaltatott hang és a saját nyelvhasználat különbözősége, valamint az értelmezői horizont kitágulása jelzi, hogy a megelőző diskurzusokban a kifejeződő igazság
fontos számára, s nem a tényszerű hitelesség. Ezzel a szemlélettel magyarázható, hogy
a személyes érvényességhez szükséges hatás kiváltása érdekében a mese, s az epikus
énekmondás sztereotípiáival jeleníti meg az árva fiú felemelkedésének sorsdöntő eseményeit. A mese s az eposz műfaji értelmezője segítségével állítja színpadra apja első
hőstettét: „Áldozócsütörtökre volt kitűzve az esküvő, 1878-ban. Előtte két nappal azt
mondja Bálint, az apám:
– No, mamó, hát maguk meg pakoljanak.
– Hova?
– Be van fogva az ökör, viszem magukat a házba.
– Hő, csak a fejére kulcsolja nagyanyám a két kis vaskos barna kezét s nekiereszti
a harsonájának jajgató, égszakasztó sikítását. Végig a falun.
A Papó is rákanyarított a káromkodásra amúgy katonásan.
– Agyonütlek – kiabálta ha az én rétyenrittyomhoz hozzá mersz fogni.
Fejszét emelt a mostoha fiára s ordított, ahogy csak a falun tudják elordítani magukat a gyilkolásban az emberek.
De az apám fogta a faragó bárdot s nekiállott:
– Ide vágjon kend, az istenit!
S a Papó vitézül dobta el a fejszét és menekült a fia útjából.” (Móricz 1953, 39) Az
elbeszélésben voltaképpen minden azért történik, hogy szülei házasságát megértse az
emlékező.
A továbbiakban az elbeszélt önéletrajzi én és az önéletrajzi elbeszélő viszonyát az
önéletrajzi elbeszélő szerepköreivel együtt érdemes szemügyre venni, e két elbeszéléspoétikai tulajdonság egymást feltételezi az Életem regényében. Lejeune önéletrajz meghatározásának a feltételeit csak részben teljesíti Móricz regényes önéletrajza. A szerző,
az elbeszélő és a főszereplő nevének azonossága ellenére nem magától értetődő az elbeszélő és a történet viszonya. Első személyű az elbeszélés, de nem az önéletrajzi el-

84

tiszatáj

beszélő a regény főhőse, hanem az apai és az anyai ősök emlékezetéből felidézett családtörténetre. Másfelől az önéletrajzi elbeszélő saját hangján csak ritkán szólal meg,
mert jobbára nyelveket kölcsönöz, s a grammatikai formákat is váltogatja, az egyes
szám első személyt a harmadik személyű történetmondáshoz közelíti, amikor családtagjainak a személyes visszaemlékezéseit jelölt idézetben adja közre.
A szerző és az elbeszélő nevének azonossága azonban a családi származás lehető
legrészletesebb elbeszélése révén folyamatosan megerősíti az önéletrajzi szerződésből
következő azonosságot szereplő, elbeszélő és szerző között: „1807 óta hol Mórutznak,
hol Móritznak, hol Móricznak írják a családnevet a kömörei és csécsi mátrikulák. Kiejtésben Móruzsnak is mondták.” (Móricz 1953, 25) Ezek után is nyitva marad azonban a kérdés, hogyan jellemezhető e regényes önéletrajzban az elbeszélő és az elbeszélt
önéletrajzi én viszonya, amelyről sem a szöveg világszerű olvasása, sem a mű szerzőjének életrajzi háttere nem adhat választ, csakis a jelölőfolyamat, s az összetett elbeszélői
nyelv vizsgálata. A regényes önéletrajz retorikai megalkotottságában megnyilvánuló
nyelv- és szubjektumszemléleti összetevőket érdemes alaposabb elemző figyelemben
részesíteni.
A két pólus című fejezet elbizonytalanítja a társadalmi helyzet meghatározására eddig használt irányjelzők a lent és a fent jelentését. Az özvegy papné, tehát az önéletíró
édesanyjának családja menthetetlenül csúszott le a paraszti életbe, ugyanakkor anyai
dédapja, a csécsi pap felfelé házasodik, bárókisasszony ivadékát veszi feleségül, akinek
anyját és nagyanyját „itt felejtették” a faluban. Származási rendjét tekintve az önéletíró
anyja végső soron árván marad, akárcsak paraszti származású apja. Emelkedés és sülylyedés egymást kiegyenlítő játéka jellemzi az apai és anyai ágon belüli mozgást: az
anyai nagyapa emelkedő pályát írt le, anyai nagyanyja ereszkedőt, sőt, hanyatlót.
Szembetűnő, hogy az elbeszélő rendszeresen az „özvegy papné” megnevezéssel említi
anyját, s ezáltal úgy távolítja el magától, hogy egyszersmind az ősök származásának
fontosságát hangsúlyozza, s ezzel mintegy saját elszakadási kísérletének a lehetetlenségét sugalmazza.
Az önéletíróhoz közelebb állnak az emelkedő ősök. Erre a hangnem- és látószögváltásokból lehet következtetni. A süllyedő anyai ágon belül is felemelkedő dédapjának tehetségéről emlékezik meg csodálattal: „Szép, szokatlanul magas, legalább öles
magas férfi volt, sportember s a környék egyik legtekintélyesebb, ezerholdas földbirtokos családjában egy árvalányhajra vetette szemét, akit harcok után feleségül is vett,
s aki miatt kellett elmennie nemsokára, Csécsére.” (Móricz 1953, 27)
Az önéletíró az értekező szerepkörében kísérletet tesz a leszármazási rend jelképes
értelmének, a családtörténet jelentésének kitágítására. Az apai és az anyai természeti
alkat, a két „ellentétes pólus” szembeszegülését fölnagyítja, s nagyléptékű történelmi
folyamatokra vetíti rá: „a Móriczok az ismeretlen magyar néptenger mélyéből emelkedtek felfelé, míg a papné ivadékai az ismeretlen magyar feudális magasságokból hullottak egyre lejjebb, mint a meteortörmelék.” (Móricz 1953, 27) Hasonlóképpen növeszti fel apja üzleti vállalkozásának kudarcát, a cséplőgép felrobbanását a magyar sor
apokaliptikus látomásává: „Meghasadoztak akkor az ég kárpitjai s a templom boltozata
beroppant, mint a homokvár. Villámok cikáztak és dörgött az ég, csak fül nem volt
meghallására s szem megértésére. … Nyugodtan vállalom, hogy abban a pillanatban
megtörtént a magyar falu felbomlása egy új s másnemű elemmé.” (Móricz 1953, 131)
Az anyagi összeomlás, apja erkölcsi bukása anyját rendkívüli helytállásra készteti,
ezért mondhatja a visszaemlékező, aki ebben az átváltozásban is meglátja a jelképes ér-

2003. szeptember

85

telmet, hogy „Ekkor született meg édesanyám …” (Móricz 1953, 133) Az önéletíró nem
kevesebbet állít, mint hogy „ez a két egymástól oly rendkívüli távolságból szembe került különös, parányi és elcsillanó kis lény azt a roppant és megrendítő magyar sorsot
képviselte, amely a jövő generációkban az egész magyarság sorsát mutatja.” (Móricz
1953, 27) A családtörténet a példázat felé közelít a regényes önéletrajz ezen pontjain.
A nemzetfogalom átértelmezésének igényével magyarázható, hogy az önéletíró tanító
célzatnak rendeli alá a történetmondást. Jellemző, hogy a mese alakzatai köré szerveződnek a szemléltetésként bemutatott példák: „Ott a kis legény, aki termetre a legkisebb a faluban s indulatra és ambícióra a legnagyobb. Ott a kislány, aki oly tehetetlen, mint egy pihésgalamb és semmit se akar, semmit se vár. S míg az árvalegény úgy
él, nő és cselekszik, mintha ő volna a fajtájának egyetlen képviselője, mit sem tudva
múltakról, elődökről, ősökről, addig a kislánynak a báró Bánhidy, báró Bánffy anyáiról szól minden emlék és várton várja a maga királyfiát.” (Móricz 1953, 27) Nincs mit
csodálkozni azon, hogy az önéletíró apja az, aki „megérkezik a falu túlsó végéről a parasztlegény képében.” (Móricz 1953, 27) A mesei alaphelyzet, a szereplők és a cselekedetek falusi környezetbe helyezve ironikus színezetet nyernek, de ez a hangnemi öszszetettség csak javára válik az elbeszélésnek, amely túlságosan is közel kerül a személytelen példabeszédhez. Ebben az esetben a családtagok egy allegorikus történet szereplőivé válnak, az önéletíró és az elbeszélt önéletrajzi én viszonyát pedig a történelmi
példabeszédet mondó tanúságtevő helyzete határozza meg. A személytelenségnek az is
oka lehet, hogy a visszatekintő elbeszélést hosszú ideig a családi adatok, nevek, helyszínek, időpontok, tárgyi emlékek összegyűjtése vezérli, mely ugyanakkor tartalmazza
a mesei, mitikus értelmezők révén az általánosítás mozzanatát, ez utóbbi viszont személytelenítő, delokalizáló és detemporalizáló hatású. Másfelől a közbejövő adatközlő
nyelvek egyszerre működnek teremtő és megismerő módon, ezért is ismétlődnek meg
a genealógiai elbeszélések, amelyek képtelenek lezárni az önéletíró születését előkészítő diskurzust, sőt, újabb bővítményekkel egészítik ki, mintegy elfedve az eredettörténetben azt, ami az önéletíró sajátjának mondható. Mintha az elbeszélő késleltetné
a maga születését az ellentétes pólusok jelentésének a tanulmányozásával. Az aprólékos
adatolás, az előtörténet részletező, lassú elbeszélése felfogható a személyiség feltárulkozásának vágyaként. A végeláthatatlan leszármazási láncolat a személyes szembenézés
kerülőútjának jelölésére hivatott, amelyet az önéletrajzi elbeszélő azért jár végig, hogy
az eredet felől szembesüljön önmagával.
Amikor az apjáról beszél, valójában saját azonosságtudatának a megerősítése vezérli
a visszaemlékezést, mert számára az apai örökség a mértékadó. Apja ugyanis képes volt
felülkerekedni a neki rendelt sorson. Az önéletíró értekező kitérőinek voltaképpeni
szerepe abban mutatkozik meg, ahogy visszatér az elbeszélés az apa alakjához. A falusi
élet mozdulatlanságáról, merev társadalmi szerkezetéről, a közösségi élet szigorú szabályairól szóló fejtegetések kiemelik a törvény hatálya alól kivételt jelentő apai életút
rendkívüliségét: „senki sem lehet különb, se gyengébb, mint amilyennek kell lennie
annak a névnek, amit visel. Egy ötholdas parasztfiú egyáltalán nem lehet bátrabb, erősebb és virtusosabb, mint az ötvenholdasnak a fia. Ha természettől az, akkor a hibát
korrigálnia kell azzal, hogy eltitkolja, mint valami betegséget, vagy testi hibát. Amit
Mórucz Bálint csinált, az fellázította az egész falut.” (Móricz 1953, 29) A kiválás felemelő tudata azért oly erős a visszaemlékezésben, mert a fiú, aki apja nevét viseli, osztozik az érdemben.

86

tiszatáj

Az elbeszélő az apa történetére alapozza regényes önéletrajzát. Jellemző, hogy
a mű első részének a második fejezetében hangzik el először az elbeszélés jelenében az
önéletíró egyes szám első személyben megfogalmazott megnyilatkozása, amely valójában az apa felemelkedő életútjához szolgál háttérként. A vasúti fülkében, a vásárra
menő utasok látványában a falusi élet változatlanságát ismeri fel: „Ötven év óta nem
változott a falu képe. A mai vénasszonyok, az én volt kisiskolás kislány kortársaim,
akik mára felvették az akkori öregasszonyok ruháját, erkölcseit és babonáit. Ötven év
alatt avatatlanok számára semmi sem javult.” (Móricz 1953, 29)
Az Életem regénye a kiválás története: az önéletíró kiemelkedik a szegényparaszti
létből, amelynek éppenséggel a születés végzetes meghatározottsága az alaptörvénye:
„A falu életének energiakészlete elsősorban arra fordítódik, hogy a bolygók egymás
között a távolságot pontosan betartsák. S úgy van eleve elrendelve, hogy senki soha
többre ne vihesse s lehetőleg senki le ne szállítsa azt a pályaívet, amit örökölt elődeitől.
Többre senki ne vihesse, mint ahol apja hagyta, s mindenki megtartsa az apai pályát.”
(Móricz 1953, 28) Az önéletrajzi elbeszélő életútja annyiban feleltethető meg e törvényszerűségnek, amennyiben apja örökségének folytatója, hisz maga is kiválik a falusi
létből, s íróvá lesz. Tanúságtevőként regényes önéletrajzának célját vélhetően a megőrzésben, a kultúrahordozó emlékezet fenntartásában látja, s nem utolsó sorban a személyes sors példázatában, a végzetes meghatározottságot jelentő születés törvényének
felülírásában. Az apa történetének elbeszélése szerint a személyiség kialakulásában
a tehetség, s a bátorság a meghatározó a neveléssel szemben. Az alacsony származás,
s a durva beszédű mostoha apa teremtette környezetben senki sincs, aki az árvagyereket
viselkedésre, munkára tanítaná. A visszatekintés távlatából ugyanakkor az árvaság nemcsak hátrány, de előny is, mert apját szabaddá teszi, kivonja a falu törvényének hatálya
alól.
Az önéletíró anyai nagyanyja pap lánya, első férje is pap volt, aki fiatalon meghalt:
„Ez volt az a pap, akit többször megírtam.” (Móricz 1953, 30) Miután özvegyen marad, „Ahogy az már törvény, az özvegy papnét az egész falu martaléknak tekintette …
El kellett mennie, ahol férfi van a védelmére. Így ment haza Csécsére.” (Móricz 1953,
31) Apai nagyanyjának az öccse nem taníttatta a gyerekeket, hanem „mezei munkára
használta őket.” (Móricz 1953, 31) Az özvegy papné azért adja hozzá Móricz Bálinthoz
a lányát, mert „kellett egy férfi a házhoz.” (Móricz 1953, 31) Az önéletíró apját jóval
nagyobb figyelembe részesíti, mint édesanyját, akit leánykori nevén említ: „Szegény
Pallagi Erzsi, aki olyan igénytelen volt, annyira szerény és szépség nélküli, halálosan
megrémült.” (Móricz 1953, 31)
Az önéletíró addig beszél részletesen a születése előtti időszakról, amíg össze nem
kapcsolódik a két pólus, s ezzel megindul „két nagyszerű léleknek negyven évig tartó
harca. Nagy szerelmi harc volt, kilenc gyereket termett s ebből hetet neveltek fel örömükre és sok bánatukra.” (Móricz 1953, 31)
A színre vitt önéletrajzi szubjektum megoszlása
Az önéletíró, aki a maga házasságának véletlenjeit sem egykönnyen képes feldolgozni, az elbeszélés jelenében megfogalmazott vallomásával mintha önéletírásának
a felépítését, belső arányait is jellemezné: „Én egyetlen dologgal sem foglalkoztam anynyit, mint szüleim házasságával. … szüleim élete az én életrajzom szerves részét képezi.
Ők már éltek, cselekedtek értem, születésem előtt, s ha ismerni akarom saját magamat,

2003. szeptember

87

ismernem kell azokat az összetevőket, amelyek ezt a lényt s életet előidézték.” (Móricz
1953, 39)
Miután az önéletrajzi elbeszélő a rokonság elbeszélései alapján bemutatta Móricz
Bálint és az özvegy papné lánya házasságához vezető folyamatot, az életük alkonyához
érkezett két főszereplő távlatából is fölidézi ezt az időszakot. Szülei hangját megszólaltatva apja és anyja visszaemlékezéseinek hallgatója és tolmácsolója egyben. Nem egyesíti az önállósuló szólamokat a saját elbeszélésében, sőt, tulajdon megnyilatkozásait is
mintegy idézi a másik kettő mellett, s így egymást váltva eltérő nézőpontokból megfogalmazódó életrajzi visszaemlékezések hangzanak el. Az önéletíró megjelenített
beszélgetőtársként az emlékezések alakítója is egyben, akinek a figyelme előtt megnyílnak a vallomást tevő szülők. A beszédhelyzet a lelki felszabadulást hozó gyónás helyzetére emlékeztet, amelyben a fiú azért mondatja újra szüleivel a történeteket, hogy
megszabadítsa őket szenvedéseiktől. Másfelől így nem vonja a figyelmet saját önfeltárulkozására, mely éppen a legjobban szeretett lények jóvátehetetlen szenvedésének
elmondásában ismerteti fel, hogy önmagunk megértése mindig másokra utalt. A megértés így felfogott kölcsönössége egybecseng azzal az antropológiai megfigyeléssel,
hogy az én a másikra történő utalással alakul ki: „Minden énnel szemben ott a másik
én … Az ember úgy ragadja meg a másikban a másikat, mint önmagát, mert önmaga
a másik is.”5
Fel kell figyelni arra, hogy az önéletrajzi elbeszélő miután szülei egy-egy vallomását
emlékezetből felidézi, és visszatér az elbeszélés jelenéhez, személytelen művelődéstörténeti fejtegetésekkel hozakodik elő, a legkülönfélébb tárgyakról értekezik, jelesül
a házasság szentségéről, a falu szelleméről, a társadalmi élet formaságairól, az erkölcsi
nevelésről, s mindeközben azt hangsúlyozza, hogy ő maga pusztán szülei többször elmondott visszaemlékezéseinek a lejegyzője. Akkor fordítja a figyelmét magára, ha feljegyzéseit újraolvasva a másik élet tükrében öröklött természetének megvilágító erejű
magyarázatára talál. Az olvasás efféle eseményére lehet példaként említeni a házasságtörő apa ölelkezését szeretőjével, amelyet akkor sem szakít félbe, amikor haza parancsolja szemtanúvá lett feleségét a lakodalomból. Az önéletíró gondolkodásmódjára jellemző lehet, hogy e jelenet fölidézése nem elsősorban az emberi méltóságon esett sérelemmel szembesíti, hanem tulajdon természetével, vagyis azzal, hogy apjával ellentétben ő maga teljesen átadja magát a szerelmi szenvedélynek. Apja szenvtelensége érteti
meg vele, hogy mennyire másképp fogja fel a szerelmet: „Én azt tartottam szent érzésnek, ha a szerelmi dürrögés idején mindent kidobok a hajóból s a végletekig fokozom
a szent őrületet. Magam is tudtam, hogy tulajdonképpen nem volna szabad azt tenni,
amit teszek: anyagi és lelki érdek egyformán ellene van a vak és önmegalázó és túlzott
szerelemnek, de belém az volt belém iktatva, hogy ez a legnemesebb emberi kötelesség, ez a szerelmi vakság és őrület.” (Móricz 1953, 42) Anyjától a nemes érzelmeket
kapja: „A szeretet, becsület, barátság, jóság, önfeláldozás, s mindennek a csúcsa a szerelem volt az ő álma, ideálja és istenülése.” (Móricz 1953, 42) Későbbi visszaemlékezései
azonban összetettebbé teszik ezt a képet. Hogy példát is mondjak: az önéletírót nem
feszélyezi gyerekkori titkainak a kibeszélése, s ebben apjára hasonlít. Mintegy jelentéktelen adalékként meséli el fesztelenül, hogyan rohanta meg a vad érzéki vágy, amikor megkóstolta a tejet a tehén tőgyéből: „A tehén még ma is valahogy anyai lény nekem. Ez az egy mozdulat örökre hozzáköt az állati léthez, sőt erotikailag érdekelt vagyok.” (Móricz 1953, 130)

88

tiszatáj

A két ellentétes pólus együtt határozza meg az önéletíró örökségét, amelyet jobbára értekezőként közelít meg, miután továbbadja szülei lejegyzett szavait. A szövegszerveződést vezérlő beszédhelyzet szemléltetése mellett a középosztállyal szembeni
elfogultságának egyik jellemző példájaként is említhető, hogy anyja erkölcsi idealizmusához az alábbi magyarázatot fűzi: „az egész kor ezekkel a terhes, gyakorlatilag oly
nehezen keresztülvihető ideákkal volt tele. Ezeket tanították az iskolában, a prédikáló
széken; minden öreg minden fiatalt ezzel támadott meg, ez volt az a valláserkölcsi nevelés, amelyet a liberális korban talán a legmagasabbra fokozott a középosztály … ezeket az álmokat és elveket és eszményeket csak egy teljesen eltartott osztály tűzhette ki
magának követendő igazságul.” (Móricz 1953, 42) Nem teljesen megalapozatlan a sejtelem, hogy ezek a látszólag személytelen szavak szülei házasságára is visszahullanak,
s bizonyos értelemben elmarasztalóak a házasságba békétlenséget hozó anyai eszméket
illetően. Erre lehet következetni abból, hogy apja gyakorlatias gondolkodását viszont
nem először magasztalja fel: „Édesapám … nem részesült ebben a jellem-műlovarda magas iskolában. A madár, az állat egész nap eszik: így hordott ő, mint egy fecske a fiainak eleséget s minden szem búzát a magáénak tekintett, amit fel tud kapni.” (Móricz
1953, 43) A házasságot nemcsak az apa fogja fel vállalkozásként, hanem ősei is, a Móriczok emblémája ezért lehet az alfejezet címe: Vállalkozók.
A család leszármazási vonalát követve az önéletíró személytelen fejtegetéseinek tetemes része a nemi szerepekről, s a házastársak feladatmegosztásáról szól, s ezeknek az
eszményeknek az olvasó emlékezete szerint édesanyja csak részben felelhet meg: „Az
a szabályos és normális, hogy az asszony pontosan az anyja mintájára rendezkedik be
s a saját családjába olvasztja be a férjét, akinek az összes családi vonatkozását elnyírja
s megszünteti.” (Móricz 1953, 50)
Az apai földműves család emlékezetét nem az egymást váltó nemzedékekben felhalmozódott közös kultúra, hanem a természethez igazodó élet ritmusa alakította:
„A tavasz már kimossa az emlékezetből a telet, a tavaszt a nyár. A falu kis házaiban nem
marad jel, hír, emlék azokról, akik előbb lakták.” (Móricz 1953, 52) Az önéletíró meg
akarja ismerni apai őseit, ezért gyűjti össze s adja közre nagynénje előadásában az öszszes róluk megőrzött történetet. Elmondásuk során mindvégig apja jelenti önazonossága megteremtéséhez a mintaképet. Emlékezet és képzelet határainak az átjárhatóságára vet fényt, hogy a jegyzeteiből újraírt jelenetek egyikében váratlanul ismeri fel,
hogy nagyapjának, akiről egyetlen történet maradt fenn, s az is a haláláról, „pontosan
vállalhatom … minden szavát s mozdulatát, mintha magam cselekedném.” (Móricz
1953, 53)
Az önéletrajzi elbeszélő e fordulatot hozó tapasztalattal nem pusztán azt a kézenfekvő felismerést sugalmazza, hogy a személyiség önmagáról alkotott képe időben változó, de egyszersmind azt is, hogy nem a jövő, hanem éppenséggel a felszínre kerülő
múlt idő felől van kitéve a személyiségkép átformálódásának: „Így mondta el Borca
néném, édesapám egyetlen testvére, 1923 májusában, itt Budapesten, az édesanyám lakásán; már akkor édesapám halott volt négy év óta. Borca néném 79 éves volt és nagyon hasonlított édesapámhoz. … Előadása rám megdöbbentő volt: ebből a néhány
szóból kísértetiesen ráismertem saját magamra. Szinte remegtem, hogy most már értem magamat: ez vagyok én.” (Móricz 1953, 53) A személyes emlékezet kiterjedése
azonban az Életem regényében lényegében az első tíz évre korlátozódik, s erre csak
a regényzárlat ad közvetlen magyarázatot: „Újraéltem egész életemet. S nem is kívánok

2003. szeptember

89

többé magammal foglalkozni. Tízéves koromig több történt velem, mint azóta ötven
év alatt. Írhatnám még világ végéig, az életem végéig. Minek. Ennél többet nem mondhatok magamról.” (Móricz 1953, 322)
Kép és képmás helyettesítő játéka
A családtörténeti elbeszélés az eredet, a leszármazás, az öröklés rendjét követi, s helyettesítő képmások felkutatása a célja. Az elbeszélés kiteljesedésével a szereplők egymásban tükröződnek, alakmások rendszerét hozva létre: „Édesapám … tökéletesen az
volt, mint az anyja. Be lehet helyettesíteni észjárás, nyelvjárás és cselekvő akarat szempontjából engem a nagyapám, őt az anyja helyébe.” (Móricz 1953, 53) Az önéletíró
a családi emlékezetből előhívott képmások tanulmányozásával alkotja meg önarcképét.
A leszármazás történethez kapcsolódva pillanatnyi képzettársítások közbevetésével
bontakoztatja ki saját életeseményeinek elbeszélését, amely másodlagos szerepet játszik
tulajdon életrajzi regényében, amennyiben a családi háttér válik előtérré, a felfedezett
képmást láttatva önarckép készítése közben.
A kölcsönös helyettesítések végtelen játékában az önéletrajzi elbeszélő személyisége mintegy megoszlik az alakmások között, miközben az elbeszélés körkörös mozgáspályát ír le a tulajdonságok öröklődésének láncolatát követve. A genealógia folyton
újrakezdődik, következésképp az ismétlés lesz az elbeszélés egyik legfőbb formaszervező elve. A múltból előrevetülő jövő, s a jelen távlatából újraértett múlt közötti mozgás határozza meg az önértelmezésre vállalkozó beszédhelyzetét. Anyai nagyapja halálát elbeszélve jut el nagyanyján és apján át saját gyermekéig az alábbi szövegrészletben:
„Én ugyanilyen feleséget kerestem, akiben az én passzivitásomnak ellenképe a szinte
meg nem gondolt aktív akarat volt meg. S mért mondta azt mingyárt, hogy ha meghalok, férhe menj. Azért mert szerelemben éltek … A felesége úgy felelt, ahogy az apám
felelt volna: csak annyival gyöngédebben, hogy asszony volt, ezért kezdte avval, hogy:
Ó bolond. De lényeg az volt, hogy: ereggy haza, csak aggatsz a munkába. Mintha az
apámat hallanám: »mi az, fiam, meghalsz? ereggy haza! Itt csak láb alatt vagy! Nekem
még ki kell faragni ezt a talpat …« Ő is tréfál, bizonyosan inkább volt tréfás nyelvű,
mint a saját anyja, aki viszont a nemző apjához, ama bizonyos hajóács Lengyel Pálhoz
hasonlíthatott … (s itt eszembe villan, mért lett édesapám éppen ács? Biztos, hogy
tudta, hogy az anyai nagyapja nem egy kóródi paraszt, hanem a hajóács … Hát ha
a nagyapja ács, akkor ő is tud az lenni. Így jött át ennek a régi ácsnak a vállalkozó lélekkulcsa a lányán keresztül az apámba s én talán valamelyik lányomnak adtam ebből valamit.” (Móricz 1953, 54)
Az idézett elbeszélésmintában az íráskép, az idézőjelek, a közbeékelések és a kihagyások is láthatóvá teszik a helyettesítések végtelen játékát, a visszaemlékezés körkörös mozgását A homodiegéziszben elhangzó egyes szám első személyű megnyilatkozás zárójelbe tétele felfogható az én-elbeszélő háttérbe húzódásának jelzéseként. Az
önéletírót ugyanis a veleszületett lelki tulajdonságok kutatása ahhoz a belátáshoz juttatja, hogy a sajátnak hitt énben valójában mások folytatódnak, s így a személyiség inkább mondható másolatnak, mint egyedüli példánynak: „Ha az ént ki akarom keresni,
minél több hiteleset tudok meg a nemzőkről s azok nemzőiről, annál nehezebb valamit is lelni, ami én, ami új, egyéni.” (Móricz 1953, 55) Az eredettől függő személyiség
önállóságának a viszonylagossága ugyanakkor visszaható érvénnyel a családtörténet
szereplőire is kiterjed. Vannak köztük ugyanis olyanok, akik nem saját életüket, ha-

90

tiszatáj

nem a közösség által rájuk ruházott szerepet alakítják: „Nyilas István bátyám viszont
nem egyéniség volt, hanem típus. Az volt, akinek a falu valósággal fölemelte maga fölé:
tökéletesen tudta képviselni a falu törzsfőnökét.” (Móricz 1953, 57) Kép és képmás
egymást helyettesítő játékában Nyilas István mintakép a falu számára, mely megszemélyesítve szinte önálló lényként viselkedik, és saját képére formálja a benne élő teremtményeket. „A paraszt élet nem tűr semmi kiválást a tömegből. A paraszt-törvény
lenyírja az idegen származást, akár előkelő volt az, akár alacsonyabb: a falu minden
tagja csak a falu egységébe hasonul bele, vagy kicsapódik ebből az egységből, mint
a lúg.” (Móricz 1953, 62) A XIX. század második felében időző elbeszélésből kitűnik,
hogy az anyai nagybácsi is házassági vállalkozó volt, tehát ebben a tekintetben a hatalmát megtörő Móricz Bálint alakmásának tekinthető.
A szemtanúk emlékezései azért oly fontosak, mert ők még látták a megőrzött emlékkép életbeli mását, s mint médiumok rajtuk át vezet út az ősök megismeréséhez.
Visszaemlékezéseik az önéletrajzi elbeszélésbe illeszkedve kicsinyítő tükörként szolgálnak, amennyiben minden ellenkező látszat ellenére nem az eredet leképezése, a mimetikus illúzió felkeltése a céljuk, hanem a teremtő emlékezés példázatszerűségének
a felmutatása. E tükörszerkezet reflexiójára jó példa lehet az önéletíró megjegyzése,
amely az elbeszélés említett mintázatának az értelmezéseként is felfogható: „Az emberben a pillanatnyi érdek mindig olyan torzítást végez az adatokon, ami kedvez a hipotézisnek.” (Móricz 1953, 61) Hiba volna tehát készpénzként elfogadni az önéletíró
magyarázatát, mely szerint különös családtörténete határozza meg a regényformát.
Sokkal inkább a visszaemlékezések fent említett tükrös szerkezetei, s a példázatszerű
értelmezés iránt fogékony önéletíró látásmódja a mérvadó: „Nem tudok szabadulni az
egyszerre s együtt rohanva feltóduló emlékektől s mindenben a végzetes harc egy-egy
szimbolikus pillanatát látom.” (Móricz 1953, 83) Az írói szemlélet is felelős tehát azért,
hogy kép és képmás helyettesítő játékának az egyik mintázataként látvány és látomás,
érzékletes kép és jelképes értelem kettős szerkezetei jönnek létre az elbeszélésben, melyek hordozóivá lesznek az emlékezés példázatszerűségének. Jelképek figurális rendszerei szerveződnek a szülők ellentétes pólusai köré, s a külső és a belső tulajdonságok
hasonlósága alapján a származás, a műveltség, a lelki alkat különbségeinek a tárházát
kínálja fel értelmezésre a regényes önéletrajz, már-már zavaró bőségben, életkép és jellemkép ismétlődő alakzatainak véget nem érő sorozatait újraalkotva. Jelentőségteljes
emlékképekben mutatkozik meg a két pólus ellentéte, az alakok és a cselekedetek jelképes értelme. Emlékezhetünk a visszatérő mintázatra: a házasság az egyéniségek állandó harca, az apa nomád törzsfőnök, az anya alárendelt szolgáló személy. Az önéletíró számára láthatólag a fölemelkedés teszi jelképessé szülei életét, ez az elbeszélés gondos megalkotottságában is megmutatkozik, s csak másodlagos szerepet kap önértelmezésében a bukás, az elszegényedés, amelynek okait csupán a könyv harmadik fejezetének befejező részében kezdi el firtatni.
Az Életem regénye elbeszélője a főszereplőket, apját és anyját egymás ellentétes nézőpontjából is megjeleníti, majd a szembefordított vágyakat fantazmagóriaként leplezi
le. A két szülőnek önmagáról és a másikról alkotott képe, s kettejük viszonylatában
ennek megfordítása, majd pillanatnyi nyugvópont gyanánt az önéletrajzi elbeszélő
példázatszerű értelmezése képezi az önéletírás rendező elvét. Kép és képmás egymást
helyettesítő játékában a visszatekintő fiú, aki „szakadatlanul a miérteket” keresi, minden alkalmat megragad, hogy apját és önmagát az alter és az ego elválaszthatatlan egységében mutassa fel.

2003. szeptember

91

A szülők voltaképpen többször is elvesztik régi énjüket: először, amikor az apa felemelkedik, az anya pedig lesüllyed, másodszor az életmódváltással, ahogy az apa kiszakad a paraszti létből, az anya pedig az értelmiségi környezetből. Az átváltozás
azonban sohasem lehet teljes, s ez bizonyos értelemben a kiválás kudarcát jelenti az
Életem regényében.
A családtörténet újraírása. Az önértelmezés lezárhatatlansága
„Ki lehetett az apa mintaképe?” – teszi fel a kérdést az önéletíró. Az önéletrajzhoz
kapcsolódó episztemológiai elvárásokból kiindulva itt kézenfekvő volna arra gondolni,
hogy az időben való visszahátrálás vágya a valódi eredet megismerését, az arcmások
alatt rejtőző igazi arc megpillantását célozza. E szokványos feltételezésnek ellentmond,
hogy az önéletíró a közvetítő nyelvek működésében maga sem tekinti elsődlegesnek az
igazolható referenciális megismeréshez vezető szerepet, sőt, azt a saját önéletírásában
kifejeződő igazság felől esetenként hibának gondolja: „Mindig büszke voltam erre a híres papra és híres halálára s milyen legendagyilkosság, hogy most azt látom az anyakönyvi családi értesítőben, amit a mostani pap kiállított a család minden tagjáról, hogy
ez a nagyapám július 11-én fút a Tiszába. Szóval, szegény csak éppen belefúlt, de hiányzik az a romantika, édesanyám mindig emlékezett, hogy csikorgó tavasz volt …” (Móricz 1953, 98) Az önéletrajz és a regény közötti határok átlépésével létrejövő szövegtérben kétféle, s nem szükségszerűen konvergens valószerűség érvényesülésével lehet
számolni. Tény és kitalálás tehát nem aszerint különül el az Életem regényében, hogy
az elmondottak igazolhatók-e empirikus eszközökkel. Amint arról már korábban esett
szó, e feltételezésnek nem mond ellent, hogy az önéletíró lejegyzi a családtagok visszaemlékezéseit: „Negyven évvel később, visszaemlékezve ezekre a napokra, összeültem
egyszer s kikérdeztem édesanyámat, ceruzával a kezemben jegyeztem, a jegyzetek itt
vannak előttem.” (Móricz 1953, 115) A könyvben felhangzó, de megválaszolatlanul
hagyott kérdés felvetését, mely így szól „Kinek mesélem én magamat?” a családtörténet
újraírása teszi lehetővé, mely közegéül szolgál az önéletrajzi én elbeszélésének. A viszszaemlékezés szereplői már mind halottak, de nem kétséges, hogy mindvégig magáról
beszél az önéletíró miközben róluk szól. Az emlékképek átjutnak a visszatekintő tudat
küszöbén, s közvetítőivé válnak az elbeszélő vallomásának, amellyel felelni próbál létezése alapjait érintő kérdéseire. Ezek így hangzanak az Életem regényében: „Mi a szülőföld szeretete?”, „Miképpen tud megmaradni a falu ugyanabban az állapotban, amiben annyi századon át élt?”, „Hogyan él tovább az utódokban az ősök egyénisége?”
Az önéletírót már gyerekkorában megkísérti az én elvesztésének lehetősége, s erre
akkor ébred rá, amikor a balsikerű vállalkozás után szertefoszlik az apja alakját övező
legenda, s új eszményi alakot kell választania a környezetében, akivel azonosulhat:
„Megkaptam az új ideált. Ahogy Csécsén édesapám volt a hős és mintakép, most Laci
bátyám kezdett azzá válni. S itt egy olyan álomkép után futottam, aki nem is törődött
velem. Hogy összezavarodott a két életszemlélet. Itt egyszerre a falun kívül leltem magam. Többet paraszttal nem érintkeztem … Úrigyerek lett belőlem.” (Móricz 1953,
153) Közel ez után, fölidézi azt az igézetes pillanatot, amikor hat éves korában a nyitott kapun benéz az istvándi kastélyudvarba, ahol az a főrendi lány él, akit gépész
nagybácsija vakmerő ábrándozásaiban feleségül akar venni. Ez a képtelen lehetőség
a kisfiú képzeletében is egyre nagyobb szerepet játszhatott, mert amikor befutott íróként társas összejövetelre kap meghívót a kastélyból, hirtelen átváltozik gyermekké.

92

tiszatáj

Az én-határok átjárhatóságára közvetlenül is utal a feleségével lezajló szóváltása: „Roppant láz, amit bennem a levél keltett …Rögtön mondtam, hogy vasárnap reggel utazom …
– És maga elmegy egy asszonyhoz, aki magát a felesége nélkül hívja meg?
Istvándi rémülettel néztem rá.
– Nem engem hív meg, – mondtam mentegetőzve – nem a maga urát hívja meg …
a Sári bíró szerzőjét … a hirtelen divatba jött fiatal írót …
– S ez nem az én uram?
– Véletlenül összeesik a kettő, – tréfáltam s ezzel végképp felgyújtottam a házat.”
(Móricz 1953, 161)
Hiba volna eltekinteni attól, hogy e szövegrészletben az elbeszélő mentegetőzik,
s válasza már csak ezért sem szerző és elbeszélő azonosságára lehet jó példa, sokkal inkább az önéletrajzi én nyelvi alakzatainak megoszlására, szétszóródására. Noha Paul
de Man mentegetőzésre vonatkozó ítéletei közvetlenül Rousseau: Vallomások című
művére vonatkoznak, a párhuzam mindenesetre feltételezhető e kétféle vallomásban
elhangzó mentegetőzés retorikai szerkezete között: „a mentegetőzés … mind kimondását, mind hatását, mind pedig autoritását illetően verbális: nem állítani, hanem meggyőzni akar, ami maga is »belső« folyamat, melyről csakis szavak tanúskodhatnak.”6
Az önéletíró „személyazonosságának igazolása” olyan elbeszélésben játszódik le, amely
messzemenően kiaknázza a családtörténetet megőrző nyelvek létesítő működését.
Szembetűnő, hogy az önéletíró mennyire különböző nyelveket használ, akár
egyetlen bekezdésen belül is. E különbségek föltehetően a nyelv által is teremtődő
szubjektum föltételezésével függnek össze, másrészt arra vezethetők vissza, hogy a beszélő önazonossága nem választható el emlékező tevékenységétől. Ez azt jelenti az Életem regényében, hogy az emlékezet nemcsak történeteket, de az őket megszólaltatni
képes nyelveket is megőrzi. Hogy példát is mondjak: felesége elől eltitkolja a meghívás
elfogadásáról szóló táviratát, mert tudja, hogy Janka tárgyilagos stílusa bizalmaskodónak ítélné a fogalmazást, amelyet az önéletíró „dzsentri nyelvűnek” minősít, teljes joggal: „kegyelmes asszony parancsára örömmel jelentkezik…” (Móricz 1953, 163) A házastárs számára az önéletrajzi elbeszélő személyiségének a határát a társas együttlétük
során kölcsönösen kimunkált, s tőle megszokott nyelv jelöli ki, s az önéletíró is igyekszik ebben az életkörben megőrizni a hozzá rendelt polgári méltóságot. Képzeletben,
azonban a huszonöt évvel ezelőtti emlékhez társuló nyelven üzen nagybácsijának
Istvándiba: „meg vagyok híjva irodalmi teára.” (Móricz 1953, 163) Látogatása egyetlen
megörökítésre méltó nyelvi eseménye a grófnő hirtelen váltása szülőföldjének eleven
nyelvére, amelyen a frissen hallott ökörtói tűzről tart előadást, amelyről az önéletíró
jegyzetet készít, s ez alapján másnapra újraírja a történetet a Nyugat számára. A cikkből hosszan idéz önéletrajzában, s így a két elbeszélés egymásban tükröződik, felkínálva az olvasónak a nyelvi világok összehasonlításának lehetőségét. Az elbeszélt
történetben az önéletíró értesíti az írás megjelenéséről a grófnőt, aki társszerző s egyben lehetséges olvasó, de nem nyilvánít véleményt. Először élőszóban, közönség előtt,
újsághír alapján hangzik el a történet a grófnő előadásában, másodszor feljegyzések
alapján – ahogy az önéletíró fölidézi – „én a szeme láttára jegyeztem le szavait”, harmadszor folyóirat közleményként, amelyből az önéletrajzi elbeszélő nemcsak idéz, de
bizonyos részeit hosszasan elemzi is. (Móricz 1953, 167)
Kép és képmás másfajta tükörjátékát eredményezi, hogy nem feleltethető meg hiánytalanul a regényes életrajzban megnyilatkozó szemlélet az elbeszélő önértelmező

2003. szeptember

93

szavainak. Példaként említhető, hogy az önéletíró áthasonítja a mese és a legenda
szemléletét, s kivételesen fogékony a közvetítő nyelv közegétől elválaszthatatlan csodás események, sorsszerű történések iránt, s az értekező szerepkörében sem idegen tőle
az eszmények iránti lelkesedés. Akad rá példa ugyanakkor, hogy a visszatekintés jelenében a szociáldarwinizmus, s a milieau-elmélet álláspontjára helyezkedik: „A miliő
hihetetlen gyorsan okoz öröklési értékeket. Ha az egész öröklést tíz pontban állapítom meg, akkor ebből négy pontot az ellenkező nemű szülő, tehát fiúknál az anya
származtat le, hármat az egynemű, tehát az apa. Egy pontot az apai, egyet az anyai
ősökre szoktam venni s a miliőnek s más külső és ellenőrizhetetlen befolyásnak egy
egész pontot nyitva hagyok.” (Móricz 1953, 157) Az önéletírás jelenéhez képest múlt
századi filozófiák saját célú felhasználása nem nélkülözi a reflexió rögtönzésszerűségének bizonyos elemeit. A játék mozzanatát is magában foglalva a kijelentés nemcsak állít valamit, de felkínálja ironikus értelmezésének a lehetőségét. Az elbeszélő matematikai pontossággal értékeli öröklés és környezet tudományos egyértelműséggel, mérhető
adatokkal kiszámíthatatlan hatását, más szóval a kifejezni szándékozott eszmétől idegen műveletet hajt végre az állítás megfogalmazásában. Másfelől az olvasó emlékezete
szerint sem feleltethető meg a családi származás elbeszélésében formált kép ennek az
értelmezésnek.
Kép és képmás helyettesítő játékát eredményezi, hogy az önéletíró megemlékezik
a nevéhez kapcsolódó szépirodalmi művek alakjainak, s életbeli másaiknak a viszonyáról. Az önéletíró szülei legjobb vonásait a maga számára mintaképnek tekinti, de nem
képes folytatni ezt az örökséget, saját házasságában kudarcot vall, életképtelennek bizonyul az elsajátított szokásrendszer: „Én az apám, s anyám alapérzését és lendületét
akartam belevinni a házasságba s legnagyobb megdöbbenésemre egyáltalán nem kaptam harmonikus viszonzást.” (Móricz 1953, 182) Az önéletíró önmagáról formált képe
a másik nézőpontjából teljesen különbözik az életbeli modelljétől. E kétféle távlat öszszeegyeztethetetlenségének következtében a társas lét „kölcsönös önkínzássá” torzul.
Az emlékezés jelenében feltámad az önéletíró kíváncsisága milyen volt a napilapok
tükrében a politika gyermekkorának tetszőlegesen kiválasztott két évében. Az elbeszélt gyermeki tudat horizontján megjelenő kép találkozik az önéletrajzi elbeszélő
mai tudása felől formált képpel, valamint az újságokból merített bőséges idézetekben
megjelenő kép az egykorú szépirodalomból nyerhető képpel, s azzal a néma tudással,
amellyel Tisza Kálmán és korát emlegetni szokás.
Az önéletrajzi elbeszélő a könyv végén jelenti be, hogy „életírása” tizenkét éves koráig fog tartani, s ez az öntükörnek szánt értelmezés abba az elbeszélésbe ágyazódik,
amely éppen a befejezése felé közeledik, s az eddigiek során nem követett előrehalódó
időrendet, inkább körkörös szerkezetet írt le az eredethez való szüntelen visszatéréssel,
a családtörténet folytonos újraírásával. (Móricz 1953, 299)
Az emlékek jelképes értelmének felnyitása, az emlékezés példázatszerű jelentésének
a keresése nem jut nyugvópontra az Életem regényében. Az „életírás” mintha ismételten
újrakezdődne az eredet felőli önértelmezés lezárhatatlanságát sugalmazva.

94

tiszatáj
JEGYZETEK

1. Paul de Man: Olvasás és történelem. Bp., 2002. Osiris, 377.
2. Paul de Man: Mentegetőzések. (Vallomások). in. Paul de Man: Az olvasás allegóriái. Szeged,
1999. 378.
3. Dorrit Cohn: Áttetsző tudatok. in. Az irodalom elméletei. II. szerk. Thomka Beáta, Jelenkor,
Pécs, 1996. 105. – James Olney: Autobiography: An Anatomy and a Taxonomy. Neohelicon,
1996. 78.
4. Mihail Bahtyin: Beszédelméleti jegyzetek. In: A beszéd és a valóság. Bp., 1986. 524–525.
5. H. Plessner: Der Mensch als Lebewesen. In. Die Frage nach der Conditio humana. Frankfurt,
1976. 116.
6. Paul de Man: Mentegetőzések. (Vallomások). in. Paul de Man: Az olvasás allegóriái. Szeged,
1999. 378.

KRITIKA

Emlékek jelenidõben
ÁGH ISTVÁN: SEMMI SEM ÚGY
Bizonyos elfogódottsággal fogok hozzá beszámolómhoz Ágh István Semmi sem úgy
című könyvéről. Nemzedéktársam verseiről, prózáiról és róla magáról nem is tudom,
hanyadik alkalommal írok már. Ő a harmadik könyvét előkészítő és beérkezéséhez
közeledő költő volt (A tündér megkötözése című, remeklő kötete megjelenését várta),
én a pálya széléről frissiben az irodalomba csöppent „fiatal kritikus” voltam, amikor
a hetvenes évek elején interjút készítettem vele. Nyilatkozatának egyik legmeglepőbb
gondolata nem is az eredetét, személyes vonzalmait vagy az irodalmi élet gondjait érintette. Stilisztikai kérdésemre adott válaszára kaptam föl a fejem, amikor ezt mondta: ha
Petőfi ma élne, lettrista verseket írna.
A hetvenes évek elején jártunk, s ez akkor merész kijelentés volt. Az írók jókora
dorgálásokat kaptak a hivatalos kritikától, ha fittyet hánytak az államilag előírt „realizmusra”, amelyet nemcsak stiláris, hanem ideológiai kategóriaként is értelmeztek.
Közben véres és sáros realitásokról sem lehetett beszélni egészen a nyolcvanas évek végéig. Arról például, hogy Ágh István 1956 októberében, a forradalom harmadik napján
„a nép nevében” elkövetett Kossuth-téri tömegmészárlás alkalmával megsebesült.
(Több írónkról kiderült azóta, hogy jelen volt, amikor eldördült a sortűz.) Mélyrehatóan arról sem beszélhetett, ami ellen bátyja, Nagy László Rokonaink arca című remekében tiltakozott: a parasztság újbóli meggyötréséről, melyet az ötvenes és hatvanas
évek fordulóján, a közösbe tereléskor hajtottak végre. Emelkedő költőrangja még
Nagy Lászlónak sem adott olyan fokú védettséget, hogy ezt a versét változtatás nélkül
hozhassa nyilvánosságra. Az „Arcukat gyötrelem / széjjel ne szedje, / mikor a földek /
forradnak egybe, / ha a csillag foga között / őrlődik a mesgye!” versszak egy ideig csak
cenzúrázva jelenhetett meg: „… ha a dörgő fényességben / őrlődik a mesgye!” A cím is
ennek megfelelően alakult a korábbi közlésekben: Dörgő fényességben. A kényszerű
változtatás nem ártott a költeménynek. A kép egy
fokkal rejtjelesebben, de kemény, mennydörgésszerű
hangzásokkal érzékelteti, hogy a föld erőszakos kisajátításáról s a vele járó, tömeges sorstragédiákról van
szó. Mert valahol megíratott, hogy a történelem mindenkori vesztese az legyen, aki a kenyérnek valót előteremti a földből. (Vajon ma nem így van?) Az igazi
költő megtalálja módját, hogy a kárvallottak nevében
kimondja ezt.
Ágh István is megkereste azt a csapást, amelyen át
elérte a kilátót, ahonnan szabadon széttekinthetett.
Eleinte a stílus szabadságával és a személyes hang vállaNap Kiadó
Budapest, 2003
100 oldal, 1950 Ft

96

tiszatáj

lásával sikerült neki elérnie azt a kamaramuzsikára jellemző bensőségességet, ami
– a szimfonikus erejű Nagy László magához emelő és ugyanakkor szorongató kötelezettséget éreztető példája nyomán – már első megszólalásai alkalmával újszerűen és eredetien hatott. Ugyanazt a világot, ugyanazt a szülőföldet és családi sorsot merőben
máshogy, a maga emberségéből megidézni, mint A vasárnap gyönyöre, a Rege a tűzről és
jácintról és A zöld angyal költője tette – ez meglehetős próba elé állította. Vállalta az
avantgárdot is, pedig nem avantgárd költő akart lenni, hanem eredendő hajlamai szerint óhajtotta művelni költészetét, a nyers valóság s a nehezen megragadható álmok sajátos elegyét. Ahogy idestova negyven éves működését végigtekintem, úgy érzem,
mintha nemcsak közös nemzedékünk elé tartana tükröt, egyazon korszak visszfényét
adva. A magam külön világot jelentő sorsára is ráismerni vélek. Az életszentségek
megélésének párhuzama és egyidejűsége igazolhatja ezt. Az első gyermekkori eszmélkedések, szavak ízlelése, ismerkedés a természettel. A diákkor, az első szerelmek, a házasság. Találkozások a halállal, társakéval, barátokéval; letaglózó családi veszteségek.
Történelmi sérelmek; tanúskodás. Közös remények és közös csalódások. Ágh István
elbeszélése, mely budapesti lakóhelyeinek történetéből áll össze (Albérleteim), az egyik
legfontosabb vallomás a korosztály által megélt lakásínségről, melyről a maga más-más
módján Baranyi Ferencnek, Weöres Sándornak is felejthetetlen szavai voltak. (Ballada
az elkényeztetett ifjúságról, illetve Szeretők a nagyvárosban.) De nem az életút megfelelései fontosak – ahogy a falusi–városi környezet és a vele járó életkörülmények eltérései
sem –, hanem a költői ráismertetés ereje. A vers minősége tehát. Az, amitől minden
igazi költészet úgy ejt varázslatba, hogy a benne fölidézett életanyagot magunkénak
érezzük. Csakis ez keltheti bennünk azt a nélkülözhetetlen illúziót, hogy a versben a
mi életünkről van szó, rólam, rólad és rólunk.

*
Olyan önéletrajzi költőnek látom Ágh Istvánt, aki egyszerre igényli a leghétköznapibb földközeli dolgok lírai rögzítését, és érezteti közben a fölötte levő magasságot,
a szférákon túli eszmét. „(…) hiába teljes, ha sohase látszik / a menny egésze, / elveszti
az ember / jobbik felét” – írja Holdviszony című versében, amelynek alaphelyzete
rendkívül egyszerű. Szobája ablakából kinézve a költő az égboltnak csak egy szeletét
láthatja a szomszédos tűzfalak, házetetők között, amelyen megjelenik, majd rövid idő
múlva eltűnik a hold. A szűkös látvány a teljesség hiányára és igényére, létszükséglet
voltára figyelmezteti. Versei sokszor kihívóan „partikuláris” dolgokat örökítenek meg
(ahogy a magánemberi dolgokat a művekben illetéktelennek tartó esztéták mondják),
de a művek mégsem akadnak fenn a privát ügyek zátonyain. Magánügy például az az
„ősemberi” szorongás, amely a földtől elszakadó repülőgépen fogja el az embert, de
mégsem marad érdektelen, ha a versben legyőzi a magasság fölemelő élménye: a félelem feloldódik „a másik világ veszett káprázatában” s a „földöntúli szépség” közegében. A nagy ellentétek összeszikráztatása, a nehézkedési erőt legyőző Ikarosz-élmény
s a gyarlóságokon való fölülemelkedés az Ágh-versek vonzó tulajdonságai közé tartozik.
Minél alantabb határozza meg a kiindulási pontot, annál nagyobb lendületet vesz
a gravitáció leküzdéséhez. Az elrugaszkodás ereje ad magas röptöt versének. Máskor
a lent maradás, az anteuszi földközelség ad neki biztonságot: „Annyi ikaruszi törvénysértés után / végre földszintes békességbe értünk” – sóhajt fel egy vízparti házban.
„Mert mi vagyunk a ház, s a tárgyak élő része” – teszi hozzá a belső, a lelki „körülmények” jelentőségére ocsúdva.

2003. szeptember

97

Egy nyolcsorosában lelhetjük meg ars poeticáját: „Lírai szenvedély híján üres
a vers, / szerelem nélkül hasztalan az élet” (Magára hagyott). Hamvukba haltak azok
a versek, amelyek pusztán valamilyen divatos szövegmanipuláció kedvéért születtek.
A stílustanulmányok is arra szolgálnak, hogy új eszközök álljanak a költő kezéhez az újszerű gondolat, élmény minél hívebb kifejezéséhez. Az újszerűség pedig az egyszeriség
s az örök visszatérés egységében rejlik. Ezért érzünk mindig valamit ismerősnek az
eredetiségben. Ezért érezzük úgy, hogy velünk történt meg az az élmény, amely
a meglepetés erejével hat ránk a műben. Olvasói ráismerésünk a világra mindig ráismerés magunkra is.
Ágh István élete egyszeri, megismételhetetlen tünemény, de a verseskönyv első huszonhárom költeménye úgy áll össze önéletrajzi ciklussá, mint Szabó Lőrinc Tücsökzenéje. Az Idézetek a megtalált időből fejezetcím Proust Az eltűnt idő nyomában című
regényére is utal, éppen az emlékképek finomságával és partikularitásával: „anyámhoz
menekülve / kapaszkodnék a bársony bimbócskába / álla alatt, hogy azon elaludjak”
– az emlékezet legrejtettebb rétegeiből, még az eszmélkedés előtti idők legaljáról hozta
felszínre ezt a képet. A versek rendje azonban Szabó Lőrinc építkezésére emlékeztet.
A versek tizennyolc sorból állnak, melyek általában tizenegy szótagos jambikus sorok,
s a rímelés itt is majdhogynem mellékes, akárcsak a Tücsökzenében. Ágh nemcsak
a csengő rímeket kerüli, mint Szabó Lőrinc. A páros és keresztrímet is szabálytalanul
váltogatja, ki-kihagy egy-egy rímpárt, s szinte csak az utolsó két sorban összecsendülő
rímpár zenei lezárásában következetes. A huszonhárom versből álló ciklus formaművészete főleg a kompozícióban rejlik: a teljes élet káprázatát kelti az olvasóban.
Minden vers egy-egy hangulatképet idéz fel, ám ezek a szimbolikus mozzanatok az
életút stációi egyúttal. Megkapó, ahogy az élet nemzedékről nemzedékre folytatódó és
visszatérő körforgását is érzékelteti azzal, ahogy saját, beszéd előtti eszmélkedésének
emlékképeiből kiindulva eljut nagyapakoráig: kis unokájának „világhódító kedves cikázása” fölött ügyel, hogy „semmi baj ne érje / ezen a kétszobányi csatatéren”. Szép,
ahogy a tipegő kisgyerekkort s az öregséget összeköti a szeretetben fogant bölcsesség:
„s én maradok már minden öregember, / ő meg kisgyermekkora egy öregnek” (Gyerekjáték).
A lehiggadt, de sosem szenvtelen életbölcsesség már az előző kötetben is jócskán
észrevehető hozadéka volt Ágh költészetének. Akkor lányainak házasodása szembesítette őt az életből kirekesztettség, az öregség döbbenetével, és ezt a riadalmat – a magára maradást – küzdötte le a megértés, az utódok örömével betelni tudó szeretet.
Most már maga a lassulás, az élet ízeinek ráérősebb és kitartóbb élvezése ad értelmet
olyan semmiségeknek is, mint egy esti séta a Gellérthegy tövében (Lassú). Ha nem
telne öröme ebben a lassulásban, akkor „nem is volna / virág, madár, és talán én se
lennék / különben más, csak elvakult sebesség” – ismeri föl lélek és valóság kölcsönösségét. Viszonylagos derűlátását súlyos szavakkal ellenpontozza a Mikor a vénség megkísért cím alatti vers: „mintha apámat látnám, megijeszt / a szellem szunyókáló pislogása, / oly ébrenlét, mely annál rövidebb, / mennél kevesebb van hátra”. Hozzávetőleges bizonyosságnak csak a vers fanyar vigasza marad, „hátha kihadar / a szó majd
néhány pirosszemű percet, / amit csak folytatni lehet, / amiért mégis érdemes…”
A Tücsökzenét a természet ezernyi lényének muzsikája foglalja keretbe. Ágh versciklusát egy zongorakoncert élménye zárja le ünnepélyesen, az élet szépségeivel és
szomorúságaival eltelten. Megbékélés ez azzal a mementóval, amely végessége tudatával egyre gyakrabban terheli az öregedő embert. „…egyszerre sose látott örvény / ra-

98

tiszatáj

gadt magával, / hogy a halálba szeressek / amíg hallom, s oly éteri világot / tárt föl,
amit már nem értek, csak érzem / a lét isteni részét az egészben” (Zene). Ez a szorongásoldó pillanat elhiteti, hogy más a zenei harmóniában megnyugodni, mint belenyugodni végzetünkbe.
A tudatosan szerkesztett önéletrajzi ciklusban az Egyszer volt és a Ketten a hídon
tölti be a tengely szerepét: körülöttük fordul át az ifjúság az öregségbe az egymással
szembefordított életkorok ellentéteivel. Az előbbi egy negyven éve szeretett és szem
elől vesztett lányt képzeltet el öregen, az utóbbi pedig azt az ifjúkori önmagát idézi föl
a múltból, aki valamelyik szerelemben átvirrasztott éjszaka után egy sportszatyros
öregemberrel találkozik a Margit hídon. Félelmetes ez a szembesülés. Az egymást megtagadó nemzedékek közvetett öngyilkosságára vetít fényt az ifjú diadalmaskodása:
„s mert fölismertem / fiatalságom rémét az öregben, / fölujjongtam, legalább vegye
észre, / micsoda mámor izzik iszonyomban, / megöltem volna múltamért cserébe, / de
inkább élethosszra megbosszultam / minden bűnét, ahogy szemébe vágtam / diadalmasan buja éjszakámat”. Az igazság, az élet igazsága az ifjú oldalán áll, de csak a sportszatyros öreg önzetlenségével érthető meg ez a könyörtelenség.
Játszik, számolgat az elme, szétszedi és újból összerakja az eltűnt időt, mágikus
számokra bontja. Héttel osztja a megélt éveket Ágh a Kilencszer hétben: „utoljára azt
kivánom / ne siessen az az óra / ám egy vénember fejemben / rám számol mert visszaszámol / kilencszer hét hatvanhárom / esztendőt fordítok szembe / kijátszom ha elvarázslom”. A tétre menő játék a számokkal mintha Marsall Lászlóval rokonítaná,
még inkább A hetediket író József Attilával, aki pedig még nem is az évekre gondolt
a hetes varázsszám bűvöletében. „Legelsőre unokáim / hangján szólok múlhatatlan /
másodikra lányaimmal / hogy jókedvem föl ne adjam / harmadikra rokonságom /
ápolom a temetőkkel / negyedikre fölajánlom / aranybetűs életművem / ötödikre kérem isten / áldását az ifjú párra / hatodikra búcsút intek...” – és így tovább, a virágokkal való újjászületésig. Ha jelképes ez az újjászületés, akkor panteisztikus hitjelkép
a halhatatlanságról.

*
Egyik legkedvesebb költője Berzsenyi Dániel – Dani uraság címmel életregényt írt
róla, versben is többször idézte már. Most az ifjúi révbe jutás halhatatlan verséről, az
Osztályrészemről írt öregkorra szóló parafrázist. Nem túlzás, ha így határozom meg
a vers műfaját: óda az öregséghez, óda az elmúló, de vállalható élethez. A mindvégig
magasan lebegtetett mű második versszakában érzem azt az erőteljes szárnycsapást,
melynek erejével a további öt szakaszon át lendületéből mit sem vesztve siklik tovább
a vers: „Eltűnt kijátszott fiatal koromnak / Kínja s a férfi becsapott magánya. / Biztos
talentum mentett s az erős szív / Jussa, szerencse.” Az sem túlzás, hogy Ágh Istvánnak
boldog versei vannak ebben a kötetében. Voltak az előzőkben is, de aszúborrá itt érlelődtek. Marasztaná a verőfényes őszi napot, választottja oldalán az ifjúságból megőrzött pillanatot, mellyel „ábrándjainkat négyökrös szekér / viszi tovább” (Szép őszi
nap). Krúdy Gyula, Jékely Zoltán, Simon István és más, szeretett poétalelkek segítik az
emlékek megőrzésében, „hogy a Múzsa véglegesen övé legyen, ne a / parazita léhűtőkhöz meneküljön a / kibírhatatlan szenvedély elől”. Mélyen igaz sorok! Fölteszi a kérdést egykori sorsosának s nemzedéktársának, Serfőző Simonnak, hogy „miféle baljós
égi jel / ismétli magát az időben” ott, ahol „létüket / az inség szikesén vetik meg” még
mindig oly sokan. A boldog-szomorú versek hangulatából elemi erővel zökkenti ki az

2003. szeptember

99

olvasót ez a közügy-költemény, majd az októberi versek rázzák föl kedélyét s lelkiismeretét: a Kossuth tér, 1956 alcímet viselő Összegyűjtött vallomások meg az Októberi
fogadalom. „Korhű változata éled az utódaiban” a hóhérnak, ahogy láttuk már néhány
alakban nyájasan föllebegő kísértetét. „Hiába hegedt be a seb, a gyalázat helye fáj”,
mondja sajgó szavakkal Ágh István. A vers hőstett, az életet véglegesítő gesztus, ahogy
az alkotóereje teljében meghalt Orbán Ottó utolsó pillanatát látja. „...kezdődik a megfordíthatatlan / roham, a semmit cibáló arkangyal / alakjában a telhetetlen múzsa /
erőlködése, hadaró kezével / még egy utolsót kicsépelni, hátha / előpereg valami élő
ének” (Képzelődés Orbán Ottó emlékére).
A könyvet olyan vers zárja, melyben a költő megtér az ősi házba, s mindaz, amit
egy kötetnyi versben boldogan, sóváran, olykor diadallal, máskor meg szomorú nosztalgiával fölidézett a múltból, fenyegető rémképpé válik a dalban: „van is attól félni
való / magától nyílik az ajtó / se nem zsandár se nem rabló / inkább mihozzánk hasonló”.
Szeretjük az életet, szeretjük eleinket –, és mégis, visszasóvárgott pillanataival, boldog óráival együtt is milyen szörnyű volna még egyszer végig élnünk az életet, ismerve
azt a sok szörnyűséget eleinkkel, sorstársainkkal együtt, úgy ahogy volt, elejétől
mindmostanáig.

Alföldy Jenõ

100

tiszatáj

A sûrítés transzparenciája
Heidegger, például, hogy látná, hova vezet – a Földtükröt forgatván – a Földút?
„A földgyalu tükörsimává Gyalulta az utat A gyászhuszár háza előtt: Megvakult tükörré.” Így indul az új Acsai-kötetnek egy verse, a gyászhuszár háza előtt, a földdel
egyenlővé tett földdel. Sétára, el-járásra, gyorsléptű gyalogtúrára serkentően, ami nyílván Heideggertől sem volna idegen, talán még a feketemisére „alkalmazható” gyászhuszárral együtt sem. Hiszen itt útra készülnek, útépítésre „egyúttal”, burkolásra, amivel – Heidegger nyomdokán haladva – a Világ Állványzata bővül ki még egy pallóval.
Könnyebb lesz-e vagy nehezebb tőle a gyászhuszár dolga? Hogy ne mondjam: az élete?
Olvasom az új Acsai-könyvet, újraolvasom a régit, az elsőt, s aztán megint ezt,
a Természetes ellenséget. Keveset törődve a kötetszerkezettel, keresztbe-kasba bolyongok benne, szintígy a Milyen évszakban, arról is meg-megfeledkezve, hogy eldöntsem:
melyik a különb, az elsőbbrendű. Persze, hogy a második! Hiszen a költő, kivált ha
annyira fiatal még, mint Acsai Roland, érik, fejlődik – másfelől viszont bennem az
újak a régi darabokat elevenítik újra. S mielőtt elfelejteném: a költői érettségben (érettség kérdésében) is mintha volna valami természet-ellenes! Mintha a vers („mint olyan”)
nem feltétlenül tartaná magát a természet (ld. Milyen évszak) kronométeréhez; más
lépték, keresztlépés, át-lépés (kikockázott ugrás) s megannyi vad vagy észlelhetetlen
táncfigura. Acsai első kötete már teli abszolút érett költészettel. S mielőtt magam is
félreérthetném állításomat: szóhasználatomban itt az érettség nem technikai minőséget
jelent, bár ez utóbbi se nagyon hibádzik a versekben; fontosabb azonban az élmény, az
ihlet érettsége, ami, kedvenc Holanom szavával élve, a vers akaratát érvényre juttat(hat)ja.
Misztifikálnám a verset? Nem ildomos, tudom, pragmatista igyekvéseink „értelemszerűen” kriminalizálják (vagy pszichopatologizálják) a titokzatosságot, a vers legföljebb mint hagyomány, mint intézmény „élvezhet” bizonyos mentességet a „leleplezési
eljárások” alól, többnyire avval a kimondott vagy kimondatlan feltétellel, hogy a leleplezést (önkritikát) ő maga végzi el, a maga (intézményi, formai) keretei között. És teszi
is ezt szorgalmasan, a közbeszéd kiváltságosabb pozícióira törve, s egész eredményesen manapság. A titok
„valósággal” elbomlik az érdekes-érdektelen kategóriák
viszonylatában. Mert hát ki ne tudná, hogyne, hogy
életünk, alapjában véve, ergo felépítményeire nézvést
is, merő titkosság, nem általunk titkosítása valaminek,
hanem fordítva, bennünket érintően és magával ragadóan az! Tudjuk ezt, persze, s kellőképpen unjuk is általában – miután (köz)beszédünk (beszélgetésünk) tárgyait csak nem és nem sikerül „perdöntően” pontosítanunk vele; mivel; mivel a titok – utánozhatatlan!
Félbeszakítva fejtegetésemet (hiszen nem megfejtésJózsef Attila Kör – Kijárat Kiadó
Budapest, 2003
64 oldal, 900 Ft

2003. szeptember

101

nek szántam), a vers utánzat-jellegére összpontosítanék „egy verset”; hogy utánozhatja-e
a titkot, tehet-e úgy, mintha, vagy azzá kell válnia, azonosulnia a titokkal, ahhoz, hogy
„de facto” szólni tudjon róla? Kérdésem úgy hat, mintha szabadságomban vagy a vers
szabadságában állna a döntés; holott egyikünkében sem külön-külön. Acsai korábbi
kötetéről izgalmas értekezéseket olvastam Harcos Bálinttól, Tandoritól, Korcsog Balázstól, s mindhármójuk írása megerősített abban a képzetemben, hogy az Acsai-vers
rendhagyó tünemény a jelenkori magyar költészet horizontján, hogy ez a vers természete és szándéka szerint is elüt a – rövidség kedvéért csak így nevezem – közbeszédű, a közbeszéddel versengő lírától. Nem ütközik (meg) vele, oppozíciója inkább
passzív (pl. magába forduló, szemlélődő), mondhatni, flegma. És hallatlanul erélyes
ugyanakkor! Variálva a holani mondást: elkötelezettje a versnek? Korcsog Balázs írja
rövid és szellemes portréjában erről a líráról, hogy olyan irtás, ritkító tisztázás, amely
ellentétes a – német eredetű Dichtung (költészet) – sűrítés fogalmával (lichten: ritkít,
tisztáz), s javasolja is ezért, hogy az Acsai-vers irtásnak neveztessék inkább, mint (sűrített) írásnak. És igaza van abban is, az új kötet ismeretében kivált, hogy Acsai Roland
szüntelenül tematizálja is ezt a „módszert”; legyen szó az írásról magáról vagy még
gyakrabban a versek tárgyát, történetét képező – növényt, állatot – irtó műveletekről
(hadjáratokról netalán). E tekintetben a kötet címe már magáért beszél: Természetes
ellenség. És a kötetben, a jobbnál jobb s egyre jobban kidolgozott versek között szerepel egy mindenezeket koncentráló, önreflektív darab, A preparátor, amelyben én
a költő metapoétikáját látom „körvonalazódni” (méghozzá a leghatározottabb vonalvezetéssel). A preparátor – s innen idézem az öt tercinából álló, dramaturgiailag is remekmű sűrűsödési szakaszát: – „nem
Gondol közben semmire:
Csak a gégefő és a kloáka
Közti résre, amit vágott a szike.”
Gordiuszi képlet, az említett gégefő-kloáka hasítékon keresztül bonyolíttatik le
a mulandóság kipakolása és az immár zárolt időtartam hézagának betömködése, rögzítése egyszóval a látszat, a forma szerkezetének. A vers előzménye és zárlata akár
kommentárnak is felfogható – természetesen nem az, de Acsai olyan szűkszavúan, fegyelmezetten számol be kvázi-prózai körülményekről, hogy ezáltal a „szerkezet gyújtópontja” abszolút tömörségében válik egyszerre döbbentő (lélegzetállító) tágassággá,
a szemlélet tisztásává. Áttetsző sűrűség. Koncentrált transzparencia. Amit már az első
kötetében is nem egy helyen sikerült elérnie, mint akár a címadó Milyen évszak hatsoros versében, vagy egy másik hatsorosban, a Csupa szél-ben. „Bogarak használják
a levegőt”, áll a Milyen évszak tengelyében, s mintegy ennek a tengelynek a fordulatával
érkezik meg, érik be a (saját bogaraitól űzött, sőt száműzött) elme önfelismerése:
„Mint lombtalan fa, vagy mint a szárnyuk (ti. a bogaraké): egyre átlátszóbb tudatlanságunk.” És el ne felejtsek még egy – szerintem nagyon fontos – körülményt. Az Acsaiversek élményanyaga gyakran közvetlenül, néven nevezett motívumként épül be
a szövegbe, így például a gyerekkori betegsége, asztmája is többször szóba kerül – és
több mint szóba kerül! Ha tudniillik tüzetesen vizsgálom meg az iménti idézetet:
„Bogarak használják a levegőt”, eltűnődhetek azon, hogy nem lett volna-e poétikailag
szerencsésebb a használják helyett mondjuk szabdalják-ot írni, ami talán érzékibben
s jelentésdúsabban idézné meg a bogarak táncát. Igen ám, csakhogy erre eszembe jut
egy sereg más szöveghely, ahol a fulladás, a szorongás, a félelem ütteti meg a költővel

102

tiszatáj

a hangot, és hirtelen megvilágosodik a használják ige konkrétan egzisztenciális értelmejelentősége, az, ami kivételesen-pontossá avatja ebben az esetben a szó „használatát”;
vagyis amit első ránézésre poétikailag hozzávetőlegesnek vélhetek, az később, a figyelmes olvasás révén triumfál minden általában-tökéletes-poétikai-megoldás fölött.
Erre az apró visszanézésre (plusz tűnődésre) azért kerítettem sort, mert úgy érzem,
az új kötet tudatosabban struktúrált, tervszerűbben megmunkált darabjai segítettek
hozzá, hogy eredetibb intenzitásukban értsem meg a korábbi versek – általam eleddig
sommásan elégikusnak nevezett – hangvitelét. Ez a hang, ismétlem, alig érintkezik
(közösködik) a közbeszéd intonációs normáival, extráival; a Természetes ellenség-ben
még kevésbé talán, mint a Milyen évszak-ban, ahol az a bizonyos „elégikum” – akarvanem akarva – mégiscsak, költőileg és „emberileg” egyaránt, perszonalizálta, szerep-azonosította valamelyest a versbeszédet; nyíltabban apellált némely (köz)hangulatokra. Itt
azonban már nem. Az új kötet szinte valamennyi verse: mű-hely, ahol (újrázva Heideggert, meg az ő Hölderlinjét) de facto költőien lakozik az ember – hozzáférhetetlenebbül és elragadtatottabban ihlettől és belátástól. Az első kötet emléktárgyi bősége,
természeti kép-gazdagsága itt egy átfogó archeologikumban (archeológiai metaforában)
rendeződik újjá, mégpedig olyan aprólékos mű-gonddal, hogy benne a „természetes ellenség” is „abszolút szavazati joggal” bírjon. Acsai úgyszólván mindenütt a szenvtelenség konstellációját provokálja, a mindenkori szervesség szervetlenbe-ágyazottságát,
s a kettő váratlan (meglepő, rémísztő, humoros, abszurd, észhez térítő stb.) egymást-áthatásait. Mintha semmit nem bízna a véletlenre, egyfelől tudniillik, mert a „végső” kijelentést illetően fenntartás nélkül „adja át a szót”; mintha maga a vers „csupán” az „alkalmi” „megszorításokat” tartalmazná, s éppen addig a pontig, ahol a megszorítások
– „egymással szót értvén” – át kell hogy adják a helyüket a keletkezőnek.

Marno János

2003. szeptember

103

A Bermuda-ötszög felett
SÁNDOR IVÁN MEDITÁCIÓI A REGÉNY JÖVÕJÉRÕL
Amikor 2002 elején Esterházy Péter több szempontból radikális fordulatot bejelentő esszét írt A Bermuda-háromszög címmel a 21. század nyelvéről, azt fejtegette,
hogy ez a nyelv mintha már más volna; új nyelv, új gondolkodás, melyre igencsak
nagy szükségünk van. Esterházy arról is nagyon szépen ír, hogy a hamis nyugalom évtizedeit magunk mögött hagytuk: megdőlt az a tévhit, hogy a nagy kérdésekkel nem
lehet foglalkozni, eltűnt az elégedettség, mely egyformán legyintett tudásra és nemtudásra. „Hogy tehát újra föl kell tenni az ember, az emberi gondolkodás alapkérdéseit, mi az ember?, mivégre vagyunk a világon? Mi az, amit komolyan veszünk? […]
Miért adnánk az életünket? És valamelyest megfordítva: Hogyan maradhatunk életben?” Azt is mondja Esterházy, hogy a 21. század nyelve a Leidkultur (leiden = szenvedni) nyelve, a „reményen túli reményé”, a felejtésé is, mert „felejteni csak azt lehet,
amit ismerünk”. Néhány héttel később Sándor Iván A Bermuda-ötszög – a XXI. század
nyelveiről, szeretettel Esterházy Péternek címmel a figyelem, az odafordulás és kollegialitás szép példájaként folytatja Esterházy gondolamenetét. Elmondja, hogy a Bermudamélység számára „eltűnés, pusztulás, talány”, „nem a megmaradás, hanem az elveszés
metaforája”. Hiszen a 21. századi nyelvek (már a 20. században is érzékelhető) feltételei
kivétel nélkül a veszteséggel függenek össze: „Az európai kultúra évezredes értékeinek
megingása (1.), a Személyiség osztódása-felmorzsolódása (2.), a jelenségek és a Másik
iránti érzékenység eltompulása (3.), a reflexivitásnak mint a világ és önmagunk sorsával való szembenézésnek halványulása (4.), a történelem valódiságának felemésztődése
az információs zuhatagban (5.)”. Az új évszázad nyelvei nem kerülhetik meg ezeket
a szekvenciákat. Ám a mélységbe pillantás, a magány felelőssége, a szembenézés (azzal is,
amivel évtizedeken át nem néztek szembe), multireflexivitás megkísérelheti értelmezni
„ama mindent elnyelő mélység némaságát”. Esterházy a Kant –Gödel–Joschka Fischer
háromszöget, a filozófia, a tudomány, a diplomácia nyelveit emlegeti. Negyedik és
ötödik szögként Sándor Iván a némaságot megszólító
regény nyelveket gondolja: a klasszikus modernitásét
(„amennyiben az Én érzékenység és önreflexivitás vesztésére is nyelvet teremtenek”), valamint a posztmodernitásét („amennyiben nem oldódnak fel a tetszőlegességekben és esetlegességekben annyira, hogy bárminek
a nyomába tudjanak szegődni”).
Esterházy esszéjében Sándor Iván a modernitást felülíró posztmodern utániság megerősítését látja. Olvasható az új kötetben (A regény jövője) a kilencvenes évek
közepén írt Regényregény, mely az újkori regény Cervantes-szel kezdődő ívét a Közösség – Személy – OsztóKrónika Nova Kiadó
Budapest, 2002
186 oldal

104

tiszatáj

dott Én pilléreire építi. Mindez a transzcendencia, a világmegismerés és megismerhetetlenség, birtokolhatatlanság folyamata is egyben. Ez a koncepció egészül most ki – a regénykorszakok szüntelen változásával összhangban – a kötet legújabb írásaiban. Sándor Iván úgy véli, a huszadik század regénye a külső nyomástól összeroppantott, szétvert, integritását vesztett Ént helyezte az epika poétikai centrumába. A regény formaváltásai mögött az Én radikális átértékelése áll. „A vesszőparipám az, hogy a XX. század történetének egyik meghatározó eseménye a személyiség roncsolódása, illetőleg,
hogy a XX. századi regény legmaradandóbb művei a veszendő Én történeteibe merülnek alá.” Az ezredforduló magyar regényében is eszerint lát három jellegadó változatot. Az egyikben a személyiségnek mint az európai értékek megtestesítőjének az őrzéséről, a másikban az önmagát folyamatosan „újraíró” individuum instabilitásáról beszél a forma. A harmadik már „az Én-nélküliség téridejében” születik meg. Két szöveget hasonlít össze: A szefforiszi ösvény negyedik fejezetének és Claude Simon Flandriai
út c. regényének egy-egy leírását. Claude Simon és Sándor Iván műve között félszázad.
Az egyikben egy lódög leírásáról van szó, a másikban is tetemek vére, de mintha ez a
vér „a világot jelentő sebből” fröcskölne.
A regény jövője szerzője az európai kultúra hetvenes évektől végbemenő egyensúlyvesztése, omlása láttán joggal látja a műfaj jellegadó 20. századi változatában a búcsú és
az ítélkezés gesztusát. Vége van valaminek, a művészet nem sorsprobléma, másodlagossá válik (ezért is szól igen gyakran a művészet a művészetről), nincs világkép,
a nagyság és a tragikum iránti érzék eltűnésével pedig az érték mibenléte is kérdésessé
válik. Következésképpen a regény sem a kultúra egyik tartóoszlopa többé. A kötet írásaiban azonban egyre hangsúlyosabb az anyag számára új nézőpontokat, új regényformát kereső törekvések jellemzése. Olyan felismerések birtokába jutottunk, amelyek
(zenei kifejezésekkel élve) az atonalitás mellett és fölött a tonalitás újraértelmezését
igénylik. (A gondolat egyébként Mészöly Miklósnál is megfogalmazódik. Annál az
írónál, akinek egyéni és magányos útkeresése sem a klasszikus modernitást, sem
a posztmodernt nem választotta.) De nézzük a tonalitás újraértelmezésére utaló jeleket.
A jó mondat szlogenje – mondja Sándor Iván – önmagában már nem elég. „Dísztéglákból nem lehet áthidalásokat építeni.” Igaz, a regényt (is) a nyelv teremti, de „illő
volna mégis többet foglalkozni azzal, hogy a szöveget generáló nyelv az élet és az alkotó kapcsolatából születő írói anyag termőtalajából hajt ki.” Márpedig – Borgesnek
helyeselve – csak a megélt szavak hitelesek. A mai és a jövőbeli regény termékeny
paradoxona éppen az, hogy a nyelv hitelvesztése után mégiscsak a hiteltelen szavakból
kell hiteles regényszöveget teremteni. A nyelv nem önmagában van, a tudattal közös
gyökerű, miként az írói anyag természete sem választható el művet meghatározó lényegiségétől. Ezért is említi Sándor Iván Wolfgang Iser triád-elméletét a valósról, a fiktívről és az imagináriusról. A valóst éppoly butaság kirekeszteni, mint a történetet;
nem feleslegességükről vagy mindenhatóságukról van szó, hanem változó regénypoétikai szerepükről. S ezen a helyen föltétlenül utalnom kell arra, ami Sándor Iván gondolatmenetét ezen a ponton (is) összeköti Angyalosi Gergelyével vagy Földényi F.
Lászlóével. Földényi A gömb alakú torony egyik esszéjében (A történet titka) a kimeríthetetlenül gazdag történetekről beszél, az írókat mesélésre késztető igényről, de arról
is, hogy a mese végső horizontja mindig a történet elemein kívül húzódik.
Az eddigiekből is kitűnik, hogy Sándor Iván álláspontját némely irodalomtudományos iskola tanításaival szemben fejti ki, mivel a teória eluralkodását veszélyesnek
látja. Ugyanakkor alig van rajta kívül még egy olyan gyakorló prózaíró, aki ennyire

2003. szeptember

105

lépést tartana a prózaelmélet eredményeivel. Szembenállása tehát nem az elméletellenességből következik, hanem annak belátásából, hogy a nagy művek mindig uralkodó
paradigmákat rombolnak le és új kánonokat alakítanak ki. Az elmélet az interpretációban segít, s fölöttébb veszedelmes, ha (egyébként egymás mellett elbeszélő) kritikai
irányzatok, egyetemi tanszékek próbálnak diktálni. „…a művészet kaotizálásából a hatalmi pozícióra törekvő teória megél, de közben a nézőpontok, a nyelv standardizálásával az élet és a művészet »közé« hatol…” Sándor Iván úgy látja, az esztétikai maszkokkal palástolt hatalmi küzdelmekre nincs szükség. De szükség van az intuíciót el
nem pusztító mérvadó irodalmi elemzésekre, mindarra, ami a kritikai, esztétikai csatározásokból a regényíró és a regényteória, valamint az átstrukturálódó olvasó és a regény közötti kapcsolatba átszivárog. Ám tudni kell, hogy „a jelentős teoretikus tételeinek a mélyén mindig meghúzódik annak a beismerése is, hogy a művészi elem mélyebben van, mint ahová az értelem le tud érni”.
Sándor Iván szüntelenül hangoztatja, hogy nem regényelméleti értekezést ír, ám
elméletileg gazdag esszéiben mégis regényelméleti konzekvenciákra jut. Fontos gondolatmenetei közül kettőt emelek ki. Az egyik a regény és történelem mindig változó viszonyával, de a 20. században különösen radikális metamorfózisokon átmenő házasságával kapcsolatos. Van-e értelme a történelemnek? Elbeszélhető-e a történelem? Mi
következik a történelmi tudat eltűnéséből és a mindent felőrlő információs tudat hódításából? Regény és történelem viszonya érdekli Sándor Ivánt (nincs „történeti regény”
és „mai regény”), a történelmi regény műfaji örökségét is ebből a nézőpontból közelíti
meg. A történelem (regény)beszédes némasága egyik fontos fölismerése, hogy a regény
formaváltozásaiban akkor következett be jelentős fordulat, amikor múlt és jelen egymástól elválaszthatatlanul kezdett megmutatkozni. („Ha a múltba visz, akkor is a jelen
csapásain, ha a jelenben játszódik, akkor is a múlt árnyékában lépked.”)
Másik esszéjében (A [poszt]modern regény újdonságai. Rocinante már kétezerben baktat, de visszanéz a hatvanas évekre: miért?) a mai regény dilemmáinak, szakadásainak
hatvanas-hetvenes évekbeli gyökereit idézi föl, mégpedig oly módon, hogy e sorok írójának tanulmányára (A magyar status praesens felvételei. Szempontok a hatvanas, hetvenes
évek regényeinek vizsgálatához) c. tanulmányára reflektál. Sándor Iván értette, hogy
nem a felértékelés szándéka vezetett, amikor a manapság többnyire lenézett regénykorszak műveihez közeledtem. Még akkor is valami jelentős történt abban az időszakban, ha sikerkönyveit jórészt valami redukált realizmus-fogalom jellemezte. Ennek
a realizmus felfogásnak a dolog természeténél fogva nem volt érzéke az Idő megváltozott szerepére és a veszendő Én sorsára. De volt igénye és érzéke az ismeretlenek föltérképezésére, s ez még akkor is igaz, ha e művek jelentős részében a vélt igazság teljes
kimondásának akadályait tapasztaljuk. Az „igazmondó regények” csak féligazságokat
mondtak, mondhattak ki, ez azonban a dogmatikus korszakhoz viszonyítva hallatlan
merészségnek tűnt. A hatalmi kritika pedig – miközben folyamatosan a realizmus defenzívájáról beszélt – valójában a szocialista realizmust hiányolta, s az új törekvéseket
ideológiai és esztétikai értelemben is blokkolta, s elzárta a kortárs európai irodalomtól
és gondolkodástól. Ám ez a redukált, az ontológiai kérdések iránt látszólag érzéketlen,
részben elfogadott, féllegális, redukált realizmus éppúgy ellentétes volt a korszak ízlésével, mint az Ottlik, Mészöly, Mándy, Szentkuthy, Déry, Örkény, Lengyel József jelentette beszédmód. Sándor Iván a hatvanas évekből kivezető úton három kitörési változatot lát: 1. Kertész: Sorstalanság, Nádas: Egy családregény vége 2. Konrád: A látogató 3. Spiró: Kerengő, Dobai: Csontmolnárok. Mindezt azzal egészíthetjük ki, hogy

106

tiszatáj

ezek a kitörési változatok már a hatvanas években is jól látszottak. Déry parabolaregényei (G. A. úr X-ben, A kiközösítő), autobiografikus-esszéisztikus konfessziója (az Ítélet
nincs, mely Konrád regényével párhuzamosan, 1969-ben jelent meg), Mészöly első két
regénye (Az atléta halála, Saulus), Mándy novellaciklusai, regényei, Ottlik regényelméleti esszéi a másféle hatvanas éveket példázzák. Az induló posztmodern aztán nemcsak
a redukált realizmussal, hanem a hatvanas évek másféle beszédmódjai közül is szakít jó
néhánnyal. Tegyük hozzá, sok esetben kegyetlenül és igazságtalanul, mintegy a vele
szemben sokáig alkalmazott kizárólagosságtudatért cserébe. Ez a skizofréniákkal teli
regényhelyzet – ezt már Sándor Iván mondja – a magyar posztmodern indulásának
előzménye. Innen eredeztethető a későbbi évtizedek adok-kapok játéka. Az utóbbi
években annyi kedvező történt, hogy az igazán fajsúlyos dolgok kezdenek leülepedni,
„látható a klasszikus modernitás némely formaelemének felújulása. Látható a posztmodern újítások tisztuló klasszicizálódása” Ez a kölcsönösség a művek számára mindenképpen előnyös. Kár, hogy az irodalmi élet művek megszületését is mérgező bozótharcosai erről alig tudnak valamit.
Balassa Péter Sándor Iván előző regénypoétikiai kötetéről (Rocinante nyomában)
lapunkban arról írt, hogy ezeknek az elmélkedő esszéknek, kísérleteknek a tétje „a saját írói tapasztalatokon átszűrt regénybefogadási, olvasási stratégiák és következtetések
rendszerezése, ívek megrajzolása és összegzése”. Miközben a regényírói műhelybe is
bepillanthatunk, ahogy Balassa mondja, a regényről való beszéd megújulásának is tanúi
lehetünk, s e tekintetben Sándor Iván Hamvas, Ottlik, Mészöly esszéinek, fragmentumainak méltó folytatója. A regénnyel kapcsolatos meditációk hosszú lemaradást betölteni kívánó törekvéssel magyarázhatók. No meg a „belső csend kimunkálásával”,
azzal a gesztussal, mely az önmagát felszámoló kultúrában mégis csak kultúrateremtés.

Olasz Sándor

2003. szeptember

107

A szenvedélyes Dantérõl – szenvedélyesen
Az utóbbi másfél évtizedben örvendetesen megnövekedett a Sommo poetáról írott
hazai könyvek száma. Nem önálló monográfiákról beszélünk, mert ilyen 1921 óta
magyar szerző tollából nem született, hanem monografikus jellegű feldolgozásokról,
tanulmánykötetekről. Ilyen volt Bán Imre (1988), Pál József (1997) és Kelemen János
(1999) könyve.
Most pedig a Debreceni Egyetem olasz tanszékének professzora, Madarász Imre jelentkezik egy hasonló jellegű munkával (Költők legmagasabbja. Dante-tanulmányok).
A szerző nem titkolt célja, hogy megújítsa a „hazai közoktatás” Dante-képét (51.)
Könyve tehát elsősorban nem tudósoknak szól, hanem olyan értelmiségieknek, akik
szívesen olvasnának modern feldolgozást a „világirodalom legnagyobb költőjéről”. Az
előszóban Madarász Imre szándékáról így ír: „Dante a világirodalomnak nemcsak értékben a »legmagasabb« költője, de nehézségben is. Igyekeztem róla olyan világosan,
annyira közérthetően írni, amennyire lehetséges volt... Íly módon is szerettem volna
hozzájárulni ahhoz, hogy Dante hazánkban ne csupán tudósok belügye, az Isteni Színjáték az olvasóközönség számára ne csak távoli, fakó iskolai emlék maradjon.” (9.)
Madarász Imre a kötetbe kilenc tanulmányt válogatott be, amelyből hat most jelenik meg először nyomtatásban. Ezekből rekonstruálható a szerző tudományos szándéka: olyan szenvedélyes Dante-képet rajzol elénk, amely eltér a XX. században megszokott értelmezésektől. Foscolo és Alfieri szellemében, (akik egyébként is Az olasz
irodalom története szerzőjének kedvenc viszonyítási pontjai) maga is szenvedélyesen ír
a firenzei költő-óriásról. Szerinte Dante mind a szerelemben, mind pedig a politikai
életben kifejezetten szenvedélyesen vett részt. Ez tükröződik is Az új életben (amit
Dante és az egész olasz irodalom „igazi belépőjének” nevez a világirodalomba) és az Isteni Színjáték-ban (amit a világirodalom legnagyobb költeményének és „legpolitikusabb remekművének” tart).
Ahogyan Dante valójában írja is Az új élet-ben, már gyermekkorában a „leghevesebb szerelem szolgájává” szegődött. Ez a heves érzelmi állapot nem csupán Beatrice
iránt érzett szerelmében mutatkozik meg, hanem ez indokolja a Pokol V. énekében
Paolo és Francesca iránt tanúsított szimpátiáját annak ellenére, hogy őket mégis az elkárhozottak, a bűnösök közé sorolta be. Igaza van Madarász Imrének, hogy így Paolo
és Francesca története az „európai szerelmi költészet egyik legszebb mítoszává” vált
(59.), amely költőket, zeneszerzőket és festőket is megihletett.
A politikai szenvedély a Firenzéből száműzött egykori prior esetében evidens.
A már számtalan szerző által megcsodált tökéletes felépítésű Isteni Színjáték három
„canticá”-jának, a Pokolnak, a Purgatóriumnak és a Paradicsomnak a VI. éneke mindig
„politikai ének”. Ezekben pedig Dante „egyre magasabb rendű politikai egységekkel
foglalkozik” (30.): Firenzével, Itáliával és a Birodalommal (ami nem lenne más, mint
Európa). Helyesen jegyzi meg a szerző, hogy Dante, szenvedélyessége ellenére „mint
elméleti politikus szigorú elvszerűséggel és ezen alapuló objektivitással ítélt” (31.).
A tanulmánykötetben Madarász Imre maga
is szenvedélyesen viszonyul az eddigi Dante- Hungarovox Kiadó
Budapest, 2001
értelmezésékhez. Bírálja vagy kiegészíti Fülep
110 oldal, 890 Ft
Lajos, Sallay Géza, Kardos Tibor és Bán Imre

108

tiszatáj

munkáit. Nagyon érdekes, ahogyan az Isteni Színjáték Babits-féle fordítását értelmezi
és használja. A magyar olvasó számára ezt alapszövegnek tartja, de – jogosan – bírálja
„szép hűtlenségeit”, például éppen a Paolo és Francesca részben (56.). A paráznasággal (lussuria) kapcsolatban Dante „nem azt mondja, hogy a parázna »kéjt keres, bár
abból kára volna« hanem hogy a paráznák azok, akik »az észt alávetik a vágynak»
(»la ragion sommettono al talento«).” S ez valóban nagy különbség. Ugyanilyen tévedése a Babits-féle fordításnak, hogy Isten nevét szerepelteti a Pokolban, miközben az
eredetiben nem véletlenül és következetesen Isten neve nem szerepel.
Bírálja azokat az értelmezéseket, amelyek Dantéből „antológia-szerzőt” csinálnak
és néhány ének „kiválogatásával” akarnak teljes Dante-képet adni. Az Isteni Színjáték
valóban nehéz olvasmány a mai átlagosan művelt ember számára is, ez azonban nem
lehet indoka egy „rövidített”, posztmodern szellemiségű Dante-kiadásnak. Sajnos
azonban ebbe a hibába bizonyos értelemben maga a szerző is beleesik, mert a tanulmánykötetben éppen az antológiákban is szereplő két éneket, a Pokol V. és XXVI.
énekét, az Ulysses-ről szólót elemzi. Mindkét Lectura Dantis a debreceni professzor
kiváló elemző-készségéről tesz tanúbizonyságot, mégis jó lett volna, ha néhány más
éneket is analizált volna. A termékeny professzortól ez el is várható a jövőben.
A dantisztika mindig visszatérő kérdésére: „vajon Dante középkori vagy inkább
humanista-reneszánsz költő-e”, Madarász Imre sajátos, nem kevésbé szenvedélyes választ ad. Bírálja azokat, akik Dantét reneszánsz költőnek tartják, mert ez nem igazolható szövegszerűen, de azokat is, akik kifejezetten középkori szerzőt látnak a firenzeiben. Szerinte Dante prehumanista költő volt, amit legjobban a nagy utazó, a „pogány
Dante”, azaz Ulysses példája igazol (67), aki „sorsát, végzetét aktív-tudatosan vállaló
»vértanú«”. Érdekes és továbbgondolásra is érdemes gondolat ez, amely azonban fontossága miatt további igazolást és pontosítást igényel.
Összességében véve elmondhatjuk, Madarász Imre kötete újabb, eredeti szempontokkal gazdagítja a hazai dantisztika irodalmát. Széles körű olasz- és világirodalmi tájékozottsága, amelyben elhelyezi „a költők legmagasabbját”, mindenképpen érdekes és értékes olvasmánnyá teszi kötetét.

Szabó Tibor

A Tiszatáj Könyvek sorozatban megjelent
Kiss László Szindbád nem haza megy c. novelláskötete. A fiatal szerző több novelláját,
tanulmányát közöltük az utóbbi években.
Írásaival az Alföld, a Bárka, az Élet és Irodalom olvasói is gyakran találkozhattak.
A könyv az orosházi székhelyű Esélyegyenlőség Tehetséges Fiatalokért Alapítvány támogatásával jelent meg.

Októberi számunk tartalmából:
CSENGERY KRISTÓF, GÖMÖRI GYÖRGY, JUHÁSZ FERENC,
MAURITS FERENC, SZEPESI ATTILA, TOLNAI OTTÓ versei
PODMANICZKY SZILÁRD novellája, BORISLAV ČIČOVAČKI regényrészlete
SZAJBÉLY MIHÁLY tanulmánya Tolnai Ottóról
Diákmelléklet: ÁRPÁS KÁROLY Spiró György Az Imposztor c. drámájáról

