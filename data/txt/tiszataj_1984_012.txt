•

•

W

n

iszataj

Í4. DEC. * 38. ÉVF.

lyés Gyula,
Csoóri
Sándor,
arkas Árpád, Fekete Gyula esszéje;
Ágh István, Nagy Gáspár, Pintér
Lajos, Simái Mihály, Utassy
József, Zalán Tibor versei;
a 60 éves
Tóth Béla
köszöntése

r

.

•

-

,

-

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
84/3957 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési dij: negyedévre 36, fél évre 72, egy
évre 144-forint. Kéziratot nem őrzünk meg és nem adunk vissza. Indexszám: 25 916:
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

^

Tartalom
XXXVIII. ÉVFOLYAM, 12. SZÁM
1984. DECEMBER
ILLYÉS GYULA: írói gondok
CSOÓRI SÁNDOR: A világ érzéki metaforája
FARKAS ÁRPÁD: Akit nem üt meg az áram, Ha sírokról
hajt ki a remény
ÁGH ISTVÁN versei: Nyár van, nyár volt, nyár lesz talán,
Szabó István megíratlan novellája
UTASSY JÓZSEF versei: Öregedőben, Kétsoros, Rédicsi aprószent, Kép, Sláger
SZÖLLŐSI ZOLTÁN: Téljön (vers)
PINTÉR LAJOS: Hippi karácsony (vers)
NAGY GÁSPÁR versei: Most és későn, Verhetetlenek,
Kés(lekedik) a szó, Töredék
'.
SIMÁI MIHÁLY versei: Éjszakai villamos, Addig, Mikor,
Majd csikorognak
KISS DÉNES versei: Diadalmam, Ölelő ölő, Éjszakai idéző...
ZALÁN TIBOR: Örök fény (vers)
MOCSÁR GÁBOR: ...eleitől fogva — Katonaruhában (önéletírás)
FEKETE GYULA: Tengercsepp (Aforizmák, gondolati futamok, írói noteszlapok)

3
8
12
15
16
17
17
19
20
22
23
25
40

Köszöntjük a 60 éves Tóth Bélát!
ILIA MIHÁLY: író a Körtöltésen belül és kívül
58
OLASZ SÁNDOR: Vakond a föld fölött (Tóth Béla
Álarcban című elbeszéléséről)
61
H A Z A I TÜKÖR
TÓTH BÉLA: Tiszajárás (59.)

:

66

ÖRÖKSÉG
BALOGH SÁNDOR: Az Ideiglenes Nemzetgyűlés és az Ideiglenes Nemzeti Kormány
70
1

KELET-EURÓPAI NÉZŐ
Csehszlovákia
VARGA IMRE: Jegyzetek egy műfordításkötethez (László
Nagy: Kto prenesie Lásku)
Lengyelország
SLAWOMIR MRöZEK: A provincia (Gimes Romána fordítása)
KOVÁCS ISTVÁN: Történelmi arcképek — lengyelül (1980—
1983)

78

80
82

KRITIKA
CSŰRÖS MIKLÓS: Vas István: Ráérünk
88
GÖRÖMBEI ANDRÁS: Tőzsér Árpád adalékai a Nyolcadik
színhez
91
BAKONYI ISTVÁN: Pintér Lajos: Didergő ünnep
96
GRÓH GÁSPÁR: Duba Gyula: Örvénylő idő
98
VEKERDI LÁSZLÓ: A Somogyi-könyvtár száz éve (Könyvtártörténeti tanulmányok)
100
MŰVÉSZET
Magyar Játékszín
SZAKOLCZAY LAJOS: Csongor és Tünde a játszótéren
(Harag György kolozsvári rendezéséről)
104
Szerkesztői asztal

112
ILLUSZTRÁCIÓ

Tardi Sándor grafikái a 24., 39., 57., 65. és 112. oldalon

ILLYÉS GYULA

írói gondok
Hogy mire figyelünk, azon fordul meg, hogyan állunk meg az életben. Ha folyton a „múló" időre vigyázunk, attól az idő megáll, visszanéz ránk és — mint vad
(ember és állat) — ránk támad. Idősödve fokozottan nem tanácsos az időre túl sok
időt pazarolni. A múlás — az ellenséges idő — leghatásosabb ellenfele a tevékenység. Ha rá se hederítünk az időre. Ha az ő támadása előtt mi foglaljuk el magunkat.
(Mint az egész XX. századi civilizáció, hogy istene kimúlását feledhesse.)
így értendő, hogy korosodó korunkban az idő kategóriája helyett a munka kategóriájában gondolkodjunk. Hogy időnket ne időmúlással mérjük, hanem tennivalóval. Az marad örök ifjú, akinek tennivalója mindvégig teremtő tevékenység: az
életet szolgálja. Vakon, karszékbe szögezve gyerekkocsit tologatni is az életszolgálat
egyik legüdvözítőbb, teremtést (teremtőt) segítő formája.
*

Magyarországon volt trojka, még száz éve is. A délibábok hőse „rövid szekéren
s három friss egéren" vágtat — legtöbbször ugyan vánszorog — 'az „alföldi buckákon, fenyéren". Elragadtatva ülök mellette: be nem telő élvezettel olvasom újra
Arany László kis eposzát. Régtől őrizte remekként az emlékezetem. De amióta utoljára a kezemben volt, tovább érlelődött: tiszta jó szesz. Pedig szerzőjének első műve; huszonnyolc éves, amikor 1872-ben kinyomtatja, névtelenül; nehéz nevet visel:
Arany Jánosnak a fia.
A táj unalma fölpezsdít, oly mesteri a kommentálása. A szekérderékban a másik szomszédunk mintha Goncsarov volna. De a versesregény hőse nem Oblomovszármazék. Anyeginhez is csak annyi a köze, amennyi Anyeginnek Childe Haroldhoz; Puskinnak Byronhoz. A mű azáltal hitelesen magyar, mert hőse a föld bármely
helyén megállna a talpán, épp csak magyar földből sarjadt, örök emberi tulajdonságokkal és — végzettel. Föltörni vágyó lélek, akinek a kor, úgy hiszi, nem ad szárnyakat. Ifjaink kezébe alig adhatnánk tanulságosabb lelki tájékoztatót. A bitnikek
sem a mi időnk szülöttei. A klasszikus stanzák, a káprázatos rímek egy száz év előtti
magát-szétszóró lázadót, egy még csak álmában üvöltő fiatalt léptetnek elénk. Neve
akkor: Hűbele Balázs. Ez a név ma megmosolyogtat; szerzője megkönnyeztetésre
szánta.
A mű tömeges újraolvasása nálunk is közmedicina lenne. Ez a kezemben levő
kiadás Bukarestben jelent meg, Veress Dániel gondozásában, ő látta el tartalmas,
hasznos jegyzetekkel.
V
* Illyés Gyula hagyatékából.

3

Jó tájékozottsággal mutat rá, hogy ez a játékszín gördülékeny költemény a mi
zord realista regényünk; szatírájának ostyába takart keserűségével az „Elveszett illúziók, a Hiúság vására, a Vörös és fekete, a Zöld Henrik, a Bovaryné típusú művek
helyét volt hivatott betölteni."
A huszonnyolc éves szerző ötvennégy éves korában halt meg, elkomorult jogászként. Ha csak tehetséget örökölt volna a nagy és híres apától! De rászállt a vagyon és a mélabú is. Nem fért bele — ahogy nevezte — a Schwindel világába.
Özvegyét ismerhettem még én is; egy könyvnapi sátorban ült, második férje oldalán, matrónaként. De ettől mintha Hűbele Balázs is valamiképpen kortársammá
lett volna; egyszeriben még hitelesebb lett — bennem. Noha csak a jó mű győzi le
agyunkban az idő uralmát.
*

Igen, azért írok, ha csak félórát is naponta, hogy hassak. A romló idegeimre.
Hogy békét teremtsek. Magamban; az elmúlással.
*

Miért is nem adom ki az újabban írt verseket? A paraszt sírontúli zsugoriságából? Hogy maradjon valami értékesíthető Annak számára, akinek e világi nyugalma nélkül nekem síri nyugalmam sem lehet?
Mert hátha javítok még rajtuk.
Hogy legyen jogom javítani rajtuk szabadon.
Nem emlékszem, melyik francia szobrászról hallottam még az ifjúi Párisban az
anekdotát, ha ugyan maga az anekdota is nem puszta anekdota volt.
Maillol volt vagy Bourdelle a hőse, olyan rangú s már tekintélyű, akinek múzeumban is álltak márványai. Maga is meg-megnézegette azokat. így esett, hogy az
egyiken fogyatékosságot talált. De szerencsére meglelte rögtön, hogyan is tegye
jóvá.
Tíz-tizenöt percnyi véső-ütögetéssel, ahogy nézte.
Hivatalosan engedélyt kérni hozzá bonyolult lett volna, hosszadalmas; és nem
is bizonyos, hogy eredményes. Hisz a szobrot úgy vették meg amilyen akkor volt;
ahogy akkor a zsűrinek tetszett.
Egyszerűbbnek mutatkozott: zsebre tenni két kis szerszámot és azokkal ügyeskedni, kilesni az alkalmas pillanatokat, amikor épp nincs látogató a teremben.
Maillol — vagy Bourdelle — ezt tette s a terv megkezdése után egy óra múlva a
kerületi rendőrőrsön volt, rendetlen hajzattal, szakadt nyakkendővel. Mert a teremőr mégiscsak észrevette, majd a magát semmi irattal igazolni sem tudó, tagbaszakadt s munkaeszközeit ezúttal egyébre is fölhasználó merénylővel birokra kelt, mert
azt csak úgy sikerült, már a sarki rendőr intézkedésére kocsiba késztetni törvényes
szín elé vezetendő.
Nemcsak vallatás és vallomás lett a dologból; hosszú elvi, majd igazságszolgáltatási vita: joga van-e az alkotónak változtatni a művén? Persze, hogy van. S van-e
joga vajon a mű tulajdonosának ragaszkodni az alkotás épségéhez? Természetesen.
Ez az úgynevezett szellemi — azaz nem tárgyi — mű vajon mikor kerül ki alkotója tulajdonjogából? Szép Ernőt maga Babits marasztalta el egyik versének egyetlen szónyi megváltoztatása miatt. A baráti — és a szóbelinek maradt — vita oda torkollt Babitsnak (a bíró-finak) irányításával, hogy a megszokás is valamiféle jogosultság: olyan természetű a lélek területén, mint a szolgalmi jog a földbirtoklásban.
Tudjuk, Tolsztoj elé nem lehetett odatenni régibb könyveit, máris tintába mártott tollat, ceruzát forgatott az ujja, jobbító ötletet a feje. A Háború és béké-t állítólag hétszer irta át, az első közzététel előtt.
4

Ám hasonlítsam inkább magamat családunknak ahhoz a hajdani legendabeli
tagjához, aki, hogy kitörjön a sorsból, évről-évre eladnivaló malacokat szaporított,
több hídlásnyit, de hiúságában oly tetszetősre akarta nevelni őket, hogy eladásukat
vásárról vásárra addig halasztgatta, míg nyakára nem nőttek, mindenéből ki nem
pusztították. Nekem már harminc efféle darabom, versem szorong ólban, ahogy
tegnap, a prezumptív megnyugtatásomra megtekintettem.
*

Gondolhatnám, hogy mindezek holmi elősugallatára történt a Tükrök című
egykori négysorosnak ugyancsak tegnapi véglegesebb átcsiszolása, ilyeténre :
Fordítom főm kortársaim elől.
Arcuk megannyi dermesztő tükör:
ott — szívem kihagy, ha látom —
ott ront felém törve-zúzva halálom !
*

Uni bene, ibipatria, azaz magyarra téve e szavak : hazám ott van, hol dolgom jó
van, vagy még szabadabban, pontosabban: ott a hazám, hol tele a szám; a híres
mondásnak kár korán bedőlni ; századunk erre tanít. Nincs tehát ott haza, ahol az
egyén (más által fizetett) életbiztosítást nem remélhet, hogy haláláig minden bene
lesz. Hogy a hazát nekünk is alkotnunk kell, az X. X. számára olyanféle követelmény, mintha édesanyánk világrajötte körül is nekünk kellene bábáskodnunk.
*

Feketén a vörös erdők-felől akkora varjú jött, mint egy hízott tyúk. Aríagyságától, a lustaságától, meg hátán a zsíros napfénytől még feketébbnek látszott. Rászállt
a már gyér levelű cseresznyefa egyik oldalágára. A csaknem kopasz ág hegyére. Az
ág nyomban hajolni kezdett, mint aki földig meg sem áll. A varjú fele úton, épp lusta elhelyezkedése után rebbent föl róla, a méltatlankodástól még súlyosabban és feketébben.
*

Az én idősödési tapasztalatom. A mondandó elbizonytalanodásával nemcsak a
beszélt nyelv stílusa, mint hajdan; a tekintetek is dadognak. A selypítő nyelvek mintájára vannak selypes, raccsoló, sőt orrhangú szemek is.
*

Kellő mennyiségben a sötét úgy megpihentet, hogy valósággal kiöblíti az agyam.
A modern ember nagy hiánya az is, hogy mondhatni soha sincs nyitottan működő
érzékszervekkel sötétben, hanem mindig csak világosságban. Ébren sötétben időt
tölteni pazarlásnak tetszik. Azt hisszük, hogy a fény kihunyásával rögtön aludnunk
kell. Szemünket ösztönösen lehunyjuk, mint a félelmes, kéjes pillanatok közeledtekor.
*

Hetvenhét év. Most már igazán nincs egyebem, .mint a jövőm. Túl a síron.
*

5

A legtöbb vallás akkor veszítette el az Istent, amikor már szentül hitte, hogy az
övé az egyetlen.
*

A szélben minden távoli hang jajongássá válik, a muzsikaszó is.
*

Apám legidősebb testvérnénje rákényszerült (már öregen), hogy belépjen református templomba is. Arca megfeszült, összevont szemöldöke alól a pillantásai, mint
a.repülőt kereső sugárkéve. Templomban Isten csak katolikusban lakhatott. Ez a
lak tehát csak az ördögé lehetett, a szemmel is látható ördögé. Lent szorosan anyám
karjába fűzte a karját. Kijövet rögtön úgy húzta ki, hogy egy kicsit el is tolta magától. Csak odahaza, kötényföladáskor simogatta újból, sőt ölelgette; mert hisz őt ő
szívből kedvelte; egyetlenként a vakbuzgó sógornék közül.
*

A nagymiséről kitóduló férfiaknak (Ozorán) a föllélegző „na végre" volt az arcukra írva. Az asszonyokéra: „hát kezdődik újra!" Az előbbiek letettek egy gondot, az utóbbiak fölvettek.
*

A vasútvonalak egyre egyenesebbek, egyre céltudatosabbak: egyre — emberietlenebbek. Valamikor a kis dombok közt a vicinális vonatok úgy kanyarogtak, hogy
szinte a farkukat is csóválták a látásukra kiszaladt gyerekeknek.
*

„Egymásnak adták magukat". Ez csak a kezdet. És: elveszítették magukat?
Egymást, egyszerre? Vagy csak egyik a másikat? És időtartamra, vagy véglegesen?
*

A megjegyzésre, hogy a kisebbségi népnek nincs saját sajtója:
— Egymillió példányban jelentetem meg a lapjaikat! — dörgi a választ, rögtön
ingerülten, egy-egy érzékeny Despota.
Az állam költségén.
Egymillió reklámcédula, vagy repülőgépről leszórt hadparancs.
*

Egy rövidebb-hosszabb korszak szellemi termékét nem úgy kell nézni, mint
ugyanannak a korszaknak a búzatermését. Ha satnya, de ha még kalásztalan is, tartósan az nem istenverés, az ország abba nem pusztul bele. Egy nemzet szellemi élete
tud olyan is lenni, mint a karszti patak. Hosszú távra eltűnik, aztán szinte megfrissülve, megerősödve bugyog föl, olyan helyen, ahol senki sem várta. Ez az áldása annak, hogy az irás megmarad, a művészet örökigényű; ezért nem üres vigasz, hogy:
„majd az utókor!"
S a felelősség — az utókor iránt?
De hisz az utókor: az én húsom húsa, az én vérem vére. Magamért meg kinek
felelek? Az utókor előzetes összeszidása: a legmélyebb lélekvizsgálás. Az öröklét —
egy nemzet „öröklétének" — hitében!
*

6

Kiirtandó soraimból (tíz évre visszamenően), akár helyettesítés nélkül: ódzkodni, óhatatlanul, annak okán, hogy... sor kerül rá, nem véletlen, hogy... azt váltotta
ki belőlünk, hogy...
*

„Öntől kérem, döntse el, van-e tehetségem, áldozzam-e továbbra életemet arra,
hogy..."
Tudatni műkedvelővel, hogy mondjon le az írásról, a festésről, a műbírálatról,
van oly kínos orvosi föladat, mint beteggel közölni, hogy mondjon le a gyógyulásról.
*

Kassákot azért lehetett szeretni, mert élő személyt nem szeretett, hanem csak
ügyet (ügyeket, mert hisz sok volt neki) s önmagát is csak, mint a soros ügy hivatott
megtestesítőjét szerette, gyermekes keresetlenséggel, erős túlbecsüléssel. Kitartani
pedig azért illett mellette, mert annyian elhagyták; a középtehetségűek azért, mert
társaságában nem futottak föl, a tehetségesnek bizonyulók pedig, mert társaságában az előbbiek folytán természetszerűleg nem futhattak egyéni pályát. Remek és
csüggeszthetetlen csapattoborzó volt, de híjával seregegybetartó képességnek s belátásnak; vagyis olyan abszolút vezér, aki még rohamban — közeiharcosnak sem —
engedett szívesen egyéni magatartást. Oly fontos volt neki, csak neki minden kis csetepaté, hogy a rejtelmes nagy ügy — a magyar avantgarde — esedékes háborúját
szerencsésen elvesztettük. Maradt a partizánkodás.
*

A még mostanában is az elgondolkodtatóan sokszor ismételt epiteton, hogy
_ utolsó (— néha: legutolsó —) nemzeti költő : dermesztő ítéletet mond ki ."Nem a költőre, hanem a nemzetre. Azt mégpedig, hogy a nemzet napjai meg vannak számlálva. Hogy van vágy, amely már az utolsókat számlálná. (Vagyis nem úgy, ahogy hajdan Déry, Adyt temetve). Éluard, Aragon és (nemcsak francia) társainak férfikori
nagy verseire nem ez volt a jelző. Minden jó költészet lényegében nem lehet más,
mint nemzeti. Nem azáltal, hogy közössége legelső és legörökebb összefogó kévekötelét, az anyanyelvet teremti, védi és tökéletesíti.
Szent, mert hisz vallásos vágy is, hogy eltűnjenek, mint versengő, egymással
harcoló táborok egykor a különböző nemzetek is; egy mennyei jövőben együtt a különböző országokkal, anyanyelvekkel, vallásokkal. Ennek a boldog internacionalizmusnak azonban éppen az egyebek közt nemzetinek is mondható költők az előmunkásai, útcsinálói; tehát még csak nem is utóvédjei, hanem avant-garde-jai.

7

CSOÓRI SÁNDOR

A világ érzéki metaforája
Két hete adtam át a kiadónak új verseskötetem kéziratát: hatvan verset, az utolsó év termését. Nyugodtnak kéne lennem, mint amilyen csöndesek és átszellemültek kertemben a leszüretelt, nyárvégi szilvafák és a pirhanyosodó levelű cseresznyék.
írói pályámon ez a három esztendő volt az első — már-már magamnak is különc-időszak,
amikor nem csábított el a verstől semmi: sem a film, sem a széppróza, sem a tanulmányírás.
' Három év egyvégtében a múzsa szoknyája mellett ? Szinte hihetetlen ! Még ma is egy tagolatlan idő állampolgárának érzem magam: jobb kezem felől zuhog, szakad az eső, hajat mosnak
benne a fák, a bal kezem felől pedig már a nyár égeti morzsalékosra a földet, az idei nyár hanyatt esett bogaraival, melyek úgy aszalódnak a hőségben, mint afrikai szárazságban egész tehéncsordák.
S bármilyen furcsa, de ebből a három esztendőből nem a hatvan versre emlékezem, hanem a világra, amely ott zöldült, mennydörgött, vérzett, vagy ott fényeskedett mögöttük. Becsukom a szememet és ki merem mondani: nem a verseket kaptam ajándékba a világtól, épp
fordítva: a világot kaptam ajándékba a versektől. Ajándékba vagy szükségleteim szerint, ezt
most nem is érdemes firtatni, ez fogalmazás dolga, de annyi bizonyos, hogy ami évekig, évtizedekig ismeretlen otthonosság volt számomra, attól a pillanattól kezdve, hogy belekerült egy
versbe, ismerős otthonossággá változott. Neve lett, hangulata, története, emléke, amely elindította a jövő felé. Bölcselkedés helyett hadd mondjak rögtön egy érzékletes példát. Sok sündisznót láttam a kertemben az elmúlt években is. Mulatságos, szent állatkáknak
tekintettem
őket mindig, ormótlan tüskéikkel, csöppnyi és hosszúkás orrukkal, de miután egy nagyvárosról szóló versemben váratlanul fölbukkantak, azt éreztem, az ősvilág küldötteiként
jelentek
meg a helyszínen, az ősvilág üzenetével. Mocorgásuk mögött egyszerre ott volt a modern világváros minden zaja, és ott volt az őserdőkkel, ősbozótokkal beszélő múlt is! A köznapi valóságot tehát, mint mindenkori részletet, így helyezi vissza a költészet az egyetemesnek mondott Egészbe.
*

Vallomásom elején azt írtam: nyugodtnak kéne lennem, hiszen befejeztem és leadtam egy
kedvemre való kötetet. És mégse vagyok az! Ellenkezőleg, nyugtalan vagyok! A versek nincsenek itt velem s légüres tér keletkezett körülöttem. Ha átlapozhatnám őket, talán egy pillanatra elhinném, hogy valami összeállt, kikerekedett, valami befejeződött. De lehet, hogy ez a
megnyugtató pillanat is túl gyorsan elhamvadna. Mert az írás, és mindenekelőtt a versírás,
nem véglegesít igazán semmit: inkább újabb és újabb ösztönzést ad, mivelhogy a költészet
szakadatlan kezdés, örökké ismétlődő szeretkezés. Ha láttatni akar valamit, sohase a vége felől akarja bemutatni, hanem a keletkezés mámorában.
Hogyan is vélekedik erről PaulÉluard? Azt állítja, hogy „a költő az, aki inkább ihletet
ad, mintsem az, aki ihletett".
Ne bonyolódjunk vitába a nagy franciával, hiszen amit mond, az is inkább csak sugalmazás, mint végérvényes gondolat.
*

Költészetről beszélek egy közönséges nyárvégi napon, az érdektelenség világnapján. Kissé
feszengve beszélek róla, mint aki álarcos emberek között a nyílt tekintet méltóságáról dadog.
A szemek hatalmáról, amikor egyetlen szem se néz vissza szemünkbe. De hát a látszat minden8

képpen az, hogy korunkban végleg bealkonyult a verseknek, mert ma az embereknek nem
költészet kell, nem „líra", hanem repülőjegy, csapongó, színes képesújság, tévé-izgalom és
tévé-bosszúság; apró görög szigetek kellenek, ahol a régi nagy kultúrák helyén mezítelenül lehet kóborolni a mezítelen idegenek között; ahol a napsütés ír verset a nők csípejére, combjára, mellére. Másként kifejezve: semmi se kell, ami megfoghatatlan, csak ami megragadható,
megehető, elfogyasztható; semmi, ami túlságosan talányos, ami távolról jön és távolra megy.
A „modern ember" nagyarányú dolgok közt így él kisszerűen. A bőrén kívül csupa meghökkentő esemény zajlik: szörnyűségek, háborúk, Holdat körberöpködő csodák; a bőrén belül
pedig többnyire egy összezsugorított egzisztencializmus hétköznapi kérdései kavarognak. Élni
akar hétfőtől keddig, keddtől szerdáig, berendezett és fölporszívózott világában, élni társadalmi lényként, mintha sohase lett volna természeti lény. S minél inkább megnőtt ennek a társadalmi lénynek a környezete, szellemi és érzelmi igényei annál szűkebb körbe szorultak vissza.
A nyertes lassan elveszíti saját magát. Érintsünk meg egy kirívó példát: a hit kérdését. Az Isten az európai ember számára évszázadokon át nemcsak a Felettes Én volt, de mérce és mérték
is. A nagyság serkentője. Rangjától és jelenlététől nagy távlatok nyíltak előre-hátra az időben,
s az egyén a végtelenség huzatát érezhette önmagán átáramolni. S nápjainkban az Isten meghanyatlásával nem csupán a vallásos hit, az istenhit csappant meg a világban, hanem az az őshit, amely száz változatban is a mozgatónk volt. Bárhogy mentegessék is némelyek a tudományt, azt hiszem cáfolhatatlan, hogy ateizmusával párhuzamosan, sajnos, az emberhitet is
alaposan szétzilálta.
Megrongált hitűek között, hogyan is beszélhetne fesztelenül az ember a költészetről?
*

Pedig a feladat elháríthatatlan. A költészet helyzetéről beszélni, a mi európai földrészünkön, egyértelműen azt jelenti, hogy az ember, illetve az emberiség helyzetéről beszélünk.
Ugyanis a klasszikus és a keresztény világszemlélet a nyelv évszázados egyeduralmára támaszkodva nevezte meg és szervezte meg legfölismerhetőbben a valóságot: a tapasztalatot, az emlékezetet, a reményt. Amit a nyelv nem tudott leírni, szinte nem is létezett, hacsak nem féllétezésben. S ennek a főszerepre jutott nyelvnek a lényege a költészetben lobbant kt legsűrítettebben. Igén, a költészet sűrítés. A világ gomolygó tűzmagja. Érzéki metaforája.
Vannak persze akik tagadják ezt. Azt állítják, hogy a huszadik századi valóság „sarkalatos összefüggései ma már a verbális nyelven kívül kezdődnek" (George Steiner).
Minden látszat feltétlenül őket igazolja. A természettudományok olyan „objektivitással"
büszkélkedhetnek, s olyan szellemi apparátussal, amely a költészet nyelvét — a tények lehengerlő erejével — könnyedén félresodorja. S ezenkívül maga az összegabalyodott történelem
olyan eseményeket zúdított és zúdít ránk folyton, melyekhez gyöngének bizonyul a költői szó.
A merevség azonban még nem a halál, s a visszaszorulás még nem önfeladás. Tagadhatatlan, hogy a század második felének a költészete lelkizavarral küszködik. Mégis az elviselhetőnél többen hagyták magára, hátat fordítottak neki, sőt kigúnyolták. S épp olyan korszakban
történt ez, amikor a költők először láthatták egészen tisztán és mindenségarányúan az emberiség és a világ együttes szerencsétlenségét. És ezt a drámai szemlét nem a képzelet, nem a reménytelenség befolyásolta, hanem a tények. A fegyverkezés, a civilizációs elvadulás és a gyűlölködés tényei. Természetesen nemcsak a körülöttünk levő világ tényei lehangolóak, hanem a
belső világunké is. Á költőknek először kellett átérezniük, hogy a huszadik század emberisége
sokkal képzettebb és erősebb műszakilag, mint erkölcsileg. Minthaáz emberiség végleg „objektivizálni" akarná önmagát a földgolyón, mintha természeti lény mivoltát lépésről-lépésre
hántaná le magáról.
Ez bizony komoly megrázkódtatás volt a költészet számára. Talán így érthető a lelkizavar
is. így érthető, hogy a költészet mostanában inkább önfenntartásra rendezkedett be, s nem
ikaroszi röpködésre. Rengeteg a vers most is; köztük sok a jó, korszakos költemény, de min9

den költői életmű mögött a század eleji szürrealisták, expresszionisták emléke villog, a formalizmusokba csúszó avantgárdistáké és csak bátortalanul jelentkezik itt-ott egy-egy eredeti
hang, amely a költészet egyetemessé vált zavarában a vereségek fölé igyekszik emelkedni.
*

«

Az utolsó három esztendőm nemcsak versírásra adott alkalmat és erőt, de arra is, hogy a
költészet szerepéről, idegfájdalmairól eltűnődjem. Az első tapogatózásaim közben a nyelvbe
botlottam bele, amely fölött már évtizedek óta hangos siratás folyik. S rá kellett ébrednem,
hogy az értelmiségi közhelyek, amelyek ott gomolyognak ebben a siratásban és amelyek megrázóan közvetítik a csődöt mondott nyelv korszakos szégyenét, csak akkor igazak, ha mi ellenállás nélkül elfogadjuk ezt az igazságot. Az igazság helyett végzetet is mondhatnék, tudniillik a legtöbb európai s amerikai hangadó értelmiségi lefegyverző logikával saját magának is
bebizonyította, hogy vége a nyelvnek, hogy a szavak sokkal kevesebbet értetnek meg velünk a
világ folyásából, mint amennyi tudásra, ismeretre az életünk fönntartása érdekében szükségünk volna. Sőt, a végzetes baj nem az, hogy a nyelv nem tájékoztat bennünket, hanem az,
hogy félretájékoztat, mivel korunk két nagyhatalmi istene: a politika és a civilizáció azzal bénítja meg legsikeresebben a tömegeket és az emberi személyiséget, hogy szótárában összecseréli a tegnapi szavak értelmét: a háború békeharcot jelent, a szellemi és anyagi függetlenség
pedig zsongító kiszolgáltatottságot.
El kell ismernem, hogy az életünk felső rétegeit ez a nyavalya már csakugyan átitatta. De
emberi létünk magjáig ez a betegség nem hatolt le. Lehetséges, hogy divattömegek
vagyunk,
divatszemélyiségek, és előrecsomagolt igazságok szorgalmas vásárlói, rohanásainkban és csillogó fecsegésünk alján ott van mégis valami csönd, valami számunkra is ismeretlen ígéret: a
vásári körhintából egyszer kifogunk szállni, csak azért is kiszállunk, és a hányingeres kábulat
után, mint emberi történetünk során annyiszor újra végigtapogatjuk a világot: ez itt kő, ez itt
kökényfa, egy halott búcsúlevele, harangkötél, villanyoszlop, számológép; ez itt a te kezed, a
te arcod, a te mindennapi végtelenséged, s ezek itt az újra megtalált szavak, melyek a nyári estéken zöld nedvet eresztenek, ha megforgatod őket a szádban.
Ez ez ígéret, ez a tagadhatatlanul romantikus remény maga is költészet, de tévedés volna
azt hinnünk, hogy a csoda megtörténhet a nyelvvel, ha ezt a csodát nem mi készítjük elő. Az.
elkárhozott, a kiüresedett nyelvet ugyanis még a legnagyobb jóakarattal sem lehet megtisztítani vagy újjáteremteni. Újfajta nyelv csak ott sarjadhat ki és csak ott bokrosodhat el, ahol új
hit, új erkölcs keresi a maga mondatait.
A költészetnek a nyelv megújításában nemcsak földerítő, de rohamozó és hódító szerepe
lesz majd ismét.
Kell, hogy legyen!
*

Szép nyárutói nap a kertemben. Búcsúzkodnak tőlem a lepkék, miközben én Rilkét olvasok minden előzetes cél nélkül. Versek és lepkék? Külső és belső élmények játszanak egymásba elégikusan s adnak egymásnak sajogtató távlatot. Nem ismerem ennek az érzésnek a nevét,
de jó, hogy vannak ilyen — az ember belső univerzumát — betöltő érzések. Nélkülük adathalmaz és eseménysor volna csupán a világ, kavargó helyszín vagy egy dermedt múzeum, ahol
külön kiállítási tárgy volna egy alvó tűzhányó, egy ember, egy lepke, egy zsiráf. Lehetne, persze, gondolatok és történések forgatagos színhelye is, de vajon tudnánk-e örülni itt a földön
eseménynek vagy gondolatnak, amelyet nem érint meg a zsigerek felől fújó szél, és amelyet
nem jár át a „ termékenység lehelete". A modern ember egyre sűrűbben döbben rá arra, hogy
elragadó, de meddő formák között él. Mintha tojások fehérlenének körülötte,
amelyekből
nem kel ki semmi.
Wilhelm Lehmann német költő mondja egy beszélgetésben: „Szubjektív
hozzájárulás
nélkül nincs már világ. Minden talpalatnyi szellemi létezést úgy kel! meghódítani. "
10

Az „én" elbizonytalanodásának szűkös esztendeiben kissé ábrándosnak, sőt elavultnak
hangozhat ez a vélemény. Mert hogyan járulhat hozzá a világ életben tartásához az egyén, ha
a társadalmi rendszerek, akár a politika, vagy akár más magas szervezettségű önkény révén,
egész testsúlyukkal épp az emberi személyiséget nyomják el?
A kérdés másoknak talán szónoki, a költőknek azonban húsukba vágó. Nincs műfajunk,
nincs eszközünk — sem a tudományban, sem a művészetben —, amely olyan kizárólagosan és
egyértelműen az énnel forrt volna össze, mint a költészet. A vers mindig az én-re kérdez rá —
hirdetik a köznapi esztétikák is. Az időbeli a múlandó énre. Arra a belső magra, amely az objektívnek nevezhető világ szubjektív ellenpontja. Nemcsak általános stílus nincs, de általános
valóság se. Az igazi, a mozgó, a termékeny valóság mindig az ember saját valósága. Az én
könnyem hull, az én torkomat fojtogatja a világhiány és így tovább.
A századelőn kikristályosodó személytelen költészet valamiféle általános alanyt keresett
— Nemes Nagy Ágnes szavával szólva: a világ-ént, — amely a romantikus költőegyéniség helyett egy látszatra szenvtelenebb, de jóval összetettebb alanyként fejezte ki a világ szubjektivitását. Rilke vagy Eliot — a maga korának megfelelően — azt tartotta a költészetről, hogy a
„költészet nem a személyiség kifejezése, hanem a személyiség megszüntetése". Kimondvakimondatlanul is egy dantei érzet alakította fölfogásukat.
Anélkül, hogy ennek az elvnek az időszerűségét és érvényét egy felhőnyi kételkedéssel is
eltakarnám, azt gondolom: ma, amikor a földünkön nem az egyéni hajlamok túltengésének a
veszélye fenyeget, hanem a hiányuk, én a költészet, de az ember érdekében ugyanígy, a minden ízében fölismerhető, személyes hangú költészet pártjára állok. Annyira rosszul állunk
egymással s önmagunkkal, hogy a közlés hitelességéhez a személyes sors, a személyes tartás hitele is hozzátartozik. Akárcsak Villon vagy Baudelaire esetében.
*

Van még a költészetnek egy kevéssé ismert és ritkán hangoztatott tulajdonsága, amely a
mindenkori nélkülözhetetlenségét épp a mi korunkban bizonyíthatná be legmeggyőzőbb gondolati és erkölcsi érvekkel. Már régesrég kiderült mindnyájunk számára, hogy az abszurditásig
túlhajtott fegyverkezés korában, a huszadik század emberisége világméretű kompromisszumok korlátjai között feszeng. Országok, birodalmak, földrészek élnek így egymással, egymás
mellett örökös alkutkereső feszültségben. Lassan a jövő új neve is: kompromisszum, mert miközben a kényszerű egyezkedés rongál bennünket, fékez és gyanakvóvá tesz, a világmindenség
holnapi napját kizárólag ez a „fogcsikorgásos" egyezkedés őrzi meg. Nem a kitárulkozás,
nem a barátkozás, hanem ez az önkorlátozó fegyelem. Ezt persze nem úszhatjuk meg büntetlenül. A nagy kompromisszumok legkisebb egysége is kompromisszum. Itt, Közép-Európában talán közvetlenebbül és nyersebben érezzük ennek a mérgező hatását, mint a Nyugaton
élők. A vérünkben, a csontunkban, az idegeinkben észrevétlenül halmozódik a fontolgatás, a
túlzott aggályoskodás radioaktív szennye. Ami valamikor a hidegháború éveiben, a félelem
volt bennünk, életmentő reflex, mára sokakban észrevétlen gyávaság lett. A politikával és az
élettel megkötött „különbékék", „különalkuk" ragálya tanúskodhat erről.
A megbomlott egyensúly visszaállításához, sőt a helyzetből való kiszakadáshoz itt nyújthatna lelki segítséget a költészet.
A jó vers ugyanis nem ismer el semmiféle kompromisszumot. Nem ismer el a halállal
szemben, nem ismer el a politikában, sem a szerelemben. Számára nincs kidekázható gyönyör, kicentizhető végtelenség. Nincs megfontolás és nincs semlegesség. A kívülről és a belülről korlátozott ember az igazi versben visszaszerezheti szabadságát, képzeletét, saját maga illúzióját. Visszanyerheti természetes és szabad lélegzetét, amely rokon a fákéval, a madarakéval. „Amikor alkotok: igaz vagyok" — írta le Rilke, szinte elszólásként. S ha csak ez az egyetlen mondat dongna is bennünk, fölöttünk, ebben a csitíthatatlan világzajban, akkor is azt kellene ismételgetnünk magunkban: élünk, vagyunk, költészet nélkül azonban minden, de minden meghamisítható ezen a földön.
11

" .
;V< "V
ti
'.úaucx Ircő.l:-.-.: : - . t i Tanszékek

FARKAS ÁRPÁD

Akit nem üt meg az áram
Na de miért is ütné? Mert híre ment, hogy egyszer játszadozott véle, s még csak fülcimpája sem rezzent. Nem a bolondos rekordok, a LEG-ek könyvét lapozgatom, mely minden esztendőben beszámol valamely feltűnési viszketegségben szenvedő kelekótyáról, ki autóvázakat
reggelizik, vagy épp pirosló parázson végzi délutáni sétáját mezítláb —; egyszerű, megviselt
munkásarcot firtatok, melynek sűrű redői közt, akár szárazság utáni finoman repedezett földkérgen megvillan némi fanyar, napsütötte derű. Nyújt némi kornélküli jelleget e tagbaszakadt
ember vonásainak.
Mikor és hol épült ez az arc, Szabó János ? Elhihetem, nem itt a tömbház mögötti gyepen, s nem a tegnapelőtt. A háború utolsó dörrenései vésték rá az első riadalmakat, azóta csak
mélyül és szelídül. Ami pedig azt a villanyárammal kapcsolatos históriát illeti, szóra sem érdemes — legyint. Gyönge vicc volt az egész, régi, szóra sem érdemes. Azaz mégsem olyan gyöngécske: egy láda sör volt a tréfa bére. Abban fogadtak ugyanis újdonsült munkatársaival,
hogy ő eleven kapcsolatot teremt a hálózati árammal, s semmi bántódása nem lészen. Éleset
sziszegtek, mikor nedves talajon állva konnektorba dugott két százas szeget. És arcizma csak
nékik rándult, mert nem vették észre, hogy picikét megemelte jobb lábát. Azt sem, hogy a másik fából. Csak mikor már együtt kortyolgatták a söröket, akkor árulta el a turpisságot.
Megvallom, első látásra nekem sem tűnt fel kesernyés humorú emberem rokkant volta;
azok viselik csak ily természetességgel bajaikat, kik régesrég leküzdötték belőle fakadó kisebbrendűségi érzéseiket.
Megkérdezhetem hát én is: munkabaleset? Vagy még a háború? Nem, a háború az csupán az édesapját vitte el, tragikus fintorral épp negyvennégy szeptemberében. Azazhogy egy
fél évvel később mégis a háború egyik hulló foga kapott utána még az ő féllábának is: Hitler!
— csap lábszárára, ahol most a sípcsontnak kellene érzékenykednie. Érdekelne a dolog, már
csak azért is, mert akkortájt magam még kisdedként fülelhettem az utolsó becsapódó lövedékeket. És azt beszélik, nemzedékemben innen a hadviselésnek felfokozott idegrendszerben
való folytatása. Mesebeszéd, meglehet.
De az már nem, hogy negyvenöt májusában az Arad melletti Szapárligeten hét tízesztendős legényke csudalövedéket indult látni a futballpálya melletti rétre. Tudták, mert előző nap
meglesték — milyen a gyermek —, valami nagy-nagy csoda lappanghat abban, ha már Martencsik Vili oly loppal hozza szekéren valahonnan egy Zimánd melletti elhagyott harctérről.
Martencsik nagygazda volt — legyen neki könnyű a föld: később tébolydában lelte halálát —
féltette traktorait, négy-öt malmát a beköszöntő ú j rendtől, s mutatós tűzijátékot óhajtott
rendezni a király születésnapjának tiszteletére. Csak később tudódott ki: a délutáni futballmeccsre összegyűlt tömegben remélte a szemtanúk hálás gyülekezetét. Csakhogy valami nem
jött össze, az a Martencsik nem nagyon érthetett a háborúból visszamaradt tűzszerszámokhoz, legalábbis óvatosabb volt, mint a gyanútlanul kíváncsi gyermekek, kik 1945. május 10-én
mind a heten a levegőbe repültek. Szabó János, ki tíz nap múltán tért magához, többre már
nem emlékszik. Kósa Gyuri, Sebők Jóska, Harmath Bálint, Brindesen Gyuri neve ma már
csak szivet sajgató emlék, Farkas Tóni mellette halt meg a kórházi ágyon, melyen, mikor ő
először kinyitotta szemét, édesanyja ült, aki nem tudta, nem volt lelke elárulni neki, hogy mitől érzi ő olyxkönnyűnek a bal lábát. Bizony ketten maradtak csak életben — csupán huszonnégy helyen vagyok kilyukasztva, legyint fanyar, rezignált mosollyal —, ketten Bumbach Tónival, kivel tragédiát megélt barátság őriződik, s úgy keresik néha egymást, miként mások
érettségi találkozóra járnak.
És élet következett utána, anyameleg tekintet kísérte, fél lábbal is helyét két lábon meg12

álló, akaraterősítő kemény negyven év. Elvégezte az elemi iskolát, rengeteget olvasott, és hordozta mozgásban korlátozot voltát képzelete tengereken túlra, messzi földrészekig és dzsungelekig. Faluja tanácselnöke IMSZ-titkárnak vette maga mellé, közben kitanulta a gépészmesterséget, majd az utazni vágyás az ország belseje felé vonzotta, Székelyudvarhelyen kötött —
bizony balul sikerült — házasságot, melyet vigasztal idén érettségizett, apjához ragaszkodó
nagyfia, kinek az udvarhelyi fémforgácsoló üzem biztosít jövőt. Ez itt körös-körül, mutat
körbe á sepsiszentgyörgyi Szemerja negyedből napsütötte tiszta időben az egész a Fogarasi-havasokig látható Kárpátkanyaron, több mint évtizede elválaszthatatlan otthona. E lakónegyednek, mely akkor még csak épülőfélben volt, földgyaluval ő egyengette eljövendő útjait, itt élnek barátai, kik talpig megbecsülői; most utazott külföldre a nyomdász Laci is, ki bicskát
ígért ajándékba, s bizonyos, hogy el is hozza.
Kuporgok Szabó János mellett a tömbház árnyékában, szerszámokat kézügybe adogatva, míg javítgatja a népjóléti tanácstól frissiben kapott 175 köbcentis, CZ márkájú háromkerekű motorkerékpárját. Nem is javítgatja, Csak kicseréli a szemeringet, ha már gépész az ember, ne kelljen majd taszigálnia, hogyha majd esetleg valami fennakadás lészen. Minthogy a
műlábát is maga fabrikálja önmagának, de még egyik bajtársának is készített egyet a télen,
mert jó valamire a gyári portéka, de aki jövés-menésre használja, csak az tudhatja, miként
kell illeszkednie. Messzi előre lát, úgy érzi, dolgoznia s élnie kell még addig, míg legalább két
rendet elváslal.
Elnézést kér az én barátom, kit nem ér az áram — mosolygok fanyar derűjével magam is
—, mert egyszer már nagyon régen, alaposan megütötte —, elnézést kér, föl kell baktatnia otthonába, megtekinteni, nem kozmált-e oda a tűzhelyen hagyott tűzdelt birkacomb. Aki megtűzdeli a birkacombot, nem lehet magányos ember, az nem csupán magának főz, az egyedülvaló ember fal időnként csak amúgy, köröm közül. Minthogy két ép lábon jövő-menő emberek is akadnak az életben, kik nem tudják megvetni lábuk, s akad, lám békés időből való hadirokkant, kibe konok életerőt táplált egy világégés utáni békeidő, szívós munkával épített belső
energiát — ez lenne talán egy élet titka, melyet magamfajta kívülálló, de sorsokkal még azonosulni képes kortárs til-túl megsejthet.

Ha sírokról hajt ki a remény
Állok a Temetődombon: utolsó nagyszülőm a halott. Körül a kicsiny sereg: negyven házat is alig számláló falucska minden dobogó lelke s esőmart tekintete ünnepi gúnyában seregei, mert társuk a százados gondban közéjük megjött, burrogó koporsós masinán a 88 évet
megélt Erzsi néni van itt, kinek tízévi távolléte alatt elméjének s házának udvarát hiába nőtte
be lassún a mész és a fű, csöppnyi nyikómenti falujába végül is mertért, Székelyszentmiklós
vénült, ráncossá rándult szívébe, honnan a századvég háromszor annyi gyermeket küldött a
világba, mennyi most lakja, sodorván messzire őket, hogy élők is haza alig találnak, nemhogy
a holtak; várja hát őt is kulcsolt ujjak közt billegő virág képében kegyelet, mert felébredt a
közös emlékek háza, régi kalákás nyarakból, csattogó szérűkből, sziszegő kulákévekből s önfeledt majálisokból csap föl az együvétartozás pislogó melege-fénye; s lám: a falu összes férfija: mind a tizenkét ötven és hetven közötti ember (újmódi Kőmíves Kelemen?) ássa özvegy
Farkas Jánosné született Kibédi Erzsébet sírját inatszakajtón, akárha mindük a magáét ásná, s
mintha csak hinnék: szétporló testünktől köttetik örökkévalóvá majdan az együvétartozás
földje
Állok a Temetődombon, turkál hosszú ujjaival hajamban a szél, firtatván ő is: mi mászkálhat a negyvenesztendős ember fejében, midőn utolsó nagyszülőjét is temetvén, újabb
13

szakadéktátongató férfikorba ér; hátsó gondolatfürkésző, s hangtalan szivbéli hangokat is lehallgató mikrofongallyat hajlít ajkam elé: miként cselekedett kegyelmed az elmúlt négy évtized ezüst zivatarai alatt, miként bujkált Szent Mihály lova elől, hogy ily ép bőrrel megúszta,
holott dicső elődei már huszonhat évesen, már harminckét esztendősen magukra húzták az
életmű márványtömbjeit; volt-e értelme, s mi lett volt légyen értelme annak, hogy a gondviselés kegyelmesebb markából kiszökvén, fehére papírlapok villámaival világította be éjszakáit, s
újkori sámándalokat dúdolva dúlta fel az elsüllyedt temetőket, lézertekintettel könyörögvén
ki ősei csontját a földből, mely, lám, továbbra is inog és remeg, szivacsként issza be az élők seregeit; haszna mi volt, a márciusi a júliusi dalnak, ha nyárra amúgy is ősz jött, s télre májusi
hózivatar; hát az esengés, kegyelme iránt a Hónak, és dérütött, hótömte létben a társkövetelő
példabeszéd, ha negyven felé már lassún elhagynak az élők, a társak, rendre a villogó bokájú
lányok, s illó barátok bújnak a földbe vagy távoli ködbe...; s a csörte, a vágta, bitang barmok
bőrén ostornak csattogása, dalba szelídülés, gőgölődés versbe — jó mire volt?!
Állok a Temetődombon, pici levélfülekkel fülelő gallyaknak mondom, szólok a szélbe:
faggatódzó kérdések, ne bántsatok! —: költő nem voltam én; én csupán féltem. Leféltem szépen e negyven esztendőt, s mert ráncos bőrű, bőgő és didergő csecsemőnek szültek engemet is,
hát betakartak bolyhos altatódallal,1 s már riadoztam: ne múlna fölülem a melengető ének;
raktam csúszából pajtát, homokból várat: össze ne duvadna! — lélegzetvisszafojtva dúdoltam varázsigéket; szerelmes voltam egy vékonyka csontú, pici leányba: „Zsuzsanna, te is
megszeress!" — dönöngve remegtem érte; másztam a hágót, a Nagyszorosét, melynek tetején, fönn a Temetődombon izzott a Nap, és rántott vissza a sár, és magába szívott a hó: hórukkos, káromló-esdeklő szókkal vacogón kúsztam a fényre; és éjszakák jöttek, szobáim elerdősödtek, ágroppanások, vadmorranások lakták bútoraim, s a hörgő vízcsapokból is dzsungeli fenevadak bőgtek; és féltem a loppal lebbenő lepkét, az esték vállamra zúduló testét, s
vontam magam elé papirost: mécsest?; s a világ kitágult, kiöblösödött előttem a föld s az ég,
Erdély szívéből messzi tengerekig és bolygókig láttam, s hogy nem kél föl többé a Nap: riadoztam érte; s fénylett kincsekkel bévülről rakottan a bőröm, bronzlott!, s ha ellenem vonuló kések pengtek, élük hogy kicsorbul már őket is féltem; remegtem a rétet: míg alszik, elhagyja a
harmat, a tölgyet: álmában kidöndül; nem vennék észre nélkülem'a dolgok, ha vélük csodák
történnének?; féltem e lélekkel csordultig me'glakott tájat: ha titka van, álmában ne beszéljen!, mert elindul egyszer egy fűszál, elviszi anyám egyetlen mosolyát, minthogy hullámzó
mezők, tarajló szántók áradatával úsztak el nagyszüleim, s már csak sírok a bóják, s hogy
hantokon nyüzsgő, ecetes hangyák nyelvemet némává nehogy bezsibongják, gyásztalan, piros
torokkal, fölsebzett szájjal dúdoltam darabos, szederjes szókat, zöld lombú igéket, kalapáló
szívvel, mint ki az éjben sírok közt fütyörészget; de költő nem voltam, költő én nem; énekeltem csak félelemből a rettenet ellen, tizenkét sírásó ember verejtékhitével, az együvétartozás
ribanc reményével állva meg itt a Temetődombon, zúgva szembe a széllel -:
félni kell bátran! S élni. Élni.

14

ÁGH ISTVÁN

Nyár van, nyár volt, nyár lesz talán
Nincs senki, itt vagyok magamban,
mint egérrágta szalma, fogy az idő,
máshol mászkál a szél, más lelkében
matatva, szememből kicsöppen a csöpp,
baljósan nézek utána,
nyár van, nyár volt, nyár lesz talán,
minden, mint valahára.
Megérünk a halálra, szüleink
félig élnek, én meg félig Tiszában,
félig Szamosban, félig sodrásban,
félig egy homokvárban, félig az
elmúlásban süttetem szívem fölött a bőrt,
semleges bimbóimat,
nyár van, nyár volt, nyár lesz talán,
minden, mint valahára.
Fölnevelni! megcsinálni! megérni!
úgy gondolok az árra, áradatra,
mint a forinton vásárolt kenyérre,
a hajnal óta kofacsipás, ébredő piacra,
nyár van, nyár volt, nyár lesz talán,
minden, mint valahára,
mi lenne ha lesodorná a víz
ezt az egész emberi fajtát ?
lábak közt folynék magam is.

Szabó István megíratlan novellája
Nap sárgája a vérrel
zöldben össze ne folyjon!
szél, egyetlen zászló
csak élőket takarjon!
most a zöld vetésbe ölt
kiskatonára gondolok,
aki a győzelem előtt
lehányt magáról puskát,
derékszíjat, sapkát,
táncolt rajtuk, addig ropott,
míg tisztje belelőtte
a szentelésre
sarjadt búzaföldbe,
még híre sem maradt
a némaság süket esztendői alatt.
15

Öregedőben
Negyvenhárom

évem
tüzénél melegszem:
remeg hangom, térdem,
lassan megöregszem,

s ásít a föld

értem,
ásít a Föld

értem.

Kétsoros
Legyint a csősz, legyint:
megint az ősz, megint.

Rédicsi aprószent
íme, U. J. pólyás fia !
Azt csak sejti még a zene:
kis xilofon bordáira
mit is ütöget a szíve.

Fölrebbentik a fák az éjfélt:
tízezer varjat, százezer hollót.
Nap oltja el a hangulat Holdat.
Lehúzza minden csillag a rolót.

Sláger
Rongyokban lóg már a szép
szerelem-szőttes,
mit együtt álmodtunk
meztelenségünkre,
mi: másnak-hazudó, két ölelkező test —
rongyokban lóg már a szerelem-szőttes.

SZÖLLŐSI ZOLTÁN

Tél jön
Tél jön
De mi tavaszra készülünk
Csaljuk magunkat zöld fenyőággal
Ha van gyermekünk
És ha nincs nekünk
Átgyermekülünk
És kacérkodunk Isten fiával
Tél jön
Fák között retteg a csillag
Vonat huzata részegeinket Vasa üti el
Józanainkat
És értünk ingnak
Tornyostól harangjai a csendnek
Tél jön
De a három király nem jön
Vattával s kóccal tömve a jászol
Mert Jézus Urunk
A kereszten fönn
Maradt örökkön
Lábánál ómagyar Máriástól
Tél jön
Van-e még kinek karácsony ?
Tavalyi holtunk is temetetlen
Ünnepeinken
Vagyunk mint gyászon
Megszült magányon
Történelmünk még fönt a kereszten
Tél jön
Istállónk földje

templomkő-kemény

PINTÉR LAJOS

Hippi karácsony
Nézd, nézd, a levegőt
megvonalazták december
pókhálós,
ezüstös szálai.
2 Tiszatáj

Hajnal van, nézd,
mászik, araszol
az ég falára föl
a Nap.
17

Fagypont.
Kapcsolatok
fagypont alatt.

Benn csönd.

Fázom. Pókfonalak a napsugarak.
Nézem, hogy araszol
az ég falára föl
a pók, a Nap.
Zene szól,
zászlók: félárbócon a szavak.
Az utcakövek:
kiadatlan verskötetek.
Zene szól.
Szavak, szép
jelszavak:
MAKE LOVE, NOT

Fele szemét. Fele arany.
Hozom a fölszalagozott,
kettétört
karácsonyfát
kettétört
asztalodra.

Tapsolunk,
taposunk rajtatok
járdára festett szavak.

Fénylő ablak
négyszögében állok.
Tányéromon:
gesztenye,
dió, noszpolya.
Mind jó
borkorcsolya.

Nap, te Nap,
ezüst hálódban
egy szúnyog
fönnakadt,
nyárról ittragadt.

Pocsolya. Befagyott
pocsolyák
jeges tükrén siklani jó.
Nem is kell korcsolya,
napestig csúszik a kicsi cipő.

Honnan a téli határban,
honnan e
síró szúnyog ?

Jégverte, hófödte fácska
szúnyogteste a téli tájban.
Keretek,
korlátok:
fénylő,
csukott ablak négyszögében
állok.
Nagyon szeretlek.
Hajadba tűzök egy szál
virágot.
Kinn csend.

18

Kocsiút,
nehéz kocsi fut,
üti a szódás
a lovát, kiabál.
Nemrég még
minden egész volt,
ostor pattant, s minden
kettétörött.

WAR.

Nem is az. Jégverte, hófödte
a megremegő lábak, áttetsző
faágak.

Kincs e csönd.

fa:
szárnyak:

Gyors önarckép:
tekintetem is
átsiklik az ablak
befagyott tükrén.
Tükör én.
Forró teák. Tüzes borok:
December ezüst napjai.
Embermagány és táborok.
Egy olyan,
egy olyan verset,
egy olyan verset kellene írni,
amelyiknek nincs vége,
amelyik hirtelen
szakad félbe,
n
<*gy fehér lapjait
aláírhatod,
továbbírhatod.

Most és későn
Egy szív trappol a virradóiban
egy másik föladta magát
a harmadik még itt a mellkasomban
félreveri az éjszakát

Verhetetlenek
Roppant szorgalmasak
igyekvők
ezek a roppant-gerincű fiúk
az árulásban máris verhetetlenek
s onnan már nincsen visszaút

Kés(lekedik) a szó
Torkodban
kés(lekedik)
a szó
egy nyúlánk hang vérzik
befelé hosszan
[talán még béke van
az októberi égen
felhők
vonulnak
szürke
oszlopokban]
csak gyűlik a nyál
meg a kibiztosított
beszéd s álmodik
fényes
mondatokban

Töredék
(BARÁTOM LEVELÉBŐL)
Megfogyva is és törve is
mi már itt alig élünk
percek vagy napok kellenek csupán
s fölmondják legrégibb vétkünk

nevünket ejtik s
titkos táblákra
nem sietős már
hogy ügyünkért

így vagyunk
fölskribáíva
senkinek
kiállna

SIMÁI MIHÁLY

Éjszakai villamos
az ablakon túl abban a
tükörlő másik villamosban
sokkalta fényesebb az arcunk
— az üvegen túl abban a
robogó iker-villamosban
nem kerüljük egymás tekintetét
— ott fény csorog a jegyautomatából
ott mindenki úgy adja át helyét
akár egy város kulcsát
az ablakon túl abban a
párhuzamos
tükörkép-villamosban
az ellenőrnek angyalszárnya van
s a bliccelőket sorra simogatja
fekete bánatát a részegeknek
behavazza szeretetével
és
elhamvasztja égő szemével a
sok szemfájdító hazug hirdetést
— az ablakon túl,
— ó az ablakon túl!
homlokom áhítat a hűs üvegen
szememben megkeserednek a fények
s kormosán
átkattog rajtam a kirekesztettek
szomorúsága
kérem ez itt valami félreértés
nekem mikor a bérletet
váltottam
amazt a kocsit ígérték
fellebbezek
fellebbezek!!
20

Addig
2.

addig gondolok
a gyermekláncfűre
virága nélkül fölsugárzik
mellemen halántékomon

addig gondolok a kezedre
ujjaimon tenyeremen
egész valómon végiglüktet
egy érintésnyi szerelem

addig gondolok az örömre
bordáim közt kiütközik
két pipacs
megsebzett tüdőm
fölött megáll a keselyű

gyere gombolj ki csontomig
a bennem bujdosó sötétet
csiszold csillámló ujjaiddal
sejtjeim közt oszd szét a fényed
hangod
hited
osztasd el kétségeimet
hogy nincs miért
és nincs kinek —

s kezdenek zuhanni a fák
föl a meghallott énekszóban

Mikor
mikor az üveg elszenesedik
szemed előtt
mikor
a dél tornya egyetlen huhogás
mikor a júdáscsók jeladására
mind a négy fal megindul szíved ellen

Majd csikorognak
majd csikorognak ujjaid
pereg a rozsda kézfogáskor
sohse akartál függni mástól
s lásd minden mástól függ megint
majd csikorognak fogaid
érzed a fém-ízt harapáskor
bolondmód hitted — te horgászol
s bekaptad közben a csalit
akárhogy is handabandázol
sorsodat a zsinórpadlásról
meg-megrántják a Valakik
21

függsz

és tőlük függsz

úgy tetszenék bábként
utolsó lehelletedig

és nekik
ficánkolj

KISS DÉNES

Diadalmam
Már én is vasban aranyban !
Bőrömön
rozsdabarnásan
hajamon fémesült fényben
fényesült fémesülésben
lennék még aki akartam
tettben hitben szavakban
gyerekkor kutyatejszaga rajtam
mindig mindenben hívatlan
törékenyen is tiporhatatlan —
Veszejtés ellen gondolat
éppen a gondolhatatlan !
Már én is vasban aranyban
szitokból koszorúsán
komoran s ragyogó búban
erőben szépséges szenvedőben
csak árnyékom menekül előlem
a végső fölfoghatatlan
Hogyha elkopik fényem
azt kell majd utolérnem
Az lesz a diadalmam !

Ölelő ölő
Majd minden szétomlik
sugárzássá ocsúdik a kő
Szivárvány lesz párolgó acélból
fölénk feszülő — ölelő ölő!
A Föld is fénnyé
lassan szertefoszlik
s megkeményül közben az idő
Isten is felejti
az emberi tébolyt
Vetélt magzatát
felejti szülő
22

Éjszakai idéző
Czeizel Endrének
Nagy László elment el bizony
a lassú fényű égen át
Márványosan
fönségesen
ahogy a hősök katonák

Illyés is elment el bizony
Illés rettentő szekerén
Hogy visszatérne semmi nyom
Sírja az ország közepén

Ragadták szárnyas lovai!
De itt dacol a papíron
Nesztelen dörgést dob az ég
és fürkész amíg leírom

Már husa sincsen nincs husa
jussa markunkból pereg
Csak azértis csillagnak
ajánlom s tűznek szívemet

Kormos is elment el bizony
Ágborisréten
csavarog
Én meg magamban
lobbantok
s oltok el egy-egy csillagot

De honnét ez az agybani
sápadt villámú kárhozat ?!
Gyors végzetet kihordani
miféle szülő-feladat ?

Gyújtogattam s most elfújom
Legyen sötétebb ez az éj!
Fehér agyamból fekete
láváit löki ki a vér

Mert pusztulnak a szeretet
édesded
gyermeksejtjei
Lobbantsd föl magad hogy ne tudj
felejteni
felejteni

Mind így készülünk mind bizony
a fagyott fényű égen át —
Kitöltöm s fenékig iszom
e vérfekete éjszakát

ZALÁN TIBOR

Örök fény
! Mennyi fény rakódott meg húsomban
sugárzók mint az éjszaka szívébe mártott kés
mint a tengerben elmerülő megsebzett repülő ! sugárzók
mint a gyermekek szeme »akkor« a hánykolódó roncsok között
»OTT«
nem tudom az éjszakába

visszaálmodni

magam!

'.Kiad a sötétség is: célpont vagyok
s a fürge radarok homlokomra állítják a halált

'
23

szívem fölé irányítják halálos csókjukat agyamat
beleimet lágyan hullámzó szerveimet veretik szét
a halál fényénél gyorsabb sikoltó vadászgépek
katonaköpenyek

és sós parancsszavak

csattognak a szélben :

? Hinnéd-e mit jelent hogy néha bársony ujjakkal
nyúlsz felém s hulló ruhád megzengeti bennem
a fénnyel viselős komor kristályokat ? és hinnéd-e
ha egyszer elmondanám én már elkészültem: ha
nem leszek bársony ujjakkal morzsolod szét az
utánam maradt néhány védtelen költeményeket
és idegen párnákon ragyog majd fényemmel

megtelt kezed ?

.Hajnal van. hajnalban az erdő felől elindulnak
a lusta ködök a fák emelkednek gyökerük
szomjasan kapaszkodik bele az égbe: rángó kék erek
combod tövén honnan sötéten árad szét dús szemérmed
az áldott, e tájban félelem tenyészik innen
régen kiirtotta magát a nyúlánk gyönyör s nem maradt
más csak a fény csak az örök fény és a szüntelen

TARDl SÁNDOR G R A F I K Á J A

fájdalom.

MOCSÁR GÁBOR

...eleitől fogva
KATONARUHÁBAN
7.
Apáink mennyit tudtak mesélni, regélni az ő háborújukról. Az én apám is, ha hallgatósága akadt, hányszor elmesélte, mik történtek vele „odalent" Szerbiában. Meg az olasz fronton, az Isonzónál, a Doberdón. Meg éppen itt, Galíciában, ahol most a legkisebbik fia hányódik egyik kisvárosból a másikba, faluról falura. A ponyva alól kitekintve, nem akarok hinni a
szememnek: egyik másik faluszéli legelőn miket látok? Egykori futóárkok begyepesedett nyomait. Az árkok beomlottak, de azért a jó szem észreveszi: ott a fű mintha zöldebb lenne, azok
az apró horpadások azt jelzik: futóárkok cikcakkoztak ott valaha, ezekbe húzták be a fejüket
apáink, ha az orosz golyók fütyörészni kezdtek. Ők hagyták itt ezeket a horpadásokat maguk
után, nyomnak.
Mi utánunk mi marad? Romok a föld felett, hamar eltüntethetők. Szétlőtt falvak, kiégett
házak, de ezeket a falvakat, elárvult házakat mi már így találtuk, mert ezen a tájon immár
harmadszor hengerlődik át a front. De a mi frontunk nem is igazi front, a mi hadjáratunk
nem igazi hadjárat, ez itt valami értelmetlen és indokolhatatlan állapot: mi közünk ezekhez a
romokhoz, s újra meg újra a kérdés: mit keresünk mi ezekben a néptelen falvakban, melyekben a vályogfalak düledékein már kezd kinőni a fű? Az igazi háború tőlünk messze dübörög,
fent északon, a lengyel síkságon, s ha a térkép észak-déli vonalát követjük, ott a szovjet csapatok már messze mögénk jutottak, mi meg itt lapulunk a hátuk mögött, mint öt szem krumpli a
zsák csücskében.
De van még egy front, még mélyebben mögöttünk: az otthoni. Az otthagyott haza; amióta elhagytuk, az is fronttá vált. Mi fölöttünk szinte menetrendszerűen kattog délelőttönként
a Mari néninek nevezett kéttörzsű, lassú járású szovjet felderítőgép, úgy megszoktuk, ügyet
sem vetünk rá, olykor a pilóta arcát is mintha látni vélnénk, olyan alacsonyan és háborítatlan
nyugalommal száll fölöttünk, de otthon, városainkra, például az én városomra, Debrecenre
már bombák zuhognak.
A szövetségesek a német megszállás előtt megkímélték az országot, átrepültek fölötte, de
a megszállás után nincs kímélet: megkezdődtek a bombázások. Budapestre április 3-án dobták le első bombáikat a szövetséges légierők, Debrecen június másodikán ismeri meg a fogalom szörnyűségét: szőnyegbombázás. A MÁV műhelyteleptől — a vagongyártól — a város
déli részén végigvonulva a Postakertig terül a szőnyeg, romba dőlnek az Erzsébet, a Hunyadi,
a Késes utca házsorai, a Hajlítottbútor-gyár felhalmozott fakészletének, raktárainak füstje feketén terjeng a város fölött, gyászlepelként. A lakosság szekereken, a veszélyeztetett pályaudvarról a bombák elől kifelé húzó vonatokon menekül az erdőkbe, a tanyákba; a 120 ezres
Debrecenben alig 20—25 ezer lakos tartózkodik. Attól kezdve a mama nincs egyedül; apró
tanyánk megtelik városi rokon és nem rokon menekültekkel. De én erről mit sem tudok, már
nem jár a posta, se innen oda, se onnan ide. Otthon a bombázás szinte mindennapos, van úgy,
hogy egyszerre ég a Nagytemplom meg a városháza, s majd csak hazatérésem után tudom felmérni, mily szörnyű mód robbanhatott szét, omolhatott össze egykori munkahelyem, a gázgyár meg a villanygyár. Vidéki városaink közül talán egy sem szenvedett annyit, emberéletben
is annyit vesztve azokban a hetekben, miközben mi odakint a fronton a némaságra, hallgatásra ítélt rádiókészülék körül ténferegve, őrmesterünk hibbant magyarázatait hallgatjuk a német csodafegyverek mindent eldöntő várható bevetéséről.
25

Hittünk-e benne? Egyáltalán: Hittünk-e német győzelemben? A csodafegyverekről alkotott véleményünket pompásan kifejezte az az éjszakai lopakodásunk őrmesterünk ablaka alá,
a földdöngetés meg a léniavijjogtatás. Azt az éjszakai jelenetet, történetet én nem most találtam ki, bölcsességünket, előrelátásunkat utólag igazolandó, mint ahogy a most következő sem
képzeletem szüleménye.
Tizedesi rendfokozatban valamelyik másik rajban kint volt velünk egy debreceni kereskedősegéd, a városháza alatti Tóth Gyula-féle vaskereskedésben dolgozott civil korában. Nohát,
ő hitt a végső győzelemben, s azokon a fák alatti tanácskozásokon ezt a nézetét éles, recsegő
hangon hirdette is. Alig állt be a szája — meggyőződéssel szavalta, hogy a nemzet jövője Szálasi nélkül semmit sem ér, s azt sem rejtette véka alá, hogy a jövő hungarista államában őrá,
személy szerint is fontos hivatás vár. A nevét nem írom le, hátha rendes ember vált belőle azóta. Ha ugyan fel nem akasztották. Hogyan, hogyan nem, üzenetet kapott hazulról: házukat
Debrecenben, a Homokkertben lebombázták. Azonnal hazaengedték. Repeső örömmel pakolta össze a holmijait, mindenkitől barátian elbúcsúzott: a győzelem után találkozunk.
Eszembe villant: ez a koma most épp Debrecenbe indul, levelet küldök haza vele, írok az
anyámnak. A levelet megírtam, hadnagyunktól borítékot kértem, leragasztottam, odaadtam a
tizedesnek: légy szíves otthon, Debrecenben tegyél rá bélyeget, dobd be egy postaládába. Mások is küldtek így levelet haza, s dicséretére legyen mondva, a tizedes a rábízott leveleket csakugyan postára adta, képzelhető, mik voltak azokban a cenzúrázatlan híradásokban.
Az enyém pontos tanácsokat tartalmazott, főképp arra nézve, mi legyen a tehenekkel, ha
odaér a front. Megírtam a mamának, hogy amikor az oroszok odaérnek, vezesse el a két tehenet a közelünkben levő akácos erdő egy mélyedésébe. Volt egy mély horpadás abban az erdőben. Ha a teheneket oda elrejti, talán meg tudja menteni őket, mert bizonyos, hogy amikor a
front odaér, a teheneket elrekvirálják. Az a lehetőség, hogy a front esetleg nem ér oda, fel sem
merült bennem — ma sem értem, miért voltam annyira biztos a háború efféle fordulatában:
az oroszok igenis, előbb-utóbb Halápra érkeznek, a teheneket tehát jobb lesz az erdőben elrekkenteni.
Tanácsokat írtam arra nézve is, hogy ami élelmiszer eldugható, azt el kell dugni jó helyre,
mert ismerve a frontkatonák természetét — saját magunk természetét és szokásait is beleértve
— egészen bizonyosan mindent felfalnak, amikor odaérnek. Majd csak hazatértem után tudtam meg, hogy a levelemet a mama megkapta, utasitásomhoz híven meg is semmisítette, nehogy kitudódjon, milyen defetista tanácsokat küldözget egy katona haza az anyjának a frontról, tanácsaimnak azonban sok hasznát nem vette. A két tehenünk meg az egy borjúnk nem
érte meg a front odaérkezését. A városból a bombázások elől tanyánkra kihúzódott egyik rokongyerek legeltetgette őket az erdő szélén s épp akkor hajtotta szegényeket hazafelé — mit
tudott egy városi gyerek az efféle tanyasi alkalmazkodási szokásokról —, amikor az erdőből
kibukkant egy tehervonat, mind a három jószágot darabokra trancsírozta. Az eldugott élelmekből sikerült egyet-mást megmenteni, egy ötliteres befőttes üveget azonban a mama a tanya
mögötti szőlőskertben úgy elásott, hogy a front után még évekig tűnődött: ugyan hova áshatta el. Méz volt abban a befőttes üvegben, mert a ház háta mögé a mama valahonnan kaptárakat kerített, hogy a méhecskék gyűjtötte mézzel édesítse kávéját, meg a teát, amit az erdőben
szedett csipkebogyóból, meg olyan falevélfélékből főzött, ami Planta-tea néven vonult be a
magyar történelembe. Megtanulta tehát a méhekkel való bánást is, mert az ínség, a szükség a
legjobb tanítómester, ahogy azt az arra illetékes néprétegek megtanulták s azóta is bölcsen hirdetik.
Ennyit arról, hogy hittünk-e a németek végső győzelmében vagy nem hittünk. Hazaküldött levelem egyértelműen tanúsítja: nem hittünk. Viszont a vaskereskedő-segéd példájából
azt láttuk: voltak azért, akik hittek benne, s hitüket még a fronton is csökönyösen hirdették.
Erről a tizedesről még annyit, hogy a háború után — akárcsak Szarvas Hubival, avagy az
otthonmaradt, majd patkányirtóvá avanzsált kiképző őrvezetőmmel — ővele is találkoztam.
Futólag. Ez a találkozás tartósan megrendített. Reggel munkába menet a villanygyár felé ha26

ládva, ballagtam épp a Hajnal utcán, s különös menet jött velem szemben. Rabok. Rabruhában, katonásan felsorakozva, bal, jobb, bal, jobb, katonásan. Elöl is, hátul is, oldalt is
szuronyos fegyőrök. Az első sorból harsányan odakiált nekem egy rab: „Szevasz, Mocsár!" — mosolyogva integet. Hát a vaskereskedő-segéd, akire a levelet rábíztam. Ez meg
hogy kerül a rabok közé? No persze, jutott eszembe, nagy volt ennek a pofája már odakint
is. Azért.
Később tudtam meg, nem éppen azért. Valóban beállt itthon nyilas pártszolgálatosnak,
de hát Debrecenben semeddig sem tartott a nyilas uralom, de ő már korábban megtette a magáét ahhoz, hogy rabruhában menetelhessen a Hajnal utcán. A zsidók deportálásában segédkezve, üzletet kötött egy öregasszonnyal. Ha odaadja neki az ékszereit, pénzét, garantálja,
hogy nem viszik el a téglagyári gettóba. Vannak összeköttetései. Szavát betartotta. Az öregasszony átadta neki aranyait, pénzét, ékszereit, a mi tizedesünk szekérre ültette, egy másik
nyilas kollégával elindultak, hogy biztos helyre szállítsák a nénit. Át, az őszre készülő Hortobágyon. A puszta Ohat felőli szélében kukoricatábla mellett haladt az út, a szekér hátsó ülésén
a biztos jövő felé tekintgető nénike. Remélte, hogy az út már nem tart sokáig, kellemetlenül
ráz a szekér, nincs hozzászokva. Útja csakugyan hamarosan véget ért, épp itt, a tengeritáblában. A szekér lekanyarodott az útról, be a pusztába, a már letakarított kukoricaföldre, csutkakúpok közé. Ott a két cimbora a nénikét agyonverte, tetemét az egyik csutkakúpba belegyömöszölte. Emiatt gondolom én, hogy mégsem lett belőle rendes ember, alighanem felakasztották.
Na, még egy utcai találkozás. Győri lapszerkesztő koromban — 52-ben történhetett —
megyek az utcán, ahol jön velem szemben egy régi ismerős, katonatiszti egyenruhában. Felismerem: hiszen ez I. Mag Pali, rajunk egykori gépkocsivezetője, a kapufélfa-döntögető. Hát
te? — állok meg csudálkozva. Rámismer. Egymásnak esünk, mint két bolond, a nyílt utcán.
Csak jó idő múltán kérdezem: miféle katonatiszt lettél te? Ne is mondjam: gépkocsizó! Pont
gépkocsizó? Pont te, aki... Elnevetgéli a dolgot. Emlékszel rá — kérdi — miféle járművet vezettem én odakint a fronton? Persze. A jó öreg Polszkit. Nekimentél vele a kapufélfáknak.
Mit tehettem volna mást? Hiszen az nem arra ment, ahova én akartam, hanem amerre ő akart
menni.
Annak a jó öreg mozgó budinak — így becéztük — vallóban különös volt a sorsa. Lengyelek gyártották, innen a neve is: Polszki. Az 1939-es hadjáratkor, a németek három hét
alatt szétverték az efféle polszkik színvonalán ellátott lengyel hadsereget, német kézre jutott
tehát a mi viharedzett járművünk. A németek meg nagykegyesen átpasszolták a mi hadseregünknek — hát ilyen technikával vonultunk mi a szovjetek ellen. Tiszta csoda, hogy nem esett
szét azokon a gidres-gödrös, hernyótalpakkal széttaposott, keskeny galíciai utakon. Ám az is
igaz, hogy I. Mag Pali, ha csak tehette, pihenőidőben folyton bütykölgette, csavarokat huzigált, kábeleket tekergetett, hűtőt reparált, s bizonyára igaza volt, amikor a kapufélfák döntögetéséért a felelősséget járművünk lötyögős kormányszerkezetére hárította. Az viszont a lengyel gépkocsigyártó ipar dicséretére legyen mondva: a mi Polszkink a háború utolsó napjáig,
a béke első napjáig kitartott mellettünk, alattunk, pedig mekkora utak vártak még rá, s persze
ránk is, te jó isten!
Azt én akkor sem tudtam, most se tudom — utólagosan — felülbírálni, hogy általában a
hadsereg technikai színvonala hol állt, akár a németekéhez, akár a szovjetekéhez képest. Gondolom : az összehasonlítás nem a mi javunkra billentette volna a mérleget. Egyetlen olyan járművel rendelkezett alakulatunk, amely talán korszerűnek mondható, fekvőhely volt benne —
parancsnokunknak, a szétálló fülű hadnagynak ez volt a szállása. Beépített adó-vevő állomás,
karosszériája olyasféle, mint a mostanában nyaranként látható, kirándulásra, utazásra alkalmas utánfutó kisebbfajta lakókocsiké.
De az már nem a technika, hanem hadnagyunk emberi színvonalára jellemző, hogy
leggyakoribb látogatói nem tisztek voltak, hanem két link közlegény, harcra aligha való,
örökké hülyéskedésre hajlamos két fura figura. Az egyik én voltam, a másik meg a század bo27

hócoskodó kedvence, Felföldy Laci. Már itthon színésznek készült, odakint ordenáré műsorokat produkált egymaga, jólismert színművészeket utánozva, Kiss Manyit, a lófogú Vaszary
Piroskát, meg természetesen Latabárt olyan sikerrel, hogy a körbetelepedett hallgatóság hempergett a röhögéstől. Hogy a hadnagy miért pont minket szemelt ki? Bizonyára unta magát.
Meglátta nálam az Ady-kötetet: hát te meg verseket olvasol? Tegezett minket, az öreg tartalékosokat is; ha egyszer az volt a szokás! Felföldy Lacihoz — művésznevén Fifihez — mint
afféle rokoniélekhez — művészet! — vonzódott, így esett, hogy kettesben gyakran meglátogattuk. S a mi szétálló fülű hadnagyunk magacsinálta verseket olvasott fel nekünk — bírálatunk alá bocsátva a művet. Szerelmes leveleket írogatott, ha jól emlékszem, bizonyos Mária
nevű ifjú hölgyhöz haza, Pestre. Ha a környék elcsendesedett, a kocsi ablakait befüggönyözte, csendre intett bennünket, a megfelelő dugókat a megfelelő lyukakba illesztette, kiosztotta
a fülhallgatókat, a vevőkészüléket bekapcsolta. Addig-addig keresgélt az éterben, amíg a „varázsszem" kerek, zöld fénnyel hunyorgó jelzőlámpácskája vibrálón kifényesedett, a hadnagy
az ujját az ajkára téve csöndet pissszentett, most figyeljetek: a moszkvai magyar adás, meg
London hangja tisztán hallatszott. így tudtuk meg egy júniusi estén, a hunyorgó, pislogva kacsintgató varázsszembe bámulva, hogy az amerikai, angol, kanadai csapatok Franciaországban, Caen városa közelében partraszálltak, felszakították a német záróvonalat és nyomulnak
befelé Franciaország belsejébe. Azt is megtudtuk, hogy a japán fronton, TáVol-Keleten is elkezdődött valami, az amerikaiak Guam szigetén partraszálltak, lemondott Tozso, a japán miniszterelnök.
— Na fiúk — a hadnagyunk szomorúan ingatta a fejét — itt nemsokára akkora, de akkora pasli lesz... De ezt csak kettőtöknek mondom, erről senkinek egy szót sem. Ám mit ad a
sors? Másnap az ebédhordók azzal tértek meg vödreikkel a szállásokra: az angolok meg az
amerikaiak nyugaton partraszálltak, és itt nemsokára akkora, de akkora pasli lesz... Ajánlatos összeszedni, összekésziteni a holmikat, előkésziteni a kenyérzsákokat, a vinnivalókat,
hogy ha majd megjön a hír a támadásról, ne legyen semmi kapkodás, hanem fel mindent a
gépkocsira s aztán pasli, pasli hazáig.
Más jelekből is ezt vettük észre, hogy csakugyan készül valami: azon a szakaszon, ahol
mi tartottuk a frontot, német katonák jelentek meg. Azelőtt hosszú heteken át egyetlen németet se láttunk magunk körül, holott német parancsnokság alá voltunk rendelve, ők dirigálták
hadmozdulatainkat, az ő átkozott szárított káposztájukat, fogfájdító marmaládéikat ettük, s
most egyszerre csak megjelentek köztünk német katonák — de milyenek?
8.
Egy, még alig pirkadó hajnalon géppisztoly kelepelésére ébredtünk. Az isten ez? Partizánok? Ingben, gatyában kiszaladtunk a ház elé, puska a kezünkben. Pislogunk álmosan errearra — fenét partizánok: németek. Állnak a rozs szélében, szaporán lövöldöznek befelé a
rozstáblába. És nézd csak, egy 13—14 évesnek látszó szöszke fiú rémülten lihegve, sírva lehajolva fut ki a rozsból, egyenest felénk, félretaszítva bennünket, iramlik be a házba. A szoba
közepén megállt, láttuk; csupa lucsok a ruhája a harmattól, s remeg egész testében, szeméből
könnyek ömlenek, hangtalanul sír. Szinte megfulladt az iszonyú félelemtől.
Most aztán mi legyen vele? A Nagyszénásra való öreg tartalékosnak volt a legtöbb esze,
sok mindent átélhetett, hát okosan, megfontoltan intézkedett. Földre hordott szalma volt a
fekhelyünk, az öreg feldúrta a fal tövénél a fejünk alját, a klapcit odarángatta, földre nyomta. Ide... ide... az apád hétszázát. A klapci még mindig remegve, engedelmesen lefeküdt. Az
öreg szalmát hintett rá. Aztán a pokrócokat újra szépen a fekhelyre terítette.
— Gyertek, hárman... te... meg te... ti vagytok hárman gatyában.
Én kerültem középre, fejem alá épp a klapci dereka jutott. Remegett, hullámzott a fejem
alja, éreztem a fiú mély, szaggatott sóhajtását.
28

— Aludjatok... aludjatok...! — kiabált az öreg. — Az isten belétek, aludjatok!
Épp a legjobbkor mondta: három német katona árnya úszott el az ablakunk előtt. Nosza: szemeket lecsukni, minél hangosabban horkolni. Szempillámat picit megemeltem, így
megláttam, hogy szakaszvezetőnk az ajtónyílásban áll, a németek elé. A Sopronba való Háring Laci afféle poncichterként tudott németül, odalépett, hogy majd tolmácskodik. A németek persze lengyelt kerestek, vagy ukránt vagy oroszt — ilyen vegyes népség élt ezen a tájon.
A mieink harsányan tiltakoztak: se lengyel, se ukrán, se orosz — nem, nem láttak ilyet. Igen
ám, csakhogy a német beszédet hallva a fejünk alatt a klapci irtózatosan vonaglott, remegett,
sírósan nyöszörgött: ha valamelyik német a vállak fölött benéz, azt látja, hogy a középső magyar alvás közben ide-oda rángatja a fejét. Nem tehettem mást, felkönyököltem, a klapcit teljes súlyommal mozdulatlanságra kényszerítettem, dühösen felmordultam:
— Az istenfáját.... aludni sem hagyják az embert!
— Was... was? — tudakolták a németek dühősségem okát.
Háring Laci megmagyarázta, hogy ez a három az éjjel szolgálatban volt — ami persze
nem volt igaz —, most dühösek, mert aludni szeretnének.
— Gut... gut... — s a németek elmentek.
A klapci aztán hol a padlásunkon aludt, hol a rozsvetésekben bujkált, a falubeli romos
házakban rejtőzködött, ha este nem jött „haza", éjszakára egy favágó tőkére csajkában ételt
tettünk ki neki, reggelre a csajka kiürült: hogy aztán mi lett későbbi sorsa, nem tudom; sokáig emlegettük.
A németek is, úgy látszik, érezték a véget, rendszeresen átfésülték a front mögötti falvakat, nemcsak munkára fogható fiúkat, férfiakat szedtek össze, hanem elhajtottak mindent,
amit lehetett, lovakat, s főképp teheneket. Emlékszem arra a délelőttre: tehénbőgésre, asszonyok jajgatására figyeltünk fel. Kiszaladtunk a nyomorúságos falu főutcájára — s íme a látvány! Hatvan-hetven girhes, piszkos színű tehén egymás sarkát taposva halad összeterelve
hátrafelé, elöl is, hátul is, meg oldalt magyar katonák „biztosítják" a menetet, de ami mindennél szörnyűbb: a tehenek vánszorgó karavánját óbégató, dallamosan jajgató asszonyok
kísérték, némelyikük fejkendője ukránosan a homlokba húzva, mások fedetlen fővel. Hajukkal törölgették a szemüket, volt ott egy öregasszony, a tehene szarvába kapaszkodva, tántorogva kisérte halálra ítélt jószágát, s mind, mind hangosan sírt, temetői sirató éneket jajgatott, balladába illőt. S ezt a menetet magyar katonák kísérik, puska a vállukon. De amikor a
menet elhaladt, kinyílt a szemünk: lassú menetben kétéltű német személyautó követte a jajgató, kálváriás vonulást. Pokoli ötlet volt csakugyan: magyar katonákkal hajtatták el a teheneket, gyűlöljenek meg minket is az itteniek, ne csak a németeket. Miközben levert hangulatban szállásunkra visszaballagtunk, fogalmazódott meg bennem az ötlet: levelet juttatok haza
avval a szabadságra menő tizedessel, okos tanáccsal látva el anyámat; el kell dugni az erdőbe a
teheneket, ne jussanak olyan sorsra, mint ezek itt Galíciában.
Hadnagyunk azokban a napokban gondterhelten sorra látogatta a rádiós rajokat, a szállásokon különös dolgokat tapasztalhatott: a falba vert, fogasként szolgáló facöveken tömött
kenyérzsákok lógnak, a fekvőhelyeken, a szalmán mindössze egy-egy pokróc, az is összehajtogatva, a katonák szemében szinte vibrált a kérdés: mikor lesz az indulás? A pasli? A hadnagy dünnyögött, bólogatott, nem vett észre semmit, mindent rendjén valónak talált. Bizonyára más dolgok is lehettek a rovásán, s talán a moszkvai meg az angol rádió hallgatását is
besúghatta valaki, a lényeg az, hogy épp ezekben a napokban leváltották a századparancsnoki
beosztásból, s egy Szabadkára való tartalékos tiszt, rangjára nézve hadnagy került a század élére.
Ez is tanár volt otthon civilben, állítólag, akárcsak a másik tartalékos, a csodafegyveres.
Nahát, ezek a tartalékos tisztek, hadiszolgálatra, tényleges tisztekké avanzsálva! Nem is egyszer fültanúi lehettünk, az emlegetett fák alatti semmittevésben, amint arról tanakodtak: vajon első vonalbeli szolgálatnak tekinthető ez, amit most itt csinálnak. S ha igen, vajon mennyi
idő van még hátra ahhoz, hogy megkapják a nekik járó első kitüntetést, a tűzkeresztet, ami
29

hat hónapi frontszolgálat után nekik hivatalosan is jár. S vajon mi lenne okosabb: a háború
végeztével megmaradni-e a hivatásos állományban, avagy visszatérni a civil foglalkozáshoz?
Mert ugyanis arra is lehet számitani, hogy a háború végén mindenki legalább két rendfokozattal előbbre ugrik, és akkor talán mégiscsak érdemesebb lenne bennmaradni. Ámbár az sem
hagyható ki a számításból, hogy most is úgy lesz, mint az első világháború után volt, hogy a
háborús évek szolgálati idő szempontjából duplán számítanak, és akkor hamarabb nyugdíjba
lehet vonulni és még elég fiatal lesz az ember ahhoz, hogy mint civil nyugdíjas, valamihez hozzákezdhessen, hiszen mint háborút szolgált egykori katonatiszt, különböző előnyöket fog élvezni, pláne, ha a zsidókat kiszorítják a gazdasági életből, hát még ha valami különleges tett
által néhány kitüntetéssel a mellén tér haza, a polgári életbe az ember. Ezeket mi mind végighallgattuk — közlegényi füllel. És közlegényi véleményt formálva magunkban.
Közlegényi ? Legyek hű az igazsághoz: engem azokban a hetekben őrvezetővé előléptettek. Nem „valóságos", hanem „címzetes" őrvezetővé, ami azzal járt, hogy a katona zsoldja
nem nő, de a csillagot a zubbonya gallérjára felvarrhatja. Minthogy katonaerényeket csillogtatni nem állt módomban, előléptetésem okát ilyesmiben nem jelölhetem meg. Inkább arról
lehet szó, ami elfogadhatóbb: talán, hogy hadseregünk harci kedvét felszítsák, a tespedés hónapjaiban végigsöpört a hadosztályunkon egy előléptetési hullám, én is belesodródtam. Csakis a hadnagy keze lökhetett bele, mert rajtam kívül Felföldy Lacit is érdemesnek tartották az
előléptetésre. Most aztán honnan szerezzünk a gallérunkra csontcsillagot? Még szerencse,
hogy néhány szakaszvezetőből őrmester lett, csillagaik fölöslegessé váltak, személyenként hat
csillag került a piacra, egy-egy lekváradagért hozzájuthattunk tehát a mi csillagocskánkhoz.
A hosszú viselésben megsárgultak ugyan, de a célnak megfeleltek, sőt éppen megsárgultságuk
miatt némi patinás harciasságot kölcsönöztek viselőjének. Nekem pedig egy felemelő élményt.
Egy este különös feladatot kaptam. Parancsot inkább. Holnap hajnalban egyedül, szekéren, kisebbfajta rádió adó-vevőt magammal víve, telepedjek a frontvonal mögé, valami tíztizenöt kilométerre, lehetőleg egy magányos tanyába, ott a készüléket szabályszerűen helyezzem üzembe, mintha azt játszanánk: hogyan tud feltételezett harci viszonyok között egy rádiós, alakulatától elszakadva is kapcsolatot teremteni a felsőbb parancsnoksággal vagy a legközelebbi harcoló alakulattal. Komoly feladat! S nem is veszélytelen. Puskát természetesen vigyek magammal, a környezet ellenséges, legyen mivel megvédenem magam, ha netán a partizánok... Ám a tilalom ezúttal is érvényes, le ne merjem nyomni a billentyűt, még oda találnak lőni.
Sötét hajnalon szállásunk elé állt a szekér, vagyis a „ojmű", hogy a tett helyére vigyen.
A katonai szekér „országos jármű" néven szerepelt a katonai szakszótárban, innen az „ojmű"
rövidítés. A szekér előtt két ló, az első ülésen egy min'denbe beleunt, hallgatag katona, a hajtó.
A készüléket a hátsó ülésre felpakoltuk, én a készülék mellé telepedtem, térdem közé a puskát: mehetünk. Még alig pirkadt, láttuk az utat, egykedvűen ballagdáltak a lovak, kotyogott
a szekér. Pár kilométert haladtunk már, íme, amott jön velünk szembe egy másik ojmű. Elöl a
hajtó, a hátsó ülésen egy bóbiskolva szundikáló zászlós. Rangjelzését elég messziről felismertem, azon méláztam, tisztelegni kellene talán neki, de mozdulatommal elkéstem: a zászlós felriadt, hirtelen megmeredt, jobb karját sapkájához kapta, feszesen, katonásan tisztelgett nekem. Lagymatagon fogadtam. Még ez csak a marha — mondja a bakon ülő bajtárs —, mi
ütött ebbe? Neked tisztelgett ez? Hisz te őrvezető vagy, ő meg zászlós, ahogy láttam. Na igen,
feleltem, de megsárgult a csillagom, aranynak nézte, azért tisztelgett. Persze, dünnyögte a kocsis, biztosan tartalékos.
Nemsokára találtunk az út mentén egy magányos tanyát, bekanyarodtunk az udvarra.
A háziak, öregasszony, öregember — mit tehettek mást — átengedték a nagyobbik szobát, a
készüléket otthonosan az asztalra raktam. Vajon anyám — ötlött az eszembe —, aki pontosan
egy ilyen magányos tanyában él, hogyan fogadna egy ellenséges katonát, aki csak úgy rádióstól, puskástól betelepszik az ő szobájába. Bizonyára úgy tenne vele, mint ezek: mintha nem is
lennék ott. Végezték a dolgukat, én meg üldögéltem tétlen a szobában.
30

Délben megettem a magammal hozott kosztot, aztán — olyannyira untam magam — kimentem az udvarra: sehol senki. Leültem a tornác lépcsőjére, térdem közt a puska. Körbe nézegetek, akárcsak otthon lennék. Eperfa az udvar közepén, szemben az istálló, emitt a disznóól, hátrébb néhány csenevész akácfa, szétdúrt szalmakazal, persze, katonák jártak itt, kellett
a szalma a lefekvéshez. Nemsokára megjelent a nénike, tehenet vezetett haza a legelőről, be az
istállóba. Fejéshez készülődött, rám se nézett. Aztán az öregember, kajla kalap a fején, gyanakodva pillantgat rám, a puskámra, barátságosan köszönök neki: drasztutye! Visszamorog
valamit, de bizalmatlansága úgy látszik, oldódik, mert megáll előttem: uramisten, akárha a
Halápról jönne valamelyik vákáncsos szomszéd látogatóba. Ütköző szakálla penészszürke, s
mintha egyik görbe lábára sántítana kissé. Nézi a puskát s mondja is: „puska". Szája kesernyés mosolyra ferdül, úgy látom akar valamit. Mellére bök. „Szoldát" — s a háta mögé Iegyintget. Értem: ő is volt katona. Régen.
így kezdődött a beszélgetés két idegen ember között, az egyik öreg, a másik fiatal, az
egyik egykori, a másik mostani katona, s egyik a másiknak ellensége. Egyik sem érti a másik
nyelvét, de pontosan megértik egymást. Tollasodó csirkék szaladgálnak az udvaron. — Csirkék — mondom. Da, mondja az öreg. Kurica. Da, mondom én. Kurocska. Da, da. Magyarázom neki: nekünk is van otthon. Doma. Csirke. Kuricsa. Otthon. Tak, tak, feleli. Ujjaimmal
a földet kapirgálom, úgy mutatom: kapirgálnak. Da, da. Mutatok az istállóra: tehén — mondom. Tak, mondja az öreg: Karova. Da, da. Szoktunk otthon tejet inni. Mutatom: nyeldeklek, aztán megsimogatom a hasam, ez jólesett. Da, da — helyesel az öreg. Malokó...
malokó... da, da! Felnevet. Aztán a puskámat nézi. Megint mondja: puska, da, da. Magyarázni kezd valamit, amiből egy szót sem értek. A csirkékre mutogat, aztán meg az akácfákra,
amott hátul. Odanézek: három varjú üldögél a fákon. Hol a varjakra mutogat, hol a csirkékre — hát persze, hogy megértem: ez az öreg ukrán, vagy talán nem is ukrán hanem lengyel,
mert hol azt mondogatja, da, da, hol meg azt: tak, tak — azt akarja velem megértetni, hogy a
varjak lopkodják a csirkét. Persze, mondom, zabráli, zabráli ... da, da — örül az öreg, hogy
megértettem. A fene a hasukba, mondom én, nálunk is, doma, el-elkapkodják a mama csirkéit. Mama, mama, doma! Da, da, aztán a puskámra mutat, onnan a fákon gubbasztó varjakra, hol ide, hol oda, s azt mondja: durr! durr! durr! Világos az értelme: azt akarja, hogy
én ezzel a puskával durrantsak oda azoknak a varjaknak. Karjait, mintha puskát fogna, lövéshez lendíti, bal szemét, mintha célozna, lehunyja s mondja: durr, durr! A fákra céloz,
durr, durr.
Eddig minden világos. Nade hát most mi legyen? Ha elsütöm a puskát, a durranás messze
hallik. A front mögött nem szabad lőni, láttam is; kikötik a katonát. Intek neki: pocskáj
máló. Várj egy kicsit. Mindjárt meghallod, mekkorát szól egy magyar vitéz puskája. Kiballagok az útra, körülnézek. A környék néptelen, enyhén hullámzó dombos táj, se falu, se tanya,
bánjaisten, miért ne lőnék egyet, nem hallja meg senki. Meg még háború is van, mire való lenne a puska, ha nem arra, hogy elsüssük. Pláne, ha be van rozsdásodva a csöve. Intek az öregnek, gyerünk! Hohó! Ifjúi lendülettel meglódul, sántikálva kapkodja a lábait: megyünk varjút lőni. A fák közelébe érve, korhadt oszlopfélére támasztom a puskát, célzok, a lövés eldörren, három varjú rémült károgással belelendül az égbe sértetlenül. Az öreg diadalmasan összecsapja a két tenyerét, veregeti a vállamat, teljes békében, barátságban ballagunk vissza a ház
elé. A néni vödörben tejet hoz ki az istállóból, megfejte e tehenet. Az öregember mellém kuporodik, most aztán beszélgetni kellene, szent a béke, a magyar katona vitézül elkergette a
csirkepusztító varjakat. Az öreg vidáman heherészik, a néni máris hozza a frissen fejt tejjel
teli bögrét, a szemem is könnybelábad a gyönyörűségtől: a mi tehenünk tejének is ilyen az illata, s épp ilyen az íze. Mintha otthon ülnék a tornácon, nyelem nagy kortyokban a tőgymeleg
tejet. A néni ölbefont karral áll előttem, sírásra görbül a szája, úgy nézi, ahogy ez az idegen
katona issza az ő tehénjének a tejét.
Nem kérdezem tőlük, habár meg tudnám értetni magam, pláne tele hassal: hogy-hogy
csak ketten élnek itt, öregek ebben a tanyában? A kérdés fölösleges, pontosan tudom a vá31

laszt, a magyarázatot, miért nem látni Fiatalt, lányt, fiút a környékbeli falvakban, tanyákon.
Mintha ki akarna halni itt a nép, csupa öreg lakja — ha egyáltalán él itt valaki — a félig üres
falvakat. Eltűntek a fiatalok, de hová? Be az erdőkbe, hegyekbe partizánnak, de legtöbbjét a
németek olykor hajtóvadászatot szervezve, összeszedték, s elvitték mind hadimunkára, Németországba. Kapszlikat kapkodni az automata gépek alól, géppisztolyokba, golyószórókba
golyókat gyártanak. A háborút táplálni kell. Hát nem ezt tettük mi is otthon, a Soroksári
úton? Ahol én magam állítgattam, szabályoztam a gépek járását, köszörülgettem az apró esztergakéseket, hogy pontos legyen a méret. Mindenki tudja, a háború úgy ahogy van, maga a
megmagyarázhatatlan, s úgy látszik gyógyíthatatlan őrület, esztelen háborodottság, a legfőbb
rossz, amit az ember önmaga ellen támaszt. De ebben az őrjöngésben, eben a mostani háborúban létezhet egy újabb képtelen paradoxon: itt, Ukrajnában, Galíciában azzal az immár értelemmel fel sem fogható iszonyattal tetőződik minden képtelenség, hogy innen elhurcolt lengyel, ukrán lányok, fiúk gyártják a németek számára a saját testvéreik, ukrán, lengyel honfitársaik szívébe szánt golyókat.
Ezt akkor, ott a tornác lépcsőjén ülve persze, nem gondoltam végig; alaposan belemerültünk a varjak elűzése után szinte megállíthatatlanul beszédessé, mondhatni fecsegőssé vált
öreggel a társalgásba. Miről is beszélgettünk úgy téve, mintha értenénk egymás szavát, mutogatva, egymást bökdösve, élénken helyeselve, egymást vállon veregetve — miről is lehet így
eszméket cserélni? Ami van. Háború. Vojna, vojna. Ő is volt katona, tüzér... Kanone!... Kánoné!.... Lőtt ő is... durr... durr...! Az első háborúban, Ruszki, persze, ruszki szoldát! Psemiszl... da, da ... Gorlice...! Ott volt ő is. Bizony. Ott volt az én apám is — mondom neki.
Papa, mondom neki, enyém sztari papa. Da, da! Papa! Galícia. Huszár! Szakaszvezető!
Cukszführer! Aha — villan az öreg szeme. Veri a mellét. Hogy ő is... durr... durr... Lőttek
ők is. Ő az én apámra, az én apám meg őrá. Da! Da! Vojna, vojna!
így telt el az a délután. Estefelé megjelent értem az ojmű, az első ülésen az ismerős kocsis,
na cimbora, mehetünk. Felpakolásztunk, vacsorára hazaértünk. Hát ennyi volt az én harcszerű bevetésem: másodszor is elsütöttem a puskámat, elriasztottam a csirkepusztító varjakat,
jól beszélgettünk az öreg ukránnal — lengyellel? — aki az első világháborúban az én apámra
ágyúval lövöldözött. De a legszebb az egészben az a hajnali tisztelgés volt, ahogy az a zászlós
tisztelgett nekem — felejthetetlen.
Akárcsak az a hajnali ébresztő, július 22-én, amikor végre elkezdődött. Keleten az ég alja
hirtelen villogósan, vésztjóslóan felfénylett, pedig alant járt még a nap. Aztán elérkezett hozzánk a HANG. Képtelenség betűkkel, szavakkal ezt a hangot felidézni. Ágyúk, Sztálin-orgonák, aknavetők, tanklövegek torkolattüze fényesítette ki az ég alját, a HANG pedig? Talán
nem is fülünkkel hallottunk, hanem a megremegő föld gyomrából talpunkon át rezgett belénk, e sokezernyi tűztorkolatból előtörve, egyenletesen és folyamatosan kitartott dörmögő
bömbölés inkább, mint tisztán kivehető dörrenések sorozata, mintha lentről, a föld gyomrából jönne ez a hörgő, dühös mormogás. Akkor már nem vetettük le éjszakára a felső ruhát, a
raj döbbent rémülettel ugrott fel az eltetvesedett szalmáról, bakancsot a lábra, kidúródtunk a
ház elé. Elkezdődött. Na most mi legyen? Nem kellett sokáig ezen tépelődni, megjelent a hadnagyunk. Na fiúk, hogy állunk? Látjuk, biceg a jobb lábára. Mi van, hadnagy úr? Semmi,
semmi. Kitudódott aztán. Amikor a HANGOT meghallotta, oly gyorsan ugrott ki az antennás lakókocsiból, hogy kimarjult a bokája.
9.
Most negyven év múltán tudom meg, hogy akkori előérzetünk pontosan működött, a
konyhai híreket utólag hitelesítik és megerősítik a Münchenben kiadott hadvezéri emlékiratok
is. Azt olvasom az egyikből, hogy már július 13-án, 14-én felderítő jellegű kisebb támadásokat
kellett visszaverni, épp a mi hadosztályunk vonalán. Északi szomszédainkra, az 1. német pán32

célos hadseregre azonban sokkal súlyosabb nyomás nehezedett, „mindinkább nyugat felé vonult vissza". Mi egyelőre helyben maradtunk. Holott, mint-egykori — mindössze két hétig
egzisztáló egykori vk. főnököm írja —: „A szovjet támadások eddigi sikerei kétségtelenné tették, hogy újabb védelmet csak jóval nyugatabbra fekvő területen lehet felépíteni. A Dnyesztertől északra az egész arcvonal hátramozgásban volt. Lemberg eleste küszöbön állt. Mennél
nyugatabbra került a Dnyesztertől északra visszavonuló 1. német páncélos hadsereg, annál
kedvezőtlenebbé válik az 1. hadsereg helyzete, és annál inkább van kitéve egy átkaroló támadásnak. Ellenséges erők lekötése szempontjából is csak alárendelt szerepet játszott az 1. hadsereg [vagyis épp a miénk], mert csak annyi ellenséges erőt köthetett le, amennyit a szovjet vezetés vele szemben bevetett. Támadásra a hadsereg nem volt elég erős és egy esetleg keleti vagy
északkeleti irányú térnyerés a hadsereg helyzetét csak még kevezőtlenebbé tette volna, mint
amilyen az már jelenleg is volt. Ilyen körülmények között az 1. hadsereg további meghagyása
a védelmi állásban céltalanná vált...".
Olvasás közben mérgesen az asztalra csapok: hát nem ezt magyaráztuk, vitattuk mi ott a
kondér körül? Hát nem ezt pofáztuk reggeltől estig: menjünk innen minél gyorsabban vissza,
nem jó helyen vagyunk mi itt, minek hoztak ide minket, az lesz e vége ennek a sokáig való szarakodásnak, hogy a szovjetek „átkarolnak" bennünket, aztán pasli, pasli Szibériába!
Azt is szintén csak most tudom meg, hogy : „A felderítő és mérőszázadok ebben az időben főleg a 7. és a 16. hadosztályokat elválasztó sávhatárral szemben lévő ellenséges területen
(Korsow, Obertyn) nagyobb csapatmozgást állapítottak meg és körülbelül 30—40 új üteg belövését mérték be, illetve figyelték meg, Korsowtól nyugatra messzehordó, vasúti nehéztüzérség ment állásba 240 mm lövegekkel. A felderítés és bemérés adataiból legalább két új hadosztály megjelenésével kellett számolni, ami közeli támadást jelentett." Ezt a közeli támadást mi
már más jelekből is pontosan megsejtettük, nem kell ehhez mérőszázad: kérdeztek volna meg
minket, megmondtuk volna mi a vezérkarnak: innen menni kell, ha ép bőrrel akarjuk megúszni azt, ami most következik.
Vagyis, ami pár nap múlva bekövetkezett. „Július 22-én 6 órától nagyon erős tüzérségi és
aknavető tűz zúdult a 7. és 16. hadosztály belső szárnyaira... A szovjet vadászbombázók folyamatosan támadták a figyelő és harcálláspontokat; tüzérségi állásokat stb. Szerencsére a
nagy arányú aknamezők a déli órákig feltartóztatták a támadást... Estig a szovjet egy 4—5 kilométer mély és 8—10 kilométer széles betörést ért el a 16. hadosztály sávjában. Ennek ellenére
a hadosztálynak sikerült a két szomszédos seregtesttel az összeköttetést megtartani, míg egyéb
részei a tüzérségi védőállásokban kapaszkodtak meg és fejtettek ki ellenállást. Július 23-án
8 órakor a szovjet új erők bevetésével folytatta támadásait, súllyal a 16. hadosztály jobb szárnya ellen, mely a Weselowkai támpont elfoglalását eredményezte..." — de ezt a mi rajunk
már nem várta meg. Gyorsan szétszedni az antennákat, feltekerni a drótokat, mindent fel a
Polszkira, aztán indulás. Pasli, pasli — hát megkezdődött.
Félretolom a müncheni tanulmányokat, mostantól kezdve nem sok hasznukat veszem,
legföljebb azt tudhatom meg belőlük, amire amúgy is emlékszem: sehol sem tudtunk a Kárpátok gerincéig megkapaszkodni. Visszafelé újra az Ottyniába vezető úton haladunk, hol sebesebben, hol meglassulva, ahogy az útra jobbról-balról feltorlódó járművek, leginkább szekerek engedik. A második faluban végképp elakadunk, ide úgy látszik, keleti irányból a front
felől egy másik forgalmas út is beszalad, hát várni kell, amíg valahogyan rend teremtődik.
Pillantgatok kifelé a ponyva alól, s mit látok? Amott az út szélére húzódva, áll egy szekér, előtte két ló, az ülésen egy katona mélabúsan szemléli a forgatagot: az a katona nekem
roppant mód ismerős, hát persze, hogy ő az, kiabálok neki: Lajcsi! Lajcsi! — odafordítja a
fejét, csak néz, — hát nem ismersz meg? Én vagyok az, Gábor! Gábor! Gábor vagyok, az istenit! Pattanok le az autó hátuljából, szaladok hozzá: akkor ismert meg. Gábor... Gábor...
— te vagy az? — majd leesik a szekérről. — Hát te? — kérdezzük egymástól egyszerre. Ő is
tudta, hogy én a fronton vagyok, én is tudtam, hogy ő is kint van — de hogy itt vagyunk egymástól két falunyira... Otthonról ő sem tud semmit, én sem tudok semmit, az is biz3 Tiszatáj

33

tos, hogy az otthoniak sem kapnak hírt felőlünk hónapok óta, hát most mi ketten itt találkozunk. Alig ismertelek meg, mondja Lajcsi, hát persze, mondom neki, bajuszt növesztettem.
Csakugyan, szép nagy vörösesbarna lomha bajusz az orrom alatt, hogyan is lehetne rámismerni. Kérdezi: cigarettázol-e? Persze, persze. Na, akkor nézzed csak, mit adok én neked. Felnyitja az ülés tetejét, az ülés aljában tartja a holmiját, csajka, kenyérzsák, takaró meg ami kell
egy katonának, benyúl, marékszám nyomja a zsebembe a cigarettát, szivar is van itt, nesze,
tudod, hogy én nem élek vele: de már kiabálnak a többiek, gyere hé, az istenedet, még lemaradsz, látom, már mozog a Polszki fara, megöleljük, megcsókoljuk egymást, futok a kocsi
után, várjatok meg, várjatok, az isteneteket, várjatok meg — futtában felkapaszkodom hátul
az autóra, a többiek átrántanak a hátsó deszkán, az ölükbe zuhanok. Hát ez ki volt? — kérdezik. Mondom: ez az én testvérem volt. Lajos bátyám. Lajcsi testvérem. Hazulról. A Halápról.
Aztán a napok egybefolynak, nem visszavonulás ez, nem is menekülés, hanem mindenbe
beletörődés, lassú vánszorgás, mert ahogy egy hajóraj haladásának sebességét a leglassúbb járatú hajó szabja meg, nekünk meg a lovasszekerekhez kellett alkalmazkodnunk, de még azokhoz sem, mert azok is többet álltak, mint mentek, s ha mentek is, csak lépésben. Az a temérdek jármű — két hadosztály valamennyi szerekere, autója, mindenféle járműve — erre az
egyetlen útra torlódott össze. Ha balra tekintünk, a távolban felkéklik a Kárpátok gerince,
mind oda iparkodna, ha tudna. Fejünk felett újra megjelenik a kéttörzsű repülőgép, olyan ismerősen kattog, mint a mama otthoni varrógépe, a pilóta ki-kitekint belőle, arca csak azért
nem válik ismerőssé, mert elrejti a pilótasapka, de ő mintha ismerne már minket, integet valamit nekünk, vagy fenyegetőzik? Meggyőződésünk, ha leejtene csak úgy kézből egy-két bombát, az egész áradat idelent szétspriccelne. Nem sokáig berreghet, integethet azonban, mert
nemsokára, talán két napra rá elhaladunk a repülőgép roncsai mellett: lelőtték. Akkor aztán
közelről nézhetjük az arcát: hát mint a halálfej. Csontja fehérlik, teste is csontig összeégett.
Az első este a rádiósokat leterelik az útról, ez itt egy faluszél, itt töltjük az éjszakát. Velünk vannak a pécsiek is, a keretantennások. Hadnagyunk bicegve jön a paranccsal: a pécsiek
azonnal készüljenek, vissza kell fordulni, el kell menni ide meg ide — mondja, hogy hova,
mert a szomszédos hadosztállyal, a 24-essel megszakadt az összeköttetés. A rajparancsnok
összecsattantja a bokáját, jelenti alázatosan, nem lehet, mert elszakadt az ékszíj. Mi szakadt
el? — ordít a jámbor hadnagy. — Mi az a kutya keserves... — Az ékszíj, jelentem alázatosan.
Nincs pótalkatrész. Pótékszíj. S áll vigyázzállásban a hadnagy előtt, fapofával, mind a ketten
tudják, egy szó sem igaz az egészből. Akkor hát — fordul hozzánk a hadnagy — majd ti... valahogy. I. Mag Pali jelenti alázatosan, hogy nem lehet, mert eldugult a karburátor és nincsen
pótkarburátor. A hadnagy most már nem is káromkodik, elbiceg, fáj a bokája, sántít, megy
jelenteni a zászlóaljparancsnoknak, hogy a parancsot nem lehet végrehajtani, mert elszakadt
az ékszíj, bedugult a karburátor és nincs se pótékszíj, se pótkarburátor. Ránksötétedik, nézünk kelet felé, ahol gépágyúk nyomjelzős lövedékei gyönyörű gyöngyfüzérként csíkozzák az
eget keresztül-kasul, jobbra is, elöl is, balra is égő falvak tüze, füstje száll az égnek, s azt találgatjuk, melyik tűz lehet a mi falunké. Amelyiknek a nevét sem tudom ma már. Elfelejtettem.
Most azon tűnődöm: a háború utáni hosszú éveken át miért hihettem azt, hogy hetekig
tartott az a visszavonulás, holott — a müncheni emlékezéseket bogarászva kiderül — öt-hat
napig tartott az egész. Csillagászok, filozófusok talán értik az Einstein-féle időparadoxont: én
csak a sci-fikből olvasom s hiszem is, nem is, hogy a világűrben másként viselkedik az Idő,
mint idelent a Földön. Az idő itt a Földön ugyanis bennünk él, mi magunk szabjuk meg közeit, határait, s pusztán emberi gyarlóságunk, esendőségünk az oka, hogy az egyik órát
hosszabbnak érezzük mint a másikat, van úgy, hogy egy perc, akár egy-egy nap; emiatt vélem
úgy, hogy az az öt nap, mintha három hétig tartott volna. Huszonharmadikán indultunk abból az elfelejtett nevű faluból, s öt-hat nap múlva már újra ott vagyunk, ahol már jártunk kifelé jövet: a Toronyai hágón. A hadsereg-parancsnokság pedig ott ütötte fel a tanyáját, ahonnan kiindultunk: Huszton. S mindez hat nap alatt zajlott volna le?
34

Olvasom azt is, hogy visszavonulás közben már 25-én a kora délutáni órákban a szovjet
csapatok birtokba vették Nadwornát, s ezzel a hadsereg kettészakítása teljessé vált. A hadosztályok között mindenféle összeköttetés megszakadt. „Július 24-ről 25-re éjjel a VI. és VII.
hadtestek között az összeköttetést nem lehetett többé felvenni. A VII. hadtest utolsó rádióközlése szerint helyzete válságos."
Hogy van ez mégegyszer? A VII. hadtest helyzete válságos? Akkor meg mi az oka, hogy
öreg Polszkink oly nyugodalmasan reménykedő töfögéssel fordul be épp azon a napon egy
utunkba eső galíciai falu templomkertjébe? Ha sorsom még egyszer arra vetne, azt a falut felismerném. A front felől jőve a falun átvezető országutat folyócska keresztezi, a folyócskán fahíd feszül át — nos, az a falu az. A híd előtt a torlódás förtelmes, de ez minket nem izgat.
A parancs úgy szól, hogy a híd előtt balra a falu közepe felé kanyarodva, a templom kőfallal
kerített kertjében foglaljuk el a harcálláspontunkat. A templom körül lévő házakban állapodott meg a hadosztály-parancsnokság, telepedjünk a közelébe. Helyzetünk és lélekállapotunk
kivételesen nyugodt, s nem is sejtjük, hogy azt a helyzetjelentést — a hadtest válságban van —
rólunk írták, mert a mi rajunk abban a 16. hadosztályban szolgál, amely a VII. hadtest egyik
alakulataként vánszorog most visszafelé. Honnan tudnánk, hogy helyzetünk ezen a napon —
július 25-én — válságosabb mint — mondjuk — tegnap volt. Sőt!
Ahogy kiválunk a híd előtt apatikusan várakozó, a lovak gyeplőjét rángató, ordítozó katonák, rekedt hörgéssel utat törni akaró gépkocsik torlódásából, otthagyva a rendcsinálásba
már-már beletébolyodott tábori csendőröket, az ide-oda pattogó, folyton a pisztolyukhoz
kapkodó, veszekedő tiszteket, — megkönnyebbül a lelkünk: végre mi itt nyugalmat lelünk.
Az országútról, a falu főutcájáról balra térünk, megyünk szó szerint is toronyiránt. A ponyva
alól kitekintgetve vidultan látjuk: az utca egy zugában tábori konyha füstölög! Igaz, hogy a
lovakat nem fogták ki előle, de ezen nem kell fennakadni, indulásra itt mindig készen kell lenni, az a fontos, hogy az üstben valami rotyogva fő, két szakács hosszú fakanállal kevergeti a
hasunkba valót. Ugyanott, félrébb állítva vöröskeresztes gépkocsi várakozik, a katonamentők
fűbe heveredve szunyókálnak: ez itt a nyugalom menedékhelye. A templom körül kőkerítés,
azon belül is szinte békebeli idill. Megáll a Polszki, leugrálunk róla, s íme: a fal tövében háromlábú összecsukható tábori székeken — vadászok szoktak otthon ilyeneken üldögélni, vaddisznóra várva — három hadbírósági tiszt üldögél, arcukat a napnak tartják, hadd barnuljanak marconára. Hogy hadbíróságiak, onnan tudjuk; aranyból hímzett paragrafus (§) van a
gallérjukon.
Árnyékot keresünk, hogy tagjainkat kinyújtóztathassuk: inaink elmacskásodtak a
hosszú üldögélésben, s lelkünket is kirázta félig a Polszki. Pista, a nagykunsági parasztlegény
mással van elfoglalva. Hogyan s miképp, felszedett egy útfélen heverő, eldobott páncélöklöt,
— Faust-gránátnak is nevezték —, azt babrálgatja, nézegeti: hátha jó lesz majd otthon valamire. Sohse lehet tudni, minek mikor veszi hasznát az ember. Rákiabálunk: ne nyúlj hozzá, te
őrült, nem értei te ahhoz, dobd a fenébe! A páncélököl veszedelmes szerszám, úgy kell vele
bánni, hogy a csövét a hóna alá szorítja a hason fekvő katona, s amikor a T—34-es lőtávolságon belülre megközelíti, meghúz valami elsütő szerkezetet, a gránát feje kiröppen, rátapad a
páncélosra és bumm — kilövi. A mi Pistánk valahogyan meghúzhatta azt a valamit, mert a
robbanófej — pukkanva-sisteregve — kiröppen, a három tisztnek épp a feje fölött elsurran,
nekiütközik a templom falának. A paragrafusos tisztek moccanni sem mernek, rémülten várjuk mi is a detonációt. De semmi. A gránát feje, aminek robbania kellene, a falról visszapattan, puha pottyanással bele a fűbe. Itt a magyarázat: selejtgránát ez, nincs benne robbanótöltet, emiatt dobta ki valaki az útfélre. A tisztek rémülten elrohannak, de még futás közben is
visszakiabálnak, szidják a mi Pistánk marha édesanyját.
Nincs időnk a szörnyülködésre (sejtjük, hogy ennek nem lesz jó vége, pont a hadbírók
feje fölött surrant el a gránát) jön a parancs: azonnal fel kell állítani az antennákat, üzembe
kell helyezni az adóállomást. Nincs összeköttetés a szomszédos hadosztállyal — a 24-essel —
meg kell keresni őket. Adni, adni, szünet nélkül a hívójelet. Hát a pécsiek? — hördül fel egy
3*

35

emberként a raj. Azoknak keretantennájuk van! Azok pillanatokon belül üzemképesek, mi
meg akár egy negyedóráig is kecmecelhetünk itt, amig összedugdossuk antennarúdjainkat.
A pécsiekkel mi ne törődjünk — kapjuk a választ —, azokkal valami történt; lemaradtak talán akkor, amikor a szovjet páncélosok ráfutottak az útra, kettészakították a rémülten megmegvonagló menekülést, azóta talán már szovjet kézen vanak. Ez szerintünk is könnyen lehetséges, mert a szovjet páncélosok akkor csörömpöltek le közénk, a menekülés egyetlen útjára,
amikor akartak, s annyi gépkocsit, szekeret, ágyút, szakítottak ki — katonákkal együtt — közülünk, amennyi éppen nekik tetszett. Kényre-kegyre-kegyelemre kiszolgáltatottan vonult,
vergődött, sebzett hernyóként visszafelé az a hadsereg. Igaza van a müncheni beszámoló eme
mondatának: „Ebben a keveredésben az ellenséges tűz és néhány harckocsi megjelenése elég
volt arra, hogy pánikot keltsen."
Dehogy töltjük az időt szabályszerű antennaállítással. Szakaszvezetőnk, Don menti ta-'
pasztalatok birtokában úgy döntött: keríteni kell valahonnan két boglyahordó rudat, szekérre
való vendégoldal-szerűséget, akármit, az lesz a két antennaoszlop, azok közé húzzuk ki a drótokat. így cselekedtünk. Két-két katona mereszti az égnek a két rudat, a készüléket — van
eszünk! — nem rakjuk ki a kocsi belsejéből, fülemre a két hallgatót, billegtetem a billentyűt,
adom szüntelen a hívójelet. Néha belefigyelek a halk éteri zümmögésbe, de a 24-esek nem válaszolnak. Önfeledten — végre nekem is veszik valami hasznomat ebben a háborúban — billentyűzök, a gépkocsi faránál aranygalléros (gondolom vezérkari) tisztek lesik, mikor kiáltok
egy nagyot: „Itt vannak, megvannak, jelentkeztek!" Visszhang azonban nincs, a 24-esek nem
válaszolnak. Csoda volna, ha épp azokban a percekben, ők is épp valahol minket keresnének.
Pár percig tart csupán a „hívás", a billentyű nyomogatása, mert olyan válasz érkezik,
amire senki sem számított. A vijjogást nem halljuk, csak a becsapódások iszonyú reccsenéseit: gránátok csapódnak szaporán körénk, persze, a templom tornyát keresik, mekkora marhák lehettek, akik épp ide irányítottak minket, a templomkertbe, holott tudnivaló, az előrenyomuló tüzérség épp a tornyokat lövi ki minél hamarabb, ellenséges megfigyelőállást sejtvén
ott, a magasban. Avagy talán bemérték a mi hívójeleink alapján az adóállomást — épp minket akarnak elhallgattatni? Ha ezt akarták, sikerült: a cimborák eldobják a két rudat, az antennazsinórt csak úgy, feltekerés nélkül, gubancba rángatva dobják fel a gépkocsiba. I. Mag
Pali ugrik a sofőrülésbe, az öreg Polszki rémülten felhorkan, nekilódul. Vissza tehát azon az
utcán, amelyen idefelé jöttünk. Nézd csak, az imént még békésen rotyogó üstöt az út közepére
vetette egy robbanás, telitalálatot kapott a tábori konyha. Az egyik szakács teste széttépetten
hever a roncsok között, a másik a moslékká vált, szétfolyt ételmaradékban, hason csúszva
mászna ki az útra, lába helyén véres csonk, a katona segélykérőn emelgeti a karját, de hiába:
az a katonai mentőautó, amelyik az imént még az árnyékban szundikált, a félreeső utcazugban, vad rohammal az útra lódul, nekünk fékeznünk kell, nekünk akar jönni az az állat, ordítunk rá, de hiába, a menekülő mentőkocsi maga alá tiporja azt az útra kifetrengő sebesült szakácsot, kerekei átgázolnak rajta, az úristenit neki...
A híd előtt a torlódás most már eszeveszett tülekedéssé vadult, s a helyzet reménytelen:
egyszerre csak egy teherautót bocsátanak a hídra a közlekedés ordítozó irányítói, nem bir többet a meg-megremegő hídszerkezet. Áttörünk a tébolyult kavargáson, de nem a híd irányába,
hanem a falu másik széle felé — mondom, ha arra járnék, meg tudnám mutatni, merre felé
menekültünk, kifelé is a zűrzavarból meg elfelé is a zuhogó ágyú tűztől. Lemenőben volt már a
nap, észak felé iparkodtunk s minő álmélkodással tapasztaltuk: az a kövesút, amelyre magunkat bíztuk, teljesen néptelen. Mi az ördögátkát tipródnak azok ott a hídnál, amikor íme, itt a
menekülés szabad útja. Megnyugodva magam is körülnézek, nézem a rajt: valaki mintha hiányozna. „Pistát meg ottfelejtettük!" — nézek szemrehányóan a többire. Nagyobb a baj,
mondják. Amíg én — fülemen a fülhallgatóval — a 24-esek válaszjeleit keresgéltem, a közelemben történtekről semmit se látva, semmit se hallva — megjelent két katona — tábori
csendőrök — a hadosztály-parancsnokságtól, s egyszerűen elvitték a mi Pistánkat. Azám, a
három tiszt, arany paragrafus a gallérjukon! Kellett pont az ő fejük fölött ellőnie, surrantania
36

azt az átkozott Faust-gránátot. Beszélhettél neki, csak elnevette a dolgot, most aztán majd
megnézheti magát!
Az országút, melyre oly bölcsen rátértünk, jó darabig a folyócska vonalát követi, hol távolodva tőle, hol közelítve hozzá, mindig észak felé. Hopp, a Polszki hirtelen megtorpan. Mi
az, mi az? Híd! Híd a folyón! És sehol semmiféle jármű, szabad az átkelés! Felfoghatatlan,
mesebeli szerencse! Élesen balra fordul Polszkink, hogy rámenjen a hidra, és szemünk borzad
a látványtól, hajunk meredezik: a hídnak csak a puszta váza áll. Van gerendája, korlátja, csak
ami híddá teszi a hidat, az nincs: valakik felszedték a pallóját, deszkázatát. Tanácstalanul topogunk a kocsi körül, tehetetlenül bámuljuk a túlsó partot, ott van tőlünk harminc méternyire. A folyócska — patak ez inkább, két partja meredek — mit sem törődve velünk, békésen ballagdál a medrében, most aztán mi legyen velünk? Nekünk oda, a túlsó partra át kell
jutnunk, méghozzá nagyon gyorsan, mielőtt ránk esteledik. Ez a környék, ahol mi tanácstalankodunk, minden jel — a teljes csönd, néptelenség, felszedett híd — arra mutat, a senki
földje már. Nekünk, ha nem akarunk — márpedig nem akarunk — az oroszok kezébe jutni,
mennünk kell a sereg után, át kell jutni a túlsó partra. Akár gyalog is.
Gyalog? — kérdi döbbenten Mag Pali, a sofőr. És a Polszki? Azzal mi lesz? Nincs mese,
itthagyjuk, rádióstul, mindenestül. Mag Palira rossz ránézni, falfehér. Közelébb megy a hídmaradványhoz, rálép a gerendára, nézeget, nézeget, visszafordul, szembenéz az itthagyandó
öreg járművel, lepillant a vízre, aztán visszaballag hozzánk. Azt mondja: Ide figyeljetek. Nem
mély az a víz, talán derékig sem ér. Ha ti át mertek gázolni rajta, én azokon a gerendákon átviszem a Polszkit. Átviszed? Te? Éppen te? Meg vagy őrülve. Nem vagyok — azt mondja —
megőrülve. Jó az én szemem. A híd gerendái épek, és éppen olyan távolságra vannak egymástól, mint a Polszki két kereke közti távolság. Átvezetem. Mindenki szálljon ki a kocsiból,
egyedül megyek. Szedjétek ki a holmijaitokat, aztán... gyerünk. Na és, ha lecsúszik a kerék a
gerendáról? Ha lecsúszik is, nem esik bele a folyóba. Megtartják a keresztgerendák. Erősek
azok, megtartják. Aztán majd meglátjuk.
Na jó, ha olyan nagyon akarod, ha vállalkozol rá, próbáld meg. A folyócska vizének
szintje — hiszen nyár közepe van — csakugyan nagyon megapadt, combközépig ér. A túlsó
part igaz, nagyon meredek, orrom vére a felfelé kapaszkodástól, ahogy lihegve erőiködök, elindul, szaporán csöpög. Mi már odaát vagyunk mindannyian, leülünk a part tetejére, várjuk,
mire megy Mag Pali a Polszkival. Farolgat, tekergeti a kormánykereket, kiugrik a fülkéből,
félszemmel, mintha célozna, az első kerék meg a gerenda irányába a levegőbe vonalat húz,
vissza a fülkébe, hátra tolat, megint előre s egyszer csak rajta van a két első kerék a gerendákon. Elindul. És jön és jön és jön! Jön Pali a Polszkival! Mi ideát mozdulni sem merünk, nehogy integetéssel is akár idegesítsük, kizökkentsük, de amikor átér! Mert átjött, ma sem tudom megmagyarázni,'miképp volt lehetséges ez a mutatvány: Mag Pali, a galíciai kapufélfák
réme két szál gerendán áthozta azt az öreg mozgó budit azon a folyón! Akkor aztán sír is,
nevet is, ráborul a kormánykerékre, könnyei csurognak, kacagva püföli a műszerfal tetejét...
nem bír magával. Mi sem nagyon tudunk mit kezdeni ezzel a csodával, szótlanul felmászunk
hátulra a megszokott helyünkre — gyerünk, mehetünk.
Csakugyan a senki földjén járunk, ennek egyre több a jele. A táj nemcsak néptelen, hanem szinte semmi nyoma a háborúnak, itt nagyon gyorsan áthaladhattak, bizonyára harc nélkül, a frontok. Ha egy falun áthaladunk, csodálkozó civilek bámulnak minket, mintha nem
hinnének a szemüknek: egy eltévedt magyar katonai teherautó robog észak felé, mit kereshetnek ezek itt? Kiabálnak utánunk, integetnek, majd bolondok lennénk megállni s társalogni
velük. Közben ránkesteledik, szerencsére a hold az ég tetején jár, lágy ezüstös fénnyel hinti be
az utat előttünk. Na de akkor is: a reflektort nem szabad bekapcsolni, a holdfény nem elég a
biztonságos vezetéshez. Akik a hidat felszedték, az utat is felrobbanthatták — Pali szerint valakinek ki kellene ülni a motorházra, s ha bajt lát, integessen, hogy idejében meg tudjon állni.
Azt is mondja: tankolni kellene.

37

Az útról letérünk, bokrok közé rejtőzve tanakodunk, mi legyen hát. Pali előveszi a tartalék kannát, benzint önt a tankba, s közben mi megtanácskozzuk a dolgot. Nem a motorházra
kell kiülni, — mibe tudsz ott kapaszkodni? Leesel, elgázol a Polszki. A sárhányóra kell kiülni. De sárhányóból kettő van, melyikre? Mind a kettőre. Lehessen látni jobbra is, balra is.
Pontosan emlékszem: én ültem a bal felőlire, Márton bácsi, az öreg tartalékos viharsarki a
jobb felőlire. Puska a kézben. Tele a tank, mehetünk. Útelágazáshoz érünk, merre tovább?
Csakis nyugat felé, mindig csak, ha lehet, nyugat felé, más irány nem lehetséges. Haladunk tovább, bele a lengyel éjszakába, fogalmunk sincs hol járunk mi, s hol jár az idő: éjfél előtt-e
vagy éjfél után. Márton bácsi rekedten felkiált: odanézz, Gábor! — s jobb felé, előre mutat.
Az útmenti árok partján sötét alakok üldögélnek. Csakis katonák lehetnek, de vajon milyenek? Oroszok, németek, magyarok? Közelebb érve a sapkájukról rájuk ismerünk, oroszok.
A Polszki rákapcsol, felbőg, a katonák felugrálnak, kiabálnak, integetnek, ők sem tudják, kifélék vagyunk, — kudá?... kudá?... kudá? Hová? hová? hová? — ezt kiabálják, Márton bácsi, mert viharsarki szlovák, valamit visszakiabál nekik, a válasza azonban nem lehet pontos
és megnyugtató, mert golyók fütyülnek jobbról is balról is, rádőlök a motorházra, akkor veszem észre, hogy a sapkámat a kezemben szorítom. Most a kérdés: honnan jön az embernek
az a mozdulata, hogy sapkáját ösztönösen lekapja a fejéről, mert tudja, (?) hogy a sapka formája a sötétben, holdfényben is felismerhetően kirajzolódik s kiderül, magyar az a katona,
lőni kell rá?
Rátérünk egy dél felé haladó útra, s mintha pirkadna már. Az út, a táj továbbra is néptelen, mint ahogy annak a kisvárosnak az utcái is tökéletesen kihaltak, amelyen sötét hajnalon
átrobogunk. Mintha senki sem lakná ezt a várost. A főutcából jobbra-balra nyíló utcák sarkán katonai eligazító táblák, magyar táblák ezek, ezt jelzik, hol az ELO, hol ez a PK, hol az a
PK — itt egy magyar alakulat parancsnoksága székelt nem is olyan régen, a várost elhagyták,
csak ezek a hegyesre faragott irányjelző táblák maradtak utánuk. Merre mehettek? Csakis
délnek, amerre mi is iparkodunk. S ahogy világosodik, pontosan előttünk felkéklenek a távoli
hegyek — felüvöltünk, az ott, az a távoli kékség a Kárpátok gerince! Az előhegyek között
emelkedni kezd az út, az út menti fák, fenyvesek, a mind magasabbra torlódó dombok elfödték előlünk a hegygerincet, de már tudtuk, jó felé megyünk. Alighogy megvirradt, beértünk
egy zegzugos faluba. Tömve a mi katonáinkkal. Egy szétzüllött, szétvert hadsereg maradványaival: ődöngő katonák keresik az alakulataikat, ügybuzgó tisztek próbálnak rendet teremteni ebben a szétdúltságban, rendetlenségben. Az 1. magyar hadsereg 1944-es tavaszi — nyári
„hadjárata" végetért. Befejeződött.
Hadtörténészek, akik innen-onnan próbálják összeszedni a hadjárat dokumentumait,
aligha találnak ma már — itthon — hiteles adatokat, miként zajlott le az a hatnapos visszavonulás. Magam is kíváncsi volnék rá, meg tudnák-e magyarázni, miként volt lehetséges az, amit
én, most, éjszakai vándorlásunkról, emlékezetemre hagyatkozva ugyan, de az igazsághoz elfátyolozott memóriámmal is ragaszkodni próbálva leírtam. Frontok mögött, néptelen hátországban teljes éjszakán át pöfögött-köhögött-prüszkölt velünk a Polszki, anélkül, hogy akármilyen alakulattal találkoztunk volna. Számomra egyetlen magyarázat lehetséges: a front akkor már tőlünk nyugatra, talán egészen a Visztuláig olyannyira eltávolodott, hogy a front mögött hatalmas betöltetlen tér keletkezett. De ez egyúttal azt is jelenti, hogy a mi hadseregünk,
— már amennyi megmaradt belőle — a Kárpátok tövében, épp ott, ahonnan tavasz idején elindultunk, egy bekötetlen zsák fenekén, annak is egy sötét csücskében lapul, szétomlottan, reménytelenül várva további sorsára.
Mi maradt belőlünk? Arra emlékszem, hogy egy napon kihirdették előttünk a hadseregparancsnak nevezett közleményt. Egyetlen adat megmaradt bennem, mert hallatán Lajos testvérem, a bátyám jutott eszembe. Szörnyülködve hallgatom: a hadsereg vonatanyaga (szekerek, lovak, gépkocsik, szállító és egyéb járművek) kilencven százaléka odaveszett. Akkor hát
Lajos is, a bátyám, két lovával, szekerével! Hát persze, az a híd, amely előtt a menekülő áradat összetorlódott! S amelyből mi, elszántan kikanyarodtunk, rátértünk arra a néptelen
38

kövesútra. A mi Polszkink viszont benne van a megmaradt tíz százalékban, mert I. Mag Pali
átvezette annak a hídnak a gerendáin, s az utánunk küldött golyók sem tettek benne kárt.
A Münchenben írott s onnan a kezembe került hadtörténészi tanulmány még közelebbi adatot
közöl. Az áll benne, hogy július 31-én a mi hadosztályunk parancsnoka személyesen megjelent
Huszton, a hadsereg-parancsnokságon, — akkor már Dálnoki Miklós Béla a hadsereg parancsnoka — s jelenti: „Csapatai elég jól jöttek ki a visszavonulásból: a tüzérség körülbelül
50 százalék, a gyalogság 30—40 százalékos létszámmal." Ez érdekes: már az is jó eredménynek számított, ha a gyalogságnak 60—70 százaléka odaveszett. De mennyi veszett oda valójában? Hiszen nem kétséges, a parancsnok jelentése szépít, én legalábbis nem hiszek neki, milyen hadosztályparancsnok az, aki bevallja, hogy kétségbeejtő pusztulásba vezette a rábízott
alakulatokat?
Ugyanazon a napon, július 31-én a huszti hadsereg-parancsnokságon megjelenik Raus
német páncélos tábornok és közli a felsőbb német utasítást. A felsőbb hadvezetés szándéka és
parancsa: „ellentámadással a támadó ellenséges erőket megverni és a Hunyadi-állást biztosan
tartani."
Ezzel a hadsereggel! Ellentámadással megverni a támadó szovjeteket! A világ legerősebb
hadseregét! Biztosan tartani a Hunyadi-állást! Őrt állni a Kárpátok gerincén. Ezzel a szétvert,
roncsaiban is alig létező hadsereggel.
Most tehát ez következik. És természetesen egy új fejezet.
(Folytatjuk.)

TARDI SÁNDOR GRAFIKÁJA

39

FEKETE GYULA

Tengercsepp
AFORIZMÁK, GONDOLATI FUTAMOK, ÍRÓI NOTESZLAPOK
KÍSÉRLET
Modern író sejtelmes jelzésekkel és nagy kihagyásokkal ír.
Ha még modernebb, kihagyja a műből az irodalmat is.
*

Ha hihetek némely esztétának, a temetőben olvashatom a legtömörebb és kétségkívül legmodernebb regényt:
Kis Pál, élt 23 évet.
— íme, a sírfelirat szerzője bátran mindent az olvasó képzeletére bíz.
*

Fennen hangoztatott esztétikai elv, hogy az új — „bonyolult", „összetett" — tartalom új formát követel. De mintha azok hangoztatnák leginkább, akik valami közhellyé vált régit, sokszor elmondottat, banálist, áporodottat kínálnak eladásra — új csomagolásban.
*

£7/f-kultúra? — Manipulatív cégér!
Noha valóban tartalmazza az erjesztő, értékeket termő, ígéretes kísérleteket, ma már
mind nagyobb mennyiségben — a hordalékot is. A blöfföt, a zsonglőrködést, a pózolásokat,
hellyel-közzel a szélhámoskodást, a mindennemű szellemi önkielégülést, köztéri maszturbálást, a kísérletet a kísérletért — hovatovább a „kísérletezés" lesz az epigonizmus főárama.
Miért volna így egészében — elit ?
De valaminek neveznünk kell, mert létezik, hat és teret kér. Rejtvényirodalom? Csemegeirodalom? Laboratóriumi irodalom? Ikebana irodalom? Az irodalmi City ellátására alkalmazott irodalom?
*

,

Eszmei mondanivaló: „A lónak három lába van."
Biztos a vita a műről, biztos a reklám és biztos az ájult hívek falanxa a szerző körül: hiszen ez nyilvánvalóan nem direktben értendő, következésképp nyilvánvalóan valami hátborzongató művészi sugalmazást rejt.
*

Az új esztétikák szinte kötelező tétele: a „tétel", a „mondanivaló" kiirtása az irodalomból.
S a lázas igyekezet arra, hogy legmagasabbra azt a művet emeljék, amely minden értelmezésnek ellenáll.
Ez nyilván a másik véglet.
Ha visszatekintünk a görögökig — akár még tovább — minden remekműre, nagy alkotásra, emez új követelményeknek egyetlenegy sem felel meg.

Részlet az írónak a Gondolat Kiadónál megjelenésre váró könyvéből.

40

Elfogadjam: ami idáig történt, az csak nekifutás volt, ezzel az új esztétikával kezdődik az
irodalom?
Vagy inkább azt: ezzel fejeződik be?
*

- Tragikifs sors az önpusztítás.
Minden divat ezt a kényszerpályát járja végig: egyedüli célja, legfőbb törekvése, végső diadala ugyanaz a népszerűség, amely egyben a temetője is.
*

A legforradalmibb formabontó a divat. Mondandójában viszont a legkonzervatívabb: tízezer
év óta ugyanazt a lényeget kell kifejeznie: fölkelteni a figyelmet.
Eszerint létszükséglete a formabontás — nem lehet azonos formában, azonos módszerekkel tartósan fölkelteni a figyelmet.
Elképzelhető vajon, hogy az irodalomban, a művészetekben is akkor válik elsődleges
gonddá a formabontás, a minden áron való, ha az alkotók magában a lényegben nem tudnak
mást, többet, újabbat mondani?
*

Ugyanazzal a szóval fejezzük ki a formait és a tartalmit, sőt a feketét és a fehéret, az igent és a
nemet: modern. Ugyanazzal a szóval a pillanatnyilag divatos, gyorsan avulót, mint fogalmi ellentétet : a sohasem avulót, a forradalmit, a maga korában sosem divatost. Külön bizonygatás
nélkül is érthető, hogy a tegnapról mára elavult nyakkendőminta, hajviselet vagy táncdal tegnap sem abban az értelemben volt modern, ahogyan modern volt és maradt Galilei vagy Voltaire, Liszt, Bartók vagy József Attila — ahogyan folyamatosan modern száz év óta Baudelaire, ötszáz év óta Villon, harmadfél ezer év óta Arisztophanész. Egyszóval: minden eredeti művészi tett, minden eredeti nagy gondolat, minden igazi forradalom.
Amit a modern szó valaha jelentett, mindannak hovatovább az ellenkezőjét is jelenti.
*

Tűnődés kedden este, képernyő előtt:
Ha egy képzőművészeti kiállítás segédszemélyzete véletlenül hátával kifelé akaszt fel egy
képet, mert nem tudja eldönteni, melyik oldala a kép, bizonyosak lehetünk benne, hogy ott
terem a tolmács — kritikus, művészettörténész —, aki elmagyarázza: a nyersvásznon látható
barna olajfolt miért fejezi ki olyan eredetien, merészen s megragadóan a modern élet
összetettségét-bonyolultságát, s miért ábrázolja olyan megrendítő erővel számunkra a világ
nyomott közérzetét...
*

Egyik korszerűség a divatoké, másik a forradalmi gondolaté: kimondani az itt és most legfontosabbat.
Az előbbi voltaképp csak pótszer, az új iránti növekvő éhséget valamiképp csillapítani képes, megtölti a gyomrot, mint a próbareggeli bizmutkásája. Ennek is át kell törnie a megkérgesedett konvenciókon, és hihetetlenül gyorsan új konvenciókat teremt.
A másik korszerűség örök: a szuverén gondolat, a mindenkori konvencióktól szabad látás, hallás, szólás, gondolkodás.
*

A sikeres kísérletnek megvan az a veszedelme, hogy eredménnyel jár: tüneményesen gyorsan
41

beépül az irodalomba, hagyománnyá érik, és egy-két évtized múltán akár már konzervatívnak
is bélyegezhető. Éppen az kopik ki belőle, ami lényege volt: szembeszállni nem ám csak a bezápult, megkérgesedett szokásokkal, „elvárásokkal", igényekkel, ízlésekkel hanem az irodalmi divatok manökenjeinek formabontó sablonjaival, a literátori berkekben már-már kötelező
sztereotip-modern terrorjával, az irodalmi dendik és kóklerek szalonforradalmaival. Ilyen,
két irányban ellentámadó kísérletező volt Petőfi is, Ady is, József Attila is, Móricz is, Illyés is.
*

Az irodalmi kísérlet elért az ipari termelés nívójára.
Az eltömegesedés ellensúlyaként szükségszerűen szaporodott a kísérlet. Nyilván a másutt
bevált felfedezések átültetése is lehet kísérlet, noha legtöbbször csak a sikeres utánzat előállítására szolgáló kísérlet. Viszont minden igazán eredeti mű egyben: kísérlet.
A napjainkban föllendülő kísérleti ipar nem a tömegeknek termel, nyilván, hanem a híveknek, a vájtfülűeknek, a kiválasztottaknak, az irodalmi Citynek. Nem ritkán éppen arra
irányul a kísérlet: eltávolodni a közönségtől, olykor az értő, a figyelmes közönségtől is. Éppen
fordított a menetrend, mint a legnagyobbaknál: egész életművük kísérlet a közönség — az értőkön túl a még nem értők — megközelítésére, meghódítására.
*

„Demonstrált absztrakció" (Veres Péter). Leghálásabb a kritika is meg a vájtfülű közönség is
a sémák, banalitások, sztereotípiák „modern" csomagolású tálalásáért.
A zsarnok önkényeskedik. A szerelem kihűl. Hatalom és erkölcs nem fér össze. A diktatúra kegyetlen. A háború véres. A zsivány lop. Az önző magával törődik stb. Nem kíván nagy
szellemi erőfeszitést, fölfedezni a rejtjeles szövegekben a sztereotípiát, de ez, valamiféle kasztbéli közmegegyezéssel mégis valódi felfedezésnek minősül.
A jelenség nonkonformizmusa nagyon jól megfér a lényeg konformizmusával.
Ugyanez a kritika, ugyanez a vájtfülű közönség teljességgel értetlen és semmiféle szellemi
erőpróbára nem hajlandó, ha számára merőben új gondolattal, felfedezéssel, beállítással találkozik, olyannal, amely az ügyeletes divatkonfekciókat, beállításokat megkérdőjelezi vagy
épp azoknak ellentmond.
*

Az új mondandó maga szüli az ú j formát. A sokszor elmondottnak keresni, csinálni kell, ki
kell találni a másformát.
*

Szemünk előtt fordul át az ellenzéki pózokkal startoló elit nonkonformizmusa világszerte manipulált konformizmussá: hovatovább az avantgardot is átcímezhetjük garde de couverturenek — utóvédnek, utóhadnak a valamikori élcsapatot.

ITT ÉS MOST
Nehéz a tengert megkerülni.
A közéletiség két arca:
— kit a társadalomban feszengő ellentmondások, gondok, problémák ingerelnek,
— kit e problémák feszegetése ingerel.
*

42

¡tt és most — mindig ugyanazt az emberi alapállást fejezi ki, mindig ugyanazt a történelmi leckekérdést: ez benne a régi.
És mindig más, sosemvolt, korszerű választ, megoldást követe! — ez benne az új.
*

Minél magasabban a léc, annál könnyebb átbújni alatta:
— Itt és hajdanán,
— itt és majd,
— ott és most,
— ott és majd.
*

Az író — ha méltó a nevére — belső kényszerből ir, és nem feltétlenül csak az irodalom „anyanyelvén". Petőfi, Ady, Móricz, József Attila, Veres Péter, Németh László, Illyés — soroljam
még? — egyikük sem csak a saját „anyanyelvén" — beszélt, vitázott, viaskodott. Önmagában
ez a névsor is elég biztatás lehetne arra: még a legnagyobbaknak, ezeknek a „tábornok" íróknak, költőknek a hadvezéri tudását és rangját sem csorbította, hogy rendre beavatkoztak a soros legvéresebb kézitusákba. Tábornokként is a frontvonalban forgatva a fegyvert; tábornok
létükre voltak bakának is a legkülönbek.
c
*

Ha a nép a politikából kiszorul, mert elnyomják, mert erőszakkal vagy ügyeskedéssel kirekesztik, akkor irodalmában-művészetében hallatja a hangját. Szó sincs róla, hogy ez csak Magyarországon szokott így lenni, bár az lehetséges, sehol annyira, mint nálunk. És nem csupán
azért, mert itt túlságosan sokszor kiszorul a nép a politikából — máshol is sokszor kiszorul —,
és nem csupán azért, mert voltunk és vagyunk annyira felnőtt nép, hogy már évszázadok óta
nem tűrjük némán, megadóan a tűrhetetlent — ebben sem vagyunk egyedül. Talán még az
sem kivételes hazai sajátosság, hogy évszázadok óta a szellem, az irodalom fővonulata — világmérték szerint is csudálatos vonulat ez! — társadalmi-politikai fejlődésünknek annyira főgondnoka, hogy olykor egyedüli széles hatású képviselője volt; hogy a legáltalánosabban az
irodalom, a művészet nagyjai mondták ki — történelmi érvénnyel a politikában is, akár a maguk formanyelvén —, amit a kor megérlelt a kimondásra.
Talán erre is kerül más példa a világon. De sehol arra a gátszakadásra, arra a földindulásra, lávaömlésre, ami itt nálunk a húszas-harmincas években berobbant az irodalomba. A nép
— valóságosan a nép — vette birtokba az irodalom csúcsait; valóságosan a csúcsait. Igenis,
azzal a reménységgel és elszánással, hogy a politikát is birtokba veheti majd. Mosónő fia, uradalmi kovács fia, tanár fia, paraszt-kőműves, napszámos-pályamunkás, juhász, szolgalegény,
asztalossegéd, tanító, gyárimunkás, kubikos — valóságosan a nép áradt be az irodalomba.
Áramokat fejlesztő irodalom — több mint irodalom — volt ez; sokunknak életre szóló
hőforrás, energiaforrás, hatása újra meg újra felhullámzik az időben; jelen van legjobb törekvéseinkben, ahogyan a szocializmust édes-magunkévá igyekszünk formálni, jelen van egy
olyan újjászülető mezőgazdaságban, amelyre most a világ rácsudálkozik.

Sokféleképpen értik-értelmezik az irodalomban a közéletiséget. Legközelebbről azt a változatát ismerem, melyet a kinyilatkoztatott elvekben, ünnepi beszédekben serkenteni szokás, a politikai és kritikai gyakorlatban viszont büntetni, irtogatni, átok alá helyezni.
*

43

...Játszani is engedd...!
De: ne csak játszani engedd.
*

Lapszélre:
Aki a címet nem tudja, ahová el akar jutni — az melyik villamosra szálljon?
*

Miért ne lehetne a műben — kivált a teljes életműben — eggyé ötvözni a művészi szépséget és a
forradalmi igazságot? Ezt olyannyira lehet, hogy bizonyos írók, alkotó művészek számára —
nincs is más érdemi lehetőség.
*

A legmagasabb csúcsok a magyar irodalomban századokon át ugyanazt a vonulatot jelzik: a
kettős elkötelezésű irodalomét, amely művészi szépnek és társadalmi igaznak, az érzelmeknek
és az értelemnek, a magánéletnek és a közéletnek, a nemzetnek és az emberiségnek, a jelennek
és a jövőnek egyaránt elkötelezett.
*

o

Tudom én, hogy ma nem sikk a kettős elkötelezettség. Sosem volt sikk. Sosem ez volt az érvényesülésre a gyorsforgalmi út. A mindenkori hivatalos fórumok „politikusán" — egyoldalúan ! — értelmezték az elkötelezettséget, és készséggel szolgáltatták a kötelet is hozzá. Az irodalmi City a begyűrűző — mihozzánk persze mindenkor fáziskéséssel begyűrűző — irodalmiszellemi divatoknak hódol, azoknak elkötelezett, miközben, meglehet, a mindenfajta köteléktől mentes tiszta esztétikumra esküszik.

Nyelvében is kettős irodalom a közéleti; keveredik a fogalmak nyelve a művészet anyanyelvével — keveredik a legnagyobbaknál is —; a lávaömléses indulat, a közvetlen beleszólás sürgető
belső kényszere átszakítja a műfaji korlátokat, törvényt bont, törvényt teremt.
Itt csak folytonos ellenszélben építkezhet az író, vállalnia kell a rangfosztásokat, a kritikának álcázott gyilkos dühöket, s a nehéz küzdelmet is az életeleméért, a nyilvánosságért. Hiszen gyanakvás vagy kézlegyintés fogadja a közélet, a politika ítélőszékein is, mert politikusnak túlságosan költő, túlságosan író. Mert művészi alkat: kemény, öntörvényű, idomíthatatlan, szuverén. Gyanakvás vagy kézlegyintés az irodalom ítélőszékein is, minthogy művésznek
túlságosan politikus. Mert gondolkozó-cselekvő alkata is kemény, öntörvényű, hajthatatlan,
szuverén.
A kettős kötöttség nyomasztó teherrel — kettős mellőzéssel jár.
*

Kimondatlanul s szinte észrevétlenül az időtlen esztétikum-kényszerű normái érvényesülnek az
irodalomban; keveset és ritkán írni — ez számít ma eleganciának.
Alkati kérdés, de a közgondokat is vállaló író ettől előbb-utóbb begörcsöl: nem lehet
mindig az örökkévalóságnak írni. Az igényesség persze jó dolog, de folyton és kihagyás nélkül
az értékrend csúcsán: kolonc, nehezék. Szükségképpen az író, a művész felglóriázása, beszentelése lesz elsődleges — az ügy szolgálata ennek arányában sikkad el.
*

44

Irodalom és közéleti felelősség?
Van aki érzi és vállalja a felelősséget azoknak a közösségeknek, emberi közegeknek a sorsáért, jövőjéért, amelyek körülötte gyűrűznek a családtól az emberiségig, s amelyeknek végső
soron önmagát köszönheti. És van, aki ilyen felelősséget nem érez, tehát nem vállal. De az
már alkati kérdés, hogy a felelősség vállalása mit jelent, miben fejeződik ki az egyik vagy a
másik alkotónál, az egyik vagy a másik műben. Hihetetlenül tág tere van ennek, a desztillált
együttérzéstől a kézitusákig.
*

Ne méricskéljük az írót — legalább mi, írók, ne méricskéljük — a politika méterrúdjával. írónak, politikusnak sem módszere, sem feladata, többnyire értékrendszere sem azonos, és mindez nem jellem kérdése.
A politikus, ha dühös — mosolyogjon. Az író — káromkodja ki magát.
*

Kétlelkűségem tükrei: szaporodó kiszolgált noteszaim.
A közíró felfirkálja a mindennapos dühöket, az író meg rostálja kifelé — végtére, a két
lélek közötti tágas résen majd mind kipereg.
De marad utána valami nyugtalanság — mindkét lélekben közös.
*

Életre szóló, megrendítő, szenvedélyeket gyújtó nagy élményeiről mindig tiszta szívvel vallhat
az író, márpedig a politika nekünk ilyen fiatalkori élményünk. Sajnos vagy nem, de többet
foglalkoztatott legalábbis 44-től 48-ig, nagyobb viharokat kavart bennünk legalábbis 54-től
58-ig, mint a kesergő szerelem és a boldog szerelem örök szélcsendjei és viharai, mint a tájak
szépsége, a borok aromája, a békebeli — szokványos — elmúlás melankóliája meg a többi
örök téma.
*

Tudom, hogy a közgazdaság-gyanús portyákban sok olvasó nem fog követni — nincsenek hagyományai minálunk. A mezőgazdász szépírónak, az orvos szépirónak, a fizikus, a filozófus,
a politikus szépírónak vannak élő hagyományai, de a közgazdász szépírónak nincsenek, már
csak ezért is gyanakvásra ad okot ez a szokatlan vegyesházasság.
*

Bármikor és könnyű szívvel lemondok arról, hogy rangos írónak minősítsenek, ha ez a „rang"
— bármilyen fórum, bármilyen kritika, bármilyen közvélemény osztogatja — korlátozna az
írásban. Semmibe sem nézem az olyan „ranglétrát", amely szerint a jó regényért, jó novelláért
előléptetés jár, a sorskérdéseinket bolygató írásaimért viszont lefokozás.
Nem kell olyan „rang", amelynek a rossz lelkiismeret az ára, mert illenék érte elhallgatnom azt, amiről pedig — meggyőződésem — nem csak az irodalom anyanyelvén lehet és kell
szólni.
*

Ilyesfélékkel biztatom magam: százezren hallgatják, olvassák, tízezren odafigyelnek, talán ezren gondolkozni is kezdenek a dolgon, százan továbbgondolják, s ha nem több, csak tíz hallgatóban-olvasóban feltámad az éhe a tettnek — az már valami.
Vagy más szemszögből ugyanez a közéleti matematika: ezer cikk, riport, jegyzet, glossza
feszegetni kezd valamilyen közgondot; száz illetékes odafigyel, tízben megmozdul a lelkiismeret : tenni kéne valamit; egyetlenegy közülük begerjed, veri az asztalt, teszi a dolgát, és előbbutóbb valamilyen eredményre jut. Hát ez is valami.
45

Noha ennél sokkal-sokkal jobb még a belső égésű motorok hatásfoka is. Vajon a közéleti
energiákra jellemző a gyenge hatásfok? Vagy a közéleti motorokra inkább?
*

Az irodalomban vitatkozhatunk a közérthetőségről, a rádióban nem vitatkozhatunk. Itt a
közérthetőség egyszerűen: követelmény. Éspedig nemcsak a rendszeresen olvasók színvonalán, hanem — amennyire lehetséges — az alig olvasók, sőt az írástudatlanok színvonalán is.
Lehetséges egyáltalán a legbonyolultabb társadalmi, politikai, gazdasági, elméleti kérdéseket — amelyekben még a szakemberek is elbizonytalanodnak olykor — érdemben tárgyalni
az ország legszélesebb nyilvánossága előtt?
Izgat ez a kötelező állampolgári és képtelen írói lecke.
*

Nyitott kapukat döngetnék, csakugyan?
Jó lesz vigyáznom akkor.
Ki nem akart még fenn Nyitott Kapukat sűrűn behálózó szögesdrótokon?
*

A politikában is érvényes valamiféle relativitás elve; az ember a saját koordinátarendszere
alapján nem határozhatja meg önnön helyét és mozgásirányát. Nekem az ad biztonságot, ha
az egyik szélsőség jobboldalinak, a másik balosnak ítéli ugyanazt az írást; ha kozmopolita
polgárok szektásnak,'szektások revizionistának, nonkonformisták konformistának, konformisták anarchistának, magyar soviniszták nemzeti nihilistának, idegen fajvédők nacionalistának tartanak.
Minél teljesebben fejez ki valamit az írás, annál biztosabban megkapja — egyszerre többfelől — e megnyugtató minősítéseket.
*

Maradjunk tehát a kaptafánál?
Sokszor elmondták már. Hol az ismeretanyagok szaporodására, hol az egyre bonyolultabb, csak a csúcsokról áttekinthető társadalmi viszonyokra, hol egyebekre hivatkozva. Ráadásul nem is konkrét suszterekkel kapcsolatban, akik messzire kalandozva a kaptafától, valami sületlenséget követtek el, hanem általánosságban fninden suszterről, minden kaptafáról,
minden elkalandozásról.
Általánosságban és már eleve megkérdőjelezve minden suszter mozgási kedvét, mozgási
szabadságát; általánosságban és már eleve a kaptafájukhoz parancsolva őket. •
Vajon nem biztatni-bátorítani kellene inkább a susztereket és nem susztereket, hogy nézzenek túl a saját kaptafájukon, és mondják el, ha egyebekről is van érdemesnek tartott mondanivalójuk? (Még az sem olyan iszonyú veszedelem, ha túlságosan a saját szempontjukból
ítélnek; milliónyi szubjektív ítéletből a legtágabb érvényű objektív igazság kerekedhet ki a
nyílt porondon.)
Egy dolog a szakma, és más dolog az összefüggések kutatása, fölismerése, föltárása. Én
nem ritkítanám azokat az embereket (az író is ember), akik emez utóbbi műfajt szívesen művelik, minthogy nem a ritkulásuk, hanem a szaporodásuk vihet előre. Minthogy a tapasztalat
szerint is nem ritkulnak, hanem éppenséggel szaporodnak — mintegy a demokrácia nyomjelzőjeként — a kaptafájukon túltekintő s túlbeszélő suszterek (az író is suszter).
*

46

Ellenzéki irodalom?
A java irodalom — morális értelemben — nem lehet ellenzéki. Sosem társulhat a nagy
emberi eszmények, a tisztesség, az igazság, a társadalmi fejlődés-haladás, a szabadságjogok
kiteljesedésének az ellenzőivel. Csakis emez eszmények nyilvánvaló ellenzékének lehet ellenzéke a java irodalom.
Nem csupán lehet. Kell is, hogy legyen, ha méltó a nevére.
*

Nyersen fogalmazok? Sértő?
Noha pontosan tudom: nem kifizetődő az írónak a népszerűtlenség. De azt is megtanultam már: az a tett az életben többnyire, az a maradandó érték, ami ráfizetéses. Amit nem
azonnali készpénzre, hírre, névre váltható érdekből, épp hogy annak ellenére, csinál az ember
— úgyszólván csak az kerül leltárba.
*

A szellemi életben az egység csak formális jelszó, kényszeredett, üresjáratú kinyilatkoztatás,
manipuláció. Vagy annál rosszabb, ha valóságos: szélcsendes, poshadó állóvíz. Fontos kérdésekben persze lehet — sőt kell — egységre jutni, azaz: kaput nyitni a viták, a küzdelmek új fejezetének.
De a katonás egységnyilatkozat nem az irodalom műfaja; hol a harci zaj harsogja túl, hol
a temetői csend.
*

A több évtizedes harc a kultúrában a polarizálódás réme ellen szemlátomást eredménnyel járt:
kihalóban a polarizálódás, minthogy a mai mezőnyből egyre inkább hiányzik éppen a kultúra
szocialista pólusa. Nemcsak a gazdasági életben fából vaskarika a monopolszocializmus.
*

Mindig vannak, akik figyelmeztetnek, de ki figyel rájuk! Annyi más kényszerű vagy kellemes
időtöltése van az embereknek, hogy sorskérdéseikkel is törődni már nem érnek rá. Később
azután, amikor felgyorsul a rossz irányú történelmi sodrás, már nem lehet kilépni a vagonokból. Sem azokból, amelyek a Don-kanyar felé haladnak, sem azokból, amelyek a gázkamrák
felé.

Azt hiszem, az a valóságosan új — teljes értékű — írói-művészi felfedezés, amelyet majd a társadalmi fejlődés holnapi stációja, a szocialista építés holnapi gyakorlata igazol. Éspedig abban a vonatkozásban is igazol, ahogyan a holnapi politikai gyakorlat más lesz, mint a mai;
egyben-másban netán ellentéte lesz a mainak.

Az író publicista — kivált ha direkt véleményét, állásfoglalását, vitáit, okfejtéseit könyvben is
megjelenteti — óriási támadási felületet ad ellenfeleinek; a rosszfajta szándékokkal szemben
pedig egy idő múlva szinte védtelen. Hiszen a rossz szándéknak bőven elég, ha az állásfoglalásokat, okfejtéseket csak töredékrészben — akár csak egy-két százalékban — nem igazolta az
idő; tisztességtelenül kiemelheti ezt a töredéket, fölnagyíthatja, mintegy az író munkásságára
jellemzőnek állithatja be, elmarasztalására csavarhatja ki, ami különös erénye volt: hogy a tömérdek vitatott kérdésben csak ennyit tévedett. Százszorannyi esetben neki volt igaza. (Veres
Péter). De épp azzal az egy századrésszel is lehet denunciálni, eltagadni a százannyi igazságot
47

— netán hitelesíteni azok munkásságát, akik mint vitapartnerek, ellenfelek — ellenségek —,
az illető közíróval szemben a százannyi tévedést elkövették.
*

Vészesen romlékony műfaj a publicisztika.
Érdektelenné, esetlegessé válik, megdohosodik az az érv, melyet az idő nem igazol. Elgondolni is nehéz lesz, hogyan lehetett annak valamikor népes tábora.
De jól van, megérdemli a sorsát az az érv, s az a publicisztika.
Viszont, amelyet igazol az idő, ahhoz az érvhez a sors még sokkal szigorúbb: közhely lesz
belőle lapos, elviselhetetlen. Elgondolni is nehéz lesz, miért kellett ahhoz valaha is szellemesség, netán bátorság, hogy valaki előszörre kimondja.
A leghálátlanabb műfaj.
*

Az eredeti — közéleti töltésű — gondolat: a szellem dinamitja; érteni kell a kezeléséhez.
A publicisztikának az a dolga, hogy szakszerűen robbantson: a nem kívánatos, illetve nem
szükséges irányba határolja el, s terelje a kívánatos irányba a robbanás erejét, amely így irányítva sokszoros hatású.
*

A statisztika számadatait csak olyasformán érdemes tisztelni, mintha minden adat valamilyen
elgondolkoztató, bonyolult, ravasz, fogós kérdés volna, amelyen kedvünkre törhetjük — egy
képzeletbeli „ki mit tud" játszmában — a fejünket. De egyetlen statisztikai adatot sem kívánatos olyasformán tisztelni, mintha már végső válasz volna bármilyen kérdésre, tehát — végeredmény.
*

Nem a magabiztos emberek műfaja a statisztika. Félő, hogy a szilárd meggyőződésű, kételyeket nem ismerő, magabiztos emberek azt olvashatják ki a táblázatokból, amit már eleve, előre
megfontolt szándékkal ki akartak olvasni. Pedig ahol sok a lehetséges válasz, ott a magabiztosság rossz kalauz.
*

Meglehet, korszeletünk nem kedvez a véresen komoly, létfontosságú ügyeknek-gondoknak.
Lépten-nyomon találkozhatunk mérnökökkel, akiknek a technika nem fontos; pedagógusokkal, akiknek a nevelés nem fontos; kereskedőkkel, akiknek a kereskedelem nem fontos;
esztergályosokkal, akiknek az esztergálás nem fontos; politikusokkal, akiknek a demokrácia
nem fontos; szülőkkel, házasfelekkel, akiknek agyerek nem fontos; szerelmesekkel, akiknek
a szerelem nem fontos.
Inkább természetes, mint különös, hogy — korszeletünkben — szaporodnak az olyan
írók is, akiknek az irodalom nem fontos. Valami más a fontos — siker, karrier, kitüntetés, díj
vagy épp az olcsó népszerűség. S nyilván az utánpótlásban is kinevelődnek a lefokozott irodalom olyan lefokozott írói, akik nem fontos íróságuk tudatával nagyon jól megférnek, hiszen
mindent tudnak, amit a nem fontos írónak tudnia kell: szellemesen és választékosan fogalmazni a City divatszalonjainak legújabb szabásmintái szerint; ügyes kis zsonglőrmutatványokat is tudnak, „viselkedni" is, ha kell fésülten, ha kell, borzasan, szerepet játszani is, megsértődni is, és több olyan kurta sort papírra vetettek már, amelyből zsenigőggel szívhatják tele
magukat egy életre.
Csak szolgálni nem tudnak, elkötelezetten, valamely fontos közügyet, „közös vállalkozást" — ami nélkül nincs fontos irodalom.
*

48

A „meg nem alkuvó" dalia is kanyargós lépcsőn jődögél le a földszintre az ötödik emeletről.
Noha legrövidebb volna az út az ablakon át.
*

Esztétika:
Költő — hazudj!
— Jó, hát mondj igazat — de rajt' ne fogjanak!
*

H a előbb vagy utóbb csakugyan azoknak lenne igazuk, akik szerint a közéleti felelősséget vállaló, a nemzeti sorsnak elkötelezett irodalomra, mely évszázadokon át a magyarság élő lelkiismerete volt, tovább semmi szükség, mert nem kell a népnek, nem kell a nemzetnek, nem kell a
politikának — erre csak azt mondhatnám: az ő bajuk. A népé, a nemzeté, a politikáé.

KRITIKA
Az író bizonyítványa a mű, és nem a kritika.
A kritika — a kritikus bizonyítványa.
*

V

Esztétikának az az igaz, amelynek az édesanyja a költészet.
S a filozófiához csak iskolába jár.
*

Az esztétika két külön törvényű világ határán a híd, s ebből származó elentmondásaitól sosem
szabadulhat. Ráadásul egyirányú közlekedés alakult ki ezen a hídon: mindig a tudomány, a
logika, a ráció szemszögéből közelíti meg, vizsgálja, elemzi, értelmezi az irodalmi-művészi alkotásokat. Ez az értelmező szerep maga is ellentmondásos, és ha többé-kevésbé helyes a megfejtés, a felvázolt képlet a műről — belőle, mint egy algebrai képletből, más értékek behelyettesitésével, más eredményekhez is eljuthatunk.
\
*

Sok értékelő cikkben szereplünk úgy, mint az eszmei tévelygések nemzedéke. Van rá eset,
hogy ugyanazok ítélnek el ilyesformán, akik annak idején azért ítéltek el, mert eszmeileg nem
tévelyegtünk eléggé.
*

Az a státus, melyben a kritikus az irodalom kidobó emberének alkalmaztatott, már végképp
lejárt. A csendőrszerep még kísért, de többnyire vaktöltény hozzá a muníció..Ma a menedzselő kritika uralja a terepet — kire szignálja a művet a szerkesztő, azzal véli eldönteni a sorsát.
*

Lapszélre I.
Érzékeny műszer a patikamérleg, bár van egy gyengéje: nem mutatja a mázsát.
*

Lapszélre II.
Lám, lám, patikamérlegen is lehet háztartási szenet mérni. Csak nem célszerű.

4 Tiszatáj

49

Hozzászólás esztétikai vitához:
Ragyog á Föld is a Mindenségben, de nem világít senkinek.
*

A mesterlövész nem szívesen veszi kézbe a csúzlit — azzal is tudni kell célba találni.
*

A törpe legtermészetesebb mozdulata: leránt magához.
Az óriás — fölemel.
*

Korunk hősévé magasztosul a leleplező. Tehát az a szónok, az az írástudó, az a művész, az a
politikus, az a rendőrügynök, aki mindenütt a világon, minden kínálkozó alkalommal tántoríthatatlanul — leleplez.
Már nem is a célpont számít, csak a telitalálat.
Maga a célpont igen változatos; korunk hőse leleplezi a korrupciót, a bürokráciát, a
polgári-kispolgári ízlést, igényt, gondolkozást. A faji, a vallási, a társadalmi előítéleteket vagy
épp emez előítéletek tagadóit. A vak elfogultságokat vagy épp eme vak elfogultságok tagadóit. A konzervatívot meg a hőzöngőt, a begyöpösödött reakcióst meg az ultralinket; az élet
örömeit habzsoló kéjenckedést meg az örömökkel fösvénykedő aszketizmust; a vizet prédikáló borivókat, meg azokat, akik bort prédikálnak, de a vizet isszák.
Oda-vissza, keresztül-kasul le van már leplezve az emberiség, szégyellheti magát.
*

Miféle mélyről fakadó, nehezen fegyelmezhető inger hajlamosítja az embert, hogy fölénnyel
kezeljen, lenézzen, ócsároljon, gúnyoljon más korokat, más korosztályhoz tartozókat, más
emberfajtákat, más nemzeteket, más véleményeket, más erkölcsöt, más filozófiát, más
ízlést... stb.
Ezt a rosszfajta ingert fegyelmezni, elfojtani — az intellektus különösen nehéz próbája.
*

Az egyetlen stílusirányzatra s bizonyos formai elemek egyedül üdvözítő voltára fölesküdött
kritikusok valami igen lényegest, valami alapvetően fontost nem értenek az irodalomban, sem
a kritikában. Lehet, jó stiliszták, lehet, van bennük írói-művészi invenció — hiszen az írót, a
művészt kevésbé degradálja, ha egyetlen irányzathoz köti magát. De a kritikust mindenképp
középszerűvé fokozza le, esetleges erényei ellenére is.
*

Egy kritika margójára:
Folyékonyan tolmácsolja a számára ismeretlen nyelvet.
Szájmozgásról?
*

Széljegyzet:
Fölmérheti azt a vakond, milyen magasra szállt a sas?
*

A rosszindulat arra a legkönnyebben talál indokot, hogy a nem egészen tökéletesre tökéletlent
kiáltson.
*

50

Olvasónapló:
Kerül az ocsúban szép szem is.
*

A lelátón könnyebb okosnak lenni, mint a gyepen. Holott a mérkőzés a gyepen dől el.
Csak néznek és latolgatnak, ki a páholyban, ki a kakasülőn. Végignézik az akadályversenyt, és nem elégszenek meg annyival, hogy utána kioktatják a versenyzőket, hogyan kellett
volna ügyesebben átugrani a vizesárkot. Nem, ők ezenfelül még büszkék is rá, hogy nekik —
ott fenn a lelátón — nem merült tele sárral a cipőjük.
*

Az idő a legjobb dramaturg.
*

Széljegyzet, műsortervhez:
Jó szeme volt a tegnapi sasnak, mégsem vette észre — amit lát a mai veréb is — a televízió
tornyát a Szabadság-hegyen.
Eszerint létezik olyasmi, amit jobban lát a mai veréb, mint a tegnapi sas?
Viszont a tegnapi verébnél — mindent jobban lát.
*

Kitűnő szeme van, íme, fölfedezi a hegyen a vakondtúrást is. Csupán a hegyet alatta — azt
nem veszi észre.
*

A politikának átmenetileg, időlegesen joga van ahhoz, hogy bizonyos kérdések megoldásába adminisztratíve, hatalmi hangsúlyokkal beavatkozzék, hogy fontos kérdéseket tabuként
kezeljen, s hogy ilyeneket kivonjon a nyilvános viták hatóköréből.
A tudománynak időlegesen sincs ehhez joga. Ha tehát a kritika igényt tart a tudomány
rangjára, hitelére — márpedig igényt tart rá —, nem tűrheti el a tabukat, a letaglózó, lekezelő
hatalmi hangsúlyokat, nem vonulhat vissza a tekintélyi elv támadhatatlan fedezékeibe — vállalnia, sőt ösztönöznie kell a szabad szellemű vitát.
*

Glossza egy glosszára:
Nem sokat ér az a kutya, amelyik csak akkor kezd ugatni, ha a tolvaj a farkára tapos.
*

Széljegyzet:
Vak tanít festeni.
Bízom abban, hogy ha mi nem is, hát az unokáink megérik, hogy a kritika olyan nagykorú tudomány lesz, amely már nem napi politikai mércével mér: nem ismer ellenséges nézeteket,
csak ostobaságokat ismer. Mint minden nagykorú tudomány. Mint ahogy a matematikában
sem ellenséges nézet a 2 x 2 = 5 — semmilyen osztályszempontból —, hanem szamárság.
*

A kritika ritkán ad hű képet a műről. De többnyire hű képet ad a kritikusról.
*

Ha a kritikus nem fejtheti ki a véleményét, az ítéletét elég szabadon minden irányban, akkor
4*

51

az a részműve is elveszti értékét s hitelét, melyet elég szabadon, jó lelkiismerete szerint kifejthetett.
*

A teljes irodalmi mezőny áttekintése, szemmel tartása ma már képtelenség; specializálódnia
kell a kritikának. Utolérte tehát a tudományok szigorú törvénye a kritikát is.
Csakhogy ez itt toronyiránt szinte feloldhatatlan ellentmondáshoz vezet. Minthogy a kritika, azon túl, hogy tudomány: az arányok művészete. De hogyan lehet a helyes arányokat érzékelni a nagy egészben, ha ki-ki csak egy-egy parcellát művelget?
*

A kor szuggesztiói, manipulációi szükségképpen torz értékrendet alakítanak ki a szellemi életben, s ezt a torz értékrendet többé-kevésbé befogadja s alkalmazza a kortárs kritika, irodalom- és művészettörténet is.
A kor minősítése: önminősítés. A hatalomé is, az adaptáló irodalmi és művészeti kritikáé
is. Ám ez a fajta önminősítés csak kellő időbeli távlatban válik érvényessé.
Kezdődnek a helyretételek, korrekciók, helyreigazítások. Ám ezek — a polarizáció törvénye szerint — sarkítottan más vagy éppen ellenkező szempontból értékelnek, minek következtében a helyreigazított értékrend sem óvható meg ellenkező előjelű torzulásoktól. Ez a túllendülés újabb visszaigazításokért kiált.
Meddig jár az inga?
A kritika az arányok művészete, az ideális értékrend kialakítására törekszik.
A túlbillent hangsúlyokat igyekszik visszabillenteni, a túl halkat fölerősíteni, s túl erőset
halkítani —, tehát folyton megbontja az egyensúlyt.
Ezt a libikókát olykor megtaszítja valamilyen külső erő valamerről — meglehet, évszázadok után sem állapodik meg az értékelés ingája.
*

Rangos írónak az számít nálunk, akinek a könyvét el is olvassa némely kritikus, mielőtt kritikát ír róla.
S hogy figyelmesen olvassa el? Ez a legnagyobb rang, de ez csak posztumusz jár a rangos
írónak is.
Szeretnék olyan légkört az irodalomban, amelyben nem érezném jellemgyengeségnek, ha meggyőződésem szerint bárkiről — legközelebbi barátaimról is, rangban-hatalomban a csúcsokon
járókról is — akár a legnagyobb elismeréssel írnék. És ugyanígy bárkiről — ellenfeleimről is,
de még nyilatkozatokban elítéltekről, kipécézettekről is —, ha megírnám elmarasztaló véleményem, kritikám.
*

Kapirgál a tyúk a más kertjében, gyöngyöt ha talál, lenyeli.
ízét nem érzi, mégsem nyugszik bele, hogy a metafora nem ehető.
Tapasztalhatjuk, a manipuláció, az „alkalmazott" kritika milyen hosszú távon károsít: az
anatéma visszájára fordul idővel, az érdemtelenül sárba taposott mű utóbb érdemtelenül a
mennyekbe száll.
Maga a kritikus is: amit előbb leköpködött, utána lenyalja.
52

KÖNYVEK, OLVASÓK
Az irodalom annyiban létezik, amennyiben az irodalmon kívül van jelen, a szellemi és társadalmi élet, a közélet más dimenzióiban, a közgondolkozásban — jelen van, tehát szétsugározza közérzetét is: gyógyít vagy roncsol, mint a rádium.
*

Igenis, kell a csizma, a vásározó nagyközönség lábára szabott.
Kell a lakkcipő is, a Citynek, a legújabb világpiaci modell.
Kell a bazáros, akinél olcsó, árengedményes önigazolást kaphat vonzó csomagolásban a
vásározó tömeg.
Kell a galanterie-ügynök, aki exkluzív holmival látja el exkluzív közönségét.
És kell az élő lelkiismeret. Akár a lelkiismeretfurdalás is.
*

Sok ember sorsát fiatalkori olvasmányai döntik el. Sokét meg éppen az, hogy nem voltak fiatalkori olvasmányai.
*

Soha olyan kedvvel, kitartással, lendülettel, soha olyan sikerrel nem ostromolja az ember, a
környező világ — sőt világmindenség — fehér foltjait, mint hattól tizennyolc-húsz éves koráig. Eredetileg egyetlen fehér folt minden, ami túl van a szülői házon, s ezt a fehér végtelenséget nem utolsósorban az írott betű népesíti be: emberekkel, tájakkal, csillagzatokkal. S az emberi viszonylatoknak azzal a láthatatlan kusza szövevényével, amelyet csakis az irodalom tárhat fel a szemnek.
*

Olyan csudálatos világra nyitnak ajtót-ablakot a könyvek, amelyet semmi más úton-módon
nem lehet megközelíteni. A végtelenre nyitnak ablakot, a gondolatok, az érzelmek végtelenjére, az emberismeret, a világismeret, az emberi, a természeti világ határtalan tartományaiba.
Ebben az áttekinthetetlenül, felmérhetetlenül gazdag világban minden elérhető, birtokba vehető a gondolat, a képzelet, az érzelmek hullámhosszán. Méghozzá a kormány az olvasó kezében van, bármikor új utakra kanyarodhat, leállhat körülnézni az elragadó, ismeretlen tájon,
tetszés szerint kirándulhat újra és újra a megkedvelt forrásokhoz, gondolatkörökbe, hangulatokba, nem bízván idegenvezetőkre — műsorszerkesztőkre, direktorokra — sem az útitervet,
sem az úticélt, sem a haladás tempóját, egyszóval a kormányt. Ezt a szabad mozgást, szabad
tájékozódást a szellem világában semmi, semmi más nem adhatja meg, csakis a könyvek.
*

A nézők egymás kezét szorongatják, csókolóznak, lebonyolítják az esedékes telefont, isznakesznek, feketét főznek. A hallgatók jönnek-mennek, megágyaznak, beállítják a vekkert csörgőre.
Egészen csak az olvasó a miénk.
*

„íme, az ember. íme, az élet" — mondja az író. S ebben, amit mond és ahogyan mondja, valamiképpen benne foglaltatik az ő véleménye-ítélete is. De csak annyi válik jogerőssé az ítéletből, amennyit az olvasó — a mai vagy még inkább a holnapi — a sajátjának érez belőle.
*

Sajátos és nagyszerű törvénye az irodalomnak, hogy az a mű éli túl a legnagyobb távlatban a
53

korát, amely a legteljesebben a saját korához szól. S az a mű ad legtöbbet az emberiségnek,
amely a saját népének a legtöbbet tud adni.
*

Például a Hamlet.
Amikor, majd négy évszázaddal ezelőtt bemutatták, estéről estére megtelt a kakasülő is
az akkori köznéppel — írástudatlan kofákkal, matrózokkal, lóhajcsárokkal —, és szorongó
csendben figyelt a legolcsóbb helyek közönsége: mikor jön már az a szellem, ki kit szúr le —
jó, hát nézte a Hamletben a krimit.
S ugyanezt a Hamletet a mai páholyban egy vájt fülű kritikus már a tizedik szereposztásban látja, és megint és meglepődve talál benne újat, valamit, amit egy új színész, egy ú j rendező tehetsége hoz felszínre.
A négy évszázaddal ezelőtti írástudatlan néző és a mai vájt fülű kritikus — a közönségnek
olyan széles skálája ez, amely ugyanabban a korban nem is létezhet egyszerre. És lám: minden
rétegét magával ragadja a Hamlet; minden réteggel kapcsolatot talál — a művészet anyanyelvén.
Ugyanígy Tolsztoj művei vagy Hemingway öreg halásza, Petőfi, Ady, József Attila nagy
versei, Móricz Hét krajcára — a remekmű talán épp attól olyan nagy, mert egyesíti magában
az egyszerűség és a bonyolultság végleteit. Mellbevágó egyszerű és meghökkentően bonyolult
— ugyanaz a mű. Több rétege van, mint — profán hasonlattal — a hagymának. Azaz: mindenfajta közönséggel keres — és talál — kapcsolatot.
Aki persze a Hamletben a krimit nézi, az még csak a hagyma héjáig jutott el.
*

A klasszikus próza folytatásának — ha úgy tetszik: korszerűsítésének, továbbfejlesztésének
— kevéssé feltárt, de talán a leginkább járható újta: az ábrázolás felső, cselekményes rétegében megőrizni a kapcsolatot a közérthetőségre, az olvasmányra szomjas, legszélesebb olvasótáborral. írója válogatja, ki meddig képes ezen túl lefelé építkezni, a mélyrétegek felé, s milyen, mennyire kifejező jelzésrendszerrel építi bele a műbe kora társadalmát, érzelmi, gondolati világát.
S „bízzuk az olvasóra" az értő, a kutató, a sztorin mindig túltekintő olvasóra — a bányászatot.
*

A közérthetőségről meg-megújuló és befejezhetetlen viták viharzanak.
A közérezhetőségről szót sem ejtünk.
Holott a mű és a közönség viszonyában emez utóbbi sokkal fontosabb. Hiszen nyilvánvaló „értelmetlenségek" is — bizonyos formában — igen erősen hatnak, akár a legszélesebb
közönségre. Érzelmeire, hangulatára hatnak, éspedig meghatározott irányban, minthogy —
közérezhetők.
*

Meggyőződésem, hogy a legnehezebb írói-művészi erőpróba: keresni és megtalálni a kapcsolatot az érzelmek anyanyelvén a közönség minden létező rétegével.
Elsősorban a jelen közönségével, persze, mert ha azzal sikerül — nem ipari szinten kiszolgálva, de alkotó módon nemesítve, gazdagítva a közízlést —, akkor már sikerül túl a téren, túl
az időn is.
*

A művészet hatása elsődlegesen szubjektív, a tudományé objektív. A művészi élmény elválaszthatatlan a műélvezőtől, a szubjektumtól. A műnek csak olvasójával, hallgatójával, néző54

jével együtt van értelme, az ő sajátos, egyedi szemléletében kerekedik ki — kicsit mindenki
mást lát a műben, hiszen végső soron önmagát látja benne.
A tudományos műben viszont épp a személytelen objektivitás az érték.
*

Ezen a mi terepünkön állandó műsor a lovagi torna a kritika, a közönség — netán mind a kettő — elismeréséért. Jó, hát kell a lovagi torna akkor is, ha könnyen hervad az a koszorú — de
vegyük már észre magunkat. Ma aztán végképp nem az irodalomnak hervadnak a népszerűség
koszorúi.
*

A népszerűség a jó minőségnek, a magasabb rendű értéknek — sokakat félrevezető — hamis
karátjele.
*

Az irodalom sok lehetséges osztályozását hadd szaporítom eggyel: vannak olyan könyvek,
amelyekben mindennél inkább önigazolást talál az olvasó, és vannak olyanok, amelyek —
olykor bizony gyötrelmes — önvizsgálatra szorítják.
*

Mitől jó az egyik könyv, mitől silány a másik? Talán magából a könyvből nem is lehet ezt
minden esetben megítélni. Inkább abból, mit érzek másként, nem is csak akkor, amikor becsuktam a könyvet, hanem egy kicsit az élet fogytáig.
Másként?
Igen, valahogy másként, bár nem feltétlenül másképpen. Csak mélyebben, tisztábban,
igazabban, mint addig.
Tele vagyunk félmozdulatokkal. Féligazságokkal, felemás ítéletekkel. Fölsejlő, de soha
végig nem gondolt gondolatokkal. A könyvek — a jó könyvek — végig kimondatják velünk a
befulladt mondatot, kiegészítik, kikerekítik a bizonytalan ítéletet, valójában nem másvalakivé
alakítják át az embert a jó könyvek, hanem — ömagává fejlesztik.
Ahogy a festő elnagyolt vázlataiból kialakul a kép, a kiérlelt, az igazi.
*

Az olvasó alkotó képzeletét sosem hagyhatja számításon kívül az író, de aligha bízhat rá egyebet, mint azoknak a részleteknek a kiegészítését, amelyekben a lényeg és a látszat többé-kevésbé fedik egymást. És amelyekben nem akar mást, újabbat, meglepőt — eredetit — közölni az
író, csak amennyit a beidegzett asszociációk sugallnak a gyakorlott olvasónak.
*

Ne rángassa folyton az író kézen fogva az olvasóját, de ne is hagyja túlságosan magára. Az
irodalom is bonyolult és kevésbé bonyolult, de — mint az algebra — mindig több értelmű képletekkel dolgozik. A jelrendszere viszont más természetű: itt nem lehet tetszés szerinti — pozitív, negatív — értékeket behelyettesíteni.
Abban az irodalomban tudniillik, amely méltó a nevére.
A többértelműségnek itt is szigorú rendje van, s az ábrázolt világ csak annyira lehet zűrzavaros, amennyire az értetlen szemlélőnek zűrzavaros a rezsgő hangyaboly.
*

Az írás — hitem szerint — a maga sokértelműségében is meghatározott irányt kell adjon a
sokarcú olvasó érzéseinek-gondolatainak. Különbözik, nyilván, az olvasókban keltett gondo55

latok röppályaive — olyik lapos szárnyalással a talaj görbületeit követi, a másik kitör a felhők
fölé —, lehet nagy különbség a távlatokban is, de az irány többé-kevésbé azonos.
Nem nyomjelző lövedékek parádéjára, s nem holmi álcázott „jobbra át — balra át" kommandóra gondolok.
A magnetizált acél külsőleg semmiben sem különbözik a demagnetizált acéldarabtól. Az
irodalmi mű értékrendjét is — úgy gondolom — az anyag ilyetén belső elrendezettsége szabja
meg. X író ugyanolyan kitűnő megfigyelő és jó stiliszta, mint Y, mégis az egyikük írása —
szándékoltan vagy sem — demagnetizált, a másikuk írása körül pedig láthatatlan erővonalak
képződnek: a vonzó-taszító hatások körköreiben átrendeződik az ezerarcú olvasótábor, s a
„ nép, a társadalom, az emberiség valamely közös, nagy ügyéhez igazodik — legalább egy moccanásnyit — minden olvasó.
*

Hiszek a lélekvándorlásban.
Valamilyen hatásfokkal a lélek — a szellemi-érzelmi világ — is átörökíthető az utódnemzedékre. Hajdanán csak szóban, újabban képekben is.
De a könyvek hatásfoka ezekénél ezerszeresen nagyobb.
*

A halhatatlanokkal .naponta egy társaságban lenni, a legnagyobb elmék közül a kedvünkre kiválasztottal elbeszélgetni — ezt ma is, belátható ideig holnap is, csak a könyvtár adhatja meg.
*

Madarat tolláról — embert könyvtáráról.
*

Ott van a teljes szellemi étlap a könyvtári polcokon, s a csírázó, érlelődő tehetség kedvére — a
lá carte — válogathatja szellemi táplálékát. Mindig éppen azt, ami személyes szükségletének a
leginkább megfelel, ami kezdeti ismereteit abban a bizonyos témában kibővítheti, elmélyítheti, képzeletét tovább-továbbgyűrűzteti.
De ha öt-hat éves korától odaszokik a képernyő elé, a fotelba, ha mindig csak befogad, s
a felfedezés izgalmaira már nem jut sem energia, sem idő, ha csak a válogatás nélkül elébe tálalt menüből táplálkozik, és nem nevelődik rá, hogy önállóan keresse-válogassa szellemi táplálékát, akkor éppen az egyéniségnek, az eredetiségnek, a tehetségnek a legértékesebb csírái
fonnyadhatnak el benne.
*

Én, a néző, a tévé előtt soha nem válogathatok. A nézőknek kell körülülniük a tévét, és eszi,
nem eszi, nincs más választék, csak az aznapi műsor (A. vagy B. menü). A képernyő, a mozivászon a középpont, a nézők serege: alkalmi körítés.
Fordított a helyzet a könyvtárban: ott az olvasó a középpont, Őt veszik ezerszám körül a
múlt és jelen nagyjai, szellemóriásai; mind vele akar társalogni, őt hívogatja a polcokról. Kedvére válogathat köztük aznapi társalkodó partnert, titkos tanácsost; megvallathatja őket,
mindennap a legnagyobbakat, a legbölcsebbeket a világról, az emberről, az életről, de még az
éppen szorongató személyes gondjairól is.
*

Az olvasási kultúra mintegy törzse a művelődésnek; sem a film, sem a színház, de még a képzőművészet, a zeneművészet sem nélkülözheti az olvasás, a könyvek, az irodalom anyatején
nevelődött törzsközönséget. Igen valószínű: a tudományok sem nélkülözhetik.
*

56

A szomjúságot a szebbre, a jobbra, az igazabbra mindig is a könyvek élesztik; hitem szerint
mindennél erősebben éppen az irodalom. Persze, a java irodalom. Az elégedetlenséget önmagunkkal és az örökölt világgal szemben, s a történelem leghatalmasabb — az atomkorban is
leghatalmasabb — energiafelszabadítóját, a „másként is lehetne" gyutacsait mindenekelőtt a
betű, az irodalom hinti szét a világban. Annak az értéknek, melyet sok tízezer év óta összegyűjtött az ember, jóval nagyobbik felét nem a bankok páncélkamráiban, nem az épületekben
és hidakban, nem a gyári gépcsarnokban s nem az ékszerdobozokban, hanem igenis a könyvtárakban tároljuk.
*

Minden elavul, elöregszik a világon, csak a könyvtárak — mig ember él, a könyvtárak — nem
avulhatnak el.

•KÉRDEZED ÉS SENKI SE TJDJA
VALAMI FÉLELEM SZORÍTJA

AZT SZÁMIT MINDENKI TUD.
EZT A HALLGATÓ KISFALUT"

TARDI SÁNDOR GRAFIKÁJA

57

Köszöntjük

a 60 éves Tóth Bélát!

ILIA MIHÁLY

író a Körtöltésen belül és kívül
Bizonyos, hogy valakinek egyszer már írni kellene egy tanulmányt Tóth Béláról, könyveiről, munkálkodásáról, arról a jelenségről, amit úgy hívnak az élő magyar irodalomban, a szögedi körtöltésen belül és kívül, hogy Tóth Béla. Könyveiről megjelenésükkor váltakozó jóindulattal és nem túl erős ráérzéssel jelentek meg kritikák (e sorok szerzője is elpötyögtetett
egyet-kettőt, és ő sem kivétel a gyorsan író kritikusi fölületesség alól), de azután a figyelem elhamvadt az újabb kötetig. Pedig ez az írói munka nem önmagában hordja inspiráló erejét, hanem a visszajelzésben, ami az olvasótól, a szakmától származik. Bár ez a. szakma a legkevésbé
sem érdekli Tóth Bélát, neki az írás élet, az élet meg az irodalmi megörökítésnek nagy lehetősége, keveset bajlódik az irodalom életének minéműségével. így a kritikával sem. írni kellene
róla tudományosan, mindenféle szakmai fogásokkal ékesített írást, hogy végre a szakma is
tudja, hogy Tóth Béla erre is méltó író, de ez az író valahogy nem akar beleilleszkedni a szakmai megítélésbe. Valahogy mindegyik könyve kisiklik a megszokott fogásokból, a regényben
hosszú szociográfiai leírások találhatók, a művelődéstörténetbe beleírja a maga mostani viaskodásait és gondjait, a történeti tárgyú írásokban szülőföldje és meglakott városa mai figurái
lépkednek, a-Tisza folyását követő útiesszéjében regények, drámák meg nem írt fejezetei és
hősei kapnak futó jelet. Az élő nyelv olyan közeli hangja kísért, hogy néha szinte csak a magnóról áttett szövegnek érezzük, amit nála olvasunk, pedig ha néha belepillanthatunk kézirataiba, a fogalmazásnak viaskodásait látjuk, amint a válogató, mérlegelő munka igyekszik a legmegfelelőbbet eltalálni; a látszólag egyszerű mögött valami nyelvi ravaszság húzódik meg,
mint a szögedi nyelvben olyan gyakran. Én sem szakállas tanulmányt írok most róla, és ezért
kissé szégyenlősen állok most Tóth Béla elé. Valami személyessel kezdem, ami tán nem is
nagyon fontos másnak, neki se, de a magam dolgaiban mégis ható volt, ő volt benne döntő
módon. Tóth Béla József Attila-díjas író, a szegedi Somogyi-könyvtár nagyhírű és méltán dicsért igazgatója valamikor az egyetemi fiúkollégium igazgatója volt az ötvenes évek közepén,
végén. Nem volt könnyű idő és voltak napok, amikor értünk, egyetemi hallgatókért az életével
játszott. Sokat beszélgetett velünk, érdeklődött dolgaink iránt. Tudtuk, hogy ír, ismertük már
nevét írásaiból is. Gyakorta megkérdezte: mit olvasol? Én rendszerint azt feleltem neki: a kötelező olvasmányokat, hiszen abból mindig volt elég a bölcsésznek. Hümmögött: szép az is.
Furdalt a kíváncsiság, vajon mit kellene még olvasnom? Egyszer Sarkadi Szeptemberét olvastam és kisded véleményemet meg is irtam, kifüggesztettem az irodája melletti hirdetőre, ha jól
emlékszem, azzal a kívánsággal, hogy egyetemista társaim is olvassák el ezt a színdarabot.
Tóth Béla is elolvashatta, mert még azon a napon megkeresett a kollégiumi szobában és biztatni kezdett az élő irodalom olvasására. Mindjárt a kezembe is nyomott egy könyvet, hogy
olvassam el, letettem az asztalomra, később megnéztem, hogy mit is ajánlott az igazgatóm. Ez
volt: Eckermann: Beszélgetések Goethével. Azt hittem, tréfált. Napokig gondolkodtam rajta,
a könyvet elolvastam és kicsit szégyenkezve jöttem rá, hogy kollégiumi igazgatóm az én nagyzoló írásom kapcsán rájött arra, hogy valahol messze, az alapoknál kell kezdetni az olvasást, a
klasszikusoknál, a régi jó íróknál, a jelenlegit aligha értjük, ha azokat nem ismerjük igazán.
Ettől kezdve váltakozva igyekeztünk újat mondani egymásnak a régiek közül, kit valamelyi58

künk nem ismert. Én soha nem hallottam az én kollégiumi igazgatómat nevelési elvekről,
módszerekről beszélni, de nekem irodalmi ügyekben olyan indítást adott példájával és jó szavával, hogy máig is abból futja. Tóth Béla valószínű, hogy erre már nem emlékszik. De sok
egykori egyetemi társam emlékszik hasonló esetre, ami vele történt meg, és Tóth Béla volt a
történet másik szereplője.
Sokszor fölemlegetik a róla írók, hogy nemcsak az írói tisztségben, hanem a város szolgá-'
latában is a nagy elődök nyomdokaiban lépeget. Az utóbbi még helyrajzilag is igaz, hiszen a
Somogyi-könyvtár egykor (a múzeummal együtt) csakugyan Tömörkény István és Móra Ferenc birodalma volt. De azt már csak kimódolt sértésnek lehet venni, ha az emlegetettek utánzó utódjának nevezik. A szögedi írót ma mindig kísértheti Tömörkény és Móra hangja, stílusa, de azt látni kell, hogy Tóth Béla milyen eltökélten próbált távolodni a nagy elődök béklyójából és mennyi színnel gazdagította ezt a hagyományt. Nagy szó ez, hiszen Tömörkényről,
Móráról van szó, nem akárkikről. De mégis: kilábalni ebből a hagyományból úgy, hogy tudván tudja: létezik, hat, sőt nem tagadja meg, de a saját hangján szól, ehhez spiritusz kellett.
Amiben leginkább hasonlít rájuk: a nem irodalmi íróság, ami több az irodalomnál, ami élet és
életesség. Őt is megkísértette a szegedi történeti, művelődéstörténeti hagyomány, kedvvel és
jóízű elbeszélő modorral fordult meg a város török kori múltjában, a szegedi árvízről gazdag
képi bemutatást adott egy albumban, és bizonyos, hogy adósságtörlesztés volt, hogy Móra Ferenc „betűösvényeit" bejárta és bejáratta olvasójával egy róla szóló könyvben. Olyan szépen
írt Juhász Gyuláról, hogy a ráérzésben és a megértésben szakmai fölfedések rejlenek. Mindez
talán a Somogyi-könyvtár igazgatói stallumával is járó kötelesség, a minden szegedi írástudót
megkísértő munka. De az író itt, a leginkább objektívnek ható helytörténet-írásban is előbújik
és a török kori Szegedet személyességgel teszi közelivé, Móra egy kézfogásnyi időben van közel, az árvíz nem pusztán a Város újkorának tragédiája, hanem megelevenedő történet.
A dombiratosi asztaloslegény, az egykori „kirajzott" érdeklődéssel hajlik a várostörténet lapjai fölé, írói megelevenítő erővel, olvasmányossággal idézi meg különböző korait. Még a legmaibb élményű elbeszéléseiben is sűrűn idekanyarodik a szó, a Városhoz, ahol többféle elindító élmény formázta az írót. (Talán csakugyan a „kirajzott" visszavágyódása van ebben? Bálint Sándor a dombiratosiakat is Szegedről kirajzottaknak tartotta.)
Még a szegedi művelődéstörténeti élmény előtt ott van írásaiban a kétkezi munka élménye, és a kétkeziek mindegyre fölbukkanó alakja. Tóth Béla mára már szinte egyedüli alakja
irodalmunknak, akinek írásaiban a munkáról szóló nagykedvű részletezéssel találkozhatunk,
és erről mindig behatón, részletező szakértelemmel tud írni. Hősei tudnak gyönyörködni a
kézhez simuló szerszámban, a gyalu munkájáról százszámra beszélnek örömmel, és úgy emlegetik a megmunkálandó anyagot, fát, vasat, földet, mint a megszelídítendő jószágot. Egész
novelláskötetet írt erről (Álarcban, 1976). Akárhányszor is találkozhatunk novelláiban hőseivel, amint kezük munkájában gyönyörködnek. (Hányszor elmondta és leírta az író, hogy micsoda szép munkát végzett Juhász György, Juhász Gyula nagybátyja a Somogyi-könyvtár bútorait, vagy a szegedi színház berendezéseit készítvén. Csak a napokban is, amikor a régi
könyvtárt bontották, költöztették, dédelgető kézzel simogatta meg a régi fakarzat kecses kis
oszlopait és a legnagyobb vigyázással rakosgatta el a későbbiekre, hogy lássák ennek a remeklő szögedi asztalosnak kezemunkáját. Biztosan tudja Tóth Béla, hogy az unokaöccs, Juhász
Gyula is megemlékezett versben, prózában erről az elhíresült mesterről.) Van ebben az íróban
valami anyagközelség, élményei és érdeklődése is erre irányítják. Szinte tárgyi hitelességgel
tudja leírni egy török pipa készítésének módját, vagy a koporsó megmunkálását (az utóbbit
asztalosinas korában gyakorolhatta is Dombiratoson).
Dombiratos, milyen szép falunév és milyen szép emlékek idézője lesz az írónak szülőfaluj a ! Éppúgy, mint Tamásinak Farkaslaka. Még a Városénál is dédelgetettebb élmények helye.
Egész novellasorban, sőt újabban kisregényekben tér vissza hozzá Tóth Béla. Bizonyos, hogy
néha nagyobb a koszorúja a szülőfalunak, mint a valóságban lehetett, de kimeríthetetlen az
elbeszélés számára, mint Tamási szülőfaluja.
59

Hosszú idő óta szinte már ugyanottan nyitja ki az olvasó a Tiszatáj új számait, ahol Tóth
Béla Tiszáról szóló útiesszéjét közli a szerkesztőség. Egy jó ötlettel elindult az író előbb Szegedről és környékéről, aztán a folyó fölső folyásától lefelé végigpásztázta a folyó menti falvakat, városokat, történetüket, mostan való sorsukat finom kis esszékben fölvillantva. Ügy folyik ez az elbeszélés, mint maga a folyó, korokat, vidékeket összekötve. Valóságirodalmunk
egyik legérdekesebb kötetét gyűjtögeti a Tiszatáj ezzel a közléssel, csoda, hogy valamelyik kiadó még nem figyelt föl rá és nem ajánlotta kötetben való kiadásra. Nem futó riportokat ír az
író, tárgyát mélyen ismeri, a megválasztott falvak, városok történetét helytörténeti kutatásokból szemezi ki, a jelenre meg hiteles elbeszélőket állít.
De melyik az az írása, amelyik túl a város körtöltésén is irodalmi hírt, olvasói elismerést
hozott Tóth Bélának? Ez a műve a Mi, janicsárok című regénye (1969). Ez a könyv az, mely
leginkább az olvasói figyelmet megnyerte, lekötötte és az irodalomkritika elismerését is Tóth
Béla felé fordította. Ez a regény a „fényes szelek" idejéről szól, a szegedi egyetemista fiatalok
negyvenes, ötvenes évekbeli életéről, szinte a szereplők fölismerhetőségének közelségével, erős
önéletrajzi elemekkel, a kor sokoldalú megörökítésével és mindenféle furcsaságainak, túlzásainak leírásával. Az író nagy élménye volt ez a kor, a gyalupad mellől került szinte az egyetemre, ahol nagyhírű professzorok jótékony hatása és a fiatalság semmit sem tisztelő túlzásai
hatnak egyszerre a szerzőre. Tóth Béla nem kendőzi, nem glóriázza sem a kort, sem a szereplőit. A későbbi átértelmezés nem kísérti meg. Mégis érezhető szeretettel szól róluk és személyessége aligha tagadható. Ez a regénye az, amely először tétté kétségtelenné tehetségét, egyéni
hangját mutatta meg, elbeszélő kedvének gazdagságát és természetességét csillogtatja. A tárgy
nem új, film és regény egyaránt kísérletezett e kor megörökítésével, sőt, már tudományos kötetek is készültek az utóbbi időben róla. Tóth Béla, ha novellái egy részét is ideszámítom —
időben legelsőnek fordult hozzá és tette írásainak középpontjába közelmúltunknak ezt a részét, és ő vette szinte elsőnek írói figyelem alá a korszak jeles, de sokban szertelen szereplőit.
A Mi, janicsárok a korszak szereplőinek számára kulcsregény, hiszen az író nem rejtette el
még a szereplői nevét sem nagyon, az olvasók azt találgatták a regény megjelenése idején,
hogy ki, kicsoda? De fél évtizeddel később és egy-két városhatáron odébb már ez a
kulcsregény-tulajdonság elvész, és pusztán irodalmi teljesítmény marad e mű, jelezve, hogy
nem vesztett érdekességéből, kort idéző erejéből. (A korán elhunyt Béládi Miklós szinte a
megjelenéskor fölfedezi ezt az értékét és el is mondja egy rádió-előadásában. Ő volt, aki Tóth
Bélát a magyar irodalmi jelen értékrendjébe állította és jó érzékkel vette észre, hogy Tóth Béla
fontos élményanyagot írt meg ebben a regényében — egészen jól.) Amikor Tóth Béla írói
munkájáról szó esik, leginkább ezt a regényét kell fölemlegetni és újraolvasni. Bizonyos, hogy
van több és más jóízűen megírt elbeszélt története, írása, alakokat és eseményeket jól idéző
novellája, regénye, de a kort ilyen erővel megidéző műve nincsen másik. Ahogyan elbeszél, az
mindvégig megragadja olvasóját, a cselekmények és szereplők rögtön előttünk állanak. Egyszerre tudja jelezni alakjait és a köröttük való tárgyi világot. Ezt a tárgyi világot itt is és másutt
is olyan gazdagon, kedvvel rajzolja álakjai köré, hogy az már sokszor szociográfiai pontosság, tárgyi-néprajzi hűség, részletezés. De ez nála nem fordul az elbeszélés túlterhelésébe, az
olvasmányosságot emeli meg.
Akinek módja van rá és Tóth Bélával beszélget, sokszor azt érzi, hogy amit elmond, az
úgy mindjárt írható lenne papírra. Vége-hossza nincs történeteinek, élménygazdag élete minden reflexiója elbeszélésben jelenik meg, ha megszólal. Néha ezek a szóbeli közlések csiszoltabbak, készebbek, mint a leírt művei. Mintha a szóbeli kimondás az írásra már megszüntetné
a feszültséget, a feszességet. Nem én mondom ezt róla először, sokan szóvá tettük neki ezt a
furcsa jelenséget. A hatvanéves Tóth Béla ezen már aligha fog változtatni. Hiszen semmin sem
változtatott, akármit is szólt róla a kritika. Ment előre, habzsolón érdekelte és érdekli az élet,
a körötte való világ minden rezdülése. Most ünnepelni fogják és köszönteni fogjuk annyian,
kik ismerjük vagy közelebbi barátságban vagyunk vele. Ha elolvassa(?) ezt a pár sort, mit negyedszázada barátja és egykori félig-meddig tanítványa leírt, bizonyos, hogy int egyet a leve60

'

gőbe és folytatja a régi szögedi elődök búvárlását, vagy a dombiratosi gyerekkora regényét
írja tovább, vagy a Somogyi-könyvtár új épületének berendezéseiért kilincsel, munkatársaival
új kiadványok kiadásának pénzügyeit próbálja elintézni, vagy egy Tarló utcai kocsmában vitatkozik nagyhírű urológusprofesszor barátjával, vagy éppenséggel az írócsoport ügyeit intézi
és vendégeket fogad közelről és távolról. Akárhogyan is lesz, december 21., születése napja,
aligha fogja ünneplőben találni és az ünneplésben elábrándozni.

OLASZ SÁNDOR

Vakond a föld fölött
TÓTH BÉLA ÁLARCBAN CÍMŰ ELBESZÉLÉSÉRŐL
Éppen tíz évvel ezelőtt, a Tiszatáj 1974. decemberi számában olvashattuk Tóth Béla elbeszélését, melyet a hasonló című kötet megjelenésekor (1976) Diószegi András joggal nevezett
„a mai magyar próza kiemelkedő remekének". Az Álarcban sok vonatkozásban hasonlít az
író többi elbeszélésére (nem mindennapi sorsok, énforma stb.), ugyanakkor különbözik is tőlük. Hőse csupán az álarc kapcsán helyezhető el a társadalmi hierarchia alsóbb régióiban, valójában báró ő, igazi arisztokrata. Az alak tehát nem a mesterek és mesterlegények — Tóth
Béla által olyannyira kedvelt — világából kerül ki, csak a fölvett szerep kényszeríti, hogy kétkezi munkás legyen. Az írónak most azt kellett elképzelni, miként gondolkodik, érez egy nem
„hasonszőrű" ember. Míg máshol a monologue intérieur határozza meg az elbeszélő módszert, addig itt énformáról van szó ugyan, de nem belső monológról.
Az Álarcban bárója egy — igaz, erős felindulásban elkövetett — gyilkosság bűntudatával, az arisztokrata létét elsöprő,'ismeretlen társadalmi formáció iránti félelemmel bukik át az
új világba. Menti a bőrét, s éppen a megölt inas villamosigazolványa jelenti számára a menekülést. Ezzel „igazolja" magát, s Gordélius Félix báró fölveszi Sulla Sándor álarcát. Fűtő, segédmunkás a baromfifeldolgozóban, szolga az egyetemen, majd ismét fűtő abban a kollégiumban, ahol az elbeszélésbeli író egykor igazgató volt. Kényszerből vállalja a megalázó helyzeteket. De tudja, számára egyetlen megoldás lehetséges: beépülni az új rendbe, hasonulni a
dolgozó emberekhez. Az elbeszélésnek ezt az életmód, az emberi minőség kérdéséhez is köthető mondandóját már Diószegi jó érzékkel kapcsolta a Mi, janicsárok alapproblémájához
(„humanizálni kell az emberi kapcsolatokat"). A báró önmaga újjáteremtésével válaszol a kihívásra. Nem akar külön világot építeni, mint a Lábujjhegyen hősnek aligha nevezhető asztalosa. Ez utóbbi a „dugott életet" választja. Gyűlöli az új világot, még látszatra sem próbál közeledni hozzá. Rögeszméje, hogy kerítést kell építeni: „A fal jelentette számomra a napot.
Hogy rám süssön a nap." Ám a menekülés, a bezárkózás itt maga a büntetés. A bárónál viszont az álarc egyre tisztább, teljesebb életet takar. Az élet lehúzó és szűkös lehet a tárgyi világ
gazdagságakor is. De az összehasonlíthatatlanul szegényesebb milieu-ben is lehet minőségileg
vonzó életet élni. Tóth Bélának belső kényszere van e morális kérdések megmutatására, a hiteles valóságábrázolásra, s az erkölcsi szenvedély bátorsága is lendületet ad neki.
*

Neveltetésénél, társadalmi helyzeténél fogva a báró kezdetben a teljes elutasítás oldaláról
figyeli az egzisztenciáját szétromboló történelmi eseményeket. A háború alatt — egy sportlap
tulajdonosaként — az akkori idők szellemének megfelelően ő is becsempészi a szövegekbe a
61

bolsevista rémről szóló eszmefuttatásokat: „A mellékutcai kis piszkos lapokban is úgy ordítottunk, ahogy a szánkon kifért." 1944 márciusa után azonban visszavonul, ami ekkor történik, már az ő „tűréshatárain" is túl van. Jellemző epizód: már menekül és Sullaként vánszorog az országúton, mégsem ül föl az orosz katonák teherautójára. „Tőlük, kik az enyémtöl elütő, enyém ellen készült világot hoztak, azt"sem fogadhatom el, hogy pár kilométerrel arrább
vigyenek." Amikor a gyárban bejelentik az ország felszabadulását, meghatódik ugyan, de
azonnal átvillan agyán: „Mi közöm hozzá ? Jelent ez nekem valami jót ? Semmi esetre!" Szenvedélyesen utál mindenkit, s a lenézés, a lebecsülés még jóval később is ott lappang az egyébként viselkedni tudó, érzelmeit jól leplező álarcos emberben.
Szerepet játszik Sulla Sándor, alias Gordélius Félix. Adva van az álarc—valódi arc kettősség, a valódi én és a környezet, a báró önmagáról való tudata és valóságos helyzete közötti
feszültség. Az ellentét tehát Tóth Béla elbeszélésében fontos strukturális elem. A műben exponált alapvető ellentét azután fokozatosan átrendeződik, a pólusok egybemosódnak. A polarizáltság persze végleg nem tűnhet el. Amikor a báró megelégeli az álarcban élést, s az idő hajdani bűnét is elmossa, elhatározza, hogy végre a maga mivoltában tölti le hátralévő napjait.
(„Nem a rang! Ha azután futottam volna, nem itt élnék!") Tóth Béla nem a cilinderben, redingotban és szmokingban megjelenő fűtő poénjára hegyezi ki az elbeszélést. Egyébként is a
szerepjátszás már az első oldalakon kiderül, nem a meglepetés hatásvadászó késleltetése vezeti
az írót. A helyzet ugyan kétségtelenül romantikus, de hát ilyen az élet, „regényírók nem érik
utol fordulatait".
Ahogy haladunk előre az időben, úgy oldódik hősünk ellenséges magatartása, s úgy sokasodnak a szereppel való egyre tökéletesebb azonosulás jelei. Ez a módosulás, arányeltolódás a
szövegből akár statisztikailag is kimutatható volna. Érjük be e változás fontosabb állomásainak, hangsúlyainak jelzésével. Hősünk kezdetben teljesen „összezúzottnak" érzi magát „a
prolik között". Idegen számára a stílus, a durvaságnak tűnő kedveskedés. Az egyik nő benyúl
az inge alá: „Még ilyet!... hogy egy nő, mint kezdeményező... ? Nem. A mi köreinkben ez ismeretlen." (Alig egy évtized múlva — kollégiumi fűtőként — már minden gátlás nélkül nyit be
a fürdő lányok közé — a víz hőmérsékletét ellenőrizni.) De hát érzi, nincs más választása: tudomásul kell vennie, ez gyár és nem úri kaszinó. Szándékosan irtja beszédstílusából a bárós
fordulatokat, rontja helyesírását, kézírásának szépségét. A metamorfózis első megnyilvánulása: „Különben ha nincs vér rajtam, éreztem, munkásnak lenni nem rossz." Már lélekben is
igyekszik „Sullasándorkodni". „Hisz ebben tán meg is bolondulok a végén, hogy ennyi felé
tépdesem magam. Bárói mentalitásom életben hagyni, haragudni erre a világra, mosolyogni
az asszonyra, Sullának lenni és óvakodni a Sulla-sorstól? Nem megy egyszerre! Nem mehet
sokáig. (...) Naponta vitatkozom magamban. Mért állítom ilyen kétágúra magam? Aki Sulla,
legyen Sulla! Kezd begyógyulni „a kétlelkűség nyitott kavernája". („Megvallom, igazán sohá
nem tudott teljesen beforrni.") A báró „megsullásodik": „néztem is olyan szemmel a világra,
ami ehhez illett. Néha hetekig beleéltem megam új mivoltomba." Ebben a periódusban másik
nézőpontot is kap az olvasó: az író visszaemlékezését, a tisztálkodni nem szerető, érzékeny,
ügyetlenségét valami fura szakmai önérzettel palástoló, egészében „igaz buzgalommal" dolgozó Sándor bácsi képét. Az ellenszenvek, előítéletek még ekkor sem tűntek el belőle teljesen.
„Én lenéztem magukat. Magát is" — mondja az írónak. Igaz, lelkifurdalása is támad. A pozsonyi egyetemen végzett, Párizsban, Londonban tanulmányokat folytatott bárót a dolgozók
gimnáziumába íratják. „Ez szíven ütött. Mondom, mig én bugrisozom magukat, utálkozom,
maguk lépéseket tesznek előrejutásomhoz." Merőben új szemléletre vall a gondnokkal való
affér. A gondnok szintén az eltűnt úri világ képviselője, cinkos, cinikus össszekacsintást vár a
másik álarcostól, s legnagyobb meglepetésére öntudatos választ kell hallania: „Semmi közöm
hozzá, gondnok elvtárs! Ha magamnak nem lopok, másnak sem fogok." (A fiatal Sulla —
idéztük — ezzel a „semmi közöm hozzá"-val a forrongó új világ egészétől határolta el magát.)
Ugyancsak a cinikus együttműködést tagadja meg váratlanul fölbukkanó régi arisztokrata is
merősétől. „Kezdtem Sulla Sándor lenni." Ezek után azon sem csodálkozhatunk, hogy hő62

síink 1956 őszén sem aktivizálódik. („Hű maradtam? Azt hiszem, csak fölvettem egy formát,
mint a sár, amikor vályogvetőbe nyomkodják." (Meg kell mondanunk, az új emberi minőség
formálódását a magánélet is segíti: szerelem, majd házasság egy munkásnővel.)
Az elbeszélés legáltalánosabb szemantikai tartalma két világ, két mentalitás szembenállása, ütközése és végül békés egymás mellett élése. Aki csak a történet kalandos mozzanataira,
nem mindennapi helyzeteire figyel, az előtt éppen a kétlelkűségnek az alakuló új társadalom
életére is általánosítható belső harca marad rejtve. Az egymásra következő helyzetek sorozata
csupán a mű felületi struktúrája. A közlés, az alapközlés, amiért az író megírta az elbeszélést,
egy metaforikus szinten jelenik meg. A legtöbb Tóth Béla-írásnak egyébként már a címe is
sorsmetafora: Lábujjhegyen, Talpon, Vakon, Álarcban.
*

Tóth Béla elbeszélésében a cselekmény közlése végig az első szentélyű elbeszélő feladata.
Kettős nézőpontról van szó. A mű elején és végén maga az író beszél első személyben, előrebocsát és összegez, anélkül, hogy ítélkezne. Átadja a szót, a hős így maga mondja el életét, az író
csupán meghallgatja és közreadja a hallottakat. A műben az elbeszélő-hős válik centrummá,
szervező középpé. Az író és a narrátorként szereplő hős között a kapcsolat világos. A hőselbeszélő olykor utal hallgatójának jelenlétére. Az író csodálkozik, kíváncsian várakozik, de
nem érzelmez, nem minősít. Helyzete semmiképpen sem a fölényes és mindentudó szerzőé.
Tökéletes írói alkalmazkodás, mely az idegen életanyagot a maga művészi rendszerébe gyúrja
bele. A harmadik szentélyű szerzői narrátor hiánya az előadás lírai jellegét erősíti. Kialakul
annak illúziója, hogy nem fikcióról, hanem valóban megtörtént dologról van szó.
Az erős személyesség képzete szinte hozzátapad Tóth Béla műveihez. Az író maga is
szüntelenül együtt kóborol alakjaival, mintha ő maga is belebújna bőrükbe. Minden szépprózája énformában íródott. Közvetlenséget, szuggesztivitást jelent ez a forma, s az érzelmi közelségből még akkor is marad valami, ha az elbeszélő eljátssza rokonszenvünket. Ennek az
előadásnak azonban hátránya is van. Az író fölmentve érzi magát az átfogó világábrázolás
igénye alól. Az első személyes forma merev alkalmazása egyhangúságot, monotóniát szülhet.
Érzi ennek veszélyét Tóth Béla is. Többféleképpen is élénkíti, színezi a szöveget. A báróval
nem egyszerűen a megtörtént dolgokat mondatja el, a narrátor az események folyamatjellegét
is érzékelteti. Mivel az elbeszélő maga is szereplője a történetnek, a cselekménnyel rendkívül
dinamikus viszonyt alkot, ő maga is belül van a történeten. Ráadásul az Álarcban cselekménye a hős és a helyszínek szüntelen mozgását mutatja. Az alak jellembeli módosulásával párhuzamosan helyzetek hihetetlen bősége sorakozik föl. Vannak írók, akik a sovány történetet
is nagyregénnyé duzzasztják. Tóth Bélánál ez éppen fordítva van. Elbeszélésének oly gazdag a
helyzetsora, hogy abból vaskos regényre is futná. Az író a nézőpont viszonylagos állandóságát
igazi eseményes történettel ellensúlyozza. Mégsem érezzük, hogy túl sok a szituáció,- az elbeszélés nem hull szét autonómiára törekvő epizódokra. A kompozíció mindvégig feszes, fegyelmezett.
Nem tér ki Tóth Béla az epikus ábrázolás egyik legfontosabb kérdése elől. Annak, hogy
milyen időszemlélettel ábrázolja a valóságot, nagy jelentőséget tulajdonít. A Kicsi világ hősének jógázás közben jutnak eszébe életének fordulópontjai. „Filmezik" agyában, s valamire
mindig visszaemlékezik. A Lábujjhegyen narrátora is fölborítja a hagyományos időrendet:
tulajdonképpeni bűnét akkor mondja el, amikor már régóta vakondokéletét éli. A Talpon hőse a börtönben esténként becsukja a szemét („ilyenkor indultak meg bennem a vonatok"), s
jönnek múltjának a börtönhöz vezető mozzanatai. A Vakon jelen idejében megérkezik Zsibrita, az asztalos, nézi az asszonyságot, a mester feleségét, s ebbe az állóképbe apró múltbeli mozaikok simulnak. Az Álarcban mindegyiknél szabadabban bánik az idővel. A fiktív idő és az
elbeszélői időtartam óriási különbsége gyors elbeszélésre vall: elég néhány oldalt elolvasnunk,

63

/

s esztendők, évtizedek áttekintését kapjuk. Az idősíkok periodikus váltakozása izgalmas, újszerű viszonyrendszereket teremt. A kezdés jelen ideje után gyors váltással múlt idő következik. Az író — míg vendégét várja — fölidézi a Sullával együtt töltött éveket. Majd megjelenik
a báró, s hamarosan ő is ugyanarról az életszakaszról beszél, melyre az író az imént gondolt.
Ezután az elbeszélés törzsét, főszövegét jelentő részben — estétől hajnalig mesél a báró —
nagyjából kronológiai rendben ismerjük meg az élettörténetet. Indul a narrátor a háborús
évekkel s elérkezik az elbeszélés kezdésének jelen idejébe. Ezt az egyenes vonalú, lényegében
egységes ívelésű főrészt is retrospektív mozzanatok tarkítják. (Például — igaz, néhány mondat erejéig — régi szeretőit idézi föl egy helyen.) Az elbeszélés befejezésének, utolsó lapjainak
ideje pedig a kezdésnél másfél évvel későbbi. Ez formailag múlt idő, valójában minden korábbi múlt és jelen időnél később történik.
Látjuk, van az elbeszélésnek egy jelen-múlt-jelen-múlt-jelen hullámzása, s ebben lehetetlen a tervszerűséget észre nem vennünk. Ami az elbeszélés jelen idejű előterében történik, az
csupán megjelenési alakzata a sokféle térbeli és időbeli egységből érvényessé tett magatartásmodellnek. Az Álarcban idődimenziója a báró létezésének különböző szakaszait úgy szervezi
a jelenbeliség köré, hogy kibontakozik e bonyolult személyiség döntéseinek, választásainak,
elutasításainak sora. Az elbeszélés szegmentumai is a főszereplő viszonyulási rendszere, cselekvéseinek tér- és időbeli váltakozásai alapján rajzolódnak ki. Nagyobb egységnek fogható
föl a kezdés már említett, az alapproblémát mintegy előre jelző jelen-múlt váltakozása. Másik
nagy egység a báró elbeszélése. De ezen belül is több fordulópont létezik. Világosan elkülöníthető a háborús periódus és a Sulla-korszak. Ez utóbbit a metamorfózis látványosabb, lökésszerű mozzanatai szerint továbtí tagolhatjuk. (Gondoljunk az „aki Sulla, legyen Sulla!"
kijelentés mögött rejlő elhatározásra.)
Az eddigiekben következetesen elbeszélésnek neveztük Tóth Béla művét. A folyamatosságnak, az idő múlásának, áramlásának élményében van részünk az Álarcban olvasásakor.
A feszített tempót, a gyorsan tetőpontra jutó eseménysort hiába keressük. Az Álarcban tehát
nem novella, miként Tóth Béla többi kisepikai műve sem az. A történelmi-emberi-tárgyi vonatkozások gazdagsága a regény által teremtett totalitásérzésre emlékeztet. Az életanyag megragadása mégis jellegzetesen kisformai eszközökkel történik. Elbeszélés és kisregény között általában elmosódnak a határok, az Álarcban ugyanolyan joggal nevezhető kisregénynek, mint
elbeszélésnek. Stílusa szikár, puritán, a rövid mondatok halmozása, az igék túlsúlya jellemző.
A szöveg ily módon dinamikus, ritmusos. Az írói közlések stílusszintjén dísz nélküli, gyakran
száraz megfogalmazást találunk. A báró is szűkszavú: nem részletez, nincsenek aprólékos leírások. Egyetlen rövid bekezdés képes mozgalmas eseménysort összefogni, s közben a hős vívódását, tépelődését,is érezteti: „A gyilkos szállást kapott. Kis, egyszobás lyuk. Puha cinkefészek. Uraktól levetett bútorok, lámpák, csecsebecsék. Lefekszem. Tán nem is vagyok gyilkos.
Érte tettem. Az egész családért. Egy végzetes pillanatban. Önvédelemből. A jog a jogos önvédelmet akceptálja! De melyik bíróság. A németeké? Nem pártfogolnak. Ellenük tettem. Körül vagyunk záiVa." A lapidáris tömörségű dialógusokra egy példa: „— Estére? — Kimegyek.
— Mint a kórházba? Nem vagy te nős ember? — Nőtlen vagyok. — Mi a bajod? — Sok. —
Szomorúság? — Az. — Vigasztaljuk meg egymást. — Sora is van annak..." (Sulla társalog
így Borival, későbbi feleségével.)
*

A Kormányférfi című elbeszélés hőse mondja: „Piszkos is, szép is az élet egyszerre. Nekem gyanús, ha valaki csak az egyik oldalát akarja mutatni, hogy csak szép, vagy csak ronda.
Néha valóban a csúnya oldalát látja az ember, máskor meg minden virágba borul." Tóth Béla
ennek a (Benjámin László szavaival) „tűz is, korom is" életnek a hiteles ábrázolója. Álarcban
című művében immár négy évtizedes „műveskedésünk " egyik fontos problémáját tudta ma-

64

r
gas művészi színvonalon megjeleníteni. A mű megszerkesztettsége pedig tudatosságával, tervszerűségével a spontán, ösztönös elbeszélő — Tóth Béla írásművészetével kapcsolatban mindig is kísértő — legendáját cáfolja.

FEKCT£*&?er

ÍTTRSÍÖ'I

&*JII-RCK.-J2.ÉLIG,

MI'KEASTA SMÍZJEÍCA/TÉRE/TE/V

FEKETE

KE/es/"

TARDI SÁNDOR GRAFIKÁJA
5 Tiszatáj

65

TÓTH BÉLA

Tiszajárás
59.
IBRÁNY V.
Javában ülünk Anonymusom szülőházának üvegfolyosóján, amikor a szomszédok kakasai ránk kiáltják a hajnalt. A sötétség olyan sűrű, kocsikereket lehetne hozzátámasztani, nem
dőlne el. Érezzük a pirkadatot, itt csörtet már a kertek alatt.
Sürgetésnek számíthat e kakasszó, emberem, mintha erre a jelre várt volna. Partot vált
szavahordásában.
Eddig érzelmek, fölhangok nélkül sorolta a tényeket, most kerekdeden kanyarodik rá saját sorsának fölidézésére.
— Kilencéves voltam, amikor apámék a szektára szánták magukat. A kilencéves gyerek
szeme nyitva már mindenre.
Titkolódzás sosem volt szokásos a családban. Kár lett volna arra erőt pazarolni. A pirinyó házban annyian voltunk, minden mozdulat, gondolat szem előtt zajlott. Mondom, zajlott, pedig olyan zajtalanul éltünk, mint az éjszakai madár. A béketűrés öröklődhetett az öreg
szülék által, akik velünk éltek, de létüket alig lehetett észrevenni.
Nagy munkálatú, sokféleképpen próbált szegényember volt az apánk, akire úgy nézett a
család apraja-nagyja, ahogy a csillagos égre réved az alatta lakó. Tán nemcsak azért, mert ő
volt, aki a megélést megteremtette, de ő volt a mutatónk is. Akármilyen munkanélküli világ
sanyargatta a családokat, ő azért mindig talált valami elfoglaltságot, mert hasznosan forgatta
magát. Tudott házfödelet kötni, sugáregyenes vertfalat döngölni, szalmatetőt rakni, kerítéseket fonni, kötni, ásni, állítani. A legszükségesebbeket pedig a legszűkösebb időben is a lakosra
szakajtotta az élet. A baj betoppant köszönés nélkül. Viharok kerekedtek, vitték a házhéjat,
döntötték ki az imádságra támaszkodó kerítéseket.
Szaladtak apámért. Gyere már, hé, azután valahogy megszámolunk. Ment apám. A szekercéjét a katona-derékszíjába tűzte, a hosszú nyelű harapófogójával: karjára akasztotta a
fűrészt; ásót, lapátot a vállára vette, vitte az egész műhelyt.
Ha tehettük, vele osontunk, hogy lássuk működését. De fogtunk is neki. Favéget, s gödörbe állított oszlopot, amíg a föld megöleli.
Szó nélkül vette tudomásul, utódai ott vannak körülötte. Dalolgatott néha, fütyült. Mikor mi jött a szájára. Csicsóné drága úgy osont ki a nyirott bajusza alól, míg kalapját hátratolva félszemmel belenézett az oszlopsor egyenesébe, hogy öröm volt hallani. Felhőtlen napnak számított, ha dalolt, s komor sötét, ha száz ágon sugárzott is a tarhonyaszárító csillag,
amikor a hallgatás szorította össze a száját és ült a fűtetlen kemencepadkán órákon át, hideg
pipa csücsült a bal keze tenyerében. Ritkán komorkodott. Józanul többször dalolt, mint részegen. Ugyan olyannak nem sokszor láttuk. Kapatosan is csak akkor, ha valami befejezett
munka fölött, hitelben vásárolt pálinkákkal kedveskedett a fizetni nem tudó gazda.
Ennél különben a napjaink olyan egyformának tűntek, akár ételeink. A boroshordóból
66

alakított dézsából csak nyár közepén fogyott el a savanyú káposzta, Ettük nyersen, kenyérre
téve, pirítva, levesnek főzve, pogácsába sütve, megzsírozva. Lánytestvéreim cipőiben jártak a
kisebb fiúk. Szégyelltük, mert szó érte a házunk elejét miatta. Lánycipő, lánycipő! Bajunk
csak fokozódott, amikor anyánk lemosta rólunk az alsónéműt. Olyankor valamelyik lánytestvérünk elnyűttebb ruháját rántottuk föl, s bújtunk a cimborák elől, mert azok padlást, górét
összekeresgélve hajszoltak bennünket, hogy menjünk játszani. Az a világ hahotájának számított, hogy lányruhában vacogunk, amig megszárad a gatyánk. Szégyenérzet tanyázott bennünk akkora, mint Abrózi földbirtokos szérűskertje.
Apánkat, ha valamiért megidézte a jegyző, ahhoz inget váltott. Na, készülődik, megmosakszik kötözködésig. De ehhez a művelethez, amíg a konyha zugában, egy megfenekelt lavórban lötyekel, a ház népének ki kellett ám takarodni úgy nyáron, mint télen. A szögezett ajtót is magára csukta. Bizonyosan nem úriságból, hanem ezt láthatta a'szülei szüleitől. Azon
mi nem nyavalyogtunk, hogy jaj de nyomorult szegények vagyunk, nem sajnáltuk magunkat.
Hanem a szektától nagy fordulatot vártunk. Ha apámék összefogódzkodnak a jóra, ha összeadják az eszüket,'erejüket, hát cipőnk lesz, ruhánk s ha arra sajdul meg a fogunk, tán zsíros
kenyeret is ehetünk a káposzta mellé. Nem emlékszem, hogy ennél több remény bekukucskált
volna az ablakunkon. De lestük is minden mozdulatukat az esténkinti összejövőknek s szavukon elrágódtunk.
A szeretetvallásra összekapaszkodottak vasárnaponként valamelyik tag nagyobbacska
tiszta udvarán gyülekeztek. Bibliaolvasással kezdték, s magyarázattal folytatták a törvény parancsolta munkanap délelőttjét. A birka belebégetett a prédikációs hangütést kerülő beszédbe, disznó beleröfögött, tehén, borjú belebőgött, tyúk kárált, kakas kukorékolt, kutya ugatott, senkit sem zavart. A lelki mezők fölszántása között szóba kerültek az elmúlt hét eseményei, s az eljövő tennivaló.
Betegek sorsáról azt vélték, hogy azt fölöttünk lakó küldi ránk, s lehetőleg orvos nélkül
tűrni kell a sors csapásait, de a kötelező orvosi vizsgálat elől senki se meneküljön! Két szektás
asszony gyerekszülésben meghalt, mert nem vitték orvoshoz őket. Gondatlanságból eredő emberhalálért megbüntették a családfőket.
Az elmúlást azzal a konok türelemmel fogadták, mint Dózsa a tüzes trónt. Meghalni
megnyugodva, szépen, tisztán, ahogy az életet kell viselni.
A dísztelen puritánság és magukra parancsolt komorságig menő szigor a gyerekeket sújtotta legjobban. Nemcsak a kívánt cirógatásokat éheztük, de a kivágott termőfák gyümölcseit. Maguktól is tiltották, tőlünk is, hogy az a lakomázásra, elkényeztetésre vezet.
Az iskolában eltűrték végül is a szektás gyerekeket. Különösen a tanítók mutatták ki velünk szemben együttérzésüket. Kedvezményekre, engedményekre nem volt szükség.
A fölszerelésünket az utolsó palavesszőig kezünkbe adta a közösség. Viselkedésünk ellen
sem lehetett kifogás-. A jóra szövetkezettek gyerekei szóértő, leckeíró, hallgató, tisztelő, szorgalmas nebulói maradtak ezernyi zsivaj, csábító birkózások, verekedések között is. Hanem
nagyszünetben, amikor előkerültek a cukrozott kenyerek, a vajkörték, kásás almák, szőlőfürtök, a szánkban összefutott a nyál. Mert a gyerekcimborák adtak volna az övékéből szíves
örömest. Tették a szánkhoz gyerekszokás szerint: harapj! S megálltuk, hogy nem haraptunk.
Pedig a gyomrunk majd kijött a szánkból az illatos gyümölcsökért. Nem fegyegettek pedig
otthon bennünket ostorral, vesszővel, ha megesszük. A gyehenna tüzét sem emlegették, csak
szelídkés szomorúsággal mondták: gyerekeim, ne szégyenítsetek meg bennönket, ne égessétek
a képünk bőrét! Nagy parancsnak számított, alig tudok példát rá egyen kívül, hogy valaki a
gyerekek közül hajdította volna a szülői fogadalmat.
Egyszer, szép őszön, fűzvesszőszüreten valamelyik gyerek ártéri vad szilvafa alól elkezdett eszegetni. Odalépett egy asztaloslegény, megpirongatta a fiút, aki azt mondta, hogy ő
meg szól a szekta vezetőségének, mert a segéd pipázik esténként a műhelypadláson. Tudja a
pipa, a dohány rejtekét is! Az eseményt úgy elásták maguk között, hogy az innenső világban
forogta ki a szó a történteket egy kedélyes beszélgetés során.
5*

67

Nem ismerték a bűbájoskodást, égre meresztett szemmel se révedeztek, de kimondták,
hogy tilos a dohányzás! Az írás szereplői sem pipáztak. Illetlen rájuk hivatkozva, pipával az
agyarukon törvényeket teremteni. Letenni a pipát! Nem tettek pipaellenes fogadalmat, nem
tették mozsárba, s nem törték porrá a legkedvesebb gondűző pajtást. Apám kitette a szűrét a
lábas gang szarufájába. Hátha valami nála is szegényebb embert egyszer megörömöztet véle.
A pipa nagy szó. Sok evési alkalmat el lehet vele nyomni. De ha füstre jön meg az étvágy, hát
a világ végéig elmegy a dohányos egy szippantásért.
Még kinti életünk során egyszer kimentünk a rakamazi határba krumplit szedni. Valahogy útközben apámnak elveszett a pipája. Dél körűiig elnémáskodott fölötte, de ahogy ebédre megszalonnáztunk, annyira kívánta a füstöt, nem volt lelkének hová lenni. Ujjnyi lyukat
fúrt a földbe, mellé a szár helyét, ahová töklevélnyelet illesztett, a gödröcskét megtömte száraz krumplilevéllel, melléhasalt, füstölt áhítattal.
Amikor letette apám a pipát, három-négy nap feléje sem nézett. Hanem egy idő után kerülgette a ganglábat, amelyik szarufáján csöndösködött.
Anyám látta, hogy sok dolga akadt apámnak a füstölő szerszám körül.
— Te ember, te, csak nem a pipa után bizsereg a szád prémje, mert kisül a két szemem is
szégyenletében!
Azután a róla való szó is kiveszett a használatunkból, ahogy a pipa is eltűnt valamerre.
Nincs hírem a sorsáról.
Gyerekésszel mi gyors fordulatot vártunk a belépéstől. Vártuk a változást, ami annyiból
állt, hogy nem adtak többé idegen gazdák kezére bennünket, hanem otthon egy boglyába bújva élhettünk, osztozhattunk meg a kicsi rágnivalón. De örömünket sok minden keserítette.
Apánk morózusabbnak mutatta magát. Nem énekelt, nem húzott bennünket az ölébe,
mint korábban, ha nyári esték sötétjében a szomszédokkal kiültünk a házak előtti árkok partjára. Valamikor csüngtünk rajta, ahányan csak érintésnyire elértük. Éreznünk kellett létét.
Meg-megcirógatott, s az olyan jóllakottságot, megelégedettséget jelentett nekünk, hogy
éhomra eí tudtunk aludni. Most valami előlegféléből ehettünk rendszeresen. Vacsoráztunk
egyfilléres savót görhével, kenyérrel.
A gyerekeken tanyázó szülői zordonság nem volt gorombaság. Tudom, hogy szerettek
bennünket, ahogy jó szülő a gyerekét, de azt akarták, hogy kemény emberekké legyünk, s
nyáladzós édességekkel el ne gyöngítsük magunkat. Tudhatták pedig, ők is voltak gyerekek,
hogy egy szem cukorért, egy csöpp mézért majdnem elájultunk. De cukor csak akkor kerülközött a házhoz, ha a betegnek teájából már nem hiányozhatott.
Kemény zordságukon átsütött a szeretet. Aggodalommal tanítottak a szerszámok használatára. Elmondták, mutatták melyiknek milyen a fogása, szokása, hogy húzza ki a kasza az
erőt, ha nem éles, ha nem jól forgatom. És mit tud a kerekes morzsoló, ha forgás közben belenyomom az ujjam. Semmi cirógatás, de figyelemmel vettek gondjaikba, ha szarvasgyűréses
kazlakat raktak, amit a vihar sem kezdhetett ki. Őszinte aprólékossággal tanítottak lovakat
kocsiba fogni, takarmányt keverni az állatoknak. A kapálás türelmére, a gyomnak a haszonnövénytől való megkülönböztetésére. Ha a sokágra műhelyelő iparosokhoz vezetett valamiért
sorsunk, azok is mind kedvességgel vették művelés alá csöpörödő eszünk kíváncsiságát. Nem
erőltettek semmit, de ha érdeklődéssel néztem a favázas cséplődob csudálatos szerkezetét,
amíg javításra udvarnyi nagyságban széthevertek az alkatrészek, a mester és a segédek elmagyarázták, minek mi a föladata.
A traktorokra úgy ültettek föl bennünket, ahogy szekeresek a lóra. Megmutatták milyen
mozdulatszóra, melyik billentyűjével mit csinál a masina. Szántás közben is engedtek a nagyerejű géppel műveskedni. Álltak a hátunk mögött, téveteg kezünket szeretettel tették a kívánt
bezzentyűre. Azt éreztük mi, húsz csöpörödő elemisták, hogy minden szakma, minden tag a
maga tudására akar bennünket vonni. Hogy kocsis legyek, takarmányos, kertész, gépész, cipész, asztalos, kőműves, ács, bádogos, lakatos vagy akármi, amire az élet kíván. Anyámék is
épp úgy. Nem hiszem, hogy valami pedagógiai tanácskozáson döntöttek fölöttünk. Ők a
68

gombvarrás tudományára éppúgy tanították a fiúgyereket, mint a kenyérdagasztásra, kemencefűtésre, meszelésre, csirkepucolásra, kismosásra, mázolásra, udvarsöprésre, tyúkóltakarításra. Amikor ennek a kemény tartásnak az ízére találtunk, már újra otthon éreztük magunkat. Dudorásztunk. Kérdezték, mi a nóta?
— A Himnusz!
Szelíden elvitt tekintetük intett rá igent. Mert nem szerették volna, ha libapásztorkodásunk alatt tanult énekekkel zümmögjük teli a házat. Ott az énekre járt táncok is mentek, és süketecske slágerek. A határ teli volt a danával. „Jaj, de csúszik ez a banánhéj..." Vagy: „Kislány, kezeket fel, egy kis szerelem kell, ne játsszon a szívemmel. Mert szerelmi téren, kérem ez
remek, divatba hozták ezt a gengszterek, s kislány kezeket fel..."
Pedig fülünk volt, mozgásigényünk a dalra, táncra. De hát ez az élettapasztalattal rakott
szülék szerint odagyöngít bennünket, hogy megroggyanunk az első teher alatt.
A betegeket, öregeket messzemenően istápolták, de a halál ellen, tudták, nincs orvosság.
Keményen álltak a haldokló ágya körül, s könnytelen szemükkel biztatták: ha életre való
vagy, megmaradsz, a kaszás ellen nem tehetünk semmit! Nekünk sokszor könyörtelennek
tűnt volna ez a ridegség, hiszen kószálásaink közben elvetődtünk más vallásúak haldoklóinak
házaiba, s hallottuk azt a szívfacsaró, jajgatást, amit a kétségbeesettek ténylegesen érezhettek,
aminek visítva adtak hangot fájdalmukban.
De nem tartottuk ridegségnek a mi szigorú csöndünket, mert úgy éreztük, ez emberibb.
Mert akkor sem roggyantak meg, amikor a szekta üldözése közben a hatalom tucatjával vitte
bilincsben ártatlan, szótlan szüléinket. Amikor a főispán, a háborús törvényekre hivatkozva
egy vasárnapi gyülekezeten megjelenve közölte: ha föl nem oszlatják a közöst, gyerekestül,
pereputtyostól kihordat bennünket az első lövészárokba golyófogónak! A nyomorékokat, a
testi és szellemi fogyatékosokat kell odavinni, s nem a nemzet erőteljes lakosságát!
A gyerekekre áradó zordság másképpen is megnyilatkozott. A kinti szomszédokkal is
megszűnt az árokpartok kedélyes lovaglása. Nem vetették meg őket, minden találkozáskor
megagyonistenelték egymást, de annál több szó nem potyogott közéjük. Mintha nem is értenének egymás nyelvén. Semmi harag, olyat nem tarthattak maguk között. Semmi megvetés,
de nem volt kapocs.
Ha azok valamiért átjöttek, segedelemért, egy kanálfej sóért, szó és visszavárás nélkül adták, ha volt.
Az égő petróleumlámpát eloltották, kétfelé dűtötték a benne lévő olajat, ha több nem
volt a háznál. A kölcsönkérő lötyögtethette a két deci petrót, szó se esett róla.
Azelőtt is megtették. Az egy szál gyufát késsel kétfelé hasították, hogy jusson amannak
is, aki a hatodik határban akar a félszál gyufával tüzet lobbantani. A kintiektől való elzúzmarásodó viszony helyett a közéletbeliekkel vált melegebbé a kapcsolat. Szeretetcsókkal köszöntötték egymást találkozáskor, elváláskor. Kifogyhatatlanok voltak a Könyvbéli ismeretek magukra értelmezésében, s aztán fordult szavuk a hitvány élet taglalására, az egészség, a termés,
a kereset, a mikor mit csinálunk, művelünk fölsorolására.
Régről örökölt paraszti tapintattal, de nem körmönfontan adták egymás értésére a külvilágtól jövő inzultusokat.
Amikor a hatalom a szekta piszkálásába kezdett, komorabbak lettek, de nem istenkedtek, átkozódtak. Pedig korábban mondták: „A pipamocsok forrjon a gigájukra! A zsíros
bögre törje föl a mejjük kosarát." Haragjukat, fájdalmukat elfojtották, mint a pipa, az ital
utáni vágyat.
A nagy letartóztatások után sem hurrantak össze, nem szaladoztak egymáshoz siránkozni. Annyira estek gyászba, mint mondjuk valami külvilági létükben esett nagy állatvészkor.
Még szorosabbra csukták a szájukat. Mi volt azon csácsognivaló. A sors akarja. Az elől emberi erővel lám kitérni nem lehet, csak tűrni, mert igaz úton haladunk, valamerről földerül
ránk. Bólogattak hozzá erős hittel.

69

BALOGH SÁNDOR

Az Ideiglenes Nemzetgyűlés
és az Ideiglenes Nemzeti Kormány
Az 1944. október 15-i „kiugrási" kísérlet kudarca és a nyilasok hatalomra kerülése után a
Horthy-rendszer, illetőleg hívei lényegében már elveszítették azt a lehetőséget, hogy tényleges
beleszólásuk lehessen az ország sorsát, jövőjét érintő kérdések eldöntésébe. Különösen azok
után, hogy Moszkvában a horthysta fegyverszüneti küldöttség tagjaival és az átállt tábornokokkal, valamint Dél-Dunántúl felszabadulása után a gróf Bethlen Istvánnal folytatott kormányalakítási próbálkozások szintén csődbe jutottak. Ugyanakkor a felszabadult országrészben az antifasiszta demokratikus erők tömörülése és programjuk a szövetséges nagyhatalmakat is mindinkább arról győzték meg, hogy már csak a Magyar Nemzeti Függetlenségi Frontra
támaszkodó új hatalom lehet képes a hitleri Németországgal gyökeresen szakítani és ezzel egyidejűleg Magyarországot a szövetségesek oldalára állítani a fasizmus teljes szétzúzásáért folyó
küzdelemben. Ennek a felismerésnek köszönhetően fogadták 1944. december elején a magyar
antifasiszta demokratikus erők kéttagú küldöttségét a szovjet kormány képviselői — az Amerikai Egyesült Államok és Nagy-Britannia kormányaival való konzultálás alapján — hivatalosan Moszkvában. A tárgyalások során azonban azt is sikerült tisztázni, pontosabban elérni,
hogy Magyarországon az ideiglenes központi hatalom ne bizottságként, sőt ne is egyszerűen
csak kormányként alakuljon meg, hanem a jogfolytonosságot megszüntető és új jogforrást teremtő Ideiglenes Nemzetgyűlésként jöjjön létre, amely majd az Ideiglenes Nemzeti Kormányt
is megválasztja.
Az Ideiglenes Nemzetgyűlés Előkészítő Bizottsága 1944. december 14-én alakult meg
Debrecenben. Elnöke Vásáry István kisgazdapárti politikus, Debrecen polgármestere lett.
A 17 tagú Előkészítő Bizottságban — Dálnoki Miklós Béla és Vörös János vezérezredesek,
Gerő Ernő és Nagy Imre, vagyis az átállt tábornokok és a moszkvai kommunista emigráció vezetői mellett — debreceni, szegedi, békéscsabai, hódmezővásárhelyi és makói antifasiszta személyiségek, ellenzéki és demokratikus felfogásukról ismert közéleti emberek vettek részt. Az
Előkészitő Bizottságban a Magyar Kommunista Pártot 5, a Szociáldemokrata Pártot és a Független Kisgazdapártot 3—3, a Nemzeti Parasztpártot és a Polgári Demokrata Pártot 1—1, a
pártonkívülieket pedig 4 tag képviselte. Ez utóbbiak között foglalt helyet az októbrista Juhász
Nagy Sándor, volt igazságügyminiszter és Révész Imre református püspök is. Szegedet a kommunista Komócsin Mihály, a szociáldemokrata Valentiny Ágoston és a kisgazdapárti Balogh
István képviselte. Az Előkészítő Bizottság, figyelembe véve a rendkívüli körülményeket, kétségtelenül viszonylag széles körű testület volt társadalmilag, politikailag és földrajzilag egyaránt.
70

Az Előkészítő Bizottság a felszabadult országrész 38 városában és községében — ahol az
1941. évi népszámlálás idején 1,3 millió ember élt — tervezett parlamenti választásokat, amelyeken 212 képviselő juthatott mandátumhoz. Az egyes helységekben megválasztható képviselők számát és az egyes pártok részesedését szintén előzetesen szabták meg. A választási gyűlések megszervezését az Előkészítő Bizottság a helyi nemzeti bizottságokra bízta, de számolt a
szakszervezetek, az önkormányzatok, az ipari, mezőgazdasági és kereskedelmi szervezetek, a
kulturális és egyéb egyesületek közreműködésével is. Az Előkészítő Bizottság egyhangúlag fogadta el a magyar néphez intézendő kiáltvány szövegét is, amelyben világosan megjelölte a választások célját, illetőleg az új törvényhozás legidőszerűbb feladatait: „Az Ideiglenes Nemzetgyűlés kifejezésre fogja juttatni a magyar nép akaratát: összefogni párt és társadalmi különbség nélkül a német rablók kiűzésére, az országnak a romokból való feltámasztására, erős, független, demokratikus Magyarország megteremtésére."
A választási gyűlések 1944. december 15—20 között zajlottak le. A megyeszékhelyek és a
városok (Szeged, Debrecen, Pécs, Miskolc, Kecskemét, Szolnok, Eger, Nyíregyháza, Gyula,
Békéscsaba, Makó, Szentes stb.) mellett több községben (Mátészalka, Vásárosnamény, Kiskundorozsma, Hosszúpályi, Kaba, Nagyléta, Pocsaj, Mikepércs, Derecske, Sarkad, Kornádi,
Báránd, Biharnagybajom és Füzesgyarmat) is rendeztek választási gyűléseket. A tervezett 38
településsel szemben azonban, végül is közel 50 helységben választották meg az Ideiglenes
Nemzetgyűlés képviselőit. A gyűléseket — a körülményektől függően — vagy a szabadban,
vagy a települések legnagyobb befogadóképességű helyiségeiben (középületek és szállodák
nagytermei) tartották meg. A választási kampány lefolyását jól érzékelteti a „Krónikás
könyv", amely a miskolci és az egri eseményekről számol be: „Zsedényi Béla elmondja, hogy
december tizenhatodikán váratlanul Miskolcra érkeztek Juhász Géza és Fekete Mihály, akik
közölték, hogy Debrecenben Ideiglenes Nemzetgyűlés ül össze, amelyre Miskolc tizenkét képviselőt küld. A miskolci Nemzeti Bizottság még aznap megválasztotta az elektorokat, másnap
megalakult a Függetlenségi Front miskolci választmánya, amely az elektorok javaslata alapján
megejtette a választásokat, délután három órakor a Korona nagytermében népgyűlést tartottak, amelyen a jelöléseket tudomásul vették és a képviselőket annak alapján megválasztották.
Másnap már a megválasztott képviselők Juhász Gézával és Fekete Mihállyal el is indultak
Debrecenbe, előbb azonban megálltak Egerben, ahol nyomban megtartották a választást és a
két megválasztott képviselőt is felvették a teherautóra, amely december tizenkilencedikén
megállt Debrecenben a fellobogózott Arany Bika előtt."* A képviselőjelöltek és a gyűlések
szónokai az Előkészítő Bizottság kiáltványában foglalt célkitűzések megvalósításához kértek
felhatalmazást a választóktól, de sok szó esett a gyűléseken és az azokat megelőző tanácskozásokon a Magyar Nemzeti Függetlenségi Front programjáról is. A lakosság érdeklődése és aktív részvétele azonban nem egy helyen úgyszólván kikényszeritette a képviselők számának
emelését, s olyan képviselők megválasztását is, akiket az Ideiglenes Nemzetgyűlés Előkészítő
Bizottsága eredetileg nem jelölt. Kiskőrösön nem sikerült képviselőt választani, Debrecenben
viszont gróf Teleki Géza és Dálnoki Miklós Béla tábornok jelölésével kapcsolatban merültek
fel aggályok. Néhány esetben (Kaposvár, Szekszárd stb.) a front közelsége, illetőleg mozgása
akadályozta meg a választási gyűlések lebonyolítását. A legnagyobb problémát azonban mégis
kétségtelenül az jelentette, hogy a közlekedési, hírközlési és egyéb nehézségek miatt a kívánatosnál jóval kisebb mértékben sikerült eljutni a kisebb településekre, a falvak lakosságához.
Az ideiglenes nemzetgyűlési választások természetesen korántsem feleltek meg mindenben a parlamentáris demokrácia szabályainak, de a rendkívüli körülményeket és viszonyokat
figyelembe véve ez volt a jövő szempontjából is a legkedvezőbb útja és módja annak, hogy a
magyar nép valóban kezébe vehesse a saját — és ezzel együtt a nemzet — sorsának intézését,

* A debreceni feltámadás. Szerkesztették Paál Jób és Radó Antal. Debrecen város és a Tiszántúli
református egyházkerület könyvnyomdavállalata 1947. 2. kiad. 161. old.

71

megválassza a saját törvényhozását. Nem is beszélve arról, hogy a front elvonulása után néhány héttel-nappal gyűlésen megjelenni, ott nyíltan és határozottan állást foglalni: politikai
kiállást és elkötelezettséget is jelentett a szó legnemesebb értelmében. Ezzel magyarázható,
hogy a demokrácia hazai irányzatainak egyetlen mértékadó képviselője sem vonta kétségbe a
maga idejében az ideiglenes nemzetgyűlési választások törvényességét. Nem érdektelen talán
itt Bibó Istvánra hivatkozni, aki egy nemrégen napvilágra került kéziratos tanulmányában a
következőket írja ezekről a választásokról: „Mind a magyar politikai hagyományok, mind pedig a külpolitikai helyzet azt kívánták, hogy Magyarország új politikai irányítását a magyar
nép igazi parlamentje indítsa el. Ebben a helyzetben a magyar demokrácia első hónapjainak
az egyik legimpozánsabb teljesítménye volt az, ahogyan egy katonailag megszállt, háborús
hadszintérként szereplő országban, ahol helyi igazgatás nem volt, érvényes jogszabályok nem
voltak, ahol a vasutak és az utak német alapossággal el voltak pusztítva, távíró és telefon nem
volt, komoly sajtószolgálat nem volt; egy hét alatt komoly népi gyökerekkel bíró nemzetgyűlést tudtak összehívni."* Majd néhány sorral lejjebb Bibó így folytatja: „Lehetett humorizálni magán a választási eljáráson, lehetett azon csúfolódni, hogy ezen az úton milyen kevésbé
dekoratív képviselők is bejutottak az újjászülető magyar demokrácia első törvényhozó gyűlésébe, lehetett kifogásolni, hogy egyes, nehezen megközelíthető községek kimaradtak a nemzetgyűlésből, lehetett háborogni, hogy a mindenekfelett aktív kommunista párt lényegesen
több képviselőt küldött, mint amennyi párthívei arányszámának megfelelt volna. Azonban
akárhogy történt is, mégis együtt volt egy olyan nemzetgyűlés, mely lényegtelen hiányoktól és
lényegtelen aránytalanságoktól eltekintve, egészében teljes joggal hivatkozhatott arra, hogy a
felszabadított Magyarország minden vidékét és az antifasiszta front minden pártját képviseli,
jogosult tehát az ország nevében nyilatkozni és kötelezettséget vállalni." Lényegében ebben a
szellemben foglalt állást Károlyi Mihály is a választásokról, sőt utólag még Eckhardt Tibor is helyeselte a Független Kisgazdapárt részvételét. De a szövetséges nagyhatalmak képviselői szintén
jóváhagyták az új törvényhozás fentebbi módon történő életre hívását. Emellett az Ideiglenes
Nemzetgyűlés létrehozásának bel- és külpolitikai jelentőségét egyaránt az is növelte, hogy a második világháború után több európai országban az antifasiszta összefogás országos szerve, illetőleg testülete alakult át közvetlenül törvényhozó és végrehajtó hatalommá. így Franciaországban
a Nemzeti Felszabadítás Francia Bizottsága, Lengyelországban pedig az Országos Nemzeti Tanács töltötte be egy ideig a parlament és a kormány szerepét. Bulgáriában csupán kormány alakult, míg Románia a királyi jogfolytonosság jegyében indult el a felszabadulás után.
Az 1944. december 21-én Debrecenben megalakult Ideiglenes Nemzetgyűlésnek 230 képviselője volt. Közülük 90-en (39,13%) a Magyar Kommunista Párt, 56-an (24,35%) a Független Kisgazda-, Földmunkás és Polgári Párt, 43-an (18,69%) a Szociáldemokrata Párt, 16-an
(6,96%) a Nemzeti Parasztpárt és 13-an (5,65%) a Polgári Demokrata Párt tagjai voltak. Rajtuk kívül 12 képviselő pártonkívüliként került be az Ideiglenes Nemzetgyűlésbe. 26 képviselő
— pártállásától függetlenül — a szakszervezeteket képviselte a törvényhozásban, ami feltétlenül a szakszervezeti mozgalom kiemelkedő szerepére és politikai jelentőségére utalt. A képviselők foglalkozás szerinti megoszlása szintén arról tanúskodott, hogy az Ideiglenes Nemzetgyűlésben a magyar társadalom úgyszólván minden rétege — a nagybirtokosokat és a,nagytőkéseket kivéve — képviselve volt.
A képviselők foglalkozás szerinti megoszlása ugyanis az alábbi képet mutatta:**
1. Ipari munkás és iparossegéd
2. Szegényparaszt, földmunkás és földműves

43
39

19%
17%

* Kritika, 1984/9. 16. old.
* * Korom Mihály: Magyarország Ideiglenes Nemzeti Kormánya és a fegyverszünet (1944—1945).
Akadémiai Kiadó, 1981. 406. old.

72

3.
4.
5.
6.

Értelmiségi (szabadfogl., pedagógus, újságíró stb.)
Alkalmazott és egyéb fizetésből, bérből élő
Iparos, kereskedő és önálló ipari vállalkozó
Gazdálkodó (közép- és gazdagparaszt, önálló mezőgazdasági
vállalkozó, középbirtokos)
7. Egyéb (pap, katonatiszt stb)
Összesen:

51
11
35

22%
5%
15%

37
14

16%
6%

230 100%

Az Ideiglenes Nemzetgyűlésben a baloldal (MKP, SZDP, NPP és a szakszervezetek) volt
abszolút többségben. A törvényhozás ilyen politikai összetétele ténylegesen megfelelt az ország felszabadult részében akkor kialakult erőviszonyoknak. A választási eredményekben világosan tükröződött, hogy azok zömmel az agrárforradalmi hagyományokban gazdag Tiszántúlon, s ezen belül is a Viharsarokban, valamint a függetlenségi tradíciót őrző és ápoló Debrecenben és környékén, a kuruc szabadságharcos múlttal rendelkező északkeleti megyék területén zajlottak le. Emellett ekkorra már két jelentős iparvidék is felszabadult, az osztályküzdelmekben edződött munkásságával: Miskolc—Diósgyőr és környéke, valamint Pécs és a Mecsekvidék. A fentebbieket támasztja alá egyébként az is, hogy a szóban forgó területen a baloldali pártok a későbbi parlamenti választások során is (1945. november 4. és 1947. augusztus
31.) általában az országos átlagúknál jobb eredményt értek el. Azt sem lehet persze a választási eredmények kialakulásánál és értékelésénél figyelmen kívül hagyni, hogy a régi államgépezet, s konkrétan a közigazgatás az ország keleti felében úgyszólván teljesen megbénult és széthullott, amit a tisztviselők 70—80 százalékos arányú eltávozása, nyugatra menekülése is jelzett. Ugyanakkor a nemzeti bizottságoknak nemcsak a választási gyűlések megszervezésében,
hanem a képviselőjelöltek kiválogatásában is szinte mindenütt döntő szavuk volt. Nem utolsósorban ezzel magyarázható a baloldali, s ezen belül a kommunista jelöltek viszonylag nagyobb száma is.
Az Ideiglenes Nemzetgyűlés megalakulásakor — mindenféle jogfolytonossággal szakítva
— a nemzet akaratának kifejezésére egyedül hivatottnak és a magyar állami szuverenitás kizárólagos képviselőjének nyilvánította magát. Majd első törvényalkotásaként egyhangúlag elfogadta „A nemzetgyűlés szózatá"-t. A szózat — összhangban a Magyar Nemzeti Függetlenségi
Front programjával — a legfontosabb és legidőszerűbb feladatként a hitleri Németországgal
való azonnali szakítást és a fegyverszünet mielőbbi aláírását jelölte meg. A szózat a fasizmus
elleni fegyveres harcra szólította fel mind a felszabadult, mind a még német megszállás alatt
levő országrészek lakosságát, különös tekintettel a hitleri Németország oldalán harcoló magyar katonai alakulatokra. De a nemzeti összefogás politikájának a megvalósítását nemcsak a
felszabaduláshoz való cselekvő hozzájárulás szempontjából, hanem az újjáépítés sikere érdekében is nélkülözhetetlennek tekintette. A dolgozó tömegeknek széles körű politikai jogokat
ígért, hogy azok megvédhessék érdekeiket és hallathassák szavukat az ország ügyeinek eldöntésénél, valamint külön is kötelezettséget vállalt a demokratikus földosztás végrehajtására.
Ugyanakkor a szózat a magántulajdon sértetlenségét társadalmi és gazdasági berendezkedésünk alapjának jelentette ki. Végűi abban összegezte a mondanivalóját, hogy „Az Ideiglenes
Nemzetgyűlés megalakulásával új fejezete kezdődött a magyar történelemnek, megkezdődött
a független, szabad, demokratikus Magyarország építése!"
A szózat vitájában lényegében minden jelenlevő párt, illetőleg politikai irányzat képviselője felszólalt, kifejtette a véleményét. Dálnoki Miklós Béla (pártonkívüli), Erőss János
(FKGP), Gerő Ernő (MKP), Erdei Ferenc (NPP), Takács Ferenc (SZDP) mellett B. Szabó István (FKGP), Keresztes Mihály (MKP), S. Szabó Ferenc (NPP), Valentiny Ágoston (SZDP) és
Balassa Miklós (PDP) egyöntetűen állást foglaltak a szózatban megfogalmazott célkitűzések
támogatása mellett. A szónokok nemcsak pártállásukkal, de a társadalmi hovatartozásuk
73

különbözőségével is, mintegy jelképezték a széles nemzeti összefogás megvalósulásának a
tényét.
A felszólalások alkalmat kináltak persze arra is, hogy az egyes képviselők röviden tájékoztassák az Ideiglenes Nemzetgyűlést és rajta keresztül a közvéleményt pártjaik jövő elképzeléseiről és terveiről. A felszólalók kivétel nélkül a függetlenségi front megszilárdításáért és a
benne tömörült pártok szoros együttműködéséért szálltak síkra. A történelmi múlt és a közelmúlt eseményeinek értékelésében, a felelősség megítélésében azonban mutatkoztak közöttük
bizonyos, egyelőre inkább csak hangsúlybeli különbségek. így kétségtelenül megállapítható,
hogy az Ideiglenes Nemzetgyűlés tagjai nem csupán a történelmi pillanat ünnepélyességétől áthatva, de a közös érdekek felismerésétől és Magyarország sorsáért érzett felelősségüktől is vezérelve szavazták meg egyhangúlag „A nemzetgyűlés szózatá"-t.
Az Ideiglenes Nemzetgyűlés másnapi ülésén, 1944. december 22-én megválasztotta az
Ideiglenes Nemzeti Kormányt az alábbi összetételben: Dálnoki Miklós Béla (pkv) miniszterelnök, Erdei Ferenc (NPP) belügyminiszter, Takács Ferenc (SZDP) iparügyi miniszter, Nagy
Imre (MKP) földművelésügyi miniszter, Vörös János (pkv) honvédelmi miniszter, Valentiny
Ágoston (SZDP) igazságügyminiszter, Gábor József (MKP) kereskedelem- és közlekedésügyi
miniszter, Gyöngyösi János (FKGP) külügyminiszter, Molnár Erik (MKP) népjóléti miniszter, Vásáry István (FKGP) pénzügyminiszter, Faragho Gábor (pkv) közellátásügyi miniszter,
gróf Teleki Géza (pkv) vallás- és közoktatásügyi miniszter. Az Ideiglenes Nemzeti Kormány
jellegében hasonló volt ugyan az Ideiglenes Nemzetgyűléshez, de politikai összetételében elmaradt attól, mert a nemzetközi viszonyok és a katonai helyzet miatt három volt horthysta tábornok — Dálnoki Miklós Béla, Faragho Gábor, Vörös János — és gróf Teleki Géza is miniszteri tárcát kapott abban. Ennek ellenére az Ideiglenes Nemzeti Kormány nem a burzsoázia
kormánya volt, hanem sokkal inkább a dolgozó nép végrehajtó hatalma. Jellegét elsősorban
nem személyi összetétele, hanem antifasiszta és következetes demokratikus programja, valamint a baloldali erőknek a törvényhozásban betöltött szerepe és súlya szabta meg, illetőleg
biztosította.
Az Ideiglenes Nemzetgyűlés és az Ideiglenes Nemzeti Kormány létrejöttével ily módon
nemcsak a hitleri Németországgal való szakítás feltételei teremtődtek meg, hanem ez azt a lehetőséget is magában rejtette, hogy az antifasiszta és demokratikus feladatok valóban népi
módon oldódjanak meg'Magyarországon. Az Ideiglenes Nemzetgyűlés és az Ideiglenes Nemzeti Kormány megalakulása, vagyis az új központi törvényhozó és végrehajtó hatalom létrejötte tehát egyben a népi demokratikus Magyarország születésnapja, nemzeti történelmünk
valóságos sorsfordulója, és legújabb kori történelmünk tényleges korszakhatára is lett. A lényegen ugyanis mit sem változtat, hogy ebben az időben tulajdonképpen még „két Magyarország" volt, pontosabban két egymásnak gyökeresen ellentmondó államhatalom létezett az országban. Az egyik a hitleri Németország által erőszakkal létrehozott nyilas uralom, amely a
Vörös Hadsereg csapásai alatt és saját bomlása következtében is haladt a közeli teljes megsemmisülés felé, a másik pedig a népi demokratikus hatalom, amely viszont csak a megszállt területek felszabadítása után terjeszthette ki hatókörét az országra, érvényesíthette maradéktalanul akaratát az egész ország területén. Ez különben egyáltalán nem volt magyarországi sajátosság. Hiszen a közép- és délkelet-európai országok többségében az ideiglenes kormányok
létrejötte idején valamilyen formában még a régi hatalom is létezett.
A polgári történetírás és publicisztika, s főleg a hajdani koalíciós és ellenzéki politikusok
az emigrációban megjelent írásaikban és nyilatkozataikban az Ideiglenes Nemzetgyűlés és az
Ideiglenes Nemzeti Kormány jelentőségét mindenáron igyekeznek csökkenteni. Ebbeli próbálkozásaikban a nyilvánvaló tények elhallgatásától, sőt a torzításoktól sem riadnak vissza, különösen a Szovjetunió és a Magyar Kommunista Párt szerepét illetően. Nagy Ferenc volt miniszterelnök azt állítja, hogy a „Szovjet tábornokok megparancsolták az első úgynevezett parlamentösszehívását saját tervük szerint." Nagy Vince, a Berínkey-kormány belügyminisztere és
1946 tavaszán az FKGP-ból kizárt nemzetgyűlési képviselő pedig azt kifogásolja, hogy az Ide74

iglenes Nemzetgyűlés képviselőit a Tiszántúlról, a Duna—Tisza közéről és Budapestről „verbuválták" össze. Sulyok Dezső, az ellenzéki Magyar Szabadság Párt elnöke szintén arról elmélkedik, hogy az Ideiglenes Nemzetgyűlés és az Ideiglenes Nemzeti Kormány „ingatag alapokon" jött létre. Ezzel szemben Varga Béla, aki a kisgazdapárti centrum egyik vezéralakja és a
nemzetgyűlés elnöke volt, pártja részvételi arányát kevesli az Ideiglenes Nemzetgyűlésben és
az Ideiglenes Nemzeti Kormányban. Mindszenty József hercegprímás viszont visszaemlékezésében „a" keresztény párt debreceni jelenlétét hiányolja.
A fasizmus veresége nyomán kialakult nemzetközi helyzet egyformán kedvező lehetőségeket kínált, feltételeket teremtett Közép- és Délkelet-Európa valamennyi népe számára,
amely nélkül egyikük sem léphetett volna tartósan a társadalmi-politikai haladás útjára. Ez
egyaránt vonatkozik Csehszlovákiára, Jugoszláviára, Lengyelországra vagy akár Bulgáriára,
Romániára és Magyarországra. A szövetséges nagyhatalmak azonban nem elégedtek meg azzal, hogy kedvező nemzetközi feltételeket teremtettek az európai népek, köztük a magyar nép
társadalmi-politikai haladásához, hanem közelebbről is részt kívántak abban venni. Ezzel
összhangban az 1945. február 4—11-i jaltai értekezletükön nagy jelentőségű nyilatkozatot fogadtak el a felszabadított Európa népeinek sorsával kapcsolatosan. E nyilatkozat megállapította, hogy az Amerikai Egyesült Államok, Nagy-Britannia és a Szovjetunió „együttesen kinyilvánítják kölcsönös egyetértésüket aziránt, hogy a felszabadított Európa átmeneti bizonytalanságának időszakában a három kormány egybehangolt politikájával segíti a náci Németország uralma alól felszabadított európai népeket és a tengely volt európai csatlós államainak
népeit abban, hogy sürgős megoldásra váró politikai és gazdasági kérdéseiket demokratikus
eszközökkel oldják meg." A fentebbiekben a szövetséges nagyhatalmak ahhoz ígértek konkrétan segédkezet nyújtani, arra vállaltak kötelezettséget, hogy az említett országok megteremtsék belső békéjük feltételeit; szükségintézkedéseket foganatosítsanak az ínséget szenvedő
emberek megsegítésére; a lakosság összes demokratikus elemeit széleskörűen képviselő ideiglenes kormányhatalmat létesítsenek, amely köteles minél előbb szabad választások útján a nép
akaratának megfelelő kormányt alakítani; elősegítsék az ilyen választások megtartását. Ezek
a célkitűzések kétségtelenül döntően a fasiszta maradványok felszámolását és a demokratikus
kibontakozás ügyét szolgálták. Még akkor is, ha az eltérő politikai és társadalmi berendezkedésű szövetséges nagyhatalmak már eleve nem feltétlenül ugyanazt értették vagy érthették a
lakosság „összes demokratikus elemein" és a demokratikus vívmányokon.
A Vörös Hadsereg felszabadítóként lépett Magyarország földjére. A szovjet kormány politikáját és várható magatartását a Vörös Hadsereg parancsnokságának azon felhívása körvonalazta, amelyet a felszabadított területek lakosságához intézett. Ez a felhívás, többek között,
a következőket tartalmazta: „A Vörös Hadsereg nem mint hódító jött Magyarországra, hanem mint a magyar nép felszabadítója a német fasiszta iga alól... A szovjet katonai hatóságok
nem szándékoznak Magyarország mai társadalmi rendjén változtatni, és a maguk rendjét
meghonosítani az általuk elfoglalt területeken."* Ennek megfelelően a szovjet katonai hatóságok a front igényeinek minél hatékonyabb kielégítésén túlmenően, egyetlen olyan intézkedést sem foganatosítottak, amely az ország társadalmi és gazdasági rendjének az átalakítását
célozta volna. Sőt, a régi közigazgatás érintetlenül hagyása, pontosabban újból való feltámasztása, valamint a lakosságnak a megszokott életformájához, közte a hitéletéhez való
visszatérésre buzdító gyakori szovjet felszólítások nem csupán a meglepetés erejével hatottak
a közvéleményben, de egyben kézzelfoghatóan cáfolták a szovjetellenes propaganda korabeli
és későbbi állításait is. Ugyanakkor a szovjet kormány, illetőleg képviselői valóban elég következetesen ragaszkodtak a nyugati szövetségesekkel kötött megállapodásaikhoz is. Ennek jegyében ügyeltek különösen arra, hogy az antifasizmus és a demokrácia polgári hívei ne szenvedjenek hátrányt sem az Ideiglenes Nemzetgyűlésben, sem az Ideiglenes Nemzeti Kormány* Felszabadulás, 1944. szept. 26. — 1945. ápr. 4. Dokumentumok hazánk felszabadulásának és a
magyar népi demokrácia megszületésének történetéből. Szikra, 1955. 5. old.

75

ban. Elsősorban ezzel magyarázható, hogy az Ideiglenes Nemzetgyűlés elnöke (Zsedényi Béla)
és alelnökei (Juhász Nagy Sándor és dr. Sántha Kálmán) közül egyik sem tartozott a baloldali
pártokhoz. A horthysta fegyverszüneti küldöttség és az átállt tábornokok pedig a jelentőségüket meghaladó szerephez jutottak az Ideiglenes Nemzeti Kormányban.
A Magyar Kommunista Párt az Ideiglenes Nemzetgyűlés és az Ideiglenes Nemzeti Kormány létrehozása érdekében kifejtett erőfeszítései során — amelyeket akkor még senki más
nem is tudott volna vállalni, illetőleg pótolni — tiszteletben tartotta a szövetséges nagyhatalmak közép- és délkelet-európai politikai elképzeléseit és gyakorlati lépéseit. A többi pártét
meghaladó kezdeti lendülete, szervezettsége és időszerű programja azonban feltétlenül — és
elkerülhetetlenül — előnyöket is biztosított számára.
Az Ideiglenes Nemzetgyűlés és az Ideiglenes Nemzeti Kormány megalakulásának történelmi jelentősége, vagyis a magyar népi demokrácia megszületésének időpontja és ténye valójában még a 40. évfordulóhoz elérkezve sem szilárdult meg eléggé a köztudatban. Ennek
minden bizonnyal az lehet az egyik alapvető oka, hogy a társadalmi szemléletben hosszú ideig
homályban maradt, illetőleg elsikkadt a felszabadulás és a népi demokratikus hatalom létrejöttének szoros összefüggése. Holott a népi demokratikus hatalom megjelenése nélkül aligha
beszélhetnénk érdemben a felszabadulásról mint történelmi sorsfordulóról vagy újjászületésről. Ha pedig azt is elfogadjuk, Kari Marxra támaszkodva, hogy minden forradalom és gyökeres társadalmi átalakulás fő kérdése a hatalom, akkor az Ideiglenes Nemzetgyűlés és az Ideiglenes Nemzeti Kormány megalakulása után az új hatalom meglétének ténye többé már nem
képezheti vita tárgyát.
Az Ideiglenes Nemzetgyűlés és az Ideiglenes Nemzeti Kormány által képviselt hatalom
Magyarországon a munkásság, a parasztság, az értelmiség, a városi kispolgárság és az antifasiszta városi burzsoázia együttműködésére épült. A különböző osztályok és társadalmi rétegek
persze nem elsősorban közvetlenül, hanem a Magyar Nemzeti Függetlenségi Frontban tömörült pártjaik — MKP, SZDP, NPP, FKGP, PDP és a szakszervezetek — révén vettek részt a
hatalomban, illetőleg részesedtek abból. Ezt az összefogást belpolitikailag az indokolta, hogy
akkor még a demokrácia egyik irányzata sem lett volna képes egyedül kormányozni az országot. A nemzetközi feltételt pedig a szövetséges nagyhatalmaknak az a közös elhatározása jelentette, amely az összefogás irányában befolyásolta a demokrácia minden hazai képviselőjét
és hívét.
A népi demokratikus hatalom gerincét kétségtelenül a baloldali pártok, konkrétan a Magyar Kommunista Párt, a Szociáldemokrata Párt és a Nemzeti Parasztpárt szilárd politikai
együttműködése képezte. De egymagukban nem testesítették, s nem is testesíthették meg a '
népi demokráciát. Hiszen a szóban forgó pártoknak az akkori összefogása tulajdonképpen
csak a munkásság és a szegényparasztság szövetségét jelentette. így ennek a szövetségnek nélkülözhetetlenül szüksége volt — a népi demokrácia létrejötte és fennmaradása érdekében — a
demokrácia polgári erőire, köztük az antifasiszta városi burzsoáziára és a középrétegekre is,
amelyeket a sajátos magyarországi viszonyok folytán lényegében a Független Kisgazdapárt
centruma képviselt. A baloldali pártok és a kisgazdapárti centrum, vagyis a demokrácia szocialista és polgári irányzatainak és erőinek összefogásában testet öltött kormánykoalíció volt
tehát eredetileg nálunk a népi demokratikus hatalom képviselője. A kisgazdapárti centrum,
amely a párton belül a legnagyobb és a legbefolyásosabb csoportosulás volt, a paraszti polgári
demokráciát vallotta politikai eszményének. Ez a polgári demokrácia-felfogás annyiban tért el
a hagyományostól, hogy a pénztőke és a bankok bírálatában radikálisabb, az állam és az egyház viszonyát illetően pedig konzervatívabb volt annál. A kisgazdapárti centrum tényleg a
koalíció jobboldalán helyezkedett el, de egyáltalán nem a polgári jobboldalt jelentette, amely
részben az FKGP jobbszárnyán és azon kívül volt található. A kisgazdapárti jobbszárny jelenléte a függetlenségi frontban feltétlenül bonyolította és nehezen áttekinthetővé tette a hazai
politikai viszonyokat, de ez sem a népi demokratikus kormánykoalíció tényén, sem annak jellegén alapvetően nem változtatott.
76

A különböző társadalmi csoportoknak a népi demokráciában megvalósuló, illetőleg megvalósult széles összefogásának ilyen lehetőségével korábban még a marxista gondolkodók és
politikusok közül is csak kevesen számoltak. Lukács György az „írástudók felelőssége" című
kötetében a népi demokrácia osztálytartalmával összefüggésben az 1930-as évek végén így fogalmazta meg a nép fogalmát: „a magyar nép azonos a magyar dolgozó néppel, vagyis parasztsággal, munkássággal, városi kispolgársággal, dolgozó intelligenciával". Ennek a megfogalmazásnak a korszerűsége elsősorban abban állt, hogy a városi kispolgárságot, — amelyet a
korabeli és jó ideig a későbbi közfelfogás is inkább „polgár"-ként kezelt — maradéktalanul a
nép alkotórészének tekintette. De Lukács ezzel együtt sem tudott végleges választ adni a létrejövő népi demokrácia lehetséges társadalmi bázisát illetően. Révai József az 1944. december 3-i
szegedi gyűlésen a népi demokrácia osztálytartalmával kapcsolatosan a munkások, a parasztok és az értelmiség mellett a „dolgozó polgárság"-ra is hivatkozott. Ez a felfogás is azonban
inkább a városi kispolgárságra utalt, s nem annyira a városi antifasiszta burzsoáziára. A marxista politikai és munkásmozgalom-történeti irodalom a népi demokráciát a munkás-paraszt
demokratikus diktatúra egyik válfajának látta, illetőleg látja nem egyszer még napjainkban is.
S ezzel kimondva-kimondatlanul is tudomásul vette — és veszi — a gazdag parasztságnak,
vagyis a falusi burzsoáziának a népi demokratikus hatalomban való részvételét. A városi burzsoáziát viszont legfeljebb csak a tábornokok, a „volt horthysta elemek" részvételével bezárólag és az antifasiszta fegyveres küzdelem szükségleteit figyelembe véve említi meg átmeneti,
véletlen szövetségesként. Az elsők között Palmiro Togliatti ismerte fel a spanyol forradalom
és polgárháború tapasztalatait elemezve, hogy az antifasiszta burzsoázia részese lehet a népi
demokratikus hatalomnak. Ő mutatott rá arra is 1936-ban „A spanyol forradalom sajátosságairól" című cikkében, hogy a Spanyolországban létrejött népi hatalmat nem lehet sem a lenini munkás-paraszt demokratikus diktatúrával, sem annak programjával azonosítani: „Hasonlóképpen nem magyarázható meg a spanyol népfront igazi jellege, ha csak egyszerűen »a
munkás-paraszt demokratikus diktatúra«-ként definiáljuk. Legelőször is a spanyol népfront
nemcsak a munkásokra és parasztokra támaszkodik, hanem szélesebb társadalmi bázissal rendelkezik ; másodszor, a polgárháborútól ösztönözve, egy sor olyan intézkedést tesz, amelyek
meglehetősen túllépik a diktatúra kormányának programját."
*

A fegyverszüneti megállapodást 1945. január 20-án Moszkvában írták alá a szövetséges
nagyhatalmak és Magyarország képviselői. Ez a megállapodás Magyarországot elvileg szuverén államnak ismerte el, de a szuverenitás gyakorlati alkalmazását, illetőleg érvényesítését a
nemzetközi előírások alapján életre hívott és törvényesített Szövetséges Ellenőrző Bizottság
működése természetesen erősen korlátozta. Ugyanakkor az a tény, hogy a magyarországi
SZEB a Szovjetunió képviselőjének elnökletével jött létre és fejtette ki a tevékenységét, kétségtelenül elsősorban azoknak a politikai irányzatoknak és erőknek kedvezett, amelyek a legkövetkezetesebben szálltak síkra az antifasiszta, demokratikus feladatok valóraváltásáért.

77

KELET-EURÓPAI NEZO
CSEHSZLOVÁKIA

Jegyzetek egy műfordításkötethez
LÁSZLÓ NAGY : KTO PRENESIE LÁSKU

Vojtech Kondrótot, a tavaly megjelent szlovák Nagy László-kötet fordítóját aligha kell a
magyar versbarátoknak külön bemutatnom. A magyar irodalom hálás mindegyik külföldi
népszerűsítőjének, fordítójának — udvariasan megköszönvén figyelmüket, érdeklődésüket.
S ahol csak lehet, segíti irodalmunk idegen nyelvű barátainak munkáját. Olykor recenziókkal,
máskor kitüntetésekkel, tanulmányutakkal. Kondrót jó évtizede elkötelezettje a magyar lírának. Ő ismertette meg a szlovák versolvasókkal Illyés Gyulát, Weöres Sándort, Babits Mihályt, Kassák Lajost, lefordította a háború utáni csehszlovákiai magyar versek javát, Veress
Miklós, Petri György, Utassy József és nemzedéktársaik lírai opuszainak is ő volt első művészi
tolmácsolója.
A szlovák Nagy László-válogatás (címe magyarul: Ki viszi át a Szerelmet) a Versek és
versfordítások első kötete alapján készült, összeállítója és utószóírója is Kondrót. A versek jelentős része Nagy László korai, népi-szürrealista korszakából való, a későbbi könyvekből,
szinte haladványszerűen szaporodva hiányzanak a híressé vált darabok (példaképpen: Jártam
én koromban, hóban, Szeretők, A héja és a sármány, A város címere, Esküszöm, hogy ő is
örök, Vérugató tündér, Asszony-fejű felleg; s a hatvanas évek közepétől: Én vacogok már,
Hegyibeszéd, Vértanú arabs kanca, Gyászom a színészkirályért, a Vidám üzenetek — Schénernek, Kormosnak, Zelknek és öccsének írottak —, a Kísérő ének; a hosszú versekből csupán a Zöld Angyal kapott helyet, meg a Havon delelő szivárványból részletek, hiányzik a
Gyöngyszoknya, a Menyegző, a Rege a tűzről és a jácintról és a Búcsúzik a lovacska. A Jönnek a harangok értemnek is csupán első szakaszát fordította le Kondrót). A válogatás ízlés is,
ne vitázzunk most vele.
Ámde a műfordítás: értelmezés, kritika és stilizáció is egy alakban. Világos, hogy értelmezni csupán a fordítandó anyag teljes értésével lehet. Nézzük meg ilyen szempontból a szlovák kiadvány verseit, szem előtt tartva szent Jeromos tanácsát, mely szerint jó, ha „nem szót
szóval, hanem értelmet értelemmel" fordítunk. S itt fellapozom újra Nagy Lászlót, hogy a
szlovák strófák alapján készült „nyerset" szembesítsem versével. (Tudom, a módszer nem teljesen veszélytelen. De az értelmezések helyességét máshogy megítélni nem tudom.) A szlovák
szöveg (magyarul): Repülnek éveim, rég nem vagyok már gyermek, ecetté változik egyszer a
világ minden édessége. Nagy László: „Szaporodik évem / fényben, égzengésben / ecetért kell
elcserélni / minden édességem." Vagy: a kérdésre választ adj, hogy higgyek azonnal, az eredeti: „Kérdésre választ / ő küldjön, / hogy hitem széjjel / ne dűljön" Vagy: isten veletek,
diákévek, ettem, ittam, élek, de nem tudom hová vezetnek lépteim. Nagy László: „diákságnak vége, / ettem, ittam, élek, / nem tudom mivégre. " Súlyosabb ezeknél az egyszerűsítéseknél a Májusi napló egyik szakaszának teljes félreértése (Irul-pirul a vadcseresznyefa...). A „fekete ménem fedez új lovat" Kondrótnál: Hollófekete lovam egy másikat titkol magában. A
„fedez" Nagy Lászlónál egyértelműen párosodás, megtermékenyítés értelemben áll, a fordító
leplez, titkol értelemben használja. Vagy: az ég a hidegben didereg, reszket; eredetileg: „bong
78

most az ég hidegen." Vagy a Balladában a „leveles ágnak / lehajtom nyakamat" helyett a
szlovák azt mondja: szomorú meghajolnom, mint a leveles ágnak — s ez éppen hogy a magyar vers ellen beszél, hiszen a lírai hős a civilizációból kimenekülve a természet dolgai előtt
alázatos. A Szárnyak zenéjében ismét a magyar mondanivalójától csúszik el Kondrót értelmezése: A gének fészket raknak. Az élet nem adja meg magát a halálnak. Nagy László versében
minden a hűség hatalmában van, s a létet is csak a reménység élteti: „A gének találnak fészket. Megőrzi magát az élet." A biztatásból így lesz a szlovákban program, a védekezésből cselekvés. A Tenger, pokoli tündöklésed című versben: „halak robbantak, pikkelyük / égből
hullva ragyogott" a fordítás szerint: „a halak levegőbe repültek és visszahulltak pikkelyeik —
s ez megint a tündöklés „pokoli" jelzőjét halványítja el, s így persze az egész vers kifakul tőle.
S végül a híres Bartók-versben is akad egypár félreolvasott sor: „ Ünnep nem elég, hogy megtartsa őt, / az irgalmatlan tiszta szeretőt" fordításban: Nincs ünnep, mely megtartaná őt, a
tiszta és irgalmatlan szeretőt. Az irgalmatlanul tiszta átváltozik irgalmatlanra és tisztára, ami,
ugye, Bartókra nem vonatkozik; ehhez képest már csak árnyalatnyi a hiba az „ítélkező, ki
nem alszik, nem altat" fordításában, ahol a „nem alszik és másokat sem hagy aludni" a fordító értelmezése.
S most néhány szót a stilizációról, ennek lehetőségeiről. A szlovák irodalmi nyelv fiatalabb képződmény a magyarnál. Biblikussága a cseh nyelvhez kötődik, hiszen az egyház és a
laikusok a cseh nyelvű králici bibliát használták, tehát oda köti a nyelvi múlt; népiessége
nyelvjárási szintű, tehát hiányosabb mint a magyar: nem állnak múltjában erdélyi krónikások, sem Zrínyi, sem Pázmány, sem Faludi, sem Csokonai — hiszen az ő korukban a szlovák
nyelv még regionális jelenség volt. Ismert, hogy Nagy László archaizáló mondatai szorosan
kötődnek a régi magyar irodalomhoz, a Bibliához és persze a népköltészethez is. A „köznyelvű" szlovák irodalom viszont csak a múlt század derekától létezik, ami korábban volt, /.előzmény": a felvilágosodás korabeli Kollárt és Hollyt nyelvjárásból és csehből kell lefordítani a
mai szlovák olvasó számára, míg Csokonai, Faludi vagy Kazinczi nyelvét ma is jól érti a magyar olvasó. Kondrót műfordításai tehát óhatatlanul „modernebbek" az eredeti strófáknál,
persze ez hiányosságuk is: történelmi népiességük rejtve marad. Kondrót tehát inkább tolmácsol, mint stilizál; s így válik a lombzengésből lombsusogás, a betörik szemeit-bői kiszúrják
szemeit, a sugallatból inspiráció, az orcátlanból szemtelen, a martalócból rabló, betyár, a kupicából féldecis pohár, és így tovább. A szlovák nyelvet nem az anyatejjel szívtam magamba, s
így amit itt felsoroltam, inkább tekinthető szótári latolgatásnak, mintsem a stíluskritikának.
Elérkeztem most oda, hogy Kondrót fordításainak formai, ritmikai jellegéről is szót ejtsek. A Kto prenesie lásku utószavában fordító a Madárijesztő rímelésének bonyolultságára
céloz, ám elköti gyorsan a szálat, írván, hogy a későbbiekben szándékozik erről szólni. De
vannak itt megoldatlan feladatok garmadával. Mint minden lírai újítás, Nagy Lászlóé sem
csupán gondolati-képi értelmezés — „fordíthatóság" — nehézségeiből áll, hanem párhuzamosan verstani, ritmikai újításokból is. Lefordíthatok vajon ezek is?
A Ki viszi át a Szerelmet költője sokat merít Vargyas és Németh László tagoló verselméletéből, verselésben pedig Ady Endre leleményeit, illetve a régi magyar poézist követi. Kezdeti
szabályos strófái után a későbbiekben egyre változatosabb versképletekkel él, eljutván így a
prózaversekig és a versjátékokig. A fordító szabadon bánik a formával — noha verset verssel
fordít —, az eredeti rímképletet általában betartja, a szótagszámot viszont ritkábban. Az
Apám című vers sorai váltakozva 5/4-es, illetve 5/5-ös szótagszámúak, rímképlete: abxb.
Kondrót keresztrímes strófaszerkezetre vonja anyagát (de egy-egy szakaszban visszaszegődik
az eredetihez), a kilenc, illetve a tíz szótagszámú sorokat viszont megtoldja: a szlovák strófák
sorai mind 11 szótagosak. így a fordítás óhatatlanul lötyögőssé válik, s elvész az eredeti komoly játékossága is.
A Himnusz minden időben refrénje: „Gyönyörűm, te segíts engem!" három tagra bontható : uu—/uu—/
/ , tehát két anapesztusból és egy spondeuszból áll: a tag és ütemhatárok szerencsésen egybeesnek. A szlovák — Ty moja rozkoS, pomöz mi! — nem vesz tudomást
79

\

a három tagról, csonka verslábat is használ. (S akad itt is néhány félreértés. A „napvilág lánya, lángölű" helyett a fordításban: „világosság lánya, sötét ölű", majd-a „hazátlanoknak
otthona" helyett: azok hite, akik már nem hisznek, vagy a „varjakat döggé daloló" helyett:
varjakat keselyűvé változtató — ami megintcsak ellentmond a magyar szellemének).
A szlovák nyelvű kötet záró fejezetei a kortársak verses tisztelgéseit és nekrológjait, valamint Kondrót utószavát tartalmazzák. A magyar sámán emberi arcát és tollal, ecsettel játszó
kezét fényképek és rajzok mutatják be. (Slovensky Spisovatel, 1983. Bratislava.)
VARGA IMRE

LENGYELORSZÁG
SLAWOMIR MROZEK

A provincia
Fellini „Amarcord"-ja.
Én Krakkóból, ő meg Riminiből. Engem Mrozeknak hívnak, őt pedig Fellininek. A többi
egyezik.
Annyit beszélnek a vidék művészformáló erejéről. Az emberi kapcsolatok átláthatósága.
A közeliség. Középen vagyunk, mivel maga a vidék mindig a középet jelenti,.a vidéknek csak
közepe van, mert nincs perifériája. És nem is lehet másutt az ember, csak középen. Akár akarja, akár nem.
De mégis: Mi itt vagyunk, a nagyvilág meg ott. No de hol? Mindenütt, ahol nem mi vagyunk. Ahol nem itt van. Mindenesetre valahol messze.
Annyira messze, hogy csak vágyakozni lehet utána. Az itt és az ott közötti távolságot
nem lehet áthidalni, sem a szárazföldön, sem a vízen, sem a levegőben. Annak ellenére, hogy
az ott valahol létezik. Ők a nagyvárosból néhanapján meglátogatnak bennünket. Ahogyan az
angyalok lejönnek a szegény földi halandókhoz. De mi?
Középen vagyunk tehát, ez azonban korántsem a világmindenség közepe. Ez csak a közelség, a meghittség jóban és rosszban. És valami hatalmas, tömény vágyakozás.
Ugyanakkor minden ember — vidéki vagy sem — lényegében önmagában egy provincia.
Minden egyéni tudat ugyanis provinciányira terjed. Akárhova vetődik is az ember, szülőföldje
határait mindenüvé magával hurcolja. A nagyvárosban senki nem tud azonosulni az egész
nagyvárossal. Mindig csupán azzal a zárt területtel, ami az enyém. Határai elmosódnak, eleltűnnek előlünk, mindig cseppfolyósak és változók, mindazonáltal kétségbevonhatatlanok.
Egy ilyen terület földrajzát éppúgy le lehet írni, ahogy a földrajzkönyvekben leírható minden
vidék.
A nagyvilág utáni vágyakozás, ami annyira jellemző a provinciára, egyúttal a transzcendencia utáni vágy modellje is. Annak az embernek az öröme, aki el tudott jutni a provinciából
a nagyvilágba, misztikus öröm, afölötti öröm, hogy átlépte (vagy legalábbis azt hiszi, hogy átlépte) egyéni létének elvarázsolt és átkozott körét.
80

A művész kizárólag modellek segítségével dolgozik, mert másként egyszerűen nem tud
dolgozni. Annak tehát, aki vidékről való és művész — nagy szerencséje van.
Vidéken ugyanis: a hely, az emberek, a részletek körülhatároltsága relatív — de mégis —
állandó volta jellemző, mivel fölcserélhetőségük és változtathatóságuk folyamata oly lassú,
hogy önkéntelenül az az érzésünk, minden mozdulatlan. És ez teszi lehetővé a megfigyelést, a
koncentrációt és a kontemplációt. Mi több, erre kényszerülünk! A nagyvárosban minden
olyan véletlenszerű, töredékes és elsietett, a dolgok mennyiségébe pedig egyenesen beleszédül
az ember. A mennyiség és a sietség nem kedvez a művésznek.
De művész csak akkor válik az emberből, ha kiszabadul provinciájából.
Az ember gyűlöli provinciáját, amíg benne kell élnie, és mindent elkövet, hogy eljusson
onnan a nagyvilágba. Pontosabban: saját provincialitásunkat gyűlöljük. Meg akarjuk változtatni, korrigálni akarjuk a sorsunkat. És újból egy paradoxonba ütközünk, mint mindenütt,
mint mindig. Mennyire nem számolunk azzal a törvénnyel, mennyire kevéssé vesszük figyelembe azt a törvényszerűséget, hogy minden erőfeszítésünk — mind egyéni, mind közösségi
törekvésünk — mindig pontosan annak az ellenkezőjét eredményezi, amit el akartunk érni. És
hogy egyszer minden a maga ellentétébe csap át.
Fellini sohasem alkotta volna meg „Amarcord" című filmjét, vagyis szülőföldjéről és a
világról szóló művét, ha ő ezt a provinciát nem hagyta volna el. Nem tért volna oda vissza,
ahogyan visszatért az „Amarcord" által, nem olyannak látta volna, mint amilyennek látta,
nem olyannak érezte volna, mint amilyennek érezte. Bizonyos vagyok benne, hogy amikor elindult, „örökre" hagyta el és „véglegesen". Nem sejtette, hogy újra meglátja majd a provinciát a világon keresztül, ahogyan a világot a provincián keresztül látta meg. Akkor a menekülés vad örömén kívül valószínűleg semmit nem érzett.
Sajnos azzal, hogy a provinciából származunk, és ott maradunk, nem megyünk semmire.
A transzcendencia. A provinciából kell származni, de el kell onnan jönni. És ismét egy paradoxon: csak az a miénk, amit elvesztettünk. A provincia és mi — nem ebben rejlik véletlenül
az egész élet modellje?
És még egy szó a vágyról. Ne becsüljük le a vágyat. Nem ez a legerősebb érzés mibennünk? Végül is mi marad meg az egészből? Csak a vágy (és a kimerültség). Az irány és tárgy
nélküli vágyakozás a vágy lényege.
A provincia a vágyakozás iskolája. A legjobb iskola, melyet nem feledtünk soha.
GIMES ROMÁNA FORDÍTÁSA
A tárca megjelent Slawomir Mrozek: Male listy című kötetében, Krakkó, Wydawnictwo
Literackie 1982. Lengyel címe: Prowincja.

6 Tisza táj

81

Történelmi arcképek —
lengyelül (1980—1983)
A lengyel kiadók, a cimek számát tekintve — ebben a papír- és energiaínséges időben is
— imponáló mennyiségben jelentetnek meg könyveket. Verseskötetektől az enciklopédiákig,
szakácskönyvektől a történelmi monográfiákig, hazai és külhoni klasszikusoktól a memoárokig minden megtalálható a fővárosi és vidéki kiadók májusi könyvvásáron felállított bemutató
standjain. A jó könyv jövedelmező befektetés —: mármint annak, aki a polcokra vagy a pult
alá kerülő példányokból idejében be tud szerezni néhányat, mert a keresettebb művek akár
nyolc-tízszeres felárral is továbbadhatók a feketepiacon.'
A szellem termékeire való éhséget jelzi, hogy egyszerre öt kiadó is foglalkozik történelmi
személyiségek, a nevükkel jelezhétő tettek, események, az időkeretükül szolgáló korok sorozatszerű bemutatásával, s ez bizony hazánkból nézve luxusnak tetszhet. Az Állami Könyvkiadó
(PIW) által megjelentetett vaskos, szigorúan tudományos igényű, de olvasmányos életrajzi monográfiák alkotják a legkörülhatárolhatóbb sorozatot. A boroszlói (wrodawi) Ossolineum, a
katowicei Sl^sk, a varsói Népi Könyvkiadóvállalat (LSW) és a Nemzetvédelmi Minisztérium Kiadója által gondozott rokonsorozatok profilja már nehezebben különíthető el egymástól.
A katowicei kiadó „történelmi alakokat" bemutató „életrajzi könyvei" erősen esszéizáló
— éppen ezért változó színvonalú — nyelven, de a tényekhez szigorúan ragaszkodva, a témával kapcsolatos addigi eredményeket szem előtt tartva, szembesítve és ismertetve, az azokból
fakadó következtetéseket cáfolva vagy megerősítve „íródnak". Mint valamennyi föntebb jelzett sorozatra, a katowiceire is jellemző az, hogy nem kötődik szigorúan egyetlen korhoz, érdeklődésének időbeli határait a XI. és XIX. század alkotják, s a hazai hírességek mellett a külhon nevezetesebb személyiségeit (Hóditó Vilmos, Oroszlánszívű Richárd, VIII. Henrik, Albrecht Wallenstein, Henry Palmerston stb.) is bemutatja. A Horatiusról, Kopernikusról, Leonardo da Vinciről szóló művek címükkel is jelzik, hogy a sorozatban nemcsak uralkodók, államférfiak és hadvezérek kaphatnak helyet.
A katowicei sorozatról szólva, az alábbiakban két, a lengyel középkort tárgyaló, 1980ban kiadott munkát ismertetünk, részben magyar vonatkozásaik miatt, részben, mert sikereseknek, a középkort kissé mostohán kezelő hazai kiadóink számára is példamutatóknak érezzük őket. Zdzislaw S. Pietras könyvének címadó hőse Ferdeszájú Boleszló (Boleslaw Krzywousty), a XII. századi kérészéletű lengyel középhatalom megteremtője, akit egyben a tartós feudális széttagolódás szellemi erjesztőjeként tartanak számon. Könyves Kálmán, II./István, II.
Béla kortársa, s az előbbi kettőnek szövetségese is.
A fejedelmi trón megszerzéséért hosszú éveken át hadakozott a prágai udvar és V. Henrik
német-római császár támogatását élvező bátyjával, Zbigniewvel. Eszközeiben éppen úgy nem
volt válogatós, mint Könyves Kálmán: a testvérviszály és hatalmi háború végére bátyja megvakításával tett pontot. Ferdeszájú Boleszlónak gazdaságilag és katonailag jól szervezett, s viszonylag központosított államot sikerült kiépítenie. Ezért győzte a szakadatlan hadakozást —
olykor egyszerre több fronton is. Rövidebb-hosszabb ideig valamennyi környező állammal,
fejedelemséggel háborúskodott. II. István halálával még addigi szövetségesével, Magyarországgal is. 1133-ban a Könyves Kálmán által elűzött Boriszt (Boricsot — ahogy Thuróczy János krónikájában olvashatjuk) akarta Vak Béla ellenében trónra ültetni, s ezzel egyidejűleg a
nem sokkal annak előtte kötött cseh—magyar szövetséget szétverni. A magyarok azonban a
Sajónál — ahogy egy későbbi lengyel krónikás, Wincenty Kadfubek írta — tőrbe csalták és
tönkre verték a lengyeleket. Pedig Ferdeszájú Boleszló ritkán szenvedett vereséget, mondhatni; kora ifjúságától fogva győzelemhez szokott. Sikereire jellemző: teljes egészében lerázta
azokat a korábbi kötelékeket, amelyek a német-római császár hűbéreséhez, a cseh királyhoz
kötötték. (Lengyelország Szilézia birtoklásának fejében az 1040-es években hűbéradóval tar82

tozott a cseh királynak.) Amikor pedig 1109-ben maga V. Henrik vonult ellene, hogy fegyverrel kényszerítse engedelmességre lengyel hűbéresét, Boleszló — Kálmán magyar csapataitól is
támogatva — keményen ellenállt, s Boroszlónál súlyos vereséget mért az önbizalmát vesztett
császári hadra.
A lengyel fejedelmi udvar krónikása, a franciaországi születésű és Magyarországon keresztül Krakkóba került Gall Ismeretlen feljegyezte, hogy Henrik a boroszlói kudarca után,
mintegy tekintélyét megóvandó, felajánlotta Boleszlónak, hogy bizonyos mennyiségű arany
lefizetése ellenében kivonul Lengyelországból. A győztes fejedelem öntudatos válaszát a krónikás szó szerint feljegyezte: „Boleszló, Lengyelország fejedelme békét ajánl a császárnak, de
nem dénárokkal megváltandót. Császári kedveden múlik, hogy visszatérsz-e avagy továbbvonulsz, de rámijesztéssel vagy feltételek szabásával hitvány obulust se nyerhetsz tőlem. Inkább
rögvest szabadsága védelmében veszítsük el a lengyel királyságot, mintsem nyugalmasan bár,
de a függés gyalázatában tartsam meg örökkétig."
Meghódított helyett ő lett a hódoltató: az 1110-es és az 1120-as években Danckától Szczeninig hűbéresévé tette a Tengermelléket, sőt, átmenetileg még a Oderán túli Pomerániát is
megszállta. Jóllehet ahhoz, hogy fejére királyi korona kerüljön, a pápa és a császár jóváhagyására lett volna szüksége, magát a német-római császárral egyenrangúnak tartotta. Halála
előtt néhány esztendővel azonban mégis a hűbéreskü letételére kényszerült. Erre az ünnepélyes ceremóniára 1135-ben Merseburgban Lothar császár színe előtt került sor. E kompromisszum eredményeként sikerült ugyanis azt elérnie, hogy a gnéznai érsekséget, vagyis az
önálló lengyel egyháztartományt ne szüntessék meg, ne olvasszák bele a magdeburgi érsekségbe. Ennek jelentősége a későbbi századokban külön súlyt kapott azáltal, hogy Szilézia, amely
a Cseh Királyság részeként a Habsburg-birodalomba olvadt, s a XVIII. század derekától Poroszország területét gyarapította, egyházszervezetileg egészen 1793-ig a lengyelországi gnéznai
érsekséghez tartozott.
Ferdeszájú Boleszlónak talán még az 1135-ös hűbéreskünél is döntőbb, következményeiben
messzebb kiható tette a három évvel később fogalmazott testamentuma. A fejedelem ugyanis,
saját ifjúkori példáján okulva, felosztotta az országot három fia között, hogy ezáltal eleve kiiktassa a testvérháború, a trónviszály veszélyét. (Negyedik fiát, aki templomoslovagként egyházi
szolgálatban állott, nem vette figyelembe, holott saját bátyja Zbigniew is szerzetes volt, mielőtt
cseh és lengyel párthívei a kwidlinburgi kolostorból „hazacsempészték" volna. Emellett ötödik
fia, aki a testamentum keltezése és a fejedelem halála után néhány hónappal született, felnövekedvén tovább bonyolította a helyzetet.) Tény, hogy e végrendelet következményeként az ország
szétdarabolódott, önállóságra törekedő, de az utódok révén továbbhasadozó részfejedelemségekre esett. Ezt a politikailag kataszrofális folyamatot pedig az sem tudta megkadályozni, hogy
Ferdeszájú Boleszló egy oszthatatlan fejedelmi területet — (a Krakkó környéki Kislengyelországot) — is kijelölt a fejedelmi cím és hatalom mindenkori örökösének, aki államilag, politikailag,
katonailag, diplomáciailag, pénzügyileg — (a pénzverés kizárólagos jogát illetően) — fivéreinek
örökletes hercegségeit is képviselte. Azok ugyanis — Ferdeszájú Boleszló intenciói szerint —
csak örökölhető birtokként, a családnak megélhetést biztosító gazdasági bázisként jutottak az
arra jogosultak tulajdonába. így lett ura a Poznan környéki Nagylengyelországnak Öreg Mieszko, Sziléziának Száműzött Ulászló, Mazóviának Göndörhajú Boleszló, s kanyarították ki később Igazságos Kázmérnak Kislengyelországból Szandomiriát. E fejedelmek váltakozva átrendeződő szövetségben láttak neki a Lengyelország fölötti hatalmat jelentő Kislengyelország megkaparintásának. Ezzel párhuzamosan fel-fellobbanó harc folyt egymás területeiért is, azaz tulajdonképpen az ország egyesítéséért. Az egység helyreállításáért közéi két évszázadon át tartott a
küzdelem. Az egyesítés Lokietek Ulászlónak sikerült, akinek területileg megcsappant királyságában Ferdeszájú Boleszló nehezen ismert volna rá egykori országára. A széttagoltság évszázadaiban elveszett Mazóvia államjogilag csak a XVI. századra egyesült teljes egészében a Koronával,
Szilézia és a Nagylengyelországtól elszakított nyugati és északi részek pedig majd hat és fél évszázad múlva, a II. világháború végén kerültek vissza Lengyelországhoz.
6*

83

Ez utóbbi tényekről azonban Pietras környvében már utalásszerű említés sem esik. Életrajzi feldolgozását hősének 1138-as halálával lezárja. Munkájához alapforrásként a Ferdeszájú Boleszló tetteit 1116-ig aprólékosan megörökítő Gall Névtelen krónikáját és a prágai Kosmasnak A csehek krónikája című művét használta. És Pietras könyvét dicséri, hogy mintha
igényességben és olvasmányosságban is róluk vett volna példát.
Az a korszak, amelynek tárgyalását Becsületes Henrik (Henryk Prawy) személyén keresztül Zbigniew Zielonka felvállalta, jóval bonyolultabb; nehezebben ragadható meg és mutatható be. Ez Lengyelország XIII. századi állapotából fakad. Ekkorra már az 1138-ban keletkezett fejdelemségrészek még tovább aprózódtak. Különösen Szilézia, amely a XIII. század második felében három részre — (glogówi, legnicai, boroszlói) — szakadt.
Szilézia a XIII. század folyamán csak nevében létező Lengyelország gazdaságilag, kulturálisan legfejlettebb, legvirágzóbb fejedelemsége. A XII. század végétől rendre innen indultak ki az
egyesítési törekvések, amelyek az 1230-as években komoly sikerrel kecsegtettek. Az 1241-es nagy
tatár támadás azonban feldúlta a már egyesült Sziléziát és Kislengyelországot. Fejedelmének,
Kegyes Henriknek a legnicai csatatéren ért halálával a két fejedelemség ismét különvált.
A tatárok elleni harcban elesett fejedelem unokája. Becsületes Henrik, a boroszlói Szilézia
ura — (aki a kor egyik legtekintélyesebb uralkodójának, II. Ottokárnak prágai udvarában nevelkedett és később is élvezte az ő támogatását) — látott hozzá újból nagyapja és dédapja tervének megvalósításához. Az ő feladata azonban bonyolultabb volt, mivel neki „bevezetőül" a
„mozaik-hercegségekké" esett Sziléziát is egyesítenie kellett vagy legalábbis el kellett érnie, hogy
nagy tervében a sziléziai társfejedelmek támogassák. Tekintélyes pártfogó csak egy állt mögötte,
II. Ottókár, aki azonban 1278-ban a sorsdöntő Morva mezei csatában elesett. (Henrik lovagjai a
cseh király oldalán küzdöttek.) Henrik voltaképpen csak saját tehetségére, tekintélyére hagyatkozhatott. Kiváló személyes adottságokkal rendelkezett: híres lovag, jó gazda, igazságos uralkodó volt: a trubadúrköltészet egyik első, németül verselő sziléziai képviselőjeként is megörökítette
nevét. Ellenfelei; — részben kortársai, részben a lengyel utókor, különösen a XIX. század „avatott" lengyel történészei — azzal vádolták, hogy tulajdonképpen elnémetesedett, s így politikájával a Sziléziába betelepült német etnikum térhódítását segítette elő. Zbigniew Zielonka szembeszáll ezekkel a nézetekkel. Kimutatja, hogy Henrik valóban tudatosan támaszkodott a városi
polgárságra, de nem azért, mert az részben német volt, hanem mert gazdasági potenciáját, támogatását igénybe véve valósíthatta volna csak meg országegyesítő elképzeléseit.
Legtekintélyesebb ellenfele, a magyarok segítségével később királyi trónra kerülő Lokietek Ulászló vele szemben a nemességre, a lovagi rendre támaszkodott, gazdaságilag és politikailag privilégiumokkal erősítve azt — a polgárság rovására, amelyet elsorvasztani igyekezett.
A polgárság jelentőségét, hatalmát csak a XV. század végére sikerült megtörni, s ez egyben azt
is jelentette, hogy a király mellett a köznemesség lett a legfontosabb politikai, gazdasági tényező. Henrik végül is 1290-ben foglalta el Krakkót — a város polgárainak segítségével —, de mielőtt pápai jóváhagyással királlyá koronázták volna, megmérgezték. Halálával a részekre szakadt Szilézia megszűnt bárminemű szerepet játszani az ország egyesítésében, sőt, mint Csehország hűbérese, el is szakadt Polóniától.
így az ország egyesítésének történelmi érdeme Lokietek Ulászlóé, aki 1320-ban a királyi
koronát is elnyerte. Helyreállított állama rendkívül törékeny volt: csupán Kislengyelország és
Nagylengyelország tartoztak határai közé. Erről Jerzy Wyrozumskinak a boroszlói Ossolineum kiadó életrajzi sorozatában megjelent Nagy Kázmérról szóló könyvének (Kazimierz Wielki) bevezetőjéből is tudomást szerezhetünk. De Nagy Kázmért népszerűsítő munkájának —
Az utolsó nagy Piast (Ostatni z wielkich Piastów) — szerkezetéből következően Anna Klubówna is beszámol ugyanerről. Klubówna műve a varsói LSW történelmi személyiségeket bemutató sorozatában jelent meg 1982-ben, Wyrozumski Nagy Kázmérjával egyidőben.
(Ugyanazon „témák", címek párhuzamos publikálására több példa is található. Megemlíthetjük, hogy Jan Sobieskiről mind a PIW, mind az LSW megjelentetett könyvet. Az előbbit,
Zbigniew Wójcik munkáját a Tiszatáj januári számában ismertettük.)
84

Azt is mondhatnánk, hogy a lengyel történelem olyan meghatározó alakjáról, mint Nagy
Kázmér, aki „fából és sárból való Lengyelországot kapott és kő-Lengyelországot hagyott örökül", még egyazon esztendőben is kiadható két könyv. Ki-ki ízlése szerint választhasson közülük. Mert a dátumokon és bizonyos alapvető tényeken kívül a két könyv jelentősen különbözik egymástól. Jerzy Wyrozumski, a krakkói Jagelló Egyetem tudós tanára, mintha a rendelkezésére álló bő anyag miatt a megszabott „szűk", 20 íves terjedelemmel birkózna. Szövege
rendkívül tömény, inkább eszményi diákoknak, lelkiismeretes történelemtanároknak írt,
„lábjegyzeteletlen" mongráfta, mintsem tágabb értelemben vett népszerűsítő munka.
Jerzy Wyrozumski kitűnő történész, aki semminemű engedményt nem tesz, amely az általa
ismert tényekbe ütköznék, és az általa képviselt tudományos elvet csorbítaná. Magyar olvasóját
is lefegyverzi alapos tárgyismeretével, Nagy Kázmér magyar kapcsolatainak bemutatásával.
Ezek persze kikerülhetetlenek, ha feladatát komolyan veszi, hiszen Károly Róbert — aki felesége, Erzsébet révén Nagy Kázmér sógora volt — gazdasági és katonai erejével, diplomáciai támogatásával nélkülözhetetlen támaszt jelentett a lengyel királyi címhez ragaszkodó, krakkói trónigénnyel fellépő Luxemburgi János Cseh Királyságának és azűszak-kelet felé, Lengyelország rovására terjeszkedő Brandenburgnak, valamint a területileg egyre mohóbb Lovagrendi Államnak
gyűrűjébe szorított, gyenge, létében fenyegetett Korona számára (A Corona Regni Poloniae rövidítéseként a jövőben a Lengyel Királyságot hivatalosan is Koronának nevezik.) Igaz, Károly
Róbert támogatása nem volt egészen önzetlen. Már 1338-ban szerződést kötött Kázmérral, hogy
amennyiben az fiúutód nélkül halna meg, a lengyel korona az ő fiára, Lajosra szálljon. Wyrozumski mindvégig nagy hangsúlyt fektet Kázmér és a magyar Nagy Lajos kapcsolatainak elemzésére, jelezve Kázmér trónutódlással kapcsolatos, Lajost mellőző tervét, illetve Lajos lengyel királyságának népszerűtlenségét, bizonyos negatív következményeit.
Wyrozumskival szemben Anna Klubówna sajátosan mozgó határokat von a XIV. századi
'Magyarország határain belül. Bevezető fejezetében leszögezi, hogy „Magyarország a legjelentősebb európai államok közé tartozott" (10. p.). Ezt később (24. p.) a következőkkel magyarázza: „A magyar királyság ugyanis a tulajdonképpeni Magyarországon kívül magába foglalta akkoriban Szlovákiát, Erdélyt és a déli szláv földek egy részét." Nem tudom, mit ért Klubówna a „tulajdonképpeni Magyarországion? A mai Magyarországot? Az bizony nem tartozott volna a tárgyalt korszakának „legjelentősebb államai közé". És mit kezd például a mai
Magyarország és a történelmi Erdély közé eső területekkel? A XIV. század jelzett térségéről
szólva illett volna legalább egyszer kitenni Szlovákia elé a mai jelzőt. A Szlovákia kifejezés,
mint tájat jelölő fogalom, a felső-magyarországi szlováklakta vidék értelmében, csak a XIX.
század elején jelent meg a cseh és a szlovák nyelvben. Politikai alakulatot pedig köztudomásúan csak 1918 után jelölt. Klubówna — bizonyára szándéka ellenére — történelmietlenül
visszavetíti a mai topográfiai tényt a középkori magyar királyságra, amelynek területén — s
ezt a tárgyalt könyv anyagától függetlenül szögezzük le — magyarok, szlovákok, németek,
ukránok (rutének), románok, délszlávok éltek, és ahol voltak kiváltságos rendek, kiváltságos
városok, területek, de etnikai hovatartozás, mint vezérlőelv, nyelvet és népet, a korból következően se tett kiváltságossá; nem emelt mások fölé.
Klubównának a jelzett tárgyban következetlen kapkodását jellemzi, amikor azt írja Károly Róbertről: „...kemély kézzel, de bölcsen uralkodott, eredményesen megreformálta a hadakat, s a világkereskedelemben is elfogadott aranypénzt — magyar forintot veretett, támogatta a városokat és a bányászatot, különösen az észak-szlovákiai ércbányákat, amelyek a hagyományos exporttermékek biztosítói voltak." (28. p.) Ezek az ércbányák éppenséggel a korabeli Magyarországnak voltak az északi részén. A mai térképre nézve nem pontos a jelölés, mivel a középkori ércbányák arra a vidékre estek, amely Szlovákiának inkább a középső része —
(a Gömör-Szepesi érchegység).
Klubówna középkorra vonatkoztatott területi elvét szem előtt tartva zavarba ejt a folytatólagos bekezdés is:

85

„Károly Róbertnek a pápa is segített úrrá lenni a magyarországi helyzeten, mivel a luxemburgiak a maguk számára törekedtek megszerezni a magyar trónt." Ezek szerint, Szlovákiát
és Erdélyt illetően a pápa cserben hagyta Károly Róbertet? Azokra a területekre a luxemburgiak nyugodtan kiterjeszthették a befolyásukat?
Hasonló tartalmú, akár „ártatlannak" is ítélhető adalékokat jócskán idézhetnénk Anna
Klubówna munkájából, amelyek azonban mindenképpen károsak, mert félrevezetik a tájékozatlan olvasót és megkérdőjelezik az egyébként olvasmányos és szép kiállítású könyv tudományos hitelét, értékét, s a felületesség, az egyoldalú tájékozódás árnyékát vetik a szerzőre.
Klubówna topográfiai szemlélete korántsem egyéni lelemény. Leszek Podhorodeckinek
Sobieski Jánosról, a Sobieski-nemzetségről szóló, ugyancsak az LSW sorozatában megjelent
könyvét — (Sobiescy herbu Janina) — ugyanez hatja át, de jóval egyértelműbben, következetesebben. Tőle bővebben idézhetnénk a múlt térképét történelmietlenül átrajzoló példákból.
(Podhorodecki művének hátterében még inkább értékelendő Zbigniew Wójcik Sobieski-monográfiájának tudományos korrektsége.)
Vajon mi lehet az oka, forrása a „térképeinket" oly „rugalmasan" kezelő föntebb jelzett
adalékoknak, szemléletnek? Szerzőik egyoldalú tájékozódása? Az, hogy könnyebb hozzájutni a rokonnyelveken megjelenő munkákhoz? Túlzás is lenne, ha azt követelnénk Klubównától
és Podhorodeckitől; olvassanak magyarul is. Már csak azért is, mert talán mi jönnénk zavarba. Mit olvassanak? Nagy Lajos kora például teljesen elhanyagolt területe történettudományunknak. A Thököly-évforduló következtében némileg vigasztalóbb, ha Sobieski korának
magyar történeti irodalmát vesszük számba. Jelképesen lehangoló, ha az elmúlt négy évtized
Báthori István történeti irodalmát tekintjük át. Két, húsz évvel ezelőtt megjelent francia nyelven írt tanulmányon kívül semmit se olvashatunk róla. Kitűnő alkalom lett volna, hogy születésének tavaly „ünnepelt" négyszázötvenedik évfordulóját kihasználva ezen a szomorú tényen
némileg változtassunk. De — ha csak a Nyírbátorban rendezett emlékülés előadásait kötet bem
meg nem jelentetik — ebből a szempontból csaknem teljesen visszhangtalanul telt el a múlt
esztendő. Csupán a Népszava jelentetett meg Erdély fejedelme, lengyelek királya címmel egy
esszét Für Lajos tollából, s Gömöri György publikált egy lengyel—angol kapcsolattörténeti
cikket a Magyar Nemzetben.
Kosáry Domokos a Báthoriról szóló történeti irodalom bibliográfiáját így összegezte három és fél évtizeddel ezelőtt: „Ebből is látni, hogy Báthori magyarországi szerepének komoly
monografikus ábrázolása még nem készült el." Megjegyzése István király Lengyelországi szerepére is érvényes. Igaz, a lengyelek azért legalább egy életrajzi feldolgozással tisztelegtek nagy
királyuk tavalyi születésnapi évfordulója előtt.
A nem festett király (Król niemalowany) című tudományos népszerűsítő munka szerzője
Danuta Wójcik-Góralska. A jelzett könyv szintén az LSW gondozásában jelent meg. Ennek
ellenére Wójcik-Góralska művében nyoma sincs Klubówna és Podhorodecki (de a név- és cimlistát akár folytathatnánk is) topográfiai felfogásának. A szerző Báthori erdélyi fejedelemségének időszakát se nagyolja el. Nem véletlenül; támaszkodhatott mind Makkai Lászlónak
1961-ben megjelent lengyel nyelvű feldolgozására — (Stefan Batory w Siedmiogrodzie — Báthori István Erdélyben) — mind Ludwik Bazylow Siedmiogród a Polska (Erdély és Lengyelország) 1576—1613) című értekezésére. (Ez utóbbit a Tiszatáj 1974. 4. számában ismertettük.)
Rajtuk kívül a harmincas évek viszonylag gazdag Báthori-irodalma is Wójcik-Góralska rendelkezésére állt.
A szerző nem idealizálja Báthori István és a lengyel nemzet kapcsolatát. Már a bevezetőben kiemeli: „A választott király helyzete az új körülmények közepette nehéz volt. A császár
— (I. Miksa — K. I.) — eleinte meg akarta őt vásárolni; birtokcserét ajánlva neki, s azt, hogy
visszaadja elragadott várait, cserébe azért, ha lemond a lengyel trónról. Amikor Báthori ebbe
nem egyezett bele, T. Miksa nem ismerte el vetélytársa királyi méltóságát. Franciaország
mindvégig csak Erdélyinek titulálta Báthorit, mint aki jogtalanul bitorolta a lengyel királyi címet. Az apostoli főváros is gyanakodva nézte Báthori hithűségét, mivel a másvallásúak iránt
86

túlságosan nagy toleranciát tanúsított. Még Blandrata, Báthorinak a királyválasztáson fellépő
követe is unitárius volt. Jelöltségének ellenfelei Báthorit megvetőleg a szultán hűbéresének
nevezték, a litvánok, tartva a moszkvai cártól, úgy érezték, hogy — (Báthori megválasztásával
— K. I.) — sorsuk megpecsételődött. A cár lekezelőleg és megvetőleg nyilatkozott Báthoriról,
mivel az nem királyi családból származott. Ellene még a császárral is hajlandó volt szövetkezni, s ahol tudott, ártott neki."
Báthori számára teljesen új volt a Nemesi Köztársaság államberendezkedése. Minden nemes egyenlőnek érezte magát a királlyal, s az országgyűlés döntése nélkül az uralkodó semmit
se tehetett. Az országgyűlési követek előtt a külföld megbízottai is kifejthették véleményüket.
A szembenálló felek követei is. Az uralkodónak minden évben elkeseredett harcot kellett vívnia az adó megszavazása ügyében, s ezen nem egy sikeres hadjárat megfeneklett. Hatalmát a
király a legcsekélyebb mértékben se erősíthette, mert a nemesi demokrácia képviselői máris a
nyugati típusú „tyrannizmus" vagy éppen a szomszédos cári zsarnokság kiépítésének veszélyét
látták igyekeztében.
Báthorinak már uralkodása legkezdetén meg kellett mérkőznie az ellene fellázadt hatalmas és gazdag kikötővárossal, Danckával. „És e magyarból lett király, akinek semmi köze
sem volt a tengerhez, s tájékozatlan volt a flottaügyekben is, rögvest értékelni tudta a tengeri
kijáró jelentőségét" — jegyzi meg Wójcik-Góralska, hozzátéve, hogy Báthori tekinthető a
lengyel tengeri flotta megalapítójának. (Ezért nevezték el az első lengyel óceánjáró hajót Báthoriról.)
De az igazi próbája Báthorinak a Rettenetes Ivánnal vívott, több évig tartó livóniai háborúja volt. A király az általa korszerűsített hadsereggel — (a lengyelek a későbbi évszadban
elért hadisikereiket a Báthori által modernizált hadszervezetüknek köszönhették) —, az általa
kidolgozott haditerv alapján végül is győzelmet aratott. „A nemzet hálátlansággal fizetett
érte" — emeli ki többször is a szerző.
Báthori híveinek tábora nem rendelkezett átütő erővel. Szerencsére, kancellárja Jan Zamoyski nemcsak kiváló munkatársnak, jó hadvezérnek, hanem megértő barátnak is bizonyult. De az ő támogatásával se tudta az állam politikai struktúráját modernizálni kívánó,
régóta esedékes politikai-gazdasági reformokat bevezetni.
Életének utolsó éveiben a török Európából történő kiűzésének terve foglalkoztatta. Wójcik-Góralska Báthorinak ezt, a lengyel történészek egy része által bírált elképzelését is részletesen és rokonszenvvel ismerteti. A szerző szerint Báthorinak, miután az új pápa V. Sixtus mellé
állt, s erkölcsileg és anyagilag lelkesen támogatta őt, esélye lett volna, hogy felszabadító tervét
végrehajtsa. Korai halála keresztülhúzta számítását, így Magyarország felszabadításának elképzeléséből, amely a jelzett terv hajtómotorja volt, se lett semmi.
Mint Wójcik-Góralska könyvéből kiderül, sokan voltak, akik örültek a „zsarnok" halálának. Nem így a katonái, akik zsoldjuk egy részét nyomban felajánlották, hogy méltó síremléket állítsanak uruknak, bajtársuknak...
Jan Kochanowski, a lengyel reneszánsz legnagyobb költője győzelmi himnuszt írt Báthori
dicsőítésére. Ebben látnokian megénekelte Báthori István lengyelországi utóéletét: Híredneved megmarad hű nemzetünk ajkán.
Valóban, ahogy a lengyel állam jó fél évszázad múlva egyre gyorsabb hanyatlásnak indult, úgy vált mind példaadóbbá Báthori István, Lengyelország utolsó igazán nagy királya.
KOVÁCS ISTVÁN

87

Vas István: Ráérünk
Van-e még értelme az egykor harmadiknak elkeresztelt nemzedék nagyszerű öregkori teljesítményéről beszélni, az őszikék elcsépelt szólamát idézni Vassal, Csorbával és Weöressel,
vagy Takátscsal, Kálnokyval kapcsolatban? Életművük szerves egészként nő a szemünk előtt
klasszikus értékké, valamennyien azt teljesítik be, amit negyven-ötven évvel ezelőtt kezdtek,
de művészi értelemben vett jövőjük is nyitott, képesek a változásra, a megújulásra, pályájuk a
termékeny metamorfózisok sorozata. Ráérünk, mondja már a telibe találó kötetcímmel Vas
István, aki pedig monumentális önéletrajzi esszéregényét írva, bár nem lett hűtlen a líra múzsájához, mintha mégis hűvösebbé, fölényesebbé vált volna vele szemben — ez persze maga is
költői gesztus, tudatos szerep: „Nem igyekszem. Már nem kell verset írnom." — jelzi a Tétlenülben, másutt Kosztolányit idézve a versen való meditációt, a pipáló üldögélést is alkotásnak
minősíti (Őt látom). Új könyvének első negyedét ismerhetjük már, gyűjteményes kötete
Önarckép a hetvenes évekből című fejezetéből, de ez a bő tucatnyi vers most kerül szerves
kapcsolatba ciklikus folytatásával, a hetvenes évek második fele óta keletkezett költeményekkel; a Ráérünkben rajzolódnak ki határozottan azok a vonások, amelyek az Önarckép. . .-ben még inkább csak derengve, megszűrve tűntek föl — főként a végső számvetés gátlásokat visszaszorító igazmondására, vallomásos őszinteségére, indulatos egyértelműségére
gondolunk.
Ezeket a tulajdonságokat sorra véve az idősödő ember(ek) szerelmének, a korral nem
múló vágyakozásnak és erotikus összetartozásnak — „szemérmes" irodalmunkban nem túl
gyakran megszólaló — tematikája tűnik föl elsőül. Vívódik a testi esendőség, a halálközelség
gondjával, fölidézi gyakran az őszbe, télbe forduló kert ősképzetét, de ez előtt a kettős háttér
előtt az örök Ádám és Éva találkozásának mítosza elevenedik meg, a lírai hőst talán éppen a
biológiai-természeti kiszolgáltatottság sarkallja arra, hogy dacos programszerűséggel vállalja
a nemes értelemben vett érzékiséget, azt a fajta erotikát, amely túl van az öncélú hedonizmuson, s jórészt a megélhető evilági értékekhez való ragaszkodásból fakad. „Levetkőznek, nem
szégyellik a testüket" — irja A kivilágítatlan éjszaka szellemszerűen földerengő, kísértet- vagy
álomvilágot idéző hőseiről, dúvadaknak, egyszersmind magányos két árnyéknak nevezi őket.
A Carmen-változatok és a Calypso-változatok, ismert irodalmi-zenei vagy mitológiai képletekre utalva, a veszélyes, a megfontolatlan, a halált kísértő szerelem vonzásáról árulkodnak,
egy-ihletű mivoltukat a beépített idegen nyelvű részletek (intarziák) sejtetik. A jellegzetes című
Nyárutó aforisztikus tömörséggel foglalja össze az érzéki élet szépségéhez és a szépség érzékeléséhez mindvégig ragaszkodó férfi elégián áttörő életérzését, vágyakozása erejét: „Ó nyárutó, tündöklő búcsúzás! / Van-e jogom rád vetni szemeimet? / A búcsúzástól én már elbúcsúztam. / Ha nincs is, ölelj, amíg lehet, ahogy lehet." A Szántó Piroska készítette kongeniális illusztrációk egy része a csontvázszerűvé stilizált szerelmesek összekapaszkodását, egybefonódását ábrázolja, szerencsésen hangosítva föl Vas költészetének egyik alapszólamát, a halál
tudatával küzdő életszeretet elszántságát, a mindent túlélés képtelen reményét.
88

Az idős Vas költői bátorságának másik összetevője a szatirikus indulattal, a szarkazmus
fölszabadításával áll kapcsolatban. Régebbi verseiből, kritikáiból, önéletrajzi regényeiből is
emlékszünk egy-egy metsző élű passzusra, elsöprő polémiára, mégis, újabban mintha tovább
fokozódnék benne a szókimondó nyiltság hajlama (ezen, mondani sem kell, nem megfontolatlan odamondogatást vagy kötekedést értünk, csak az elszántságig következetes őszinteséget). Többnyire már a „felütés", a verskezdet egész csoportokat minősít vagy szólít meg, az az
„egy ember", akit oly régen és egyezményesen azonosítunk a Vas István-i költészet lírai hősével, mind gyakrabban provokál a nyelvtani többes számmal jelölt „közösségeket": „Röhögnöm kell, micsoda kishitűség / A rikácsolásukban, a melldöngető / Fogadkozásaikban!" (Léceken); „De bátrak is vagytok ti, Káin-pártiak —" (Megint egyszer); „Ahogy ti a világlíráról
beszéltek!" (Egy vita tanúja), és így tovább, az Óvatosan vagy az Ebadóba megvetést sugárzó
többes harmadik szentélyű alakjáig. Végül is kikről és kikhez szólnak ezek a versek, milyen indulat forrong a szembeforduló beszédhelyzet, a támadó hangnem mögött? Aligha csak egyféle. Vas szigorodó kritikája éppúgy kiterjed a költészeti divatokra, az irodalmárok fontoskodására, a dilettantizmus és az önmutogatás terjedésére (Egy vita tanúja, Önmegvalósítás stb.),
mint a környezetpusztításra, városrészek, emberi kisvilágok lebontásának lelketlenségére
(A markoló), és az élet durvulására, az agresszió terjedésére (Napihír). Beszél „ifjakról", de
nyilván nem általában egy korosztályt bélyegez meg, kikel az erőszakos autósok ellen, de a
hangsúlyt az erőszakra teszi, utal politikára, fegyverkezésre, igazából azonban azokra haragszik, akik úgy bánnak a földdel, „Mint ahonnan költözni készülődnek". Az embertelenedés,
az arctalanság, a közöny, a lélektelenség szép új világa ellen perel, az érzékeny humanitást, az
őszinte kapcsolatokat védi, amikor kórmegállapítását és kórjóslatát keserű szatirikus ellenutópiaként tárja elénk.
Az életszeretet és az életért haragvó indulat összetartozik tehát, forrásaik is közös eredetűek lehetnek. „Az ifjúság ígérete az élettel felér" — írja az Elégia egy latin zongoraművésznőről című hommage-ban, Vörösmarty-reminiszcenciákkal téve hitet a metaforikusán értett
örök romantika mellett, amelyet az ő számára (s nemzedéktársainak is, ahogy a Zelk Zoltánhoz intézett Kegyetlenül döcögő levél tanúsítja) „A korai harmincas évek igazi mítosza: A teljesülést viharzó álomi forradalom" közvetített. A státuszkvóval, a mindenkori „kimért jelennel" szembeszálló dac táplálja Vas költészetét, s ha az ész trónfosztása idején a ráció mellett
tett hitet, most van elég bátor megvédeni a „tündéri tündöklő képletet", „a szenvedély divatját". A múlt föltámad és erőt ad, a schönbergi—dehmeli „átszellemült éjben" benépesül a
kert („Eljönnek ők. Igen, mindenki itt van."), ötvenéves barátság igazolja a csodát, hogy
„meglett 9 hihetetlen". — Másik támasztéka az egyetemes és a magyar költészet hagyománya,
az a már-már testvérien bizalmas viszony, amely egy költőt elődeihez és kortársaihoz fűzhet.
Kosztolányi alakja rémlik föl az egyik versben, Illyést idézi a másik, ám Vas István kapcsolatát a tradícióval még szemléletesebben jellemzik a Petőfi- és az Ady-motívumokat fölhasználó
versek. A Hódolat Petőfinek alcímű Kórházban inkább kesernyés humorú rögtönzés, a Petőfi
témájára meg az Ady témájára viszont a variációs formában Vas világképének és stílusának
meghatározó mozzanatait juttatja érvényre. Petőfitől a nem nagyon ismert Te a tavaszt szereted című verset parafrazeálja, kollázsszerűen beépíti a halhatatlan előd sorait, de a maga mondandójához idomítja őket. Mindketten az évszakszimbolikát vegyítik a szerelmesek találkozásának toposzával, de Vas meghosszabbítja a Petőfinél dalszerűen rövid sorokat, nehézkesebbé, öregesebbé teszi az eredetiben szikrázóan frappáns ellentétes paralelizmusokat. Petőfi biztatásával és bizakodásával szemben (a vers Szendrey Júlia megismerése után egy hónappal
született), a XX. századi költő a kétely, a bizonytalanság közérzetével kommentálja az ősz és a
tavasz találkozásának esélyét „a szép meleg nyárban". Az Ady témájára ugyancsak a kontraszt, legalábbis a részleges ellentmondás viszonyában van az Én kifelé megyek-kel, Az Illés
szekerén záró versével: „Én nem kifelé — befelé megyek", vitatkozik Vas, s míg Ady versében
„a bús távozóra" hullanak a dicsőség szimbólumai, Vas büszkén hangsúlyozza a függetlenedés, az elszakadás, az ismeretlenre figyelés motívumát: „A sötétben az ismeretlen fényjelek
89

Túlnanról kezdenek lassanként sűrűsödni." Más szóval, ő nem „a kifelé menés szomorú elszántságával" (Király István) éli meg az exodust, hanem fölfedező érdeklődéssel; ú j tapasztalásra vágyva, a megismerés, a szellemi hódítás reményében.
Van a kötet verseiben egy berzsenyies réteg is; ez nemcsak onnan tűnik ki, hogy a világ elsivárosodásának egyik körképe külön utal rá („És senki sem tud egy Berzsenyi-sort sem."),
hanem idézetszerű hivatkozásokon túl (lásd a Szeptemberi-, illetőleg az Októberi este a kertben című verspárost) a sztoikus életeszmény vállalásából, s általában az antikvitás iránti érzékből, a görög és a latin életforma nosztalgiájából. Emlékezetes versek vallanak továbbá biblikus ihletésre: a Jetrendszerek, mely a kötet nagyobbik részét kitevő első ciklus cimadója, vagy
Az Úr, a vízözönről szóló hagyomány kíméletlen aktulizálása napjaink önpusztító elfajzottságára, az emberi faj reménytelen jövőjére. Ide tartozó nagy vers az Armageddon: a Jelenések
könyvére, kivált a 16, 16 szakaszra épül, a bibliai hagyomány szerint három démön Harmagedonban gyűjtötte össze a föld királyait, hogy isten ellen harcoljanak; ez a vitatott etimológiájú helységnév ily módon a rossz hatalmak gyülekezésének szimbóluma lett, isten városának ellentéte. Vas István fölidézi a Sárkány, a hamis Próféta, a nagy Parázna, a hét csészét kiöntő
hét angyal biblikus vizióit, de időszerűsíti a mítoszt, olyan történelmi illúziókat és civilizációs
utalásokat sző belé, amelyek félreérthetetlenül századunk tapasztalataihoz, fölfedezéseihez
kötik a világpusztulás egykori prognózisát (fehér lovon ülő férfi, lézersugár, cowboykalap,
gyárak). A csend és a békesség jóslata, meg az Ámen végszó eszerint mélységes iróniát tükröz,
a vers egy rossz irányba tartó folyamat fordítva értendő dicsérete.
A hagyományhoz való kapcsolódást természetesen a Vas Istvánéhoz rokonian közeli elioti
fölfogás szerint szeretnénk interpretálni: „Kikerülhetetlen tény, hogy az új költő kapcsolódik
a múlthoz vagy igazodik hozzá, de az nem egyoldalú jelenség"; a tradícióhoz csatlakozó költő
mindig újít is, hozzáad valamit ahhoz az előzményhez, amelyet örököl és folytat. Ezért is érdemes külön szólni azokról a művekről, amelyekben Vas mintegy a saját szemléleti vagy formai tradícióját eleveníti föl, általa (vagy általa is) kezdeményezett műfajokhoz tér vissza, egyszerre tüntetve ki életműve folytonosságát és a mostani szakasz újszerűségét, különlegességét
a korábbiakhoz képest. A Második szentendrei elégia például szükségszerűen fölidézi az elsőt,
az 1939—1944 közötti termést tartalmazó Kettős örvény című kötetből. Á költő is, életrajzírói
és elemzői is megírták, hogy a régi versben a „két szép gyümölcs", az „anya és leánya" Kassák
feleségére és a Vas számára felejthetetlen Étire utal, a kettős veszteség fájdalma ott valóban a
klasszikus elégia bel canto-hangján szólalt meg, a szabályos jambusok, a tiszta rímek, a zárt
strófaképlet, a fájdalomtól megemelkedett érzelmek, a finom motívumok mind a veszteség
súlyát, a visszahozhatatlanság fájdalmas érzetét sugalmazták. Az új vers műfajára inkább a
pamflet vagy glossza elnevezés illik, mint az elégia; nem az a fontos a különbözésben, hogy jóval rövidebb a másiknál, és hogy külső formája szerint szakozatlan rímtelen szabadvers — az
érzelmi indíték változott meg, ezúttal a vitára, a kétesnek tartott baráttal való leszámolásra
kerül nagyobb lírai nyomaték, még ha a befejező sorok nosztalgikus sóhaja lágyitja is ezt a
szokatlan szigorúságot. Idézhetjük másfelől a Negyedik párbeszéd két ismeretlen közöltet,
ahol viszont a korábbi párbeszédeknél dalszerűbb, derűsebb tónusú belső dialógus hangzik
föl, bár a végső summázat, amelyet csakis mindkét megszólaló érveinek, bizonykodásainak
polifonikus együtthatásaként értelmezhetünk, egyáltalán nem biztatóbb a régieknél. Harmadikul a Nyelvtani kérdések és a híres Határozók és kötőszavak párhuzamára utalunk.
A költő,mostani vélekedése fokozáskánt hat az akkorival összehasonlítva: már a határozók
megbízhatóságát is kétleni látszik („már ami / A körülményeket illeti: hol, hogyan / És főleg
a mikor bizonytalan."); ezzel szemben „Az igével sokat ki lehet mondani," és: „az igekötők
bezzeg határozottak:" — a verset záró morbid szójáték (tudniillik hogy „Az Alany meghalaszt vagy elhalaszt.") arra vall, hogy az igék és igekötők szerepének növekedése Vasnál nem
annyira az autonóm cselekvésre, hanem inkább az elszenvedésre, az embert érő inzultusra vonatkozik.
Önálló ciklusként különülnek el a kötetben az Anakreoni dalok. „Az öregember szomja,
90

az élet és fiatalság szomja, a bor és szerelem örök szomja" (Babits) társul emlékezetünkben
Anakreon nevéhez, a poétika a dalműfaj egyik géniuszaként tartja számon, a verstan többféle
ritmus- és sorképletet kapcsol hozzá, közülük az egyik legismertebb a rímtelen negyedfeles
(hétszótagú) jambus, amelyet Vas István is alkalmaz, kivételszerűen nyolcszótagos sorokkal
variálva. A magyar líra történetében többek között Csokonai és Juhász Gyula anakreontikája
vált emlékezetessé, az utóbbi például több verset is írt Anakreoni dal (egy esetben „légdal") címen, az Anakreontikumban pedig a „teoszi öreg" világképét egyszerre veti össze Csokonaiéval és a magáéval. Vas Istvánt, bár a köztudat (s részben önvallomásai) szerint sohasem kerülte ki költészetében a köznapiság prózáját és a lépésről lépésre haladó gondolkodás nehézkességét, mindig vonzotta a dal egyszerűsége és egyneműsége, a zenévé oldódó költészet eszménye.
Az Anakreoni dalok tematikailag egyanyagúak az előző ciklus verseivel: öregedés, készülődés
a végső megismerésként fölfogott s így értelmessé tett halálra, eltökélt ragaszkodás a szerelem
s általában az élet értékeihez, a kert, a rózsák, a dáliák, az őszi köd motívumai — ilyesmi alkotja a ciklus szövetét, s még az Einsteinre, Heisenbergre hivatkozó gondolati költemények
párdarabját, vagy a Reagent, Cartert „s a többi égtáj / hírhedett skorpióit" summázva minősítő politikai indulat megnyilatkozását is megleljük benne. De a dallam és a forma átsugározza
a tárgyakat, a versmérték — Csokonai szavait idézve — „könnyeded és kurta foglalatként"
járul hozzá a dalszerű hatáshoz, a „keserédes" vegyület, a „szokatlan és discordánt hangokból öszvefogott hármónia" Vas versfüzérét is jellemzi, általában is rányomva bélyegét a hetvenes években kezdődő új költői korszakára. A Piroska című versben például az ismétlések, az
eufonikus hanghatások, a népdalszerű képi asszociációk között disszonáns ellenpontként rideg fiziológiai tények idéződnek: „Habár a haj megőszül (...) Csigolyák telve mésszel". A két
szólam vitájából végül a bizalom, a remény, az élethez való értelmes ragaszkodás kerekedik
felül, akár természeti analógiák sugallják ezt a hitet, akár az emberiség történelmet, kultúrát
teremtő jobbik részének erőfeszítései. Folytassuk! — üzeni a záró vers, „Folytassuk csak
azért is / Találunk még vigaszra [...] Mert holtak közt az élőt / Hiábavaló keresni / A szeretet
az út és / Az élet az igazság". (Szépirodalmi.)
CSŰRÖS MIKLÓS

Tőzsér Árpád adalékai a Nyolcadik színhez
Egy olyan korszakban, amikor annyian panaszkodnak a szó devalválódása miatt, Tőzsér
Árpád költészete és egész művészete a csehszlovákiai magyar irodalomban fényes ellenpélda:
takarékosan, mélyen megfontoltan bánik a szóval. Versalkotó ihlete olykor évekig bujdokol,
de szellemi habitusa ilyenkor is felelősen működik, műfordításokban, esszékben nyilatkozik
meg. Művészetének méltósága van, szavai súlyosak, írásait nem terjedelmük minősíti, egy-két
flekkes esszéi éppúgy hordoznak eredeti koncepciót, mutatnak tág szellemi horizontot, mint
tanulmányai vagy versei. A csehszlovákiai magyar irodalom leginkább tudatos, súlyához viszonyítva legtömörebb életművét alkotta meg már eddig is. Művészetének szerves belső egysége nyilvánvaló állandó útkereséssel társul. Alapvetően realista hajlamú alkotó kísérletezésre,
újításra és megújulásra nyitott és érzékeny szemlélete az övé. Jó érzékkel ismerte fel tehetségét
Turczel Lajos az ötvenes évek elején, amikor Tőzsér Árpád még húszéves sem volt. Már a Fiatal szlovákiai magyar költők (1958) antológiájának programadó és meghatározó egyénisége ő.
A csehszlovákiai magyar irodalom addigi provincializmusával szemben a szűkebb pátria
gondjait a nagyvilág mértékéhez kapcsolta reálisabb megitélés végett: „Anyánk képén a / vi91

lág a ráma." Lassú rendben sorakozó verseskötetei szemléletének újabb és újabb állomásait
mutatják. A Mogorva csillag (1963) — Turczel Lajos találó szavával — a biológiai determinizmus jegyeit viseli magán. Ószövetségi kemény etika, szinte átkos családi örökségek, „vértolulásos szenvedélyek", bosszú-erkölcs és megrázó élmények lüktetnek vallomásos verseiben, a
költői személyiség mord dacosságában, közvetlen személyességében. Második kötete [Kettős
űrben (1967)] a reflexív, meditatív, elemző líra övezetébe vezet: a megjelenített élményeknél
fontosabb a belőlük kibontakoztatott gondolati számvetés. Majd az Érintések (1972) személytelen, tárgyakba rejtőzködő objektív versei következnek. Ez persze így merő egyszerűsítés is,
hiszen a Genezis (1979) — Tőzsér költészetének az objektív líra övezetébe foglalható részének
visszanyomozása e költészet idejében — azt is megmutatta, hogy fokozatos és következetes
volt a külső, mondhatnánk partikuláris élményi jegyek leválasztása, lehagyása, a személytelenség esztétikájának elfogadása, de ebbe a személytelenségbe nagyon is személyes dolgok húzódtak föl. Itt szerepel a Fejezetek egy kisebbségtörténelemből című verse is, mely a személyes
élmények kitágítása, objektív, közösségi élmények megjelenítése szinte tárgyias epikai hangnemben. Az első részében még harmadik szentélyű vers a második részben közvetlen vallomásként szól a lírai személyiség második születéséről, történelem meghatározta sorsának tudatosításáról. Másrészt az objektív líra szomszédságában, azzal egy időben Tőzsér Árpád
esszéi, tanulmányai nemcsak az elioti személytelenségesztétika mellett érveltek, nemcsak az
irodalom valóságát hangsúlyozták a való ságirodalommal szemben, hanem mélyen és átgondoltan voltak személyes vallomások, a személyes és közvetlen közösségi, csehszlovákiai magyar sorsproblémák elemzései. Ha a pontos átvezető hidak nem fénylettek volna, még bizonyos hasadtságot is fel lehetett volna tételezni a költő és esszéíró között. Hasadtság helyett
azonban nagyobb távlatokat átfogni képes gondolkodót, s többféle líramodellben otthonos
költőt mutatnak a verskötetek és a hozzájuk foghatóan lassú, de biztos rendben következő
esszé- és tanulmánykötetek (Az irodalom valósága, 1970; Szavak barlangjában, 1980; Régi
költők — mai tanulságok, 1984). Tőzsér Árpád csehszlovákiai magyar művész, ezt a jellegzetességet öntudatosan vállalja, de rettenti annak még a gondolata is, hogy ezt bezártságként,
csupán lokális hatósugarú gondok és ügyek képviseletében értelmezzük. Tóth Lászlónak
adott kitűnő interjújában mondta Szenei Molnár Albertről írott tanulmányával kapcsolatosan, hogy Szenei Molnár lírájának aktivizálásával esze ágában sem volt a zsoltárfordítót a
szlovákiai magyar irodalomba terelni, hanem Szenei Molnár segítségével maga is ki akart törni
abból. A jellegzetessel tehát az általánosabb, az egyetemes irányában.
Legalább ennyit el kellett mondani ahhoz, hogy Tőzsér Árpád Adalékok a Nyolcadik
színhez (1982) című kötetét poétikai és gondolati értelemben az életmű szerves folytatásaként,
s a csehszlovákiai magyar líra eseményeként, de annak minőségét éppen a horizonttágítással,
közép-európai jelleggel megemelő eredményeként értelmezzük. Ez a karcsú verseskönyv elemző tanulmányt igényelne. A mindössze tizenöt verset, kompozíciót tartalmazó könyv két ciklusra oszlik: Adalékok a Nyolcadik színhez, illetve Bejárat Mittel úr emlékeibe. Mindkettőnek
a gyökérzete világosan kimutatható Tőzsér eddigi műveiben, mégis meglepetés mindkettő.
Az Adalékok a Nyolcadik színhez a személyiség idejének, lélekídejének és eszméletének
történelmi próbatétele. A régiséggel Tőzsér Árpád valóban kitörni akar a szűken értelmezett
lokalitásból, s a röpke divatokból egyaránt. Gyönyörű archaikus hangvétellel indul a kötet, a
négyes rímű magyaros tizenkettősök a betegség gyötörte személyiség, archaikusan részletező,
felsoroló elemekből mély vallomást teremtő fájdalmát mondják:
Istenem, hát megint megtört az nyavolya.
Földrengés a mellem, pulzusom szapora.
Gyomrom lombikjából valami kifolya —
Aki voltam — s tán ki lehetnék is —, oda.
A szenvedésén a forma fegyelmével is úrrá lenni kívánó személyiség a magyar archaizmussal a
92

maga fájdalmát, személyes gyötrelmét a régiség, tehát már személytelenné tisztult egyetemes
emberi fájdalmához kapcsolja. A hazától, élettől búcsúzó régi magyar költők fájdalma szól a
kórházban, „félig búcsúképpen" írt versben. Az archaikumra való tökéletes ráhangolódás kitágította a személyiséget, s igy a vers az emberi fájdalom panaszlása. De a szenvedés által a
maga nembeli lehetőségeitől megfosztott személyiség egyértelműen mai gondolkodó, aki tudja, hogy a világ a személyesség teremtette viszonylatokban érvényesül. Ezért az archaikumban
a pusztulást oly természetesen és tömören kifejező határozószó, az oda, a személyiség létfilozófiai érvényű kérdését veti fel: „De hát hova odal S lehet nélkül élni?" A kiemelés Tőzsér
Árpádtól való, s arra is utalhat poetikailag, hogy a nálunk Tandori által abszolutizált
viszonyszó-költészet bizonyos elemei lényeges tömörítő, s nagy kifejező erejű elemként épülnek a Tőzsér-versbe. A nélkül az emberi lényeghez, nembeli normához tartozó testi-szellemi
egészség hiányát jelöli itt a vers szövetéből egyértelműen következve. Tömören a léthiány foglalata, s vele áll szemben a versben a van, az állító értelmű létige, azonban bravúros költői tömörítéssel részben ez is a nélküli panaszolja, hiszen a vant a szenvedés tudatosítja. Majd a
vers írásának idejét, helyét és helyzetét megnevező utolsó strófa zárósorai a személyiség helyzetének a természeti képpel is finom nyomatékot adnak az asszociatív rezonancia, a spontán
képzetkapcsolásos ráhangolódás okán:
Szédülő főmnél az ablakban — mint képen —
Sárgulni kezdett egy bálványosfa éppen.
A Valete című vers, melynek egy-két sajátosságát felvillantottam, megnevezi a közvetlen élményt is, az ulcus duodeni, a nyombélfekély okozta gyötrelmet, de a régiség atmoszférája és a
mai életérzés, problémalátás egybesimulása révén egyetemes érvényű fájdalomkifejezés és eszmélkedés. Az Alea iacta... a betegség élményét egyetlen vonással a történelem betegségével
hozza éles párhuzamba („Háborús térkép hasam, testem."), de ez a „karcsú szonett" azt a vonatkozásrendszert is kivallja, hogy a szigorú forma a létezéshez szükséges rend biztosítéka is
lehet, a világnyi rendetlenségben, omlásban a rend teremtésének módja, miként a betegségben
megrettent szív „ritmus után kapkod". A Leltár a negyvenharmadik, „zord születésnap" mérlege, a régi-régi költői eszközt, a külső és belső táj egymásra vetítését, párhuzamba vonását
Tőzsér Árpád októberi születése természetesen hívja elő. Az őszi ünnepi színpompában már
az elkomorulás készülődik, a ragyogás már jórészt negatív festés, a szépség, a lázak emlékezete; „elzakatolt az idő, el a lázak", a józan számbavétel ideje ez, „józan és keserű töprengés".
A vers gyönyörű ereszkedő ritmusa, a gyors daktilusok és a fájdalmas méltóságú spondeusok
funkcionális változatossága a pusztulásra ítélt szépség drámáját izzítják — küzdelemben a
megtartó rendért. Csupa hiány, leépülés, visszaszorulás e vers világa, a költő „négy fal közt
gondozza a történelmet". Az érzések, gondolatok zabolátlan igénye, s a megtartó formákba
kapaszkodás küzdelme tűnik elénk, előbb csak a vers, utóbb már a föld négy sarkát is „metrum és rím tartja":
zöld jelzők és sárga igék markolnak
sápadt főneveket s földrészeket egybe.
Rend ez is. Véli magáról. Görcsös
okker ecetfa lóg be az ablak mély poharába.
Mozdul az ág, ki-kivág a lombkoronából,
s összezavarja a rendet.
A ritmus szép fegyelme, s a rendből ki-kihajló élet finom képe gazdag eszmélkedés jele. Megmutatja azt is, hogy Tőzsér Árpád költészetében a régi formák nem a létezés archaizálására
törnek, nem a visszaegyszerűsítés módozatai. A Téli levél a kedveshez Radnóti hangulatát
93

idéző gyönyörű elégia, finoman közvetett szerelmi vallomás, melyben a mai költő művészi
gondja is eleven kifejezést nyer: a lefokozott, iránytalan, vigasztalan létezés értelmét veszi a
szónak, madár nélküli szárnyként lebeg csupán, „csak lebegés van, és nincsen hová". Az Oda
és nélkül tömörebb, objektív versben összegzi az előző négy darabot, s kétféle értelme van: az
egyik inkább tömény drámai atmoszféra, ha önmagában olvassuk, akkor inkább sejtjük, érzékeljük a sugallatát; a másik értelme akkor nyílik ki, ha az előző négy vers eligazító, személyes vonatkozás-rendszerének ismeretében vizsgáljuk. Egyfajta belső költészeti lecke is tehát
az Oda és nélkül, bepillantást enged a lírai műhelybe is, abba a folyamatba, küzdelembe, ahogyan Tőzsér Árpád tudatos formálással a részek helyett az egészből igyekszik építkezni. Ez az
előbbi versek elemeiből épített vers azonban teljességgel új alkotás, az önkivületileg feszített
létszenvedés, létküzdelem tükre, mintha ama versek élményzuhatagai egyszerre dőlnének a
személyiségre. S szinte levegő után kapkodva kezdi az újabb és újabb mondattöredékeket, lényegükre csupaszított mondatsűrítményeket. A kétféle verstípus, s kétféle értelmezés nem állitható szembe. Az Oda és nélkül kapkodó idegessége jobban szinkronban látszik lenni mai létezésünkkel, az előbbi versek személyes vonatkozásrendet is kivalló szép artisztikuma lehet,
hogy csupán számomra rokonszenvesebb, erősebb karakterű emberi, művészi teljesítmény.
A kötetnek és első ciklusának címet adó Adalék a Nyolcadik színhez a magyar filozófiai
költészet fejlődésvonalába kapcsolódik, Az ember tragédiája nyolcadik szinét egésziti ki egy
elképzelt jelenettel, s a magyar kultúrában a legutóbbi időben is élesen felvetődő kérdéskörrel: az egyetemessel való érintkezés különféle elgondolásainak szembesítésével. Kepler és
Szenei Molnár Albert párbeszéde kétféle álláspontot ütköztet, s a gazdag belső világú vers
sodrában a Szenei Molnár képviselte eszme a vonzóbb, mert a szellemi haza teremtését érzéssel is, nemcsak tudással végzi. Az Eszme—Anyag—Eszme képlettel szemben az Anyag—
Eszme—Anyag elvét vallja, s ez azt jelenti, hogy kiindulva létének anyagából, nemzetéből,
azért bújja a tudós világ könyveit, hogy a szép eszmék szülőföldjén újra anyaggá súlyosodjanak:
Lesz belőlük ház, templom, iskola.
Ezért nézem hittel Bocskait is:
Hátha népem teremti ott magát!
Száz éve nincs másunk, csak tudatunk:
Az egykori lét emlékezete.
S Férfinak s nemzetnek ez gyötrelem.
A hittel társult szellem, a közössége ügyét szívén viselő gondolkodó erkölcse nem csalhatja önmagát, nem árulhatja a tudományát, nem kényszeríthető időjóslásra és horoszkópkészítésre
pénzért. Szuverénebb tehát, mint a kizárólag a tudáshoz kötődő tudós, aki pénzért mindenre
vállalkozik, s hatalmi szóra lenyeli vélekedését. Kepler ezért irigyli Szenei Molnárt, mert kötődése nem kolonc, hanem erkölcsi és gondolati többletre kényszerítő erő. Az egyetemesség érvénye sokféle kérdőjelet kap, ha nem érintkezik a konkrét létezéssel, ha nem állja ki a hely, a
kötöttségekkel teljesítő szűkebb pátria mértékét sem. A Szenei Molnár-magatartásban a vonzó világnyitottság nem önmagáért való, a hazából a haza érdekében tört ki. Kötődés és nyitottság dialektikája ez, korszerű szellemi magatartás.
Az Adriai miniatűrök, A polai amfiteátrum, Nagy Károly lovas szobrára, s a Tanulmány
egy Bosch-képhez tovább tágítják a ciklus szemhatárát, a pontos megidézés, az idegen világokra, s idegen korszakokra való ráhangolódás révén „a formákon át a szervekig látni" ezekben a darabokban. Láttatás és elemzés, egy-egy történelmi pillanat kimerevitése, egy-egy kor
lelkének, szemléletének a megidézése itt a költői bravúr. A kötetet nyitó zárt formák helyét a
szabadversek veszik át, a kötet második ciklusa pedig oly erőteljesen közelíti egymáshoz a vers
és az esszé műfaját, hogy fel kell adnunk a merev kategóriákat.
1970-es tanulmánykötetében jelent meg A homokóra nyakában című „vázlat", melyben
94

Tőzsér Árpád a címbeli metaforán Közép-Európát érti, s ennek a közép-európai létstatusnak a
sajátosságait térképezi fel. A homokóra nyakában a létezés csak átmeneti lehet, csak a megmaradásért való kapaszkodással jellemezhető, s mivel a nemzeti létet biztosító intézmények
nem voltak, „az irodalom maga volt kénytelen a kapaszkodás funkcióját elvégezni, s nem volt
idő a tény (a magatartás) mítosszá érlelésére... Közép-Európa irodalmaiban a nemzeti lét, a
megmaradás viszonylagos intézményesítettsége után most válik a megmaradás magatartásának logikája ábrává, most van születőben az a költészet, amely már nem a nemzeti lét formáira, tényeire, hanem az ebből a létezésből következő tudat formáira, tényeire épül. Az a vád tehát, amely szerint költőink elfordulnak a nemzet problémáitól, nem állja meg a helyét. Az elfordulás tulajdonképpen egy létezésnek (magatartásnak) az általánosba emelése, személytelenítése, azaz mitizálása." Azért idéztem ilyen hosszan A homokóra nyakában című esszét, mert
Tőzsér Árpád mostani kötete második ciklusának versei ennek gondolatait viszik tovább.
A Bejárat Mittel úr emlékeibe cikluscímadó vers pedig szorosan kapcsolódik egyes motívumaiban is az esszéhez. Mittel úr Közép-Európát jelenti: „érzékenység minden irány nélkül", s
a között-állapot jellemzi. Az esszében utalt Tőzsér arra, hogy a kapaszkodás adottságához a
költők eltérően viszonyulnak, Nemes Nagy Ágnes, s még inkább Tandori Dezső egy „lét nélküli tudatú hőst" bontanak ki belőle. Tőzsér versében Mittel úr fiai — az esszében is megnevezett Vladimir Holan, Vasco Popa, Zbigniew Herbert — kiegészülnek a csehszlovákiai magyar
költővel, a száguldó pesti riporterrel, a pozsonyi íróval, aki bratislavai író is. Egyszóval egész
Közép-Európa költőinek bemutatása a vers, s ezek a költők valamiben egyformák:
s mind — furcsa sorsokról beszélt,
albérletekről a nemzet szemgödreiben,
a haza szájában
s Európa véredényrendszerében.
A szlovákiai magyar költő — „mintha előszobában állt volna" — egyre vetkezett beszéd közben, levetkezte fejét, kezét, húsát, csontját, létezését, „s már csak lebegő érzékenysége s pőre
/ tudata jelezte, hol volt azelőtt feje és szíve". így költözött be „egy álltól az alsó szelelőig, hasított sérven keresztül" Mittel úr emlékeibe. Tőzsér Árpád verse félelmetes mítosz, a létnélkülivé vált tudat megjelenítése. Értelmezéséhez maga a kötet ad gazdag fogódzót. Irányt mutat
az esszé is, de annak idézett mondatain lényeges ponton lép túl a vers: azzal szemben megőrzi
a személyes vonatkozásrendszert is. Nem személyteleníti el ezt a létezést, hanem éppen személyes vallomásával és konkrét példáival hitelesíti annak tragikumát. Az Adalékok... idézett soraiban Szenei Molnár ezzel a lét nélküli tudattal száll szembe létet teremtő szándékával. A groteszk elemekben is bővelkedő Történet Mittel úrról, a gombáról és a magánvalóról ugyancsak
ennek a között-állapotnak, ennek a „semmi sem volt azonos önnönmagával, minden valami
másra utalt, volt és leendő létezésekre" életnek, s az ebből következő elemi gátoltságoknak
groteszk képekké vetített megjelenítése. Az Egy felkoncolt születésnap nézőterén című négyrészes kompozíció Prehistória fejezete az epikusán előadott, hiteles, első személyben elmondott
családtörténet, személyi genezis összegzése szó szerint ismétli meg a Bejárat Mittel úr emlékeibe című versből, esszéből a közép-európai költők egybehangzó sorsvallomását. A Körök pedig a Fejezetek egy kisebbségtörténelemből második részét új, esszéfoglalatban idézi, s a nyolc
évvel korábbi versből valóban új vers épül: „A születés köre fölé (alá?) új kör rajzolódik: a
szlovákiai magyar létezés köre." A régi vers is erről szólt, de a költői személyiségben azóta kimunkálódott Közép-Európa-tudat új asszociációs renddel idézi meg a régi versélményt, a
között-lét plusz terhekkel nehezített modelljeként érzékelhető itt. Ez a vers is nyilvánvalóan
mutatja Tőzsér Árpádnak azt a törekvését, hogy midőn gondolatilag is összetetten számba veszi létezésének szűkebb és tágabb meghatározottságait, köreit, poetikailag is eddigi eredményeinek összekapcsolására törekszik. A Körök második része önmagában akár az absztrakt
tárgyiasság övezetébe volna helyezhető, az elvontnak is tekinthető „között-lét" pontos és tár95

gyiasan gazdag megnevezése gyanánt. Az első rész azonban a maga személyes vallomásával,
élményt is megnevező karakterével mintegy azt a kisebbségi sorsot mutatja meg hiteles élményszerűséggel, amelynek absztrak modelljét a második rész mitizálja, személyteleníti. így a
konkrét első rész még inkább hitelesiti, mert elvontságát élményi háttérrel igazolja — a második részt. A kisebbségi létezésben érzékelhető igazi sorsmeghatározottságként az a között-lét,
amelyet Közép-Európa költői személytelenné stilizálva létezésmodellként megfogalmaztak, itt
valóban „érzik, amit más csak tanít, / hogy minden létező forma: Között", és „Ami máshol
csak érintő, az itt / a lélek fényes közepét szeli." A kötetet záró Mittel úr feltalálja a vers nélküli verset abszurdoid és keserű játékossággal ugyanennek a közép-európai tudatnak a szomorú lehetetlenségét mutatja Mittel Ármin költő és szerkesztő történetével, aki „Szomorú, több
dimenziós tudatához / sehogyan sem talált létet", más szavakkal: az átmenetiség nem képes
létet, kibontakoztatható formát találni, s ily módon az átmenetiség, az örökös között-állapot
bizonyos értelemben a megsemmisülés iránya. Tőzsér Árpád versesszéi nagy erővel fogalmazzák meg a Közép-Európa-tudatot, s ebben a nemzetiségi lét még inkább közép-európai átmenetiségét, a „körök közt a Között" lét nyomasztó minőségét. A Közép-Európa-tudatnak nyilvánvalóan csak egyik vonása ez, de Tőzsér verseskönyve után már nem lehet nem gondolnunk
rá, mert nyomasztó valóságát mindennapjainkban is a bőrünkön tapasztaljuk. (Madách.)
GÖRÖMBEI ANDRÁS

Pintér Lajos: Didergő ünnep
Pintér Lajos azon kevesek közé tartozik, akik fiatal költőként méltán arattak sikert. Kilenc évvel ezelőtt, 22 éves korában már megjelent első verseskötete, s akkor az ifjú tehetségek
lelkes „mentora", Kormos István egyengette útjait. Néhány évvel későbbi gyermekkönyve s az
újabb kötet után most a Didergő ünnep verseit olvashatjuk. Rögtön tisztázzuk: az időközben
József Attila-díjassá „előlépett" szerző biztosan építi tovább életművét.
Mint minden jó cím, ez sem kerüli meg a könyv tartalmának lényegét. Világunk sajátos
tükre az új Pintér-kötet; üzenete nyugtalanító, lírai vállalkozása tisztességes. Méltó a vállalt
elődökhöz és kortársakhoz: mindenki előtt Kormoshoz és Nagy Lászlóhoz. Egyben arra is bizonyíték e tartás, hogy a követett példák időszerűsége tartós, művük továbbgondolkodásra
serkent. A versírás az utód számára sem nélkülözhető emberi-morális tevékenység. „ í r j verset,
bizonyítsd be, hogy élsz. / írj, / mért reggelre ablakodban a szomszéd / házfal kel föl, nem a
Nap, / írj verset, védd magad." Az ilyen vers keményen mond oda a világnak, költője számára a cselekvés fontossága egyértelmű. írj, mert átmegy rajtad, megtipor / az átmeneti kor" —
olvassuk később. Megérinti jelenünk ezernyi visszás és izgató jelensége, melyek „didergővé"
teszik ünnepeinket, az embert is. „Bekapcsolom a rádiót, folyik / belőle a szó, a zene, a vér"
— kezdődik a Katasztrófák, szerelmek című vers. A humánus értékeket félti Pintér, fölsorakozva nagy költőelődei mögé, akik hasonló és a mienkénél borzasztóbb korokban hívták föl a
többi ember figyelmét az értékőrzésre, a pusztulás megakadályozására. A Didergő ünnep költője persze nem játssza túl szerepét. „Mi lesz így veled, mi lesz, / őzike-járású szerelem..." —
kérdezi visszafogottan.
Az ilyen lírikus nagy fokú bizalmat érez műve hatásfoka iránt, mégha illúziói nem is lehetnek. Csattanós válasz ez azoknak, akik állandóan a költészet haláláról beszélnek, annak
hiábavalóságát hangoztatják. E benyomásaink persze nem egészen új keletűek; az 198 l-es
Európai diákdal című kötetéről szólva jegyezte meg Cs. Varga István: „Nem a képalkotás,
nem is a zeneiség, hanem a gondolati elmélyülés lehetőségei, az egyéni és a közösségi léthelyzet
96

valós értelmezése és értékelése vonzza elsődlegesen a költőt. Tudja a küldetéstudat másra át
nem ruházható korparancsát." (Jelenkor, 1982/10.) Méltatójának észrevétele ma is igaz; persze jelentős esztétikai érték verseinek képi ereje és zeneisége is.
Természetesen egyre inkább a gondolati elmélyülésre kell figyelnünk. S mindez az anyaapa alakját fölvillantó versekre éppúgy vonatkozik, mint az egyértelműbben közösségi tárgyúakra. Az előbbiek sem magánjellegűek: Pintér Lajos össze tudja kötni a személyes lét és a
mindenség szálait. Jó példa erre az Apánk, anyánk hatalma befejezése: „Távoli fények: az
égen koraeste / pisla csillagok gyúlnak, hajnalra porig égnek. / Állok a dőlő ég alatt, köszöngetek a mindenségnek." Érthető, hogy a mindenségnek köszöngető költő ezt írja egyik egyik
műve fölé: Szeretnék élni kétezerig. Az ezredforduló a saját sorson túl egyetemes távlatokat is
jelent. A „didergő ünnepet" élő ember homályos-titkos lehetőségét. Az álmot, „amely valósabb, / mint a kényszerű, irreális valóság."
Túlzottan általános meghatározással az ilyen költészetet szokták a „népi elkötelezettség"
újabb példájaként emlegetni. Ne féljünk a fogalomtól; Pintér Lajos a maga természetességével kötődik ehhez a vonalhoz. Emlegetnek vele kapcsolatban népköltészeti hatást is, joggal.
Ám közvetlenül hiába keressük e hatás jeleit. A kifejezésmód, a kép már átszűrődött nála, s
ma már sajátos szintézissé alakult. A forma szabad, a gondolat áradásának megfelelő, bár
szertelenségnek nincs nyoma. Kedvenc eljárása, hogy a szöveg különböző részleteiben ismétli
mondandóját, ezzel sajátos gondolatritmust teremtve. A Magamat lassan megőrlöm én is ismétlődő részlete: „Megyen a medve, morrog a mája, / őröl apám a malomban. Magamat /
lassan megőrlöm én is dalol a malom."
A költő előbb jelzett természetessége, póztalansága számottevő érték. Néhol a vers születésének kissé direkt ábrázolása is feltűnik. „5,4,3,2,1, zéró, / zéró, / nekifekszem az írógépnek, / nekihasalok az írógépnek, gyerünk, / gyerünk. Ha kész lesz a vers, itthagy majd az is, /
mint itthagynak szeretők, álmok, / fecskeszárnyú évszakok." (Aranykor.) Tanulságos verskezdés; a költőietlen nyitás finoman tűnik át egy jellegzetesen lírai hangulatba. A hasonlat
egyszerű természetessége telitalálat. Hasonlóan szívesen olvassuk a nyelvi játék lehetőségének
verseredményeit. Jó példa erre a. Beköltözés a szavakba. A „hangok díszőrségéről" írni persze
nem több egyszeri alkalomnál, de a lírában ezekre az alkalmakra is szükség van.
Didergő ünnep — olvassuk a kötet puritán borítóján, s nem feledhetjük, hogy a cím Pintér Lajos legújabb költészetének tartalmi magjára utal. A már jelzett minőségek persze nem
közvetlenül szolgálják ezt a kiemelt tartalmat. A költő sokfelől közelít tárgya felé.
A rossz közérzetet tükröző versek felelnek meg-a legadekvátabban a „didergésnek". A programadó Szépen élni ebbe a sorba íartozik. „Itt ülök a koponyák hegyén, / itt ülök az istentelen Isten-hegyén, / szemben velem a gázálarcos, géppuskás / megerőszakolt isten, a hippi-ős.
/ Itt ülök a szabadságtalan Szabadság-hegyén, / arcom a halhatatlan csecsemőké s haldokló
aggoké" — hangzik az egyik versszak. Döbbenetes vallomás! Korrajz a Hiány koráról. Mint
ahogy remeklésnek számít a Fehér köpenyek dicséretére befejezése is: Fehér táblára fehér krétával / azt karcolászod: eti / etika. Karcolnád, / körmölnéd, de nem olvasható."
A bevezetőben említett példaképek szellemi hagyatéka több helyütt is érzékelhető. Leginkább a költőszerepet közvetlenül vagy közvetve meghatározó művekről mondhatjuk el ezt.
A Testem földútján e tekintetben a kötet egyik legfontosabb műve, s kétségtelenül ott a helye
a legjobb mai versek között. Refrénszerűen kiemelt szövegrészlete: „Emeld a verset, / emelem. Majdnem megszakadok, emelem." A vállalkozás nagyszerűsége, a romantikus erejű költőszerep vállalása egyértelmű az olvasó számára. Pintér Lajos a cselekvést választó poéták
utóda. „Megszállottan / ha szállni tudsz, költő, emeld a / megszállott hazát is" — mondja
több jelentésű ars poeticájában. Arra példa ez a líra, hogy ma is lehet érvényesen szólni nagy
horderejű dolgokról, a lét és az ember maradandó gondjairól. (Szépirodalmi.)
BAKONYI ISTVÁN

7 Tisza táj

97

Duba Gyula: Örvénylő idő
Duba pályafutásának egyik legfontosabb vonása az életmű ritka következetességű építése, ez a kötete azonban a folyamatos fölívelés megakadását mutatja. Kétségtelen, hogy az Örvénylő idő minden eddiginél kockázatosabb vállalkozás, kudarca mégis meglepő. Duba novellái, regényeinek, szociográfiájának akár e mű előtanulmányaiként is értékelhető részletei azt
sejtették, hogy ez a könyve korábbi munkásságának összegezése lesz.
A regény a közép-kelet-európai közelmúlt egyik legneuralgikusabb emlékű szakaszáról,
az 1950 körüli évekről szól, bár epilógusa a középpontba került figurák sorsát napjainkig bemutatja. Célja annak a falusi élet minden szféráját áfogó változásnak bemutatása, amit az
iparosítás kiváltotta belső népvándorlás és a mezőgazdaság kollektivizálása határozott meg.
Hogy e történelmi jelentőségű életformaváltás kezdetein milyen emberi megpróbáltatások és
hogy olyan fölösleges szenvedések is álltak, amelyeket az olykor téves vagy bűnös politikai
dogmatizmus okozott, az ma már többé-kevésbé ismert. Duba a folyamat egész átfogó tabló
készítésére vállalkozott, amelyben a kérdéskört tovább bonyolító nemzeti-nemzetiségi problematika is valódi arányában jelenik meg.
Az átalakuló falu bemutatására Duba már tett eredményes kísérleteket. Művei jellegzetes
vonása volt, hogy részleteik többet ígértek és adtak, mint egészük; kritikusai többször szóvátették regényei helyenkénti elnagyoltságát, a koncepció és az ábrázolás döccenéseit. A vitatható értékű megoldások azonban mindeddig olyan meggyőző értékek mögött húzódtak meg,
hogy szerepük nem volt jelentős. A Duba-írások ismert erényei ezúttal is érzékelhetők, de nem
gazdagodtak, és az újszerűség varázsa nélkül a hibákat nem tudják ellensúlyozni. Hogy mindaz nem teljesedett ki, amit a korábbi művek előlegeztek, annak legfőbb oka az írón kívüli: a
vizsgált korban elkövetett hibákat, tragikus társadalmi torzulásokat nem érzi még olyan távolinak, hogy minden gátlás nélkül ábrázolhassa őket. Ez a visszafogottság a regény különböző
elemein egyformán nyomott hagyott. Megmutatkozik az Örvénylő idő hőseinek egysíkú ábrázolásában : ami az előzménynek számító ívnak a csukákban még a főhősök kialakulatlansága
és a regényvilágot meghatározó látásmód következtében elfogadható volt, itt már zavaró.
A korábbi kamaszfigurák világképének tágassága és mélysége a fejlődésüket-érzésüket meggyorsító történelmi viharok közepette alig változott, s így az ő szemükön keresztül láttatott világ sem differenciálódott. A főhősök életkorukat és helyzetüket tekintve felnőtté váltak
ugyan, de a történelmi kihívásoknak nem képesek megfelelni. Egyúttal a korábbi regényben
erejük teljében — bár a kompozícióból következően periferikusan — bemutatott és az e
könyvben többnyire már csak a múltat idézgető hősök is, mint az idősebb Nagybene vagy
Atya, a spanyol polgárháborút megjárt egykori vöröskatona képtelenek arra, hogy átfogó képet adjanak. Az ő értetlenségük bemutatásával az adott időszak irracionalitását érzékelteti
Duba, de a jelenség teljesebb föltárásával adós marad. A hősök belső vívódásairól alig értesülünk, nem tudjuk, hogy milyen felismerések miatt vállalják a passzivitást, mint a sors által kirótt szerepet.
Az ábrázolás bizonytalansága mutatkozik meg abban, hogy ennek a regénynek már nincs
igazán központi figurája. Nagybene Péterre ugyan az író ezúttal is főszerepet oszt, de hőse
képtelen összefogni a regény divergáló elemeit. Az érzékeny, reflektáló alkatú kamaszból az
Örvénylő időben középszerű fiatalember lett, aki az utasításokat keserű szájízzel, de végrehajtja, s akinek egykori tűnődései, igazságkeresése már csak a rossz lelkiismeretben őrződnek.
De nemcsak a jelentősebb, hanem a mellékfigurák is felszínesen megjelenítettek, néhol mármár az ábrázolt kor sematizmusát idézik: például a hatalomhoz jutott, kétes jellemű Tyukász,
vagy a bajkeverő gazdából reakciós kulákká vált Berecz Jónás. Megfelelő súlyú szereplők hiányában a regény központja a pusztuló régi értékrend kerül, illetve az a kérdés, hogy
lehetséges-e ebből valamit a jövőbe átmenteni. Ezáltal viszont a folyamat dialektikájában élő
98

előremutató vonások intenzitása csökken, és óhatatlanul fölerősödik az értékpusztulás motívuma. Nagybene Péter értelmiségivé válása így egyoldalúan mint ki- és elszakadás jelenik
meg, s az öregek halála ezért a hagyományban rejlő értékek, egy ősi életforma és világkép
megsemmisülését is jelenti.
Duba a falu belső életét annyi nosztalgiával ábrázolja, hogy az minden fenyegetettség dacára, a beszolgáltatások, a kitelepítések miatti bizonytalanság ellenére is majdnem idillikusnak tűnik. Emiatt nem kapunk a falut megroppantó történelmi konfliktusokról eleven képet.
Füzesnyék lakói mindent beletörődő egykedvűséggel tűrnek, mintha a természeti erőknek lennének kiszolgáltatva. Jellemző, ahogyan Duba beszélteti őket: nyelvük általában nem egyénített. Hősei rezignáltak, naivan bölcselkednek, ez azonban többnyire csak tehetetlenségüket
leplezi. „Minden embertelenségért meg kell bűnhődni... Jó lenne tudni, mi kinek az embertelenségéért bűnhődünk" — mondja egyikük. Arról nem esik szó, hogy a bűnhődés maga is lehet embertelen, s hogy a kollektív büntetés nem a történelmi igazságszolgáltatás vagy erkölcs
kifejeződése. Veszedelmes, ahogyan Duba eltéved az összetett problematika útvesztőjében.
Tévedés ugyanis az olvasók egy részének rokonszenvét is fölkeltheti. Duba a nemzetiség megpróbáltatásait olyan bátran és pontosan tárja föl, hogy ezzel elfed egy átfogóbb sebbzettséget.
Az idő örvénylése közepette ugyan az a legfájóbb seb, amit ábrázol, de nem biztos, hogy a legmélyebb is. A személyi kultusz, a dogmatizmus időszakának torzulásai a humánumot általános érvénnyel sértették, országhatártól és anyanyelvtől függetlenül. Ezt a szálat pedig nem
bontja ki Duba, noha éppen rokon téma földolgozása, Sütő András Anyám könnyű álmot
ígér című könyve bizonyította, hogy a nemzetiségi sors vizsgálata ebben az összefüggésben is
lehet egyetemes igényű.
Az Örvénylő időben a bűnöknek nincs igazi gazdájuk, csupán a történelmi sebek elviselőit látjuk, nem az okozóit: akik itt annak látszanak, csak eszközök, így végső soron maguk is
áldozatok. „Nincs annál rettenetesebb, mintha az emberek a nemzetiségek és nyelvek különbözősége miatt gyűlölik egymást" — írja Duba. A gyűlölet elemeit vizsgálja, igazságkeresése a
megbékélés útjai felé vezet, bár az ábrázolás félútjai miatt nem mindig jut el a József Attila-i
értelemben fölfogott emlékezésig, legalább emlékeztet. A gondolati következetlenségek a másodlagos regényelemekre is kihatnak. Meglepő módon észrevehetők még a táj- és természetleírásokban is. Ebben a regényben rendkívül sokszor esik az eső, a monoton kopogás, a sötétség, a sár az egész könyv hangulatára a reménytelenség bélyegét nyomja. Ebben az a különös,
hogy a reménytelenség oka részben az aszály okozta pusztulás. Irreális elemek csúsznak az
összefoghatatlanná duzzadt cselekménybe is. Az előbb Csehországba vitt, majd Magyarországra telepített Pereszlényi Albert Németországban született és soha meg nem látott fiának
története elképzelhető ugyan, de szélsőségességében ugyanúgy hiteltelen, mint amit budapesti
életéről és feleségéről olvashatunk. Fölöslegesek az olyan mellékágak is, mint például annak a
táncmulatságnak a bemutatása, melyben egy füzesnyéki fiú gyilkosság áldozata lesz.
Az Örvénylő idő kudarcában a külső okokon kívül Duba írói alkatának néhány jellegzetes vonása is közrejátszik. Elsősorban novellisztikus alkat, akinek atmoszférateremtő ereje, finom, sokszor lírai érzékenysége eddig a kisebb terjedelmű műfajokban nyert igazán méltó kifejezést. Egy átütő erejű nagyregényhez szükséges eszközök közül egyelőre hiányzik kelléktárából a nagyvonalú koncepcióalkotás, a fogalmi elemzés biztonságával operáló ábrázolásmód, avagy a kísérletező bátorság: a modern prózaírás vívmányainak fölhasználására való
készség. Hiányosságai ellenére is hiba lenne ezt a regényt egyoldalúan fiaskónak tekinteni. Az
Örvénylő idő ugyan nem arra ösztönöz, hogy értékeit, erényeit rendszerezzük, de fontos lépcsőfoknak tűnik Duba és a szlovákiai magyar regény történetében. Éppen az író korábbi műveinek értékei követelik a pályaív megtörésének vizsgálatát. Ha Duba mindazt megírja (nem
kímélve az igazság kimondásától sem magát, sem másokat), amit e kötetén dolgozva felismert, akkor életműve egészét tekintve ez a könyv sem volt haszontalan. (Madách.)
GRÓH GÁSPÁR
7*

99

A Somogyi-könyvtár száz éve
KÖNYVTÁRTÖRTÉNETI TANULMÁNYOK

Kivételesen szerencsésnek mondható honi könyvtáraink közt a szegedi Somogyi-könyvtár. Alig százévesen — ami még a mi hányatott sorsú könyvtáraink életében sem olyan igen
nagy idő — vadonatúj tágas otthonba költözködhet. „Az új épület — írja a Zárószóban a
mostani igazgató —, ha sikerül benne szakszerűen elrendeződni, újabb száz évre, ha nem
többre, lehetővé teheti a zökkenők nélküli ismeretgyarapítás tömeges és egyéni ellátását." Jóféle szakmai irigységgel lapozhatják hát a zsúfoltság és az idült helyhiány legkülönfélébb
gondjaival küszködő többi nagy könyvtárak a jelen kötetet: ugyan mivel érdemelhette ki a
Somogyi-könyvtár ezt a szerencsét? A Péter László által szerkesztett kötet, dicséretére legyen
mondva, válaszol rá; könyvtárosoknak és a nem szakmabelieknek egyaránt érdekesen.
Látjuk mindenekelőtt kibontakozni a könyvtáralapító Somogyi Károly nemes alakját egy
ma már mesébe tűnő világ ködéből. Történetírásunk nem hódította még meg magának a magyar századvéget; a boldog békeidőktől a Trianont fölidéző ország- és népárulásig úgyszólván
minden változat megtalálható palettáján. Részben persze maga a kor is ludas ebben; fény és
árnyék, jó és rossz, „vér és arany" furcsa-szervesen szövődik benne.
Somogyi pályája az egyház kereteiben bontakozott ki s ívelt magosra; egyháza hű szolgája, mélységesen hivő lélek volt, de az egyházi könyvkiadás és sajtó vezetőjeként egy világban, ahol a vallás egyben a politikai hatalom zavartalan gyakorlását volt hivatva elfogadtatni,
szükségképpen kellett keserű társadalmi konfliktusokba bonyolódnia. A gesztus mindenesetre, mellyel a főpap a szegedi nagy árvíz nyomán fölébredt nemzeti lelkiismeret áramában fölajánlotta a városnak egy tudós élet munkájával gyűjtött hatalmas könyvtárát, ez a nagylelkű
gesztus a századelő és a reformkor nagy „alapító atyáihoz" kapcsolja őt, és azt a lényegi folytonosságot demonstrálja, amit szakadások, viszontagságok, lankadások ellenére sem lehet
nem észrevennünk a 19. század — az egész 19. század — magyar művelődésében.
Egy ilyen nagy könyvtárnak persze nem könnyű megfelelő helyet találni; igen bajos a
könyveket átszállítani, rendberakni, olvasóknak kényelmesen használhatóvá tenni. Szeged városa szerencséjére meglelte az erre legalkalmasabb embert főjegyzője, Reizner János személyében. Minderről részletesen beszámol a könyv első fejezete, Az alapítás és az első igazgató
(1880—1904) címen. De nemcsak a berendezkedés és az indulás számokkal és árakkal dokumentált nehézségeivel ismerkedünk meg; látjuk munkálkodása teljes spektrumában a maga
törékenységében is hallatlan munkabírású Reiznert, akit ez idáig többnyire csak néhány szűkebb szakmabeli ismert Szeged város történetének lelkiismeretes és máig fölülmúlhatatlan monográfusaként. Látjuk, hogyan intézte a töméntelen adatot sűrítő négy kötet tudós szerzője
fáradságot és időt nem kímélő gonddal a könyvtár ügyeit; a „Könyvtárszolga" számára írt
„szolgálati utasítás"-tól a katalogizálásig; hogyan költöztette át alig néhányad magával az ezredéves ünnepségekre épült — és könyvtárnak cseppet sem alkalmas — „Kultúrpalotába" az
akkorra az eredeti 40 ezerről jócskán megszaporodott könyvállományt; hogyan rendezte be a
könyvtárral együtt igazgatott múzeumban az érem- és régiségtárat, a szépművészeti osztályt, a
természetrajzi gyűjteményt (a később alapvető néprajzi gyűjteményt akkor még csak tervezték); hogyan kezdett — holott nem volt képzett régész és különösebb hajlama sem volt hozzá
— ásatásokat. És mindezt a szerteágazó munkát még a huszadik század elején is alig néhányad
magával, köztük Tömörkény Istvánnal, aki Reizner halála után, 1904-ben átvette az igazgatás
gondjait.
Nem hozott a Tömörkény-korszak (1904—1917) látványos változást, mégis jól láthatóan
100

megváltozott, átalakult könyvtár és múzeum. Jóval közelébb került mind a kettő az emberekhez. Megnőtt az olvasók száma. Igazgatása alatt „évente több mint 10 000 — összesen 144 471
— látogató fordult meg a könyvtárban, és csaknem 170000 művet használtak. Az olvasólétszám tehát már az utolsó békeévben túlhaladta az 1903/04. évinek a másfélszeresét, az olvasott művek száma pedig csaknem kétszeresére nőtt." Megnőtt a könyvek száma is, Tömörkény igazgatása alatt 21 767 kötettel, csaknem 86000 kötetre, holott a háború a könyvbeszerzésben, csakúgy mint a könyvtár látogatottságában erős zuhanást okozott. A látogatók napi
átlaga a háború előtti években 40—60 között mozgott, a háború alatt 30 alá esett. Zömük diák
volt, tehát érdeklődő de tájékozatlan; éppen ezért.különösen fontos volt, hogy Tömörkény
kezdetleges, de jól használható tárgyszókatalógust készített az állomány 80 százalékáról,
azonkívül, hogy — amint Juhász Gyula idézett emlékezése mutatja — az érdeklődőbbeket
maga igazította útba. Átalakította a múzeumot is. Az ásatásokra és a néprajzi gyűjtésre helyezte a hangsúlyt, s úgy rendezte a kiállítást, hogy „sikerült becsalogatnia a »szűrös-gubás«
embereket a kultúrpalotába". Végül többen látogatták a múzeumot, mint a könyvtárat, „bár
csak száz nap 3—3 órája állt rendelkezésükre... 1909-ben 11 830 olvasóval szemben 26665
múzeumi látogató volt, 1910-ben pedig 12 400 olvasóval szemben 30 669 ember tekintette meg
a múzeumot". Kiegészíti, vagy inkább értelmezi a statisztikai adatokat Móra megemlékezése:
„a régi intézetbe ú j életet, friss szellemet vitt. Szorgalma és tudása réyén a közművelődésnek
emelt palota rövidesen valóban a magyar kultúra szegedi temploma lett, ahová azonban belépni csizmában, sőt mezítláb is szabad."
Ugyanazon évben, amikor Tömörkény átvette az igazgatást, nevezték ki könyvtárnokká
Móra Ferencet, „végzett bölcsészt s a városi múzeum természetrajzi tárának eddigi szakdíjnokát". Tömörkény halála után, 1917-ben ő következett harmadikként a sorban. „Utódlásához
— olvashatjuk az ő korszakáról szóló fejezetben — nem férhetett kétség. Ekkorra már annyira hozzánőtt Szegedhez, Közművelődési palotájához, hogy más, mint ő, szóba sem kerülhetett." Minden valamirevaló intézménynek elébb-utóbb meg kell találnia a vezetőt, aki túl
azon, hogy meg tud felelni a feladott követelményeknek, meglátja a feladatot is, amit éppen
az az intézmény, és éppen ővele, megoldani hivatott. A kötet tán legnagyobb érdeme, hogy
meggyőzően és rokonszenvvel mutatja be ezt a Mórát, a magyar közművelődés máig érvényes
eszményének megalkotóját és máig legnagyobb munkását. Bámulatos az, hogy mi mindent
vállalt és oldott meg sikeresen Móra a nagy cél érdekében! A hódító francia hadsereg tábornokait a szó igazi értelmében vett diplomataként tanítja meg a megszállott föld kultúrájának s
népének becsülésére; a városi és megyei urakat rábeszéléssel, csellel, tudással, barátsággal —
hisz akadtak azok közt is rendesebbek — reábírta, hogy támogassanak egy afféle magyar művelődést, ami az akkori hivatalos Magyarország egész „neobarokk" műveltségeszményével ellenkezett. Megszervezte és működtette a Múzeumbarátok Egyesületét, amely a legnehezebb
inflációs időkben lehetővé tette a könyvbeszerzés folyamatosságát. Munkásságát persze segítette, hogy országosan elismert Íróként egyre magosabbra ívelt az útja, ez azonban nem óvta
meg helyi ellenségeitől és a jobboldali sajtó támadásaitól. Még azzal is megvádolták, hogy egy
akkoriban közismert antiszemita könyvet ő tüntetett el „zsidóbérencsége" okán az olvasók
szeme elől. A tanulmány hosszan idéz Móra válaszából: „A Somogyi-könyvtárnál tudomásom szerint — legalábbis az én időmben — nem vesznek el könyvek, ami látogatóink becsületességét bizonyítja. Kivétel csak akkor volt, amikor a szegedi kormány megalakult, s annak
egyes szervei könyveket akartak kölcsönözni. Én ezt mindaddig megtagadtam, míg a tek. tanács a kormányt el nem ismerte, akkor az egyes minisztériumok hivatalos felszólítására kénytelen voltam könyveket kiadni, melyek aztán többet vissza nem kerültek. Ezek a könyvek —
számuk 17 — jegyzékbe vannak foglalva, s igyekszem őket újra beszerezni. Nyilvánosságra a
dolgot mindeddig nem hoztam, mert nem akartam a szegedi kormányt annak a megítélésnek
kitenni, hogy működése könyveltulajdonításokkal kezdődött." 1922-ben írta ezt, a „szegediek" háborítatlan grasszálása idején. A kurzus ostobaságai és kegyetlenségei nem fegyverezték le és nem rettentették meg Mórát. Hosszan idéz a könyv a Múzeumbarát Egyesület érdekéiül

ben publikált 1921-es nyílt leveléből: „Hosszú évek munkája most már meg is látszik az intézeten, vasárnaponként csak úgy nyüzsög idebent az ember, s aminek legjobban örülök, a kisember, a paraszt és a munkás is megszerette már a múzeumot. Engem ugyan destruktív hírbe
kevert az értelmetlenség, de én szívesen vállalom ezt a vádat, mert akit az én munkám destruált e házban, az soha nem fog elmenni gyújtogatni, fosztogatni, és nem fog embervér után ordítani. Bár sokan csinálnák azt a munkát ebben az országban, amit én a nyomorúság kenyerén
is a nép kultúréletébe vetett fanatikus hittel csináltam, s bár előbb hozzá fogtam volna már, —
nem jutott volna ez a boldogtalan ország oda, ahol van.... Ez azonban sok pénzt, munkát kíván. Hát a munkát végezzük, a pénzt meg összekoldulom, ahogy eddig is tettem. 50000 koronát szedtem össze a múlt évben, 70000-et az idén — s szó köztünk maradjon, hogy leginkább
a zsidóktól, akiket nekem hivatalból meg kell becsülnöm, mert bizony náluk nélkül az intézet
csődbe jutott volna az utóbbi években. Most már azonban a gazdákra kerül a sor. Már csak
azért is, hogy egyszer azoknak az áldozatkészségével is dicsekedhessem."
A jól válogatott Móra-idézetekkel és a Móra-korszak bemutatásával a könyv túlnő a szokásos szűkebb értelemben vett intézménytörténet keretein, hasznos és szükséges korrekcióként a kor egész mai történetírói megítéléséhez. Figyelmeztet rá, hogy azokban a keserves
időkben sem csak a kurzus kegyetlen disznóságait s a hasztalan tiranoni sopánkodásokat kell
meglátni, hanem az olyan elszánt és tisztességes törekvéseket is, ahogyan Móra és munkatársai
igyekeztek a megnehezült világban ébren tartani és növelni a lehető legszélesebb körben műveltséget s életkedvet.
Ebből a tágasabb szempontból érthető és indokolt, hogy a könyv viszonylag részletesen
mutatja be Móra régészeti munkásságát. Móra rendkívüli érzékkel vette észre, hogy a kor
európai ősrégészetében a Duna—Tisza tája hirtelen kulcshelyzetbe került, s lankadatlanul
folytatott, szakszerű ásatásaival hamarosan kivivta a kor legnagyobb szaktekintélyének, Gordon V. Childe-nak az elismerését és barátságát. Móra révén Childe a magyar régészek munkásságának világhírnevet szerzett, s ha ma joggal büszkélkedhetünk régészeink nemzetközi elismertségével, az nem kis mértékben a többnyire csak afféle kedves mesemondóként számon
tartott Mórának köszönhető. Mi már persze szeretjük a kultúrát szépen reszortokra osztani, s
ebben a felosztásban Mórának az ifjúsági irodalom „védőszentsége" jutott; de hát a műveltség, az igazi műveltség furcsa dolog ám, s egy akkora lélekben, mint a Móra Ferencé, jól megférhet egymással a gyermekeknek írás és a kor szakmai élvonalában haladó kutatómunka.
S méghozzá micsoda körülmények közt dolgozott, uramisten! Közli a könyv a polgármesternek írt levelét az ásatásaihoz igénybe vehető városi autó állapota ügyében; nohát éppen efféle
magyar sztoicizmus, ez kellett az ilyen szerteágazó tájékozódáshoz és tevékenységhez, nem
holmi perverz polihisztorhajlam!
A Móra-korszak után csak viszonylagos hanyatlás következhetett,; a város legfeljebb
annyit tehetett — s helyesen választott —, hogy Móra utódjául Csallány Dezső személyében
szakavatott régészt nevezett ki. „Ásatásaiból számos értékes lelettel gazdagította a
múzeumot... Igazgatói tevékenységének utolsó éveire a háború nyomta rá a bélyegét. Megváltozott a látogatók összetétele, az inflációs és személyzeti nehézségek fokozódtak, előtérbe került az intézet anyagi értékeinek biztonságba helyezése." Ami a könyvtárat illeti, „a tudatos
beszerzést akadályozta a város vezetőinek egy-egy utasítása konkrét vételekre". De a nehézségek ellenére is igyekeztek őrizni a színvonalat. „Legtöbbször tudományos értékű műveket vettek egy példányban. A kézikönyvtári részt is állandóan gyarapították."
A felszabadulás, illetve úgy 1949—50 után itt is merőben más világ kezdődött. A múzeumot először is szétválasztották a könyvtártól. „Felsőbb rendelkezések folytán értékes néprajzi
és régészeti szakát szinte teljesen át kellett adnia a múzeumnak. A helyismereti anyag szétszakítása ugyancsak meggondolatlan és erőszakolt volt; a későbbi kutatómunka látta kárát."
A Jugoszláviával kialakult feszült helyzet következtében Hódmezővásárhely lett a megyeszékhely, így itt alakult meg 1952-ben a megyei könyvtár. A Somogyi-könyvtárnak kölcsönző közművelődési könyvtárrá kellett átalakulnia, amihez azonban személyi és dologi feltételei egy102

aránt hiányoztak. A szakmai szempontból fejlettebb egyetemi könyvtár patronálásával indult
meg a nagy átszervezés, párhuzamosan és összefüggésben a város többi nagy könyvtárának
átalakulásával. Az átalakulást a kötet részletesen ismerteti, s jellemzésére az 1955-ös munkatervet idézi: „Könyvtárunk az általános közművelődési jellege szerint egyaránt betölti a tudományos és tömegkönyvtári funkciót, segíti a kultúrforradalmunk ügyét... Fiókhálózati munkáján keresztül az olvasómozgalomba bevonja az üzemek dolgozóit is, és a parasztság körében a legalkalmasabb könyvtári propagandaeszközökkel felvilágosító, nevelő tevékenységet
folytat a szocialista mezőgazdaság népszerűsítéséért. Az eddig elkövetett hibák feltárásával és
a Központi Vezetőség márciusi határozatai szellemében a tömegek igényeinek kielégítését a
politikai nevelőmunka egybekapcsolásával végzi..." A terv — amint az idéző írja — lehetett
céljaiban helyes; ámde megfogalmazásának minősége nem igen különbözik a horthysta idők
neobarokk cikornyáitól. Aztán újra adatok tömege következik és bizony a Zárószóig kell várni, amíg megjelenik a nagy átszervezésről, a tiszta beszéd: „Amikor szétválasztották a múzeumot a könyvtártól annyira megnőtt a feladatköre mindkettőnek, egy hibás miniszteri rendelet
értelmében nagy böllérbicskával kivágtak a könyvtár állományából olyan érzékeny állományrészeket, mint régészet, néprajz, várászat, érmészet, fegyverészet, honismeret és így tovább;
amelyek nélkül alig volt könyvtár a könyvtár. Nagy buzgalmukban a valóságos többpéldányosság föltételeinek megteremtése nélkül pedig szinte a tíz egyiptomi csapás zuhogott a
könyvtárra. Amikor 1953-ban a szárnybővítéssel kinyitották a végfalakat, s beállványozták az
épületet, okos tolvajok rendszeresen följártak az állványokon a védtelen könyvtárba. Zsákmányuk a zsibpiacon jelent meg. Ezer, tízezer kötet, a köz kincse magánorgazdákra lelt. Nem
tudjuk mennyi. 1953 óta a Somogyi-könyvtár nem volt munkatársakban olyan erős, hogy állományát leltár szerint összeszámolja."
A főszövegben minderről nem sokat olvashatunk. Mint minden jelenkori intézménytörténet, ez is adatokkal és tényekkel jól megspékelt folytonos és zökkenőmentes emelkedéstörténet, amit legföljebb munkaerőhiány és egy-egy alkalmatlan vezető zavar meg időlegesen. És ez
— a Somogyi-könyvtár esetében — bizonyára így is van; egy nagy intézmény közelmúltbéli
hétköznapi gondjait pedig amúgy sem könnyű tisztán látni, és tán nem is illdomos feszegetni
éppen évfordulója alkalmából. Különben is kétségkívül érdekes nyomon követni — szakembernek legalábbis — egy valóban jól funkcionáló közművelődési könyvtárhálózat kialakulását, megszilárdulását, benne a központi könyvtár mind jobban tisztázódó szerepét és tudományos munkálkodását. A különféle olvasómozgalmak és pályázatok, az oktatási és az egyéb
közművelődési intézetekkel való együttműködés ismertetése is feltehetően érdeklődésre tarthat számot. De a recenzeálókedv valahogy ellankad a sok szép adat és eredmény láttán, hisz
annál inkább gyötrő a közművelődésre fordított egyre nagyobb erőfeszítések egyre csökkenő
hozama. Jelen kötet is híven regisztrálja ennek egyik tünetét, az olvasószám állandó csökkenését. Nyilvánvalóan nem csupán az annyiszor emlegetett „másodlagos gazdasági tevékenység
növekedése" lehet az ok, de persze mélyebbre ásni nem könyvtártörténeti szakmunka föladata. Aminek — hadd ismétlem meg — a jelen kötet példamutatóan kiváló. A közelmúltat
bemutató részek elleni berzenkedés is inkább afféle „lányomnak mondom, menyem értsen belőle" alapon értendő, hisz intézménytörténet-írásunknak elébb-utóbb el kell térnie mai magasztos emelkedéstörténeti perspektívájától, ha csakugyan segíteni kívánja azt a minden valamirevaló intézményt szükségképpen megpróbáló „gyürkőzést", amit — szemét-szívét egyaránt dicséri — a Zárószó emleget. Mert — mutatis mutandis — minden intézmény, tudatosítja-e magában vagy se, olyasmi választás előtt áll ma, mint az új házába költözködő Somogyi-könyvtár: „Szeretnénk a lehetőségeinkkel, képességeinkkel élni, hogy az utókor, az elkövetkező száz év monográfiájának utószavában ne a hitványságunk, kényelmünk, rövidlátásunk, esetleges vakságunk miatt legyen majd okos. Hanem attól, hogy jó fundamentumon létrázva jutott magasabbra a könyvtár szellemi műhelyében." (Szeged, 1984.)
VEKERDI LÁSZLÓ
103

Magyar

Játékszín

Csongor és Tünde a játszótéren
HARAG GYÖRGY KOLOZSVÁRI RENDEZÉSÉRŐL

Harag György merészségét többször megtapasztalhattam. Ő az a rendező, aki a színpadra állítandó szöveg mögé lát — korokat, helyzeteket, sohasem volt játszásmódokat olvas ki
belőle. Az eddigi színháztörténeti eredmények nem nagyon izgatják; elfogadja őket, tiszteleg
a halhatatlan elődök munkái előtt, de minden porcikájában benne az újra törekvés. Ismételni
nem akar, csak teremteni. Irigyelni való, már-már kihívó konoksággal járja a maga útját.
„Megbotránkoztató", ugyanakkor tiszta, érthető közönségszínház a vágyálma, melyben a
néző új és új próbáknak van kitéve. A fantáziája, a befogadóképessége?
.Harag evvel a némelykor agresszív, máskor csupán fölforgató totalitással (totalitásra való
törekvéssel) meghökkent, lefegyverez: bűvkörébe vonja a nézőt és a színpad összes munkását,
a színésztől a kellékesig s az előadás előkészítésében közreműködő mesteremberekig. Van valami romantikus teljességigénye. A színház kultikus ünnep, szertartás, de a játszónak s nézőnek egyaránt meg kell dolgoznia az élményért.
Rendezéseinek legendája: a munka kezdetekor még alig van koncepciója. Egy álom, egy
ötlet, egy váratlanul föltoluló látomás adja az indítólökést. És a könyörtelen, önemésztő,
színházban való gondolkodás. Persze évtizedeknek kellett eltelni ahhoz, hogy merje vállalni
ötleteit. Igaz, ezek az irodalmi művet színpadra képzelő látomások csak az utóbbi másfél évtizedben voltak realizálhatók. Amikor a mesterember már művésszé érett. De ebben az 1970 óta
csak gyarapodó értékvonulatban olyan csúcsokat is számon tarthat az egyetemes színházművészet, mint Nagy István Özönvíz előttié, Barta Lajos Szerelem)e (Marosvásárhely, 1971, illetve 1973), Sütő András drámatrilógiájának kolozsvári színpadra vitele (1975: Egy lócsiszár virágvasárnapja, 1976: Csillag a máglyán, 1978: Káin és Ábel), Gorkij Éjjeli menedékhelyének
és Csiki László Öreg házának rendezése (Kolozsvár, 1979). És akkor még hol vannak a külföldi színpadok emlékezetes Harag-előadásai: a gyulai Caligula helytartója (Székely János,
1978), a szabadkai Tarelkin halála (Szuhovo-Kobilin, 1980), s nem utolsósorban az újvidéki
Csehov-ciklus (Három nővér — 1978), Cseresznyéskert — 1979, Ványa bácsi — 1981)!
Kiemelkedő évtized, hiszen mindenik előadás mérföldkő (egyik-másik nemcsak a rendező
pályáján). Következetes bizonyítása annak, hogy hatást sokféleképp el lehet érni: üres (Özönvíz előtt, Szerelem), és tömött színpaddal is (Öreg ház), kis helyen (Három nővér) és tágas térben (Caligula helytartója). Lehet a díszlet valódi várfal, összeválogatott kacathalom, katedrális és mezőségi parasztszoba, folyhat a (festett) vér és szállhat a tömjénfüst, szólhat az előadás
tegnapról és máról, idézhet klasszikusokat és kortárs írókat, ha a látomás egyéni, művészetével fogva tart a színpad.
Monomániás, a képiséget mint megjelenítőerőt középpontba állító igazságkeresésével.
Harag durvaságában is törékeny, sohasem tud hazudni. Egyetlen hamis gesztus már árulkodik: így ne tovább! S addig-addig keresgél, amíg rátalál a néki megfelelő egyetlen hangra.
Mert igazi művész, hisz a babonában, a véletlenekben is. Egy koraesti séta alkalmával
fölfedezett világítás, egy beborult égbolt, egy sarokba szorított tárgy, s az árnyak, fények sej104

telmes vonulata, mind fölcsigázza fantáziáját. Csupán egy pillanat műve, hogy megvilágosodjék, ami eddig rejtve volt benne: gyermekkorának valamely keserű és édes mozzanata, sokáig
szunnyadó véleménye társadalmakról és korokról, álma mindennap szorító valóságunkról: a
történelemről, a szenvedésre ítélt emberről, aki dogmákkal, fantomokkal és saját gondolkodásának szörnyeivel hadakozik.
Termékeny állapota az üresség, a megrekedés; amikor azt gondolja, hogy tehetetlen,
semmi lényeges nem jut eszébe, akkor kezdenek hirtelen visszaszivárogni hozzá az
„elfelejtett" emlékek. Csehó\ szivacsszínpadán a hősök lelki békéjüknek megfelelően mozognak. Évtizedekkel korábban már érzékelhette ezt a süppedést a gyermek, amikor zsombékot
járván, lába mellett föltört a víz. Harag nem titkolja esendőségét. Az is lehet, hogy a képzelgéskor elérzékenyül, de ami rendezésében színpadra kerül, az nemes, kemény anyag. Az emlékből, hangulatból színpadra érett valóság lett: meghökkentő képkivágás, természetességével
is sokkoló jelenet, érzések, tárgyak nagyon is pontosan meghatározott kavalkádja.
Tizenöt éve ezért a megnevezhetetlen csodáért járok előadásaira: amit kezébe vesz, legtöbbször arannyá változik. Ha műhelytanulmányaiban néha egy-egy titkot föl is fed, még bőven marad megfejtésre váró, amit közelitéseinkben nekünk kell megvilágosítani. A kiugró teljesítmények (noha tárgyi föltételek is közrejátszottak benne) lelki összetevőit, a magabiztosság ezer okát. S a gondolatnak szabad csapongását, amely — anélkül, hogy szabadossá válnék
— a lehető legérzékletesebben találja meg formáját a színpadon. Látomásai hitelesek: egyszerre gyöngéd és kemény is tud lenni, megbocsátó és kíméletlen. S mert bátor, számára nincs
megjeleníthetetlen irodalmi mű, holt olvasat.
Színpadán láttam már megbukott és fölmagasztosult történelmet, rácsot, bilincset,
akasztófát. Anyját hívó gyermeket és szerelmében feloldódó kedvest. Harangok szóltak ezen
a színpadon és gumibotok puffantak; érződött halszag, vérszag, verejtékszag, füstölthússzag
s a doh. Láncok csörögtek, ajtók csattantak, bútorok nyikordultak. Egyforma biztonsággal
állt rajtuk a szószék, a hintaló és a koporsó. Színes volt ez a színpad és szürke, vásári és nyomasztó. Minden előadás egyben Harag György emlékeit valósította meg. Kihívó hetykeséggel,
de a művészet iránti legnagyobb alázattal. Mintha a rendező egyben bocsánatot is kérne, amikor módszerét ráerőszakolja a nézőre. Azt akarja, hogy az ő szemével lásson-.
Harag György szinpada sok mindent megélt, még — a mondanivalót híven szolgáló —
„hamisításokat" is. Csak egyet nem: egy magyar klasszikus drámájának „meggyalázását".
Mert a kolozsvári Állami Magyar Színház előadásán ez történt Vörösmarty Mihály Csongor és
Tündéjével. S ebben egyedül Harag György a bűnös. Ha látsz kifordított kesztyűt és nyári hóhullást, az a kolozsvári színpad. Legalább ennyire meghökkentő a tündérjáték lefokozása mai
történetté. Csakhogy a rendező tudatosan.söpört végig százötven év konvencióján. Kegyetlen
műtétre vállalkozott: egy régmúltban (azaz semmikor) játszódó történet — szavai szerint:
boldogságkereső mese — áttranszponálására; méghozzá úgy, hogy a mű filozófiája és költészete is megmaradjon.
A TÜNDÉRMESE UNALMA S A KÖLTÉSZET NAGYKORÚSÍTÁSA
Az eddigi Csongor és Tünde-előadások nagyjából úgy zajlottak, hogy a rendezők a drámakölteménynek megpróbáltak kitalálni egy romantikus színpadot: aranyalmafával, boszorkánnyal, egymást s a boldogságot kereső tündérekkel, jókedvű ördögfiakkal. Csillogtak a ruhák, túltengtek a meseelemek, s az egészben még akkor is volt valami valószínűtlen, ha az égi
(álom) jeleneteket meg-megszakította Balga és Urna tenyeres-talpas megjelenése, nagyon is
földközeli incselkedése. Vörösmarty költői nyelvezete feszességet követelt, szép emelkedettséget, s az így végigmondott szöveg színésztől és nézőtől is — ez utóbbitól, hogy türelemmel végighallgatta — bravúr.
Természetesen ezek az „unalmas" előadások sem tudták elfedni Vörösmarty zsenijét, hi105

szen a drámában a (pesszimista?) filozófia mellett erős hangsúlyt kap a népies humor. A mesének, ha jól bonyolítja a rendező, van olyan szála, amely még a kevésbé figyelmes nézőt is
magával tudja ragadni. Egy kis Shakespeare-fölidézés (utalás a Szentivánéji álomra), egy kis
halált megkísértő, de azért az élet értelmén is töprengő tudákosság, valamicske önfeledt játék
és kacaj, néhány jó színész — ennyi elég is egy közepes előadáshoz. A nagy színésznek külön
varázsa van, s ha érzi a szerepet, egyéniségével még a költő szavaihoz is hozzá tud tenni valamit. (Az első előadáson — 1879-ben a Nemzeti Színházban — Mirigyet Jászai Mari játszotta,
Balgát Vízvári Gyula, a Kalmárt Ujházy Ede stb.) Ennek ellenére a Csongor és Tünde több
mint egy századot csak botorkált. Olyan dráma volna, amely csak a könyv lapjain él? Melynek a színpadra állításakor azonnal kiderülnek a fogyatékosságai?
Péterfy Jenő 1879-es kritikája mintha meghatározta volna a mű további útját is: „Kevés
benne a drámai élet! A Csongor és Tünde jeleneteiben kevés a változatosság, az alapeszmével
szemben itt-ott könnyű következetlenségek is csússzanak alá — mind oly hibák, melyek, ha a
darab másutt keresendő költőiségéből keveset vonnak is le, de a színpad realizmusát erősen
sértik. A humortól duzzadó, a költőiséggel tele jelenetek hatását néha-néha az allegóriai vonatkozások is csökkentik. Azon jelenet is például, hol a hármas úton Csongor előtt elvonul a
gazdag kereskedő, a király, a tudós — semmi esetre sincs színpad számára gondolva."
Harag Györgyöt az ilyen, s ehhez hasonló kritikák dühösítették föl — ez nem Péterfy lebecsülése! —, s leszögezi: a Csongor és Tünde újraálmodásával Babits Mihály föltáró munkáját szeretné folytatni. Noha maga is több előadásban vett részt, nem átallotta többször is elolvasni a művet. A drámával kapcsolatos „fejlődéséről" — megvilágosodásáról — számol be az
Olvasópróba című műhelyvallomásában. „Azon töprengtem, hogyan lehetne a Vörösmarty
által szinte egyedülálló költőiséggel megírt játékot oly módon közel hozni a közönséghez,
hogy semmivel ne csorbítsuk Vörösmarty írói szándékát, sem a mű gondolati gazdagságát."
Elképzelése szerint az írót kortársunkká kell avatni, vagyis a dráma társadalmi, filozófiai és
emberi vonatkozásait le kell fordítani a színpad nyelvére. Azt az értelmező munkát kell elvégezni a színpadon is, melyet a Vörösmarty-irodalom nagyjából már elvégzett. „Hogyan alakul
át a mű képpé, szinpadi jelenséggé" — Harag erre kereste a feleletet.
Az eddigi előadások nem a mű, hanem a mese játékszabályait követték — érvel a rendező
—, és a darabot mintegy „eltávolították a nézőtől". Harag egy lényeges párhuzamból indul ki,
a Csongor és Tünde boldogságkereséséből, amely a ma emberének is élménye. A gondok, bármily szép is az elvágyódás, ma sem „Tündérhonban üdlákon" oldódnak meg, hanem kemény
csatákban, itt a földön. Hamisítás volna ez? „Minden úgy marad, ahogyan meg van írva,
mindenki úgy beszél majd, mintha egy mesében venne részt, természetesen a valóság állandó
jelenlétével." Nincs tehát csodafa, hármas út, aranyalma, tündér és boszorkány — legalábbis
az eddig megszokott színpadra állítás értelmében —, van helyette egy hatalmas játszótér, s
ezen történik meg a csoda. Képekben, a figurák aktív álmában és a valóságban. S mert a szereplők le vannak fokozva, a romantikus izek is átalakultak. E lakótelepi csoda tündérmese is,
meg nem is. Különleges minőség: Vörösmarty drámaköltészetének színpadi nagykorúsítása.
De lehet-e Csongor és Tünde két mai fiatal, Mirigy egy zsémbes, a lakóközösségek életét
megnehezítő-megrontó házsártos vénasszony, Balga egy faluról városra került surmó? Ha
igen, akkor könnyű lesz megszokni a többi átváltozást is: (Ilmáé a legegyszerűbb, hiszen Balga tükörképe) a három ördögfi belevaló punkfigurává válik, akik erejüknél-hatalmuknál fogva uralkodnak a játszótéren, a Kalmárból pedig egy pénzéért remegő, megtollasodott újgazdag lesz. S a többi („örökérvényű") jelkép is hasonló módon fordíttatik le: a fegyverrel és
dogmákkal fenyegető Fejedelem ha szabad kezet kapna, ma is porrá zúzná a világot, a Tudós
meg kopottas, csak a szellemieknek élő, meghasonlott alak: kispénzű könyvmoly, aki nem
veti meg a guberálást sem. Ezek után érthető, hogy az Éj sem csillagmagasból ereszkedik alá,
fényes palástban, hanem egy jobb sorsra érdemes értelmiségi nő maszkjában jelenik meg. Lénye félelmetesen mutatja a szétroncsolt személyiség leépülését.

106

Harag „torzításaival" a mába jutott, a csodaútról egy másképp tündéri tájra: a fehér padok, a mászókák, libikókák, a lábbal hajtható körhinták közé. Gyermeki szemmel látja a teret — tágasnak, fényesnek, s ugyanakkor — mert a játszók közt felnőtt is akad — némelykor
rejtélyesnek, megborzongatónak. A háztömbök szomszédságában levő sziget nem azért szép,
mert a süppedékes homoktalajon percenként újrateremtődik a csoda, hanem azért, mert a
rendező játékot állítva a játékba, fehér ruhás kisgyermekek mint nemtők behozásával egy eddig figyelmen kívül hagyott részt emelt a középpontba. Színpadi látása ebben utolérhetetlen:
az alapkoncepcióhoz tökéletesen illeszkedő átcsoportosításokban. Vörösmarty nemtői —
ének a légben — a színjáték ötödik felvonásában szűzies tisztasággal csilingelnek, s ahogy a
Nemtőkirály mondja, rútat szemlélő jelenésük csak pillanatnyi: „Vissza, vissza, vissza; /
A föld nem nekünk való. / Durva, zordon és csaló." Az előadás első részébe előrehozott jelenet már nem képzelt alakok harmatos tánca, hanem a leglíraibb valóság. A gyermeksereglet
nem a „Menny kapuján" át érkezett ide, hogy jelenése ki is merüljön a „légi lak" dicséretében.
Ez az óvodáscsapat a maga örömére játszik; boldogságuk csak nagyobb lesz, mikor észreveszik, hogy más is élvezi a játékukat. Őket nézi majdnem mindegyik szereplő — ezért egyetemes a sétatéri színpad univerzuma —, és aszerint helyezkednek el, hogy igazságaik mennyire
egyeznek a gyermekhad jelképezte tisztasággal. Legközelebb Csongor áll (amint lélekben is ő
van hozzájuk a legközelebb), legtávolabb pedig a játszótér kerítésén csimpaszkodó három huligán: Kurrah, Berreh és Duzzog. A padon könyvolvasásba merült Tudósnak talán ez egyszer
adatott meg mosolyogni, a sámlin ülő Kalmár, valamint az ördögfiókákkal-huligánokkal
majdnem egy (színpadi) mélységben levő Fejedelem is mintha fölengedne egy pillanatra zordságából. Csak Mirigy ül háttal, nincs mi megérintse setét lelkét. A gyermekek játékát szemlélők — a rendező koncepciója ezt is megengedi — jelen vannak mint szobrok; sután, a kábulattól mereven. A tudomány, a történelem, a politika, vagyis kényszerképzeteik
„országútján" állnak — és valahol nagyon távol a gyermeki lélek egyszerűségétől.
Harag evvel a jelenettel akarta a nézőket — a színjáték figuráit és a nézőtéren ülőket egyaránt — átvezetni a mese világába. S a lírai kalandból, álom és való egybemontírozásával pontosan kifejezett valóság lett. S egyben színháztörténeti pillanat, hiszen a Nemtők jelenetét a
korábbi előadások rendezői általában csak szükséges rossznak tartották, lefokozták vagy elhagyták. Ilyen nagy átcsoportosításokra a továbbiakban már nem volt szükség, jóllehet
Mirigy lányának (Rókalány) megszemélyesítése ugyancsak a rendező dús képzelőerejéről
tanúskodik.
Milyen a színpadra érett szöveg? Hajlékony, jól mondható. Megmaradt költői szépsége
és filozófiája is. Csak rövidebb lett, maibb. Számtalan eset bizonyítja, hogy Harag György
képi látása gyakran áldozatot is követel. A Csongor és Tünde nyelvében, szimbolikájában
annyira kötődik a romantikához, hogy mai színpadon — ha csak az előadás nem oratórium —
az egész egyszerre élvezhetetlen. A kolozsvári rendező jól tudta: az eddigi előadásokban legtöbbször a szövegek sikkadtak el, ezért olyan szöveget adott színészeinek szájába, amely
összes árnyalatával tökéletesen érthető. Az átgondolt húzások dinamikussá tették a szöveget,
és ez nemcsak a címszereplők, valamint Balga, Ilma, Mirigy jeleneteiben érzékelhető, hanem a
Fejedelem, a Kalmár és a Tudós megszólalásaiban is. Harag nem akart hosszú előadást, és
olyat sem, amely csupán a költői nyelv bűvkörében él. A színpadi játszótéren akart költészetet
teremteni: látvánnyal és pontos értelmezéssel. Sok esett ki Vörösmarty szövegéből? Sok. Ezt
annak ellenére állíthatjuk, hogy a műhelytanulmány általában „rövid" húzásokról beszél. Miként az előadás stílusa, a végleges szöveg is menet közben alakult ki, együttes munka eredménye.
Harag Györgynek nem a merészsége irigylendő, hanem a szeme; azonnal képekre bontja
a szöveget. Különösen a funkció nélküli ismétlés zavarja, a színpadi cselekményt lelassító „elbeszélés". No meg a „költői homály". Azt vallja, ha hatásosan akar szólni a dráma, világosnak, tömörnek kell lennie. És mondhatónak, mert a mondhatatlan szöveg nem közöl semmit.
107

Szöveggondozó munkájában egyszerűségre törekszik: hulljon ki egyetlen mondat, egyetlen
jelző vagy egész, oldalakra rúgó jelenetsor (a kolozsvári előadásban a boltos rác, Dimitri jelenete nem szerepel), a megmaradt szövegből nem lehet érzékelni, hol történt illesztés, forrasztás. Ritmusérzékének köszönhető ez vagy kifinomult hallásának, teljesen mindegy, csupán
egy számit: az eredmény.
Lássuk, melyik részek estek ki az eredeti színjátékból. Mindjárt az elején Csongor és Mirigy szövege megrövidült; Mirigyé jobban, hiszen a csodafa bemutatását Harag elhagyta,
azonban Mirigy 66 (!) kihagyott sor után is tud kapcsolódni a megkezdett szöveghez. Később
Csongor lett puritánabb. A „Szép fa, kertem új lakója" kezdetű vers 37 sorából mindössze 17
maradt, s nem hangzott el az „Álom, álom, — Édes álom"-mal nyitó dalbetét sem. Tünde
kedvesét hívó szava éppen a felére csökkent, mint ahogyan a hármas úton elinduló Csongornak is elég lelke bizonyítására 17 verssor (a kihúzott részekben apjától és anyjától való búcsúját meséli el). A rókajátékot követően Tünde és Ilma jelenetére nem volt szükség, de Balga és
Csongor jelenésében (eredetiben második felvonás) is a 203 sorból csupán 98 maradt: Balga
nem ecsetelheti földjének jó tulajdonságait, s nem zengheti Ilma nehéz lépéseinek dicséretét,
és Csongor sem elmélkedhetik Tünde lábnyomáról.
Harag Györgyöt főképp a cselekményt lassító „költőiség" zavarja, s bármilyen szép a
szövege, mellőzi. Ha jobban megnézzük, hogy az előbb említett Balga—Csongor jelenetből —
tipikus példa a rendező húzására — többek között mely „szépelgő" (?) sorok ítéltettek halálra, fölfedezhetjük a kurtító szándék magyarázatát is.
BALGA
CSONGOR
BALGA
CSONGOR
BALGA
CSONGOR

Tünde, mondod?
Fény leánya.
Az tán villámlás lehet
Csillag.
Göncöl hintajában
A kerékagy.
A teremtés
Nála nélkül sírhalom.

Kifelé mindennel, ami csak könyvben élő költészet! Ami kibírhatatlanná nyújtaná a játék idejét. Harag kitűnően bánik a látszólag bakugrásban haladó, de valójában nagyon is kidolgozott koncepció alapján saraboló, szövegtisztító késével. Nem csak Csongor, Tünde, Mirigy, Balga és Ilma, a három ördögfi, hanem kisebb korrekcióval még a Kalmár, a Fejedelem
és a Tudós is látomásához alakul. Feszesebbé vált az Éj monológja, aki evvel a beállítással felnőtt Vörösmarty örökérvényű jelképeihez. A színjáték végén oldalnyi szövegek maradtak el
— Csongor ébredése után vagyunk —, s így ritmusosabb lett a befejezés. Tisztább — semmi
cikornya — a két fiatal egymásra találása, a „Hű kebelnek dobogását" (legalábbis szöveg szerint) nem lehet hallani.
A MŰ MINT SZÍNPADI JELENSÉG
Elsősorban a szöveg-előkészítő munkának köszönhető, hogy a dráma megrövidült, a két
rész játékideje nincs egészen két óra. Jóllehet a megmaradt szöveg nem veszített költőiségéből,
sőt a lényegre törő rendezői húzások azt még jobban kiemelték (Tudós, Kalmár, Éj), a színészt tovább már nem zavarja a „szavaló" póz. A versnek nincs lüktetése, csak természetes
folyama, s egy-egy értelmezésből kitűnik, hogy a gondolatgazdagsága mellett szép is. Evvel eljutottunk Harag lelkéhez; aki különösen a képekben kibontakozó lírát kedveli „Kemény"
rendezésein is átsütött erre való hajlama, gondoljunk csak Kolhaas és Lisbeth gyönyörű szerelmi kettősére, mint az Énekek Énekét játssza-visszhangozza (Egy lócsiszár virágvasárnapja),
de a Csillag a máglyánból, a Káin és Ábelból és a Szuzai menyegzőbői is fölemlíthető jó pár je108

lenet, hogy Ványa bácsi férfiszemérmességgel elsuttogott udvarlása ne is említtessék. Ezek a
lágy, az érzelmeket teljes bonyolultságukban megmutató jelenetek csúcspontok voltak egyegy előadáson belül. A rendező ezt az utat folytatja, és Vörösmartyt híván segítségül, lelke
„vágy szárnyára kél".
A kolozsvári színpad lírája a szép reménytelenségben tükröződik, amit álom és való
összeütközése jelképez. A fiatalság küzdelme Tündérhonért, hogy boldogságát végül is itt
nyerje el, a földön. A blokknegyedek közé szorult játszótéren az emberektől, tárgyaktól kezdve a legkisebb utcabútorig minden valóságos, de a hold- és napfény megemeli az egészet, lebegteti. Az áttetsző fénnyel a valós világ egyszercsak átcsúszik a sejtelmesbe. A Harag sugallta
koncepció azt mondja, hogy hiába a boszorkák és tündérek, tudósok és fejedelmek csatája, a
„dicső" s az „égi szép" — paradox: mert bennünk van — elérhetetlen, csak megközelíthető.
A színteret úgy szervezte, hogy az „üldöző játék" minél minél jobban lássék. Az előadás fiatalos, sodró erejű. Nincsenek homályos jelképek, kidolgozatlan gesztusok, illusztratív betétek.
A napszakok váltakozását követendő minden forog. A rendező a történést egy szemre is szép,
festői tájba helyezi, ahol alig van szükség annak érzékeltetésére, hogy a hármas út és a mászóka között leküzdhetetlen a távolság. Csongorja és Tündéje éppúgy örök életű — tűz nem fogja, halál nem riasztja —, mint Határ Győző zseniális alakja, a Világúton lődörgő Golghelóghi.
Az alakrajz pontos, a szereplők két énje közti párhuzamok jól látszanak. Egy-egy beállítás, ha csak leheletfinoman is, bátran utal a korábbi előadások eredményeire. A játszótéri
padra ültetett Tudós éppoly lehetetlen helyről (a színpad széléről) sziszegi maga elé monológját, mint a Káin és Ábel egy félreeső kövön megpihenő Ádámja. A figura éppen evvel a merész
„kitoloncolással" kerül a középpontba; amit az átélt szövegmondás nyilván segített. Mint
ahogy az sem lehet véletlen, hogy az Egy lócsiszár virágvasárnapjának „krónikás éneke" ott
munkál Csongor előadást nyitó, illetve fölvonást kezdő „sanzonjaiban" is. Ha a Nemtők előre hozott jelenete, miként említettük volt, a rendezés központi magja, föltétlen melléje sorolandók a varázskút udvarán történtek. A kút nem más, mint hullámzó, a beletekintőt szinte
mágikusan magához vonzó embergyűrű. Ebbe a forró, kavargó lávába mint jövendő tükörébe
néz bele a mászókát szószéknek használó, s onnan átkait zengő Mirigy. Szintén erről a játszótéri magaslatról szemléli „jövendőjét" — „múltját" először Tünde és Ilma, majd közvetlenül
utánuk Csongor és Balga.
Harag György építményei ékítmények is, ahol az ékességben a képi megjelenítésen túl
benne foglaltatik az értelmezés nem mindig könnyű munkája. Találataiból bőven idézhetnénk, hiszen az általa kigondolt játszótér magában foglalja a kozmoszt: az építés és rontás
szellemét, szerelmet, szeretetet, irigységet, gyűlöletet, egyszóval a mesét, melyben a Jónak föltétlen meg kell igazulnia. Az irreális talajon — a homokot, akárcsak a Három nővérben az ingoványt, szivacs jelképezi —, ezen a sohasem volt lakótelepi szigeten valójában megtörténhetik a csoda. A rendező arra törekszik, hogy ez jól látható legyen: A Rókalányt — egy farát riszáló kikapós nőt — így tépik szét a pazar lakomát mímelő huligánok-ördögfiak, ennek jegyében lesz Balga nem egy jelenete költemény (pl. mikor hidat alakít, Tündének és Ilmának meg
kell tipornia; a nevetséges ólrabság mókája is tele poétikummal). Az előadás némi cirkuszi
modort is elbir; Kurrah, Berreh és Duzzog dobbal, kereplővel vezetik a színpadra a Kalmárt, a
Tudóst és a Fejedelmet (II. rész). S a játszótéri környezet a felnőttekből is kiváltja a hancúrozást, soha ennyi mászókán csimpaszkodó, libikókán hintázó, pörgettyűn forgó alak.
Harag György megint elemében volt, s alkotókedve átragadt színészeire is. Ilyen teljesítmények után látni csak igazán, hogy a sétatéri társulat — a fiatalokra is számító kolozsvári
trupp — kitűnő együttes, összehangolt gárda. Ez a Csongor és Tünde ugyancsak mutatja, nincsen kis szerep és nagy szerep, hiszen ebben a játékban bármelyik mellékalak azonnal főszereplővé válhatik. Eme kiugrásnak köszönhető az Éjt alakitó Váli Zita sikere. Fölfogásában az
Éj egy piás, megöregedett vénlány, koszlottságát csak még jobban kihangsúlyozza ruházata:
rossz fekete bunda, fekete gumicsizma, ócska, homlokba húzott kötött sapka. A dermesztően
109

hangzó monológgal — kiábrándultságot, levertséget, megkeseredettséget és kiúttalanságot
árasztva — Váli tökéletesen illusztrálja a ma lumpen értelmiségének (?), a söprűnyélhez lecsúszott lángelmének (?) pesszimizmusát, hogy szinte érezni, amint ebben a sötét fuvallatban „a
Mind enyész".
Hasonló fölfogásban játszotta a Kalmárt, a Fejedelmet és a Tudóst Czikéli László, Héjjá
Sándor, valamint Vadász Zoltán. Czikéli dölyfös, a pénzt világbíró erőnek tudó újgazdagja —
a sámlis harlekin! — egyszer csak megrokkan. A bottal tapogatódzó gőgös ember noha megvetést érdemelne, némi szánalmat kelt a nézőben; nem úgy az őt hallgató csoportban, hiszen a
három ördögfi-huligán és Balga is érzékeli, hogy e silány alakot kapzsisága juttatta a vesztőhelyre. Héjjá Sándor — aki László Gerőt váltotta föl a szerepben — kisszerű, szürke, á hatalommal együtt megsemmisülő dogmatikust formáz. Darócruha, simléderes sapka, kegyetlen,
rideg tekintet — egy hatalmát (fegyverét) vesztett ember akarja mégegyszer megfenyegetni a
neki nem engedelmeskedő világot. De erejéből már csak arra futja, hogy átkozódva elbúcsúzzék. „...egy királyi lélek sírba megy" — mondja Héjjá, s karját hirtelen tisztelgésre emelve vonul ki a színpadról. (Harag ironikus betétje: Balga visszatiszteleg neki.)
A Tudós jelen esetben fáradt, nyugdíjas tanár, aki éjjel-nappal a játszótéri padon ül, és
még pisla fényben is „nélkülözhetetlen" könyveit bújja. Földig érő, porba lógó köpenyének
hatalmas zsebeit lehúzzák a könyvek, alig várja, hogy megpihenhessen. Teste és lelke egyformán nehéz. A nyakán körbetekert hosszú sál és a likas kesztyű mutatja, hogy gazdájuk valaha
jobb napokat is élt. Remegő fehér ujjai most csak a semmit kutatják, s látása mintha meghomályosult volna, hogy helyébe egy kifinomultabb „műszer" lépjen: a belső látás. Hogy Vadász Zoltán nagy színész, arról már többször meggyőződhettünk. Amikor belekezdett ama
emlékezetes Ádám-monológba (Káin és Ábel), porszemnyi voltát úgy tárta a hatalmas Istenség elé, hogy tteste-lelke beleremegett. Sok év után is emlékszem a nézőtéren ülő döbbenetre.
Mostani alakítása nem kevésbé megrázó; s mivel alig van játéklehetősége — egy padon
ülve mondja a monológot —, mindent a hanggal és az értelmezéssel kell megmutatnia. Reszket, remeg és káromol ez a hang, máskor halk és rezignált. A bölcs mosoly csupán akkor jelenik meg az arcon, amikor a Tündérhonba vágyó Csongorhoz szól: „Költők világa, szép tündérvilág. / Mi kár, hogy álom, gyermeknek való." A monológ végén már egy megfáradt alak
kel föl a padról, s mintha túlvilági sétára indulna, kezd botorkálni hazafelé. De nem! Egy pillanat alatt kijózanodik, s hirtelen megáll a pad melletti szemétkosár előtt. És addig-addig guberál, amíg kincsre nem lel. S úgy fogja elhagyni a színpadot, hogy figyelmünk a remegő kézre
terelődik, amint a Tudós a szájához emeli a kettétört kenyérdarabkát.
Vadász második monológja szintén nagy hatású. Az „élhetetlenségen" és „halhatatlanságon" töprengő Tudós, nem törődve az ördögfiak-huligánok csúfolkodásával, már csak azokat az erőket látja, amelyek aligha tudják visszavezetni őt az értelmes élethez. Süt belőle a
pesszimizmus, s ezt megerősíteni látszik az a monológ utáni játék, mely szorosan kapcsolódik
a guberálással befejeződő jelenethez. Aki (az első részben) a szemétkosárban talált kenyérdarabbal éhségét csillapította, az most — megszabadulván hitetlen hitétől — már szellemi táplálékát sem akarja megőrizni. A színész ebből az apró mozzanatból is ragyogó jelenetet formált:
miután elindul, a könyvet a szemétgyűjtőbe dobja, és méltóságteljesen elhagyja a játszóteret.
Kakuts Ágnes (Mirigy) egy lakótelepi szipirtyót játszik: csúnya, házsártos, ugyanakkor
mézesmázos. Gonoszsága már-már költészet. Ahogy uralkodik Rókalányán, s áruba bocsátja
annak fiatal testét, nyugodtan lehetne bármelyik bordélyház madámja is. Romlottan akar erkölcscsősz lenni, erre kell neki a boszorkánykodás. Kakuts mozgáskultúrája külön is kiemelendő: vonaglik, settenkedik, kígyóként tekereg, pörgettyűt hajt (rajta Ledér!), mászókát
„gyaláz" — és bírja mindvégig.
Balga (Keresztes Sándor) és Ilma (Sebők Klára) kettőse a kolozsvári színpadon is remek
páros. Sebők tenyeres-talpas, faluból városba származott szolgálóját az egészséges humor jellemzi. Meg a harsány beszéd, a földi reáliákhoz tűzzel-vassal ragaszkodó életöröm. Darabos
ez az Ilma, nem való néki a tündérvilág. Csongort okítván, fenekét úgy mozgatja, mint a tali110

gás ló, s ehhez hasonló mókára kényszerül akkor is, amikor minduntalan Tünde járását akarja utánozni. Van valami dévajság egyik bejövetelében: hirtelen a mászókán terem, s egy-két
húzódzkodás után a földre tottyan. Sebők Klára elementáris erejű komédiázásának egyetlen
hátulütője (erről ő természetesen nem tehet), hogy árnyékában némelykor elhomályosul Tünde játéka.
Keresztes Sándort a marosvásárhelyi Albee-előadás (Mese az állatkertről) főszerepében
ismertem meg: már akkor egyértelmű volt: ez a gumiember született színész. Balgája erről
újra meggyőzött. A nemrég még az ekeszarvát tartó surmó minden porcikájában érzi az életformaváltást. Hízeleg Csongornak, örül, hogy a játszótéri „jani" megtűri maga mellett. Viszont azt is érzi, hogy józan, paraszti esze érték, és megóvhatja őt a kiábrándulástól. Bár a
külső máz vonzza, nem csatlakozik a huligánokhoz; együt derül, együtt hancúrozik velük, de
végig megmarad kívülállónak. Keresztes Balgája számára az élet öröm, a testét sem kímélve,
szinte a belerokkanásig hajszolja a boldogság kék madarát. Csizma, drapp nadrág, horgolt
sapka, lezser, homokszínű pulóver — evvel a külsővel kezdi meg a „föld szabója" hódításait.
A színész mimikájáról és mozgásművészetéről — egyszer rongybábu, másszor kackiás legény
1
— tanulmányt lehetne írni. Természetes ez a Balga, mintha játszótér homokján született volna, és mégis elvágyódó, költői lény.
Nem feledvén öngyilkossági kísérletét, „hiddá" válását, a játszótéri gyülekezetben való
szurkolását, kergetőzéseit Ilmával, ezúttal két jelenetét emeljük ki. Hogy az örökségüket kereső ördögfiak-huligánok előtt Balga ne keveredjék lopás gyanújába, holtnak téteti magát.
S ez a nyugalmi helyzet fog remek játéksorokkal aktív állapottá változni, mely az ördögök
mint lovasfogat hajtásában csúcsosodik. A másik emlékezetes jelenet a második részből való,
amikor Ledér Csongort várja, de helyette „csak" Balga érkezik. Vörösmarty utasítása mindössze ennyi: Balga jő egy darab deszkával. Harag ezt a jelenetet továbbgondolta: KeresztesBalga nyakában az óllal jelenik meg, s oly nevettetően-büszkén hordozza becsapatásának jelképét, mint egy kitüntetést. S az ezt követő udvarlás, Ledér meghódítása, már egy öregember
magánszáma, aki szerelmet szimatolván, egyszercsak rángani kezd, marionettként hajlong.
Van ebben a széptevésben jó adag erotika is, s ez az üzekedés fog lecsitulni a zárómozzanatban : a kedvesét behunyt szemmel simogató Balga nem veszi észre, hogy Ledér helyére Duzzog
térdelt. Amikor pedig fölfedezi, hogy lóvá tették, szégyenében-zavarában elájul. (Az eredeti
játék szerint Balgának csupán egy széket kellett volna megölelnie: a statikus állapotot azonban Harag mozgássorrá formálta, jelezve, hogy ez is fejleszthető komédiává.)
Az előadás díszletei és jelmezei Edit Schranz Kunovitsot dicsérik. Fájdalom, ez volt utolsó tervezése, utána nemsokára meghalt. A ruhák színei két végpont közt hullámzanak: Csongor és Tünde világos vászonnadrágot, horgolt pulóvert, illetve fehér gézruhát visel, Mirigy viszont ócska, mályvaszínű ruhát, fekete, magas szárú cipőt és fekete harisnyát. (Igazi lakótelepi boszorkány, kinek lényéhez a foszladozó tüllkalap és a piros kendő éppúgy hozzátartozik,
mint a rossz, fekete retikül vagy a fekete esernyő.)
A három ördögfi játékát is nagymértékben meghatározza, hogy punknak vannak maszkírozva: az egyiken világosbarna kordnadrág és tornacipő, a másikon barna térdnadrág (alatta
fekete harisnya éktelenkedik), a harmadik meg hózentrógert hord és zöld garbójához jól illik
a zöldre festett punkfrizura. A csiricsáré tarkaság zagyva beszédmódot takar: hadarnak, ugatnak, gügyögnek, selypítenek, nincs is személyiségük: mindhárom srác teljesen leépült, roncs.
Ők az igazi rémalakok, hozzájuk képest Mirigy csupán szende boszorkány. Kurvát kerítenek,
verekedést provokálnak, egymásnak akarnak imponálni. Orrukat piszkáló gátlástalanok, s ha
a pipihús elcsapja a gyomrukat, addig fetrengenek a földön, míg holttá merevednek. Elsősorban együttes játékuk figyelemre méltó — csoda, hogy a nyilt színen nem „dobták partiba" az
igencsak ingerlő Rókalányt —, ahogy csordaként, fejükön nylon-esőköpennyel végigszáguldanak az égzengéses játszótéren, vagy ahogy sippal-dobbal bevezetik a három „örök jelképet"
utolsó, halál előtti monológjuk elmondásához.

111

Sata Árpádot (Kurrah) régen láttam ilyen jónak, különösen a Balga-maszkban érzi a ko-\
média ritmusát — amikor Keresztes mozgásának legapróbb elemeit is vissza akarja idézni —, |
de Jancsó Miklós (Duzzog) és a Fiatal Ander Zoltán (Berreh) is kedvvel és harsány ötletességgel hozta a kívánt Figurát. Lőrincz Ágnes (Ledér, Rókalány) rövid tüllruhájában, aranyszínű
magas sarkú cipőjében megszédítette a legénynépséget; az általa formált alakot sokkal jobban
vonzza a ligeti pad, mint a palota. Miriggyel s az ördögFiakkal-huligánokkal való találkozásaiban ott a remény: jó színész válhatik belőle.
Az előadás leginkább a két Fiatal címszereplőt, Salat Lehelt és Rekita Rozáliát tette próbára. Igaz, nekik más játék adatott, mint a többieknek. Fiatalként, a pálya kezdetén kellett
olyan fiatalokat alakítaniuk, akik — legalábbis Vörösmarty szerint —jóval bölcsebbek annál,
mint amit éveik száma megenged. Harag György merészsége.— tudniillik hogy a mába helyez-'
te a romantikus boldogságkeresést — egy kicsit mindkettőjüket fölszabadította, bátran élhettek a kor kívánta-megengedte „kötetlenséggel". Rekita Rozália Tündéje szenved a lakótelepi
borzalmaktól, alig várja, hogy szerelme közelében lehessen, Salat Lehel Csongorja lezserebb,
nem biztos, hogy az a „szerelem" ki fogja elégíteni. Kettősük a nagy alakítások ellenére is élt
— tisztaságot, eltiporhatatlan szabadságvágyat jelképezvén, mai mesét mondott a nem föltétlen boldogság felé menetelő „utókornak".
SZAKOLCZAY LAJOS

Az MTA Kelet-európai Munkaközössége és a Modern Filológiai Társaság Középés Délkelet-európai Szakosztálya október
16-án — Fried István elnöklésével— tartott
ülést, amelyen Bába Iván előadása hangzott el a Tiszatáj Kelet-európai Néző és
Most—Punte—Híd rovatairól. Az ülésen a
szerkesztőség tagjai is részt vettek.
*

A finn népköltészetből ad mutatványokat a Fejből fújom verseimet című füzet,
melyet a kecskeméti Magyar—Finn Kulturális Egyesület adott ki. A nyersfordításo-

112

kat Kozmács István készítette, az átköltés
Hideg Antal munkája. Az előszót író Buda
Ferenccel együtt kívánjuk, hogy a szerény
füzetet az egyesület újabb kiadványai kövessék.
*

Lapunk szeptemberi számában jelent
meg Vekerdi László beszélgetése Alföldi
Lajos akadémikussal. Az 53. oldal második
bekezdésének második mondata helyesen
így hangzik: „Az egyetemen addig nem voltak külön genetikai előadások. Genetikát
Ábrahám Ambrus adott elő »Származástan
és örökléstan« címen tartott előadásaiban."

