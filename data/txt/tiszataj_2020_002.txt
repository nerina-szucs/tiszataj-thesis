Ára: 600 Ft
Előfizetőknek: 500 Ft

TISZATÁJ 2020/2

74. É V F O L Y A M

9 770133 116008

2

2020. február

20002

CMYK

Tartalom
LXXIV. évfolyam, 2. szám / 2020. február
TANDORI DEZSŐ

Zúgolódások I. (Versek a zöld füzetből) ...............................

VINCZE FERENC

Elvisz .................................................................................................... 19

BÖNDÖR PÁL

Fogadóelőny, mégis ....................................................................... 26

LÖVÉTEI LÁZÁR LÁSZLÓ

Szerelem (Részlet a Feketemunkából) ................................. 31

WERNER NIKOLETT

Csinos; Határvonal ......................................................................... 35

ABAFÁY-DEÁK CSILLAG

Haszonnövény; Látlelet; K.O. .................................................... 37

3

FERDINAND VON SCHIRACH Tenisz  (Tatár Sándor fordítása) ............................................. 41
SZÖLLŐSI MÁTYÁS

Szégyenlős álmok ........................................................................... 45

MÁHR GÁBOR

ringlispíl ............................................................................................. 47

MELIORISZ BÉLA

Hívásokra; Nyári ............................................................................. 49

VOLTAM,	SZÓLTAN	–	Tandori	Dezső	emlékére	
GYÖRE BALÁZS

tandori íróasztala; It örült és it; tandori írógépe; tandori-fotel; tandori-haiku; tandori-oldaltáska; tandorilevélnehezék ..................................................................................... 50

JÁSZ ATTILA

Három holló & Co. .......................................................................... 52

DEBRECZENI GYÖRGY

azt mondta kettősség van itt (kollázs Tandori Dezső
A Stevenson-biozmagória c. művéből); ugye maradhatok? (kollázs Tandori Dezső Szellem és félálom c.
kötetéből) .......................................................................................... 56

DUKAY BARNABÁS

tandori; előzmény .......................................................................... 58

FRIED ISTVÁN

Másképpen mese – másképpen regény (Tandori Dezső „meseregénye”: meseregény-e?) ..................................... 60

SZABÓ MARCELL

Az álló lejárt (Tandori járó betegei) ...................................... 76

GYÖRE BALÁZS

Kiállításmegnyitó ........................................................................... 84

mérlegen	
REICHERT GÁBOR

Többes számban az egyetlenről (Böndör Pál: Vásárlási lázgörbe) ....................................................................................... 86

HÓZSA ÉVA

Regényfónia és irodalomkutatás (Thomka Beáta: Regénytapasztalat [Korélmény, hovatartozás, nyelvváltás]) ...................................................................................................... 89

PAYER IMRE

Inkább politika, mint poétika?! (Soltész Márton: Ideológiák horizontváltása) ................................................................ 92

LUCHMANN ZSUZSANNA

„Ez a hely mindent megmutat, ami benned lakozik”
(Plázafoglyok) .................................................................................. 95

JAKAB VILLŐ HANGA

Amire egy tanulmánykötet képes, és amit remélhetünk tőle („...kézifékes fordulást is tud” – Tanulmányok a legújabb magyar gyerekirodalomról) .................... 101

Diákmelléklet	
DEBRECENI BALÁZS

Gauguin-triptichon (Paul Gauguin hatása Ady Endre,
Juhász Gyula és Tandori Dezső költészetére) .................... 105

Az	utolsó	oldalon	
SZÍV ERNŐ

Kis beszéd a fontosságról ........................................................... 117

Illusztrációk	
Válogatás A	 városjáró,	 az	 ittmaradó (In	 memoriam	 Tandori	 Dezső)	 című kiállítás
fényképeiből a címlapon, a 30., 34., 36., 85., 88., 91., 100. és
a 104 oldalon valamint a hátsó borítón (Utolsó vers [kézirat, 2019]).
A kiállítás a Budavári Önkormányzat rendezésében, a Virág Benedek Házban – Tabáni
Kuczkóban valósult meg, 2019. szeptember 5. és november 19. között volt megtekinthető.
A kiállítás szervezője: Bauer Eszter, akinek a képek közléséhez nyújtott segítségét ezúton is
köszönjük!
A 2020. februári diákmellékletünk elérhető a mellékelt QR-kóddal,
korábbi diákmellékleteink a következő címen olvashatók:
tiszatajonline.hu/?p=121867	

TANDORI DEZSŐ

Zúgolódások I.
(VERSEK A ZÖLD FÜZETBŐL)1
VERS 7.

(Zúgolódások)

Lassan	akár	el	is…	
…felejtettek, felejtenek, az van, nem keresnek ebben az
esetben, csak ha iratot kell aláírni, borítékot megírni ilyenkor, már levelezni, írni, borítékot megírni se szeretek, tkp
bírok (nem nagyon bírok). Nem nagyon bírok egy borítékot megírni, nem „nagyon”: ez – itt leállok, „ez Mi”. Tagolás
jön, formaság, lassan ezek se, majd, el is, el se.

VERS 8.

Rég	voltak,	igaz…	
…voltak	rég ezek a vicceim (na ja, vicceim), LASSAN MÁR
ezt se, meg azt se (tudom, akarom etc.), gyorsan	meg főleg
nem (nem megy, nem akaródik).2 Mi minden! Igen, s mi
minden nem formai. Rég volt, nézek vissza itt a címre, mi
is volt akkor hát, ja, voltak, s hogy „igaz”. Rég volt, hogy
irataláírásokon túl bárkik is bármiért kerestek, s rég, hogy
1-1 hónapban 25-27 lapba írtam, Ottlikról pl. pár év alatt
háromszor-négyszer, és még ma is emlegetődnek ezek az
írások, Ottlik-írások pl., jó leírni, ha valakinek a figyelmébe
ajánlom, hogy ezek valamire való, valamire azért csak való
(volt) írások, s hogy – 2000-2006 ebből az írhatási szempontból DALIÁS IDŐK voltak. Most itt megálltam (az írással), vagyis hogy innen hogyan tovább. Mindig így volt ez?
Mindig így voltam ezzel? Ja, a formai tagolás, az írás egyik
lényege, nem is a szó, nem is a (jaj, ne már) mondat, de

„

4

tiszatáj
ahogy tagozódik, betagozódik egyik rész a másikba, ismétlődik, elmarad, kiderül: az írás tkp. ERRŐL	SZÓL. (Bocs.)

VERS 9.

Azt	hittem,	a	tollam…	
…kupakos toll, kupakja van, jobb kezemben van a toll maga, azzal írok, s balommal a kupakot szorongatom, bal kezemmel, melynek 3 ujja már beteg, részlegesen béna, van
bennük erő, erő-féle, de zsibbadnak, 2 ujjam még nem, a
másik kezemen még egy se. Az alig 1-1 ½ percen belül jelentkező imbolygásom is ilyen artériás-kiseres eredetű lehet.

Gondolás,	elgondolás	
Evezésbe-dalolás.
Gondolázás,
dalolászás,
mindig se-ugyanaz
más-más!
Velencei gondolás:
nekem csak elgondolás.
Egy kis elgondolázás,
nekem elgondolozás.

VERS 10.

Elmondtam,	nem	mondtam	el	
Elmondtam, nem mondtam el semmit, nem megy már az
utcai járás pl., a lakáshoz vagyok kötve, ez nem jó. Itthon is
imbolyogva, totyogva (toporkálva) járok főleg, nagyon…
itt abbahagytam, mert feleségemnek mutattam, nézd,
mennyit írtam már ma (reggel 10-ig) is, aztán nem jött,
hogy mit is. (Folyt. 11. vers)

2020. február

5

Dal	nem	gond…	
…a dalosnak,
a gondolás-hajósnak…
Lábat nem lógat,
jókedvet nógat,
botja sem kókadt.
Kókadt kóró-virága,
nem illik gondolásha’!
(-hoz)
Gondolatlan, gondolátlan.
Nem annak gondolása.
(= elgondolása):
szóltan, szótlan…

VERS 11.

(VOLTAM, SZÓLTAN)

Újra	el…	
… el s el, mindig újra el, és meg, mindig újra el és	meg, de
nem becketti hangon. Elfelejtettem, újra, t. i. hogy azon
akartam tűnődni, globálisomon artériás-e (szűkületes,
ilyen szűkületes!) ez az egész az imbolygással stb. Telik az
idő, így (keservesen?) Telik az idő, valami üresedik, ürül is
vele, a teléssel, túl kevés lesz végül, ami most meg túl sok,
el, túl.

	

W₂	

Iszapos	part	
Iszapos part iszama,
túrós csusza csuszama,
tőzsderészvény hozama.
Borát maga issza ma,
lengyelével harcolva.
Kivel-kivel békülve,
kapanyél is elsülne.
Elsülhet a kapanyél,
sose hal meg, aki él.
Csak ez éppen nem igaz,
és ez is sovány vigasz.
(sőt)3

„

„

6

tiszatáj
VERS 12. A

[Vers,	12,	újra…]	
… nekilendülök, ha ez lendület, mégis az, újra neki, tehát, mint
rég, írok mint rég. Hirtelen fontos lesz, mi fér egy sorba, mint
rég, vagy épp nem volt fontos. Most ezt akkor. Ez nem az én divatom (féle szólás), csak az én divatom lehetett, mások átvették, most mintha az ő divatjukat követném, ha ezt a „megoldást”
(jó vicc! megoldást!) követem. Végignézek az írásképen itt, jó
lenne valahol így, fakszimilárisan közölni, egész jó összkép,
ahogy írtam.

2020. február

7

„

VERS 12. B

[KARINTHYÁDA]4	
	
(Most Hérakleitosz kap
egy egész oldalt.)
≈≈
= alapjelek = % vari
[Rajzok]	
Hérakleitosz
palackpostája kap egy
egész oldalt.
De ezt, persze, fakszimile kérem,
ez (rossz vicc) nem fakszni. Túl
korán ettünk nagy omlettet, túl
sok volt, 10 óra előtt túl sok (nem
túlzok, az igen).

Kéket
feketét,
ha több szín
nem elég.

VERS 13.

Most	jól…	
…megnyomom a tollat, de csak fakszimile fog látszani, ha. Megnyomom, ergo jót, jó erőseket írok, max. jól, minimum jól. Max.
De legalább minimum. Írok. Így írok itt akkor tehát, hogy jól
megnyomom a tollat, vállalom (hülye szó), hogy formalizmus
(hülye szó, ez a formalizmus, de jól mutat.) Max.
… Ez a festő-műterem,
hol a festő-mű terem.
Modellje a Melissza,
festő borát elissza.
*

„

8

tiszatáj

Kis	vers	a	Tóth‐triónak5	
Ajánlom e „mijómat”
a kedves TÓTH-TRIÓNAK.
Ők hozzák majd
még jobbra,
ha elég jó
nem volna.
A többi már más gondja,
szívem ezt így gondolja.

VERS 14.

Mégis,	de	főleg	hogy:	
Sokat	fáj	itt,	mutatom	
–

s egy kisebb gyulladást és sebet, sebződést, seb-félét mutatok, a
lábam, mutatom a lábam. A sarkamnál, s a bokám alatt, oldalvást. Kellemetlen, már-már aggasztó is. Összefügghet az erek
úgynevezett állapotával. Van betegség, mely a sebféléket nem
hagyja normálisan gyógyulni etc. (Fura, összevisszásan írok itt,
mégis kb. olvashatóan, kérdezem bemásoló barátomat.)

Gondola‐dal	II.	
Gondola-dal!
Landol a gall.
Partra száll
de-gall!
De partra száll
gondolál,
dalt a gallnak,
így dukál.
Dukát dukál a gallnak,
díj a gondoladalnak,
dalának, dalosának:
nem vagyunk mi vadállat.

2020. február

9

VERS 15.

[Visszatért	a	régi	irály…]	
… s így-úgy megtoldódva, meg is toldódva belül, erezetében.
(Nem az artériára vagy a kisebb erekre értem, képletesen inkább.) Képletesen belezavart most valami valósan,
–––––––––––––––––––––––––––––––––––
                                                     
S itt így kicsit elnézem, távolabbról, jól mutat a „valósan”-ig.
Onnét rontom el a vonalakkal. Jó lett volna annyiban-hagyni,
de még innen se rossz, talán.
(ROSSZ!)

„

„

10

tiszatáj

Gondolátlan	gondtalan:	
Itt oldalakat
kihagytam, itt
oldalakat hagytam
ki, visszatérhetek,
de nincs kedvem,
és ez szinte érthető.
Így adom oda hát,
bármire legyen is ez,
üres lapokkal, melyeket
beírhatnak, akár
az egésznek a végén
is kihagyhatnék ilyeneket, üres lapokat,
üres lapozásokat. (KO ’N DOR).

VERS 16.

FAVORIZÁLJUK	A…	
… kötetbe(n), inkább ezeket (1-16. és tovább), mint az imént
mondtam, erezettek, valami újjal (újdonattal) lett több (más,
lett több-kevesebb) a régi irály, ez mind hitelesség és talán érdekesség (akiket érdekel). Ne beszéljek mellé, abban az értelemben ne, hogy a belső erezetet (mi az) megtoldom a külső fonatszerűségekkel (kábelek, zsinórok hasraesni) (essek hasra
csak max. e beteg járásomtól, azaz épp: NE ESSEK HASRA!).
Vigyázzak!

IS‐VOLTAM	
VOLTAM-IS.
IS, VOLTAM,
VOLTAM IS,
VOLTAM, IS
ÉLTEN IS
HOLTAN IS,
ÉLTEN-IS,
HOLTAN-IS,
„VOLTAM-IS.”
ÁTLÁTSZÓ
√ hiány-szó√.

énképp,
enképp,
önképp,
másképp.
önkép
lennképp,
bennkép.
tenképp.
ŐNTEN
ÉNEN.

2020. február

11

VERS 17.

Már	nem	járok…	
… már csak a végét járom, de járok. (Hahaha) Régi vicceimet
úgy nem szeretem, ahogy engem újdonat	nem, talán. Szeretnek,
mi az, talán nem szeretnek, ezt egy írótársam mondta is: értékelnek, de nem nagyon szeretnek. Most kérdezzem azt, mit vétettem? Kafkailag mindent. Artaud-ilag semmit, Schwittersileg
nem tudom mit, Duchamp-ilag talán, Dubuffet-ileg, Wittgensteinileg jó. De hérakleitoszilag semmit.

SZÓ‐PONT	
PONT-SZÓ
SZÓ, PONT.
SZÓ.
.SZÓ.
.– SZÓ.
pontosztó.
Se pénzosztó,
se pénzposztó.
Se foszladó,
se fosztó.
(Aranynak-is)

VERS 18.

SEMMI CSAK EGYSZER VAN

De	hérakleitoszilag	semmit…	
… zártam az imént; de épp Héri nem nyit semmit, és nem zár.
Hát hérakleitoszilag nem csináltam semmit, nem voltam kétszer, nem leszek kétszer (max. ugyanaz nem leszek) (min.
ugyanaz nem). Hérakleitosznál hol tartunk mindig? Van-e nála
MINDIG, ha nála minden min. kétszer van? Ez	egyszer hol tartok
hát? Nem kérdés (mert 0 rá a felelet, ennyi se), kétszer semmi
sincsen. Semmi csak egyszer van.

„

„

12

tiszatáj

imént,	ipépp	
mimént, pimént
piként, pimépp,
piméppen, teríték,
miméppen, keríték,
mim éppen, meríték,
kim épp nem, veríték,
miméppen,
lelépten,
leképten, le, léptem,
föld felé, rög felé:
le, lépten/m.

VERS 19.

2020. február

13

[ÍRTAM	IMÉNT]	
„Semmi csak egyszer van” – de akkor nincs hérakleitoszi semmi? Mert max. az is kétszer volna, minimum kétszer. (És ennek
itt a lejtése érdekes, számít). Az egyik a tartalma, a másik a lejtése. Kár, hogy ez az egész nem jöhet fakszimilébe. FAKSZIMILÉBE AJÁNLANÁM.
[Rajzok]	
jeleket írok hozzá, jöjjön HÉRAKLEITOSZI UGYANABBA,
fakszimilémbe.

ALJA,	FELJE	

(pépem, pépem)
kicsit agyjam
pépem, pépem, agyjam, hagyjam,
miképpen, cifrázva,
kiképpen, cefrézve.
Vagy mi pépen tetézve.
Pépes étel, aljazva,
épes vétel, feljezve.
vétel, szét, el.
szépem-pépem, felje-belje,
miképp nem minekje, kellje,
miképp igen, mi épp lenn,
mi épp lenn, hőben fagyban:
kicsit hagyjam.

VERS 20/A

Az	egyszeri	hérakleitoszi	lét	
Fakszni-mi-léttel rokon. A rokon már kettő(t), jelent. Az egyszeri hérakleitoszi lét: egyszer csak kiderül, hogy van	 hérakleito‐
szin	kívüli is. Itt le kell állni, mert ha nincs
a kétszer, hát
nincs az egyszer se.
Az „egyszer se” kettőzése miféle hérakleitoszi lét? S mi a hérakleitoszi LÉC, az utolsó deszkaszál v. szalmaszál a viharos
tengeren pl.?

„

„

14

tiszatáj
VERS 20/B

Honnan	mivel	hova	jutsz	
Ez a „pl.” az előző cucc végén úgy mondhatni az	én	tipikus	stílus‐
jegyem. S had mondják mások. (Leállok, félek, átüt a túl vastag
fekete toll

*

Gondola‐dal	
Zagyvaréki hagyvarék,
kotoréki kuporék.
Kúton-katon, kotonon,
zagyvarékási Katón,
Katóm, Katám, kondolán

VERS 21.

Tédéminusz,	tédéplusz	–	–	–	
ROSSZ, ÍRTAM… – – –
Visszatért a régi… – – –
toll túlra, félek… – – –
az	én	tipikus… – – –
ÍRTAM, ilyeneket írtam.
ROSSZ: így toldottam meg valamit értelmező befejezésül. Ilyeneket kell írni, hát miket, miért kell ilyeneket írni? Ha már írni
kell, ha már kell írni, ne kéne ilyeneket? De milyeneket kéne írni? Nézem vissza megint: AZ EGYSZERI. SEMMI csak. MÁR NEM
JÁROK. A VÉGÉT JÁROM: Ilyeneket?

Jutsz,	futsz,	hol	a	pucc	
boltozat

üzletezet – boltozat
Lombrózó – lombozat
bombázó – dombozat
borászó borzadat

2020. február

15
bor ász, borász, faborász,
xyw zaboláz,
zzz láz zaboláz,
boltozat, üzletház,
boltház, üldözet,
bombázó üdvözlet
borászó ütközet
köze-köze üt kezed.

VERS 22.

„

„

16

tiszatáj

(Hol a mínusz, hol a plusz)

[Mint	az	ég,	kékülni]6	

Egy rég megvolt
vers, cifrázva.

Ilyeneket kellene írni
Nézem: Ki	kéne (tud-alj)
békülni,	
mint	az	ég, (tud-felj)
kékülni.		
		
Ki	kéne,	ki	kéne,	
ki	tudja, (tutaj)
mi	kéne. (utalj)
Ilyeneket se lehet mindig írni. Én el akartam mondani, hogy
már nem akarok írni, csak rajzolni, de ez egy vicc, max az, és
min.!!

talán‐lom	

(Arany-boltozat)
találom
talán, lom,
lom-álom,
álom-lom,
dalolom:
lom-lom-lom
tölgy-felett
lombokon,
város-zaja-semmi
lombozom
boltozom.

JEGYZETEK
1

Az itt közölt írások Tandori Dezső kéziratos hagyatékában maradtak ránk. A kéziratokat
tartalmazó zöld, nagyalakú füzet borítóján, egyéb jelzések mellett a művek készítésének
idejére vonatkozó alábbi időmegjelölés olvasható: „2019. I. 21. – 22 – 25. !!” A teleírt füzetet 2019. január 28-án postázta a szerző szerkesztőjének, azzal a céllal, hogy a kéziratok
átválogatását követően a legjobbak helyet kapjanak Felplusztulás	 –	 leplusztulás	 munkacímű, készülő könyvének lapjain.
A füzetben található, számozással megjelölt versek egy korábbi – a költői újra megszólalás eseményét ünneplő – sorozat folytatásának tekinthetők. (A ciklus 1–6. darabját a

2020. február

17

„

Tiszatáj folyóirat mutatta be korábbi, Tandorira emlékező összeállításában, ld. 2019. április, 3–7. o.) A ciklus folytatásának igényére, a versanyag következetes felépítésének és
bemutatásának tervére utal a Tandori esetében kézirataiban is igen ritkán használt számozás ezúttal akkurátusan alkalmazott módszere, mely az egyes művek cikluson belüli
helyének és lehetséges kapcsolódásainak pontos megjelölésére kínál lehetőséget. A „zöld
füzet”-ben található művek kétféle csoportba oszthatók: a gyűjtemény fő vonulatát, terjedelmének nagyobb részét a 7.-kel induló és a 37/A-ig tartó írások sorozata alkotja, egymással összefüggő és dialogikus kapcsolatot kiépítő művek hálózataként. A füzetben
ugyanakkor a számozott versek mint főszövegek mellett rendre megjelennek – többnyire
a füzet bal oldali lapjain – a reflexív prózavers meditatív, ironikus dikcióját megtörő, a
mondást a versdallam önfeledtségével azonosító, gazdagító dal-kezdemények, szimulákrumok, hangpróbák és bemelegítések, a Tandori-féle kései „reciprok líra” kontextusában értelmezendő és értelmezhető lírai gesztusok, végső ujjpróbák. Igen fontos,
hogy a megszólalás s ezáltal a vers kétféle, egymástól merőben eltérő formátumát a kéziratban nyomon követhető szerzői szándék megkülönböztetendőnek tartja, és végig kétféle módon kezeli. Ugyanakkor megjegyzendő, hogy a konkordáns elemek, a művek első
látásra nehezen egyeztethető gesztusai – pl. a dalok velencei gondola-mozgást imitáló billegése és a test romlását elbeszélő sallangtalan sorok – a különféle elő-jelű művek érintkezései, a versek nem ritka egymásnak-végszavazása következtében állandóan a sorrend
által jelölt hierarchiától független(ülő) szerkezet kiépülését, valójában a különféle „hangok” kánonszerű együttesét szuggerálják.
Másféle megkülönböztetés is megfigyelhető az itt közölt versek tágabb kontextusát
alkotó szövegek tekintetében: Tandori ugyanis bevezet (legalább) két fogalmat lírai invenciói megjelölésére. Az előzményszövegek első darabjának címe a Pontospoetry kifejezést tartalmazza, melynek értelme, bár magában is sugallatos és kellően szemléletes, csak
a hagyatékban megmaradt másik kezdeményezéssel, az ún. Slamp‐poetry-vel összevetve
bontja ki értelmét. „Ez a slamp = a slampos, slampet utalása” – írja a szerző a művekhez
mellékelt egyik kísérőlevelében. A versbéli megszólalás nem referenciális, nem történeti
vagy biográfiai, nehezen konkretizálható pontosságigényére utal Tandori, mikor a szerkesztőhöz intézett megjegyzéseiben a „csak lendületesek” közt meglelhető „teljes érvű
(értékű) részeket” említ, s az anyag válogatására buzdít, mivel „laza a hangvétel; nem a
szokott aprólékos verspontosság.” Ez azonban, a „dumás”-nak mondott prózaversformátum (újra) meglelt (Ld.: „Visszatért a régi irály, megtoldódva »erezetében«.”, levélrészlet) lehetősége. Az élőbeszédszerű nyilatkozatok megosztására emlékeztető nyelvi
alapállás nem valamiféle „pontosságtalanságként”, sokkal inkább, egy nem pontosítható
állapot autentikus lejegyzésmódjaként realizálódik. „A lazaságok direkt lazák!” – állítja
egy megvilágító erejű mondatában a másként-szóló műveit kommentáló költő. A Pontos‐
poetry megnevezés lehetséges értelméhez hozzátartozik még, hogy Tandori utolsó(nak
szánt) nagy költői kontribúcióját az ún. pontversek megírása jelentette. A 2010-es Úgy	
nincs,	ahogy	van című kötetben összegyűjtött és bemutatott pontversek nemcsak a Tandori-poézis egy lehetséges következő/utolsó állomását jelentették be, de kiolvasható intenciójuk szerint a vers fogalmának egy változatát, repetitív módszerük megvalósításán
keresztül pedig valóságos új vers-modellt, versformát állítottak elő. A kései Tandoriköltészet hangja, a pontversszerű megszólalás által már itt magába gyűjtötte a nyelv

„

2

3

4

5

6

18

tiszatáj

„geometrikus” természetére apelláló javaslatokat, az események folytonos alulfogalmazásának igényét és a beszéd sorozatszerű kibontakozását, mindazokat a jellegzetességeket tehát, melyek az új vers-csomag befogadása esetén is kijelölhetik a „pontosság” egy nem szabályos kritériumát. A Pontospoetry vagy a Slamp	poetry vers- és cikluscímekként, de akár az egész keletkező anyag magára visszamutató, magát fel- és bemérő
kategóriáiként nyilvánvalóan a pontvers-kötet és a vonzáskörében keletkezett, rendkívüli komplexitású költészet eljárásaihoz és kiküzdött hitelességéhez képest nyeri el jelentését, bizonyul pontosnak, illetve pontatlannak. Az egyes darabok reflektált „lazaságát”, a
művek változatos kivitelezéséből fakadó befejezetlenség vagy vázlatosabb megfogalmazás jelzéseit, ahogyan oly sokszor Tandori esetében, mindegyre kiegészíti és módosítja
gesztusaival az olvasás linearitásában összeolvasódó keletkezéstörténet, valamint az
alakzatok együttműködése nyomán kialakuló, nem kronologikus megfelelések rendszere.
Tandori verselése, a feltételezhető és a közbeeső „lazaságok” ellenére is fenntartott pontosságát elsősorban a „plusztulás”-folyamatot dokumentáló versnapló teljességén belül
mutatja föl. Mindezen megfontolásokra tekintettel a ciklus egy nagyobb egységét, nagyjából felét a különféle szerzői „mellékjelekkel”, pl. a versek sorrendjére vonatkozó bevett és
nem szokásos utasításokkal együtt adjuk közre. A Tandori-vers „vágóasztalára” vetett pillantás, reményeink szerint, mit sem csorbít az utolsó hetek költői újjászületését jelentő
produkciók befogadásának élményén, ellenben bepillantást enged a formálódó anyag valódi, pontosság-kereső és -találó életébe, küzdelmeibe.
A továbbiakban csupán néhány, a szövegek érthetőségét segítő információt közlünk a
vonatkozó műhöz kapcsolódó jegyzetek formájában.
Lásd pl.: „Lassan már sehogy. / Gyorsan meg végképp nem.” Tandori aforizmája több
szövegében, több alkalommal megjelenik, ezúttal a Vokabuláré	 című összeállításából
idéztük (Bárka 2013/6., 13.).
A közölt és ciklusba iktatott mű variánsának tekinthető az alábbi cím nélküli fogalmazvány, mely a kéziratokat tartalmazó füzet utolsó oldalainak egyikén található:
Elsülhet a kapanyél:
sose hal meg, aki él.
Eben-guba morcosság,
többet ér a vigasság.
A műre vonatkozó megjegyzést olvashatunk a füzet 2. oldalán található, a szerkesztőhöz
intézett levélben: „5. nap: újra eléggé bízom ezen összeállítás elfogadhatóságában = elég
sok dolgot be lehet talán válogatnod. Csúcs a KARINTHYÁDA és a TÓTH-TRIÓNAK. De a
parlando, dumás részek közt is vannak jók.” Ugyanezt a véleményt közli egy másik, papírlapra írt és a füzethez kapcsolt levél részlete: „Csúcsok tán: a Tóth-trió és a Karinthyáda.”
A versre vonatkozó szerzői megjegyzést lásd. a 4. jegyzetben.
A vers címében szereplő „trió” elnevezés e szövegek első címzettjének, szerkesztőjének,
Tóth Ákosnak a gyermekeit jelenti: Tóth Marcell, Tóth Adél, Tóth Mihály, akik az írás elkészültének idején 11, 8 és 6 évesek voltak.
A „rég megvolt vers” a költő cím nélküli négysorosa számos alkalommal idéződik fel különböző Tandori-szövegekben. A munka elsőként (valószínűleg) a következő esszében jelent meg a keletkezését rögzítő beszámolóval egyetemben: Tandori Dezső: Vízjel – Kadastrof, Éles Lövészet Fia!, In Holmi 2001. november, 1527.
A szövegeket sajtó alá rendezte, a jegyzeteket írta: TÓTH ÁKOS

2020. február

19

„

VINCZE FERENC

Elvisz
Végignézett a szobán, és furcsa megelégedéssel nyugtázta, ismét összecsomagolta
az életét. Újra. Már ki tudja, hányadszor. Minden alkalommal azt mondogatta magának, hogy immár utoljára, de aztán mindig lett egy következő és egy következő alkalom. Jól emlékszik az elsőre, az első tényleges költözésre. Nem olyanra, amikor
bentlakásba költözik az ember gimnazistaként vagy egyetemistaként, aztán onnan
minden hétvégén hazajár. Hanem amikor először bérelt közös lakást a nőjével. Az
egyikkel.
Az már homályba vész, hogyan is történt, azaz miként is jutottak annak idején az
összeköltözés kétségkívül megkérdőjelezhető ötletére, mindenesetre egy szeptember elejei vasárnap délutánon azon kapta magát, hogy barátnőjével megérkezik egy
ferencvárosi bérház udvarára, vállukon egy-egy táska, kezükben néhány szatyor
edényekkel. Legalábbis így szokta volt mesélni a haveroknak. Azt általában kihagyta
a történetből, hogy két perccel később az anyja is befordult a bérház kapuján, még
három táskával, mivel ő hozta el őket a Zsigulival. Akkor jártak először ebben a ferencvárosi bérházban, mondhatni vakrandi volt, hiszen anyja egyik barátnőjéé volt
a lakás, aki olcsón megszámította, húszezer plusz rezsi bárkinek megérte volna
azért a szoba konyháért, plusz természetesen galériáért. Merthogy galéria is volt.
Szinte két szoba, és egyetemistaként két szoba birtokában lenni, ráadásul összeköltözve, nos, az elég jól hangzott. Aztán miután anyja és barátnője elmentek, és ők
ketten kitelepedtek a konyhába elszívni egy cigarettát, ráébredtek pár dologra. Elsőként arra, hogy nincs fürdőszoba, sőt, vécé sincs. Azaz van, plexifallal elválasztva
a konyha egyik felén, egy légtérben, és később az egyetemista éveinek egyik legjobb
anekdotájává vált, hogy szarás közben hogyan kavargatta a pörköltet. Később. Akkor és ott ez kevésbé volt vicces, viszont mindenképpen a lakás előnyeihez tartozott, hogy rendkívüli módon felgyorsította az összeszokást, az egymás előtt szarást
már második héten zökkenőmentesen abszolválták, mondhatni muszáj volt. A vendégeknek már nehezebben ment, ilyenkor mindenki bevonult a szobába, és aki vécére akart menni, az becsukta a szobaajtót, kinyitotta a bejárati ajtó kisablakát, aztán imádkozott, hogy senki se nézzen be az udvarról, mert abban a bérházban minden elképzelhetőnek tűnt.
Jól emlékezett, az az utca a kétezres évek legelején nem tartozott a rehabilitált
övezethez, este tíz után nem volt tanácsos hazasétálni, leginkább tíz előtt vagy éjjel
kettő után, a közte lévő időben bármi megtörténhetett. És nem azért, amitől óvta
mindenki, aki megtudta, hogy a Ferencvárosba költözik. Mert mindenkinek egyből

„

20

tiszatáj

az volt az első szava, nem normális, hogy beköltözik a brazilok közé. Öcci, egyik volt
osztálytársa, kifejezetten javalta gázspray és egyéb önvédelmi eszközök beszerzését, Baraka pedig egyik meggondolatlan látogatása után szégyenkezve és szemlesütve kérte, kísérje már ki az Üllői útig, mert egyedül nem mer. És ugyan mindenkinek igaza volt abban, hogy a bérházban többnyire cigányok laktak, probléma nem
volt. Gyerekkorában amúgy is gáborcigányok között nőtt fel, vagy legalábbis apja
haverjai között ott volt Andriskó István, a vásárhelyi bulibás világot megjárt fia,
vagy Petrika Gábor, akitől annak idején az első csúzliját kapta, szóval nem is nagyon
értette a pestiek óvatoskodását. Az már egy másik kérdés volt, hogy a földszinten
lakott, és a szomszéd cigányasszony összes fia focikapunak használta a bejárati ajtajukat, és nem mellesleg elég jól lőttek, a kapusnak nem sok dolga akadt, annál inkább az ajtónak, melyről csak úgy patakzott lefelé a festék. Bár ez is csak részletkérdés volt, a hatalmas gázszámla sokkal inkább zavarta, mert aztán ennek köszönhetően mondták fel az albérletet fél év elteltével, és mintegy a szétköltözés alkalmát
kihasználva a közös életet is, valahogy természetesnek tűnt, most akkor mindenki
megy a másik irányba. Valahogy nem viselte meg a dolog, bár az a villamosmegálló
sokáig be-bevillant, ahonnan egyikük Pestre, másikuk Budára indult tovább.
Ennek akkor még sok jelentőséget nem tulajdonított. Hátizsákkal felszerelkezve
és pár lábossal teli szatyorral a kezében indult a Lehel tér irányába, ott laktak
Onsék, ha jól emlékszik, a Victor Hugo és a Balzac utca sarkán, egy szintén nagy
bérházban, három szobás lakásban, kis gimnáziumi kommunaként tengették ott
életüket, és tudta, pár napra meghúzhatja ott magát. Nem sokáig, mert aztán úgy
alakult, hogy hazaköltözött vidékre az apjáékhoz, pár hónapig onnan járt fel Pestre,
minden reggel vonat, aztán délután busz vagy vonat, megoldotta. És megoldotta ezt
másodszor is, kicsit később, öt év elteltével is úgy fordult az albérletek sorsa, hogy
egyszer csak azon kapta magát, hogy hazaköltözött. Nem tudta elkerülni, bármenynyire is akarta, harminc után már nem szívesen költözik haza az ember, még ha
csak ideiglenesen is. Kétszer csinálta ezt végig, hetente többször is ingázott a száz
kilométerre lévő kápitálába, ahogyan az apja szokta volt mondani, míg élt. Mi újság
a kápitálában, kérdezte mindig kissé ironikusan, mintegy érzékeltetve a fővároson
kívül is van élet, azon kívül is élnek emberek, nem is kevesen.
Nézte a könyvekkel tele dobozokat. Tizenöt év alatt rengeteg könyvet össze bír
gyűjteni az ember, és most ismét összecsomagolta az összeset. Hatvan banánosláda
könyv, testvérek között is három óra, míg felrakják a teherautóra. Elvisz bácsi éppen nem utálta ezért, bár a költözések utáni minden egyes búcsúzáskor a lelkére
kötötte, többet már nem fog jönni, többé már nem vállalja a fuvart, mert az utóbbi
pár alkalommal már nem tudták megoldani egy fordulóval, hiszen mire felkerültek
a könyvek, addig nem maradt hely a bútoroknak, és már mindenkinek tele volt a fasza az egésszel. Három óráig hordani a banános ládákat, nos, ehhez még a zongorán
edzett költöztetőknek sincs nagy kedvük. A második óra után már úgy hajították a
sarokba a banánosládákat, hogy látszott, hamarosan fel is gyújtják az egész rakást.

2020. február

21

„

Mikor legutóbb költöztek, Elvisz bácsi a sokadik kör banánosláda után, egyszer
csak megkérdezte, biztosan továbbra is ugyanabba a sarokba pakolják-e a ládákat,
mert ő azért nem lenne annyira nyugodt, hiszen bármikor leszakadhat a födém. Le
ugyan nem szakadt, de azért a biztonság kedvéért elkezdték a másik sarokba gyűjteni a dobozokat. Mire végeztek, egész kis labirintus keletkezett a szobákban.
Elvisz bácsi másképp látja a dolgokat, szerinte nem a ládákkal van a gond, hanem a nőkkel. Tizenöt éve költöznek együtt, és az Elvisz Tehertaxi főembere is
megöregedett kissé. Emlékszik még az első költözésükre, egy Örs vezér tér mögötti
panelház kilencedik emeletéről költöztek a Ferencvárosba, és Elvisz bácsi még javában részt vett a költözésben, azaz egy rakodóval kettesben hozták le a kilencedikről a bőr ülőgarnitúrát, persze mindenféle válogatott kurvaanyázások közepette. Az
utóbbi években már csak kivételes alkalmakkor száll be a cipekedésbe, inkább hoz
magával két embert, és azokat felügyeli kellő távolságból. Valahol érthető a dolog,
ötven is elmúlhatott az öreg, nem hiányoznak a banánosládák a derekának. Pedig
annak idején még Elvisz bácsitól látta a trükköt, hogy egy szekrény, mosógép és
egyebek szállításánál bevethető gurtnival áttekert három egymásra tett ládát, s
azokat jól kidolgozott technikával emelte a hátára és vitte fel a harmadikra. Ilyet
már hiába is várna bárki az öregtől, ezek az idők lejártak, az újabb trógerek már
csak ládánként haladnak, nem veszélyeztetik a hátukat, na meg az óradíjat sem. De
hát ez van. Ezért kellenek a haverok. Bár azok is elmaradoztak egy ideje, hisz senkinek sincs kedve három órán keresztül ládákat pakolni egy teherautóra, majd ismét
három órán keresztül leszedni azokat. Ilyen alkalmakkor legalább két kilót szokott
fogyni, estére úgy érzi, mintha a levegőben járna, ládák, szekrények, mosógépek és
hűtők nélkül habkönnyen lépked az ember bármerre. Csak éppen a másnap ne lenne, mert olyankor fekszik és mozdulni sem tud, pedig akkor kellene nekiállni kipakolni a könyveket, elrendezni a lakást. Legutóbb szinte egy évbe tellett, míg az utolsó banánosláda is eltűnt.
Az utolsó banánosláda eltűnése ünnepi pillanat, viszont veszélyes dolog, immár
háromszor is előfordult többéves pályafutása alkalmával, hogy az utolsó láda eltűnése valahogyan összekapcsolódott a szakításaival. Mire mindent kipakolt, mire kialakult volna az állandóság, nyugodtság érzése, valami elromlott, és kezdődhetett
elölről minden. Jól emlékszik az első ilyen alkalomra, egyik héten még hatalmas vigyorral az arcán kaszabolta össze az utolsó ládát, a rá következő hétfőn már a környékbeli zöldségeseket járta újabb ládákért, mert kifelé állt a szénája.
Elvisz bácsi mindig mondta, jóféle asszonyt kéne legelőbb találni, aztán be is fejeződnek a költözések. Csak csóválta a fejét, de két banánosláda között az öreg újra
és újra elmondta a szentenciát, asszony kell, nincs mese. Az megszünteti a költözéseket. Minden elképzelhető, ez is, simán elképzelhető, hogy egyszerűen nem tud
megállapodni. Se egy lakásban, se egy nőnél. Vannak ilyen emberek. Ezt az a Széna
téri pszichomókus mondta azon alkalmak egyikén, mikor nála járt. Az első vagy második alkalommal mondhatta, mert harmadikra nem került sor. Jól mondta Elvisz

„

22

tiszatáj

bácsi, a nőkkel van a baj, a mókus is nő volt, nem ment a megállapodás meg az önfeledt kitárulkozás sem, úgy érezte, tiszta luxus hatezer forintot kidobni az ablakon,
hogy hülyeségekről beszélgessen valakivel órabérbe. Ennyi erővel ki is hajigálhatná
az ablakon az ezreseket, annak is lenne ennyi értelme. Harmadszor elfelejtett elmenni, negyedszer meg már nem is hívta, elmaradt a dolog. Mondhatná, szakítottak.
Vicces volt az öreg, jött a százéves Toyota kisteherautóval, kis ponyvás költöztetőautó, a kabinba hárman is elfértek, az öreg és még két tróger, hátulra meg eleinte
felfért az egész élete. Eleinte. Ahogy telt az idő, úgy lett egyre kisebb a kocsi, egyre
kisebb a rakodótér, egy idő után sehogy sem fértek fel a könyvek és a bútorok egyszerre, így aztán az utolsó két-három költözés alkalmával a könyveket már egyedül
hordta. Bérelt egy utánfutót, és egész álló nap cipelte a könyveket, többnyire egyedül. Egy kétszázszor száznegyvenes utánfutó alig négyezer forintba került egy napra, tisztára megérte. Irénke, a jócskán negyven fölött járó özvegy működtetett egy
kölcsönzőt valahol a tizenharmadik és tizennegyedik kerület találkozásánál, onnan
szokta hozni az utánfutót, még kauciót sem kellett hagynia az első két alkalom után,
csak beszélgetni a közel kétszáz kilós Irénkével. Miután nem kért számlát, Irénke
teljesen megbízott benne, mindig a legjobb és legerősebb utánfutót adta, még vasárnap is hajlandó volt kölcsönözni, holott első alkalommal világosan a tudtára adta, attól, mert özvegy és egyedül él, van még magánélete, és mindenféle kölcsönzések miatt szombat délutántól hétfő reggelig nem elérhető. Csak a pasim hívhat
olyankor, mondta Irénke, és az is csak akkor, ha előzőleg megszolgálta a bablevest,
és Irénke ilyenkor kacsintott. Mikor először hallotta Irénkét az aktuális pasijáról
áradozni, öklendeznie kellett, de aztán idővel hozzászokott. Az utóbbi pár alkalommal az utánfutó visszavételekor hosszasan elbeszélgettek, és Irénke nem volt szégyenlős, sőt, néha úgy tűnt, szívesen felszolgálna egy kis csülkös bablevest. Bár ezt
visszafogottan és lapos pillantásokkal adta tudtára, de azért mégiscsak vigyázni kellett, nem volt szabad eljátszani az előnyös utánfutó-kölcsönzés lehetőségét.
Elvisz bácsi egyik embere egyszer kifejtette, jobban utálja a könyveket, mint a
zongorát. Miközben a huszadik banános ládát cipelték fel a magasföldszintre, hoszszan ecsetelte, hogy a zongora az egy kör, azok a kurva könyvek meg… meg sem lehet számolni. Nem éri meg. Nem éri meg nekik itt szenvedni. Vigye az, aki összegyűjtötte őket. Bár ezen már ő is elgondolkozott, talán nem lenne hülyeség mindet
beszkennelni, aztán rápakolni egy külső hardra, és annyi. Legalább kereshetők is
lesznek. De persze ehhez sem ideje, sem kedve nem volt. Most előre szólt, ismét költöznek a könyvek. Elvisz bácsi csak annyit kérdezett, hányadik. Szerencsére földszint, mondta, és szinte látta az öreg megkönnyebbült arcát maga előtt. A földszint
mindig jó.
Pár perc és itt vannak. Végigsétált a szobán meg a konyhán, bele-belenézett a
dobozokba. A könyvek rendben voltak, igyekezett őket tematikusan összepakolni,
bár tapasztalatból tudta, minden hiába, a kipakoláskor úgyis összekeveredik minden, majd pont azt nem fogja találni, ami kéne. Pont az a tíz könyv nem lesz meg. Az

2020. február

23

„

a tíz sosincs meg. Az utolsó doboz legalján, vagy egy külön táskából kerülnek majd
elő, mivel megfontoltan előre különpakolta őket, hogy majd ne kelljen keresni. Csak
éppen ez a pillanat, ez a döntés felejtődik el általában a leghamarabb.
A ruhásszekrények üresek voltak, a konyhaszekrények szintén. Minden bedobozolva, becsomagolva. Még a közel ötven éves korondi bokályok is. Az egyetlen öröksége nagyanyjától. Meg persze a könyvek. Azok csak részben örökség, a nagyanyja
nem akarta ráhagyni, sőt, mikor eladta a lakását, oda akarta adni őket az egyik barátnőjének, annak a színésznőnek. Mintha az tudna olvasni. Max szövegkönyvet.
Egyebet nemigen. De őt sem kellett félteni. Míg a nagyanyja a konyhában osztotta az
edényeket a többi unokának, két haverjával, Onssal és Surival szépen kihordtak
minden lényeges kötetet a hátsó ajtón. Senki sem vette észre a műveletet, csak az
anyjáék, de ők is csak akkor, mikor rájöttek, a Zsiguli hátulja megereszkedett. Az apja már szerelőt akart hívni, mikor meglátta a púposan megpakolt csomagtartót. Heródes rakná bele a faszát, mondta az apja, és lecsukta. Vissza kellett volna vinni
mindent, és akkor egyszerűbb lenne az élet. Például ezeknél a költözéseknél lennének a ruhák, az edények, pár bútor, aztán annyi. Egy óra alatt felmenne minden a
teherautóra, Elvisz bácsi örülne, haladnának.
Pár perc és itt vannak. Megint vége egy időszaknak. Kinézett az utcára. Ezt a
környéket sem sikerült megszoknia. Mióta hosszú évek után elköltözött végleg a
Ferencvárosból, nem érdekelte az utca, a negyed, a kerület, a város. Egyik része
olyan, mint a másik. Mindenhol van egy piac, azaz vásárcsarnok, ahogy errefelé
mondják, pár park, valami központféle, kerületenként változik, nagybolt a centrumban vagy éppen a város szélén, és kisbolt az utcában, a sarkon, pár kávézó, normális
kocsma, és persze néhány talponálló. A megszokott arcok, a mindent megfigyelő
szomszéd vagy szomszédasszony, a kedves öregasszony, a morcos, mindig kioktató
öregúr, a helyi alkoholista vagy alkoholisták, a zöldséges, a kisboltos, és még sorolhatná. Ezek ismétlődnek folyamatosan, már többeket megszokott, több környéken
is ismerős arcnak számított ideig-óráig, de egyik olyan volt, mint a másik. Egyszóval
mindegy volt, hogy hol élt, melyik kerületben, melyik utcában. Eleinte nehéz volt az
állandó változatosság, az első pár évben még folyamatosan panaszkodott, ha lehetősége nyílt rá, hogy mindig csak költözni kell, hogy sosincs pénz, vagy hogy a főbérlők mindig kiteszik az utcára. Néha csak az egyik volt igaz, máskor mind egyszerre. De többnyire nem volt pénz. Hiába dolgozott két helyen is, pénz az nem volt.
Tanárként megélni ebben az országban, nos, az lehetetlen küldetés, szokta volt
mondogatni a többi tanárnak, akik hasonló cipőben jártak. Egyik utolsó helyen,
amikor a főbérlő velük együtt árulta a lakást, a vásárló azt hitte, a lakással együtt
megkapja a könyveket is. Sőt, az egyik vevő többet kínált, ha ők is maradnak, és aláírnak egy öt évre szóló albérleti szerződést.
Gyorsabban haladtak, mint gondolta volna. Elvisz bácsi most két új, friss trógert
hozott, dolgoztak a fiúk rendesen, bár amikor először meglátták a felhalmozott banánosládákat, látta az elbizonytalanodást a szemükben. De ment. Másfél-két óra

„

24

tiszatáj

alatt készen is voltak. Elvisz bácsi kérte is a címet, hogy akkor indulnának. Majd ott
találkozunk, mondta, és felkapaszkodott a kisteher fülkéjébe, ott még megnézte az
óráját, és füstölve ugyan, de a Toyota kikanyarodott a főútra.
Végignézett az üres lakáson. Így, könyvek nélkül, elég nagynak tűnt. A falak fehérek voltak, a sok év tapasztalat megtanította, hogyan rendezze úgy a polcokat, ne
hagyjanak nyomott maguk után. Pár alkalommal már előfordult, hogy a több nagyobb méretű radírt is elhasznált, míg fehérre nem radírozta a falat, hogy ne kelljen
kifestenie a lakást. Mert a főbérlők ilyenkor levonták a kaucióból. Azaz sosem látta
viszont a kauciót. Már lakott vagy tizenegynéhány lakásban, de kauciót vissza még
nem kapott. Hátha majd most. Kinyitotta a konyhaablakot, és rágyújtott. Itt sosem
cigizett bent, nagy ritkán a konyhaablakban, de hát így a végén egyet azért még elszívhat. Egyet. A bentlakásban töltött sok év tapasztalatából tudta, az ablak felső
harmadában kell kifele fújni a füstöt, ott biztosan kifele száll, és nem befele. Állt az
ablakban feltartott kézzel, és fújta kifelé a füstöt. Innen pont rálátott a szomszéd
ház egyik földszinti ablakára. Harmincas pár lakott ott egy kutyával. Valami szürkésfehér is ölebbel, amolyan pörköltbe is alig való kutyával, ami néha felkapaszkodott belülről a kanapéra vagy valamire, amit odatoltak az ablak elé, és onnan ugatta
a világot. Egyik vasárnap este a konyhaablakban éppen feltartott kézzel cigizett,
mikor hirtelen valami ritmikus mozgásra lett figyelmes. A szomszédék a kanapén
keféltek, legalábbis a nőt felismerte, a férfi alatta feküdhetett, így azt nem látta, csak
azt, amint a nő feje, válla, felsőteste ritmikusan fel-le mozog, majd rövid idő múltán
lehanyatlik. Az igen, állapította meg magában feltartott kézzel. Az ezt követő héten
gyakrabban figyelte a konyhából a szomszédék ablakát, de semmi, újabb akciót nem
kapott el. Mígnem vasárnap este ismét szemtanúja lehetett a ritmikus vonaglásnak.
Ezek mindig vasárnap dugnak. Kinek az ebéd, kinek a dugás. Ez is valami. A vasárnap esti rituálé. Még vagy két vasárnap megnézte, de aztán unalmassá vált, mindig
ugyanaz a póz, ugyanaz az idő, ugyanaz a nő. Semmi izgalom. Szívta a cigit, és nézte
az üres nappalit vagy hálót. Ilyenkor dolgoztak. Ettől is búcsút vesz immár, a heti
egyszeri ingyen pornótól.
Indulnia kellett, akármilyen lassan haladtak, utol kellett érnie őket. Ugyan Budára vitték a cuccot, de azért ilyenkor napközben nem volt akkora forgalom. Még egyszer szétnézett, aztán bezárta az ajtót. Reflexből lenyomta még vagy háromszor a
kilincset, de aztán tudatosult benne, nincs már semmi odabent, amiért aggódnia
kellene. Így a negyedik lenyomástól eltekintett. Sőt, attól is, hogy még egyszer viszszamenjen, és megnézze, bezárta-e az ajtót. A lakás üres, most már lényegtelen,
nyugtatta magát. Amikor viszont a kapuhoz ért, meggondolta magát, és visszament.
Az ajtó zárva volt, de így volt biztos. Így volt biztos immár legalább egy évtizede. Ha
nem több. Eleinte még küzdött ellene, aztán elengedte, és inkább visszament.
Felnézett még egyszer az ablakokra, és beindította a kocsit. Nos, ennyi volt. Valami új jön, gondolta magában, de annyira ismerős volt már ez a gondolat, hogy
most valami új jön, hogy biztos volt benne, semmi új nem fog történni. Új lakás, új

2020. február

25

„

környék, új emberek, de végül is lényegtelen az egész. Csupán helyrajzi kérdés,
merre is lakik az ember. Egy ideje még az sem. Jön a tehertaxi és Elvisz bácsi, és
kezdődik minden elölről.
A hegyre kanyarodó utcácskában érte utol őket. A Toyota kisteherautó sötét és
büdös gázokat pöfékelve szenvedett felfelé a hegyen, a szekrényektől, könyvektől
annyira megereszkedett, hogy szinte csodaszámba ment, hogy felér az utca közepéig. Elvisz bácsi behúzta a kéziféket, majd két kerékéket is bevetett, nem bízott már a
teherautó mechanikájában. Mert ha ez elindul lefelé, sem ember, sem Isten meg
nem állítja, mondta morogva, amikor kikászálódott a vezetőfülkéből. Ide megyünk,
kérdezte, és végignézett a háromemeletes budai panelházon. Látszott, nem erősen
tetszik neki a hely, a meredek utca végképp nem, és miközben felhajtotta a hátsó
ponyvát, határozottan kifejtette, hogy innen már nem ő fogja elvinni a dolgokat, az
egyszer biztos. Na, akkor földszint? És az első bútorokkal indultak is a bejárat felé.
Nem arra, ide le, intett oda a trógereknek és Elvisz bácsinak, és a kölcsönkért kulcscsal odalépett a panel aljában lévő garázsajtóhoz és kinyitotta. A garázs üres volt,
csupán az előző nap előkészített hatalmas nejlonok hevertek a közepén. Azokat
gyorsan széthajtogatta, és kezével esetlen invitáló mozdulatot tett – ide lesz minden. Elvisz bácsi megcsóválta a fejét, de nem szólt semmit. A trógerek elvigyorodtak, nincs folyosó, nincs emelet, nincs ajtó, nincs küszöb, nincs semmi. Az egyik
örömében rá is gyújtott, itt hamar végzünk, mondta.
Fél óra múlva le volt pakolva minden a garázsba. Három sor, egyikben a bútorok, a másik kettőben a banánosládák, végül legelőre kerültek a konyhai dobozok,
meg az egyebek. Elvisz bácsi megtörölte izzadt homlokát, és miután leeresztette az
üres rakodótérre a ponyvát, elővette a telefonját, és számolt. Tizenhétezer-ötszáz,
mondta, és köszönettel eltette a még ötszáz forint borravalót.
És meddig, kérdezte, mielőtt felkapaszkodott volna ismét a fülkébe. Nem tudom,
egyelőre többre nem telik, mondta, és rágyújtott. Na rendben, akkor még találkozunk, válaszolta Elvisz bácsi a fülkéből, csak szólj előre, mert addigra ki kell cseréltetnem a gumikat, ez a hegymászás erősen megviselte őket, és az Elvisz Tehertaxi
elgurult lefelé az utcán, járó motorral üresben gurult lefelé a Duna felé.
Az autójára támaszkodva szétnézett. Csöndes budai utca volt, egy-egy nyugdíjas
igyekezett hazafelé a piacról, mások kutyát sétáltattak, a szelektív kukákat már kitolták az utcára, ma lesz szállítás. Aztán eszébe jutott a csomagtartóban lévő nejlon.
Kivette a hatalmas nejlontakarót, és ráborította a bútorokra és banánosládákra.
Négy sarkára rárakott egy-egy, az utcáról behozott követ, és elégedetten szemlélte
az eredményt. Össze volt csomagolva minden. Bezárta a garázsajtót, és a kulcsot
bedobta a garázstulajdonos levélszekrényébe. Majd ha kell, érte jön. Egyelőre ennyi.
Állt a kocsija mellett, és megkívánt egy kávét. Egy jó erős feketét, kis tejjel. Olyan
könnyűnek érezte magát, mintha hatalmas turistahátizsákot dobott volna a sarokba. Most kéne lelépni. Cuccok, bútorok, könyvek nélkül. Ráadta a gyújtást, a motor
csöndesen duruzsolt, üresbe tette, és gurulni kezdett lefelé.

„
	

26

tiszatáj

BÖNDÖR PÁL

Fogadóelőny, mégis
Nem véletlen, jut eszembe,
hogy a tenisz az élet nyelvét használja.
Andre	Kirk	Agassi	

Mintha teniszpályán lennék,
– lehet, hogy ott is vagyok –,
és mindig a túloldalról
adogatnának, a játék végén
nem lenne adogató- és térfélcsere,
örökké fogadó maradnék.
Ráadásul, ha a játékát kiismerném,
adogatásait kezelni tudnám,
és annyira-amennyire
már kiegyensúlyozottan védekeznék,
sőt olykor ellentámadásba sikerülne lendülnöm,
az adogatót lecserélnék,
kellemetlenebb ellenfelet
keresnének a helyébe:
a kukacos matektanár helyett
a hírhedt portást,
a kiállhatatlan szomszéd helyett
nemtörődöm tisztviselőt,
és ha mégis nálam lenne az előny,
számvevőt vagy alkotmánybírót,
hogy ellehetetlenítsenek végre
és véglegesen.
Repül felém
a fonák oldalamra
a fehér labda a múltból,
a sárga a jelenből,
csalafinta hirdetések garmada,
kisebbségi törvénycikkely,

2020. február

27
nikkel szamovár,
hírek, álhírek,
ingyen ebéd,
miegymás.
Tenyeresemre pattan
a depresszió, a fájdalom,
az apróhirdetések, a sumákolások,
piros betűs ünnepek,
szerelmeslevél, pizzafutár,
halottkém.
Játék, játszma, járom.
Székbíró nincsen, vonalbíró sem,
sólyomszem ugyan van,
meg is lehet nézni a felvételt,
ha ragaszkodom hozzá,
csak be kell hunynom a szemem,
máris lepereg
a kérdéses labdamenet,
de az eredményre,
melyet a háló túlsó oldaláról
mond be egy szenvtelen hang,
ennek semennyi befolyása nincsen,
kiváltképpen ha engem igazolna
a felvétel.
A teniszpálya borítása
Európában és Dél-Amerikában
leginkább salak,
Angliában fű;
az Egyesült Államokban
többségében kemény borítású
pályák vannak,
és van ez a pálya, ahol én hol lézengek,
hol lótok-futok, vagy álldogálok,
toporgok,
battyogok,
üldögélek,
sétálok,

„

„

28

tiszatáj
melynek a borítása állandóan változik,
parketta, szőnyeg, keramitcsempe,
föld, homok, kavics...
A pálya túloldala áttekinthetetlen,
nem is sejtem a határait,
az én térfelem
olykor csupán tenyérnyi,
máskor íróasztalnyi, lehet lakásnyi is,
utcányi, még akár városnyi, országnyi,
sőt a határon átívelő is.
Hetvenkét éves vagyok,
se ép test, se ép lélek.
de felvillanásaim,
ügyes megmozdulásaim,
jó perceim még lehetnek.
Esteledik,
első pillantásra nem is látni,
az égbolt vagy én hajlok-e enyhe giccsbe.
A pálya felém lejt,
a dőlésszög ugyan változik,
de a meccset végül
természetesen elveszítem,
mint minden földi halandó,
ezért nincsen izgalomnak helye,
elengedhetem a kezem,
most éppen azért,
hogy felkapjam a hólapátot
mivel két napig egyfolytában
havazott.
Máskor írószerszámért nyúlok,
hogy megkontrázzak
valamely hangos ostobaságot
egy fonák keresztütéssel.
Nagy ritkán
palacsintasütő van a kezemben,

2020. február

29
hogy kedvezzek magamnak.
Az imént pedig a csavarhúzót
kerestem ki a mindenes fiókból,
de elfelejtettem, hogy miért
volt olyan hirtelen
szükségem rá.
Minden hónap huszadika előtt
néhány nappal
vegyes párosnak állunk össze
a feleségemmel,
hogy kiegyenlítsünk.
Kiegyenlítsük a számlákat:
áram, gáz, víz,
szemétkihordás, telefon,
kábeltévé, internet,
mindenféle újonnan kitalált adók.
Ez egyre nehezebben sikerül.
Tenyeres keresztlabda
a bankkártyával,
majd tenyeres párhuzamos;
nyerő ütés, egyenlítés!
Sajnos, közben megszédülök,
forog velem a világ,
a jobb lábam is húzom,
fáj a derekam,
ápolási szünetet kérek,
aztán rövid bemelegítés után
kezembe veszem a prakkert,
és a végkimerülésig verem
a vörös szőnyeget,
amelyen a hírességek
majd elvonulnak, ki-ki
a neki megfelelő médiába.
Száz tenyeres, száz fonák,
száz tenyeres, száz fonák.
száz tenyeres, száz fonák,
száll a por,
száll a por,

„

„

30

tiszatáj
száll a por,
ellepi a földi dicsőséget
és a privát kis hülyeségeinket.
A játékok közti szünetben
fejemre borítom
az izzadságszagú törölközőt,
és mélyen koncentrálok:
Ha lenne még egy életem,
azzal sem tudnék
valami okosabbat kezdeni,
mint hogy leélem,
ahogyan az adott
körülmények megengedik.
Idő, mondja a szenvtelen hang,
és a beidegződés máris
visszatérít a pályára,
hogy folytassam,
azt ami még folytathatónak tűnik.

TANDORI ÁGNES ÉS TANDORI DEZSŐ, 1960-AS ÉVEK (Kecskeméti Kálmán felvétele)

2020. február

31

„

LÖVÉTEI LÁZÁR LÁSZLÓ

Szerelem
(RÉSZLET A F EKETEMUNKÁBÓL )
Még csak négy napja dolgozol
De már főnök-agyad van
Néhány perce ordították le a fejedet
„Hol tartod a szemed bazdmeg? a seggedben?” mondta CS a főnök
Túl sok meszet kevertél a malterbe
Foltos lett a fal
Pláne miután kiszáradt a vakolat
Válaszolni nincs kedved
Odabattyogsz CS mellé
Tíz méterről tényleg foltosnak látszik a fal
„Mondhatta volna hogy holdkórosokat nem alkalmazunk!”
Gondolod a társkeresős „Kalandorok kíméljenek!” mintájára
Három napja az Expressz hirdetési újság az állandó olvasmányod
„Mondhatta volna...” gondolod
De nincs kedved válaszolni
Pedig már főnök-agyad van
Ha építkezési vállalkozó lennél
Holdkórosokat nem alkalmaznál
Még feketén se
Ki a fenének kell egy szédült segédmunkás
Egész éjjel nem aludtál
Holdkóros vagy egy kicsit
Ilyenkor minden eszedbe jut
Miközben a sötétre figyelsz
Svábbogarak hajnalt ugató kutyák családi élet a szomszédos
[ ágyban a munkásszállón
Négy hónapja vetítették Kolozsváron
Az Egyetemiek Házában
A Taviani fivérek Káosz című moziját
Szerelmes vagy
Talán ezért emlékszel olyan élesen a Taviani fivérek mozijára
Főleg a Holdnyavalya című epizódra

„

32

tiszatáj
Szerencsétlen holdkóros csak rázza a fát és üvölt a holdra
Miközben a házban szétkúrják az asszonyt
Segédmunkás vagy és holdkóros és szerelmes
Ilyenkor minden eszedbe jut
Évekkel később egyik rokonod szó szerint a szemed előtt
[ bolondul meg a féltékenység miatt
Ültök a konyhájában whisky mellett
Ő meg részletesen elmeséli
Hogy szopta le az asszony a komáját
Fogalmad sincs
Mi igaz a meséből
De akár igaz is lehet olyan érzékletesen meséli
Egyre részegebb a rokon és egyre féltékenyebb
Hiába vigasztalod
Mert neki bizonyítékai vannak
Egyszer például váratlanul
Két hónap külföldi meló után toppant be
Az asszony meg ágyban
„Fordítva volt rajta a cicanadrág
Bugyi nélkül
Melyik tisztességes asszony heverészik
Fényes délben
Ágyban
Fordítva húzott cicanadrágban
Bugyi nélkül” mondja részegen a rokon
„Lehet hogy éjszakai váltásban dolgozott
Pihenni kell neki is” mondod
Egy pillanatig mintha hálás lenne a rokon
De aztán csak mondja a magáét
Lehet
Hogy ő is holdkóros egy kicsit
Vagy csak szerelmes
Vén fejjel is
Mint te anno Szentendrén
Frizurát vágattál
Anyád után az a műkörmös lány mosta meg először a hajad
Vajon ő is csípőfogóval nyesi-e a körmét
Mint te apád nagylábujjáról azt a körömszerű szarut
Amit szétütött a bánya
Akkor még nem ismerted a körömépítés technológiáját
Fogalmad se volt arról hogy a műkörmöt nem kell nyesegetni

2020. február

33

„

Holdkóros vagy egy kicsit
Minden eszedbe jut telihold idején
Például hogy balzsamot is kent a hajadra az a műkörmös lány
Mint egy dzsigoló
Napbarnított bőr új frizura izoming
Azóta is féltve őrzöd egy nejlonzacskóban azt az izominget
Ennyi erővel dedikálhatnád is saját magadnak
Aztán bekeretezve föl vele a falra
Kár hogy egykettőre vége lett a varázsnak
Egy Németbe repatriált szász honfitársad térít észhez
Majdani feleségeddel stoppoltok
Kolozsvárról Pestre
Hezitál a szász mielőtt megállna a Volkswagen Transporterrel
Bánffyhunyad környékén vallja be
Hogy félt egy kicsit
Cigánynak nézett a napbarnított bőr miatt
Nem sértődsz meg nagyon
Túl sok filmet nézhetett Németben az a szász
Kell neki is az adrenalin
Legalább nosztalgiázik egy kicsit
Kelet-európai road movie
Egy cigány a dögös csajával
Akibe szerelmes vagy
Még frizurát is vágatsz miatta Szentendrén
„Ennyi pénzért nemcsak frizura hanem extra szolgáltatás is
[ járt volna
Mint a masszírozós pornóban”
Gondolod akkor
’96-ban
Szentendrén
Miközben a sötétre figyelsz
Másnap le fogja ordítani a fejedet CS a főnök
Mert túl sok meszet keversz a malterbe
Hiába magyaráznád
Hogy egész éjjel nem aludtál
Hogy még most is Mónika keze van a szemed előtt
Három ujj van Mónika bal kezén
Kilógott a takaró alól
Nem tudtad levenni a szemed arról a háromujjú kézről
Miközben ők családi életet éltek a szomszédos ágyban
[ a munkásszállón

„

34

tiszatáj
Holdkóros vagy egy kicsit
Máskor ne alkalmazzon holdkórost
Gondolod másnap
Még feketemunkára se...
Csíkszentdomokos,	2019.	március	18.	
	

TANDORI DEZSŐ ÉDESANYJÁVAL, NÁDOR LENKÉVEL, 1939
(Az író hagyatékából)

2020. február

35

WERNER NIKOLETT
	

Csinos
Mindig az orvosisok történetei a
legérdekesebbek. Pszichiátriai
esetleírás, megcsonkított motoros.
Baleset. Kőművesgyilkosság, kettős.
Egy ponton, mint a vízesés, ömlenek
a memóriából a szájon át értő fülekig.
Már éheztek rá. Az orvos mesél, a sör
fogy, a cigi kopik, a hely bezár. És egy
másik időben, másik tanuló meséli az
asztaltársaság borzalmas halálügyeit.
Ebben a körben bárki szóba jöhet.
	
	

Határvonal
A nőben, mint katarzis tör fel
a hímsovinizmus. Önátadás
egy vágyálomért. Alapvetően
feministának vallja magát. Még
pólót is vett, ami ezt hirdeti, és
büszkén viseli. Büszke még a
„kedvenc napjaink”-ra, a lélek
sebezhetőségére, gondolatra a
halálról: A nők nem félnek tőle,
mert tudják, ők adnak új életet.
Büszke a testre: vállra, mellre,
küzdelmekre. De most mégsem
érdeklik a modern szüfrazsettek.
Egyedül csak Te. Téged viselne
magán. Aki képes arcot cserélni,
szakállat növeszteni és az alatt
minden érzést elrejteni. Aki, ha

„

„

36

tiszatáj
alkot, fölülemelkedik az összes
rejtegetnivalón. Még hogy a női
lélek kiismerhetetlen. – Gondolja
magában: Érted tábort váltanék,
de csak az első csalódottságig.

	

TANDORI DEZSŐ, 1950-ES ÉVEK VÉGE
(Az író hagyatékából)

2020. február

37

„

ABAFÁY-DEÁK CSILLAG
	

Haszonnövény
Géza szeret mosogatni. Ismerek ilyen nőt, de az ritka fajta. És ma már itt a mosogatógép. Így nem teheted be a gépbe, itt a maradék az edényen, dohog Géza, és már
veszi is ki a kezemből a tányért. Te csak ülj le, én majd elmosogatom, nem kell nekem ehhez gép, és én áramot se fogyasztok, néz rám kajánul. De vizet igen, és ha
csorgatod a meleg vizet, több áramot használ, mint a takarékos gép. Géza legyint.
Csillog az edény, néha felemel egy-egy tányért, és úgy csodálja, meg is szagolja, friss,
mondja. Nem mostad le rendesen az öblítőt, az csillog ennyire és illatozik, erősebb
méreg, mint a kokain, lassan ölő, most olvastam az interneten. Akkor együtt, vagyis
egyszerre halunk meg, Mucikám, néz rám vizenyős szemével Géza, és további öblítés nélkül az edényszárítóba helyezi a csillogó tányért. Ha velem maradsz, teszi még
hozzá, miközben tovább mosogat. Én meg tovább gondolom a történetet. Már ha
Géza hagyja, mert folyton dumál, miközben tüsténkedik.
Az ebédfőzés is nagyrészt Géza feladata, vagyis nem feladat, nem én róttam ki rá.
Mikor megkóstolta az első húslevesemet, csak annyit mondott kedvesen, na, majd
én, de azért szedett még egyszer a tányérjába. Szegény anyámnak igaza volt, ilyen
férjet, kislányom, nem találsz még egyszer, ha lámpással keresed, akkor se. Nem kerestem, hozzámentem. Azóta eszem, amit főz. Megint készülődik a főzéshez, engem
nem kérdez, neki megvan a maga terve, és meg kell adni, nem főz rosszul. Már vizslatja a hűtőt. Mucikám, hozz, légy szíves, egy kis friss fűszernövényt, a májhoz kellene, kifagyott a rozmaring és a majoránna is a teraszon, legalább levegőzöl egyet. Én
addig kitakarítok.
Géza nem jár el hazulról, munkáját otthonról végzi, gobelin mintákat tervez a
számítógépen, és azokat egy kézimunkaüzletnek adja el. Fogalmam sincs, ki vesz
ma ilyesmit, és főleg ki hímez gobelint? A férjem imádja a munkáját, ez megnyugtatja, hajtogatja. Én egy gombot se tudok fölvarrni, nem is próbáltam, de nincs is rá
szükség, ebben Géza verhetetlen, még a bőrkabátomra is került végre akasztó. Inkább neki kellene levegőzni, de ő az én egészségemre gondol, mindig. Mindig itthon
van, azon nem kell aggódnom, merre, esetleg kivel csavarog.
Múltkoriban hazatérés közben úgy láttam, nem ég villany a lakásban. Megdobbant a szívem. Nincs otthon. Ahogy mentem fel a lépcsőn, elterveztem, hogyan dobom le az előszobában a cipőmet, nem rohan senki oda, hogy elhelyezze egymás
mellett a fogas alá, és én elnyúlok a kanapén, nem válaszolok hülye kérdésekre. Az,
hogy Gézát valami baj érhette, vagy mentők vitték el, ilyesmi meg se fordult a fejemben, annyira el voltam foglalva az egyedül eltölthető este gondolatával. A kulcs

„

38

tiszatáj

nem volt a zárban, tehát nincs itthon. Terveztem tovább az estét. Nagy robajjal nyitottam az ajtót, nem gyújtottam villanyt az előszobában, hanem cipőstől masíroztam be a szobába, ahol kis fény derengett. A zsúrasztalon hatalmas hidegtál, gyönyörű dekorációval, lazac és minden egyéb, amit szeretek. Mécsesek égtek a tál körül, Géza mosolyogva ült a kanapé szélén. Lehuppantam mellé. Nincs évfordulónk,
se névnap, születésnap, hebegtem. Veled minden nap az, Mucikám, és nagyon sajnálom, nem volt itthon kapor, ami kellene a lazachoz. Hogy jön ide a kapor, járt a fejemben, és váratlanul eszembe ötlött, hogy a múlt héten láttam egy izgalmas kiállítást, Biodíszlet	volt a címe, persze ide is hiába hívtam Gézát. Már előttem térdelt, lehúzta a cipőmet. Minden a helyére került. Úgy tűnt. Csak a lazacot ettem le a szendvicsekről. Géza megette, ami a tálcán maradt, és elmagyarázta, miért fontos néha
egy kis meglepetés az ember életében.
Jól esett kilépni a levegőre, nem a közeli, hanem a Nagycsarnokba mentem a
megrendelt fűszernövényekért. Egyébként is szeretek kószálni piacon. Az egyik
standnál hatalmas választék, majoránna, kakukkfű, kapor, bazsalikom. Ezt nézze,
asszonyom, mutatott egy ágas-bogas rozmaringágra az árus, virágzik, és illatos is.
Na, meg haszonnövény, mondtam, abból van nekem is. Továbbléptem és vettem egy
hatalmas csokor fehér liliomot. Beszívtam az illatát, ami itt a szabadban is nagyon
erős és bódító volt.

Látlelet
	
Az idős férfi a bejárati ajtó előtt ül a körfolyosón, egy háromlábú sámlin. Mariska, az
új szomszédasszony szerint fejőszéken. A szék két lába a küszöbön áll, a harmadik a
folyosó kövezetén és mégse inog, a háromlábú székek stabilak. A férfi árnyékban
van, nem lehet kivenni az arcvonásait. Mintha attól tartana, valami titkot árul el.
Mindenki tudja a házban, Gábor majdnem vak, csak a kontúrokat észleli, a fal
mellett tapogatózva le tud menni a ház alatti kocsmába és a közértbe, ha nincs, ki
bevásároljon. De most van. Mióta ide költözött Mariska, segít az idős férfinek. Kezdetben csak apróságokat vásárolt be, intézett el több mindent, de Gábor jó ideig
nem engedte be az asszonyt a lakásba, hogy megfőzze az ebédet, inkább hozatott a
szomszédos kifőzdéből meleg ételt.
A férfi magas, szikár, ősz haja nem ritkás, mindig jól öltözött, amikor kiül a küszöbre, cipője fényes. Hát még ha látna is, jegyezte meg Zsófi, az első emeleti fiatal
szomszédasszony, ez nem hagyna ki egy nőt se, mindig érzem a tekintetét a hátamban, amikor elhaladok előtte. Még csak az kéne, hogy lásson, kiáltott fel Mariska,
meg is halnék. Zsófi értetlenül nézett az özvegyre, de Mariska csak elpirult és hallgatott, majd kis idő után beszélni kezdett. Minket másként neveltek, Zsófikám, az én
uram a másfél évi házasság alatt, mert szegénykém csak ennyit élt, engem egyszer

2020. február

39

„

se látott meztelenül. Igaz, akkor lett volna, mit mutassak. Ennek van már negyven
éve. Aztán jött az özvegység, és minden úgy maradt, és így is marad. Gábor kedves
hozzám, és jó az, hogy veszélytelen. Mikor kitakarítom a szobáját, gyakran leveszem
a ruhámat, mert mindig nagyon befűt, fázós szegény. Szívesen megmelegíteném, de
egy öregasszony ne álmodozzon ilyesmiről. Pedig fess férfi ez a Gábor. Kezdetben
féltem, hogy mivel nem lát, majd tapogatni fog, de sose tett ilyet. Eddig. Képzeld el,
ha utánam nyúlna, és észrevenné, hogy egy szál bugyiban állok ott tollseprűvel a
kezemben. Rögtön meghalnék a szégyentől. Most aggódom érte, a múltkoriban eltűnt két napra, erről semmit se szólt, de nem faggattam, hol járt, majd elmondja.
Tudja, hogy bennem megbízhat, a postáját is én bontom fel, a leveleket felolvasom
neki, de semmi személyes nem jön, csak a sok számla.
Este a mentőket az egyik földszinti lakó hívta ki. Gábor hason, mozdulatlanul feküdt a hóban az udvaron, arca nem látszott. Zsófi a zajokat hallva kiszaladt a folyosóra, és meglátta a földön fekvő férfit, a szomszéd mellette térdelt, próbálta élesztgetni. A körfolyosó rozoga fa korlátja sérülten lógott, Gábor lakásának ajtaja tárvanyitva. Zsófi beszalad a szobába, hogy hozzon egy takarót. Mariska az ebédlőben a
fejőszéken ült, merev derékkal, bugyiban, a tollseprű, szemétlapát a földön. Mariska
kezében egy levél. Tekintete a papírra meredt, mintha ezredszerre olvasná. Zsófi
elkapott egy mondatot: zárójelentés	a	szemészetről,	szürkehályog‐műtétről. A padlón
egy recept hevert. Mariska nem szólt, nem ellenkezett, mint egy álmos kisgyerek
tűrte, hogy Zsófi ráadja a levetett ruhát.

K.O.
	
Gyuri negyvenedik születésnapjára Kázmér késve érkezett. Egy egész láda francia
pezsgőt hozott. Megérdemled, öreg, mondta mosolyogva, öt éve nem találkoztunk,
van mit bepótolni, és van is, aki megigya, ennyi jó csaj. És te egyedül? Kázmér csak
titokzatosan mosolygott, minden sarkon találok egyet, de úgy hallom, te még mindig egyedül nyomod. Inkább azt mondanám, keresek, de mindig rosszul sül el.
Kázmér átölelte Gyuri vállát, na, gyere, vegyük szemügyre a felhozatalt. Az a kis
vörös ott a fal mellett miért nem jó? Jónak jó, de sajnos rám se hederít, már próbálkoztam.
A mellette álló magas, barna se rossz. Inkább túl jó, már majdnem mindenkinek
megvolt a társaságból, én nem állok be a sorba. Én beállnék. Persze, te könnyen beszélsz, ragadnak rád a csajok. De látod, mégis egyedül jöttem ide, na, lássuk tovább,
az a kis szőke nagyon fiatal, a végén még kiderül, kiskorú, kivel jött? Túl sok embert
hívtam meg, nem tudom követni, ki kivel, ki kit hozott. Hú, nézd azt a hosszú hajút,
mintha unatkozna, nem néz senkire se. Ez nem unatkozós fajta, már beszélgettünk,
nem tudom, kivel jött, flörtölt is velem, de éreztem, nem kispályás, félek az ilyenek-

„

40

tiszatáj

től. Én is találkoztam már vele, sokan szeretnének egy ilyen nőt, még beszélgetni is
lehet vele, nem csak bombázó. Nagyon néz minket. Téged, Gyuri, téged! Szerintem
téged, Kázmér. Rajtam nincs mit nézzen, tudja, hogy van barátnőm, és ő nem lesz
harmadik, ezt kifejtette nekem a múltkoriban, de te bevágódhatsz nála, például ha
elmondod, tervezel a lakásodba egy hatalmas akváriumot, él-hal a halakért, másik
tipp, szidni a techno zenét, amit most itt nyomtok, nem csoda, hogy senki se táncol,
harmadik tipp, Paul Simontól szerezz lemezeket, dalszöveget, ettől kifekszik, és le
is, garantálom. Kapcsolj rá, ne halogasd, vigyél neki egy pohár hideg pezsgőt, szereti, főleg, ha francia.
Kázmér felemelt egy üveg pezsgőt, és odament a kis szőkéhez. Közelről látta,
nem is olyan fiatal a lány. Ez francia pezsgő, sikított fel a kicsi, ilyet még sose ittam.
Az egész üveg a miénk. Kázmér összerezzent, erős pukkanást és a morajlást is elnyomó, ismerős nevetést hallott. Nem nézett oda. Halk pukkanással nyitotta ki a
pezsgősüveget, és töltött a lánynak, aki egyfolytában beszélt. Nem hallotta, mit. De a
Paul Simon-dalt igen, 50	Ways	to	Leave	Your	Lover. Magához szorította a lányt, és a
válla fölött látta Gyurit, összefonódva táncolt. A cédé még nem járt le, amikor szem
elől tévesztette a párt. Közben a szőke lány benyakalta az egész pezsgőt, és Kázmért
kezénél fogva maga után húzta a hálószoba felé. Még mindig ment a cédé, The	boxer.
Kázmér mást nem hallott. A sötét hálószobában az ágyra dobta a lányt. Visítást hallott. Két női sikolyt. Gyuri ugrott ki az ágyból, rádobta a takarót a két nőre, és felkapcsolta a lámpát. Kázmér most is mosolygott, az ágyra mutatva mondta, bocs, elfelejtettem bemutatni a feleségemet, vagyis a volt feleségemet. Holnap megkapjátok
az ügyvédemtől a válási papírokat.
Amikor kilépett a házból, még mindig nagyon sajgott az állkapcsa.

2020. február

41

„

FERDINAND VON SCHIRACH

Tenisz
Éjjel jött meg, és a vendégszobában aludt, hogy ne ébressze föl a férjét. Venezuelában volt egy hétig; a hírmagazin küldte ki, ahol fotóriporterként dolgozik. Most a
konyhában áll a nyitott hűtő előtt, és a meztelen lábát bámulja. Látja a vékony bőr
alatt az ereket; nincs kibékülve a lábaival. Öregebbnek látja saját magánál a lábát.
Biciklivel lekerekezik a dombról a klubhoz. A napsütésben még keskenyebbnek látszik a tarkója, mint egyébként, sovány válla hegyesen kiütközik az agyonmosott pólóban. Megkeresi a teniszpályát, ahol a férje játszik, és a kerítés mellett hagyja a fűbe dőlni a kerékpárt. A kormány markolatáról hiányzik a gumi, a villa belefúródik a
talajba; föld tapad a csőbe, ahol megszárad majd, és menet közben újra kipereg. A
férje már évekkel ezelőtt akart neki egy új biciklit venni, de ő nehezen válik meg a
régi dolgaitól.
Odainteget a férjének, majd leheveredik a fűbe, és behunyja a szemét. Sokáig csak a
teniszlabdák puffanásait hallja, és a cipők súrlódó csúszását a salakon. Régebben,
amikor még harmonikusabb volt a kapcsolatuk, egyszer ő is megpróbálkozott a tenisszel, de a férje azt mondta, nem neki való; nincs labdaérzéke. Az asszony bakinak, aránytévesztésnek érezte saját magát.
Tudja, hogy a férje nyerni fog; mindig nyer. A férfi 57 éves, ő 36, tizenegy éve házasok. A gyöngysort ma reggel találta a férje ágyában. Megtapogatja a nadrágzsebében; a gyöngyök simák és kemények. Megpróbálja elképzelni az idegen nőt. Nem sikerül.
Fél órával később elbiciklizik a tóhoz. A vízben sikerül semmire nem gondolnia. Lefekszik a stég átmelegedett deszkáira, érzi a bőrén a szél hűvösét. Amikor már túl

Ferdinand	von	Schirach (*1964) német védőügyvéd, író, publicista. Hosszú, irodalmi munkássága kezdetétől egy darabig azzal párhuzamosan futó védőügyvédi praxis után döntött az irodalom hivatásszerű művelése mellett. Ügyvédi élményei, tapasztalatai messzemenően meghatározzák negyvenöt évesen kezdett írói tevékenysége tematikáját. Regények, novellaciklusok és színdarabok nemzetközileg
is elismert szerzője, könyvei eddig negyven országban jelentek meg, és példányszám-rekordokat
döntögettek. (Díjai is főként nemzetköziek, de német nyelvterületen is sztárszerző.)
Jelen novellája a 2018-ban a Luchterhand Kiadónál megjelent Strafe (Büntetés) című novelláskötetéből való.

„

42

tiszatáj

sok neki a hőségből, visszakerekezik a házukhoz. Fehér húsú laposbarackokat hozott a férjének; a nyitott táskában vannak az íróasztalon.
Bekapcsolja a laptopját. Az egyik e-mailben a hírmagazin osztályvezetője arra kéri,
utazzon Oroszországba; egy riporthoz kell fotókat készítenie „a drogmentes város”ról. Sajnálja, mármint az osztályvezető, hogy az asszonynak megint utaznia kell, de
sürgős a dolog, már be is szerezték neki a vízumot. Az asszony fölhívja a magazin
kiadóját. Telefonálás közben a gyöngysorral játszik, a gyöngyszemek koppanva
ütődnek az asztallaphoz. Ír egy cédulát a férjének, hogy aludnia kell, de átvirrasztja
az éjszakát.
Másnap reggel már nagyon korán ott áll a ház autóbejárója előtt a taxira várva.
A taxis beteszi a poggyászát a csomagtartóba, az asszony hátulra száll be. Tíz perc
múlva megkéri a sofőrt, hogy forduljon vissza; elfelejtett valamit. Sötét és csendes a
ház; az asszony halkan nyitja az ajtót. Előveszi a táskájából a gyöngysort, és leteszi a
legfelső lépcsőfokra. Csillognak a gyöngyök a fekete gránitpadlón, gömbölyű felületük hibátlan. Érteni fog belőle, gondolja az asszony, és lekapcsolja a villanyt. Csak a
reptéren veszi észre, hogy otthon hagyta a mobilját, de hogy azért is visszaforduljon, arra már nincs idő.
A jekatyerinburgi repülőtéren a hírmagazin tolmácsa várja, és elviszi a drogelvonó
központba. A kábítószerfüggők barakkja a város szélén van. Mintha egy hadikórházról forgatott régi filmbe csöppentek volna. Az emberek emeletes ágyakon fekszenek, fokhagyma-, izzadság- és húgyszag terjeng. Az állomás vezetője kefefrizurás, bikanyakú férfi. Csak úgy lehet segíteni a drogosokon, ha keményen bánunk velük, mondja; kodeintartalmú köhögés elleni pasztillákat olvasztanak föl kanálban,
és ezt a folyadékot lövik a vénájukba, meséli. Elrohad tőle a testük, a foszfor, a jód
és a fémek szétmarják a bőrüket és a csontjaikat, megkeményednek és megfeketednek az izmaik. Krokodilnak hívják ezt a drogot, mert pikkelyessé szarusodik tőle a
bőrük. A köhögés elleni pasztilla olcsóbb, mint a heroin, és mindenütt kapható.
Fotókat készít, amelyekről eleve tudja, hogy használhatatlanok a magazin számára.
A tolmács kocsija előtt egy öregember üldögél az esőben, arcát a két térde közé
hajtva. Az asszony odahívja a tolmácsot, és megkérdezi az öreget, miért nem megy
haza; hideg van, így beteg lesz. Az öreg arcán végigfolyik az esővíz, először nem válaszol, de lentről fölfelé végigméri az asszonyt. Aztán azt mondja, a lányát fölfalta a
krokodil; ma látta őt, négy nappal a lány halála után azonosítania kellett őt a városi
hullaházban.
– Miért kell ennek így lennie? – kérdezi.
Úgy hangzik, mint egy valódi kérdés, az öregember, úgy tűnik, választ vár, miközben rendületlenül esik, és neki a gallérjába folyik az esővíz. Az asszony ráveszi,

2020. február

43

„

hogy jöjjön vele a szállodába. Az úton az öreg az ablaküveghez nyomja a homlokát;
szürke és ritka a haja.
A szállodában az asszony törülközőket hozat egy pincérrel, az öregember megszárítja a fejét, és a térdére teríti a nedves zubbonyát. Teát és vodkát iszik, lassanként megnyugszik. Lecsöpög a víz a székről, sötét folt támad tőle a szőnyegen. Az
öreg azt mondja, jó, hogy beszélhet valakivel, és közben forró teát ihat; nagyon rég
nem volt ilyenben része. Mesél a lányáról – amputálták a bal lábát és a jobb karját,
lerohadtak a végtagjai, de továbbra is fecskendezte magába a felfőzött pasztillákat.
Az öreg fia a csecsen háborúban pusztult el, „tífusz”, mondja az öreg. A fiú tizennyolc volt, jóformán kamasz, még soha nem volt barátnője. Talán ezt nem bírta elviselni az öreg lánya; ki tudja; nemigen beszéltek erről.
– Pedig hát csak ez az egy életünk van – mondja az öreg, majd azt kérdi, kaphat-e
még teát és vodkát. Az asszonyt szeretne pénzt adni neki, de az öreg elhárítja. –
Nem vagyok koldus – mondja. Otthon van egy ketrece négy nyúllal, selymes a bundájuk, mondja, s ő minden nap visz nekik salátát. Nem akar pénzt; olyan valaki kéne
neki, aki mindent szép sorjában megmagyaráz neki, mert ő már semmit nem ért a
világból.
Később az asszony hazaviszi. Az öreg nyúlketrece a tömbházuk tetején van, meg
akarja mutatni az asszonynak. Bár változatlanul hideg van, az öreg kibújik az ingéből, és a karjára veszi az egyik nyulat. Nagyon meleg a nyuszi, mondja, s ő hallja,
ahogy a nyúlszív ver; sokkal gyorsabban, mint az ember szíve. A férfi mellkasán ősz
a szőr, amilyen a nyúl bundája és amilyen a házak fölött az ég, ezen az esőáztatta
napon.
Ezen az éjjelen az asszony mélyen és álomtalanul alszik. Amikor felébred, csönd van
a szobában, a levegő áporodott. Kinyitja az ablakot. Odakintről a város széntüzelésű
kályháinak kéngázszaga érződik. Az asszony lemegy ugyan a reggeliző helyiségbe,
de semmit nem fogyaszt; a kávéillattól fölkavarodik a gyomra.
Érte jön a tolmács, és megmutogatja neki a város nevezetességeit, a székesegyházakat, a cirkuszt, az operát. Az egyik múzeumi kasszánál elfelejti elvenni a visszajárót, és többször előfordul, hogy nem válaszol a tolmács kérdéseire.
Este indul haza a gépe; boldog, amikor már a repülőn ül. Kevéssel azelőtt, hogy elnyomná az álom, a dél-franciaországi nyaralásuk jut eszébe: férje a parkolóban várt
rá, a kilátó előtt, amíg ő cigarettát vett neki a kioszkból. Fehér ing volt a férjén, az
ujját félig föltűrte, bőszárú nadrágjának zsebébe dugta a kezét. Amikor az asszony
visszaért hozzá, a férfi a torony falának támaszkodott a vállával, fejét hátraszegte.
Az asszony akkoriban szerette, és hitt benne, hogy végül jól fognak alakulni a dolgok.

„

44

tiszatáj

A frankfurti repülőtéren a fivére várja; nem volt megbeszélve, hogy kijön elé. – A
férjed kórházban van – mondja a húgának. A férje nincs eszméletén, tudja meg a fivérétől; őt pedig sehogy sem tudták elérni Oroszországban.
Három évvel később az asszony teniszbajnokságon játszik a férje klubjában. Hibátlanul összpontosít, ütései kemények és pontosak. Mintha nem is mozogna; mindig a
megfelelő helyen van, mire a labda odaér, szinte semmi erőfeszítésébe nem kerül
visszaütni ellenfele labdáit. A teniszoktatója szerint őstehetség.
Később a férje mellett ül a házuk teraszán. Baleset volt. A férje nem látta a sötétben
a gyöngyöket, és elcsúszott, amikor rájuk lépett. Eséskor beverte a fejét a gránitlépcsőbe; harmadfokú koponya-agy traumát szenvedett, azóta igen korlátozottak a
nagyagykérgi funkciók. A férfi alig tud beszélni, nem tud egyedül enni, sem tisztálkodni, sem öltözködni.
Estére esőt jósolt a meteorológia; kezd hűvös lenni. Az asszony bemegy a házba,
hogy hozzon a férjének egy takarót. A nappaliban a kanapé fölött ott lóg a nyulas
öregember fotója. A felvétel díjat nyert, és a hírmagazin címlapjára került. A magas
teliüveg ajtókon át a fényképre esik a késő délutáni fény, a kép különös fényességgel dereng a félsötét szobában. Az asszony levetkőzik a kép előtt. Aztán kimegy a
férjéhez a teraszra, és odaáll eléje meztelenül, a háta mögött összefont karokkal.
Egyetlen dolgot visel a testén: az idegen nő gyöngysorát.
TATÁR SÁNDOR fordítása

2020. február

45

SZÖLLŐSI MÁTYÁS

Szégyenlős álmok
(21.)
	Margitkának	
Milyen különös, hogy a rád-ébredés
elsősorban szemlehunyást takar.
A szíved nehéz volt. Betegen jelensz
meg számomra először, abban az egykor
volt cselédlakásban, a kastély legalsó
szintjén, a lihegő-párás kert mélye
mögött, ami nemcsak számomra volt
dzsungel-gyerekkor, más tévelygők
számára is. Hányan vesztek el délutánokra
ott, s közülük hányan nem találják magukat
azóta sem. Örültél érkezésemnek, és én nem
értettem, mit jelent a találkozás, vagyis hogy
vagy még, és leszel, számomra is,
több mint két évtizeden át. Olyan, de nem is
csak olyan, hanem az, sőt, leginkább ő,
aki holdtalan éjszakákon sem téved el
sosem, s aki egy eltávozott iránti szerelmet
folytonosan ziháló mellkasban dédelget.
Titkokat bíztál rám, melyekhez már akkor
kevés voltam, mégis több annál, mint ami most,
nélküled vagyok. Mindig elejétől a végéig voltál,
újra és újra azokban az elbeszélt történetekben.
Láthattam szemedben a bizalom örökkévalóságát,
s hogy még a halál sem legyőzhetetlen.
Folyton számolni tanítottál. Metsző racionalitásod
kétségbeejtő volt hited mértékéhez mérten,
miközben arcod korán és gyorsan mélyülő
barázdái túl voltak a tökéletességen.

„

„

46

tiszatáj
(22.)
Elhamvadt tested már az urnában pihen.
A műanyag gyertyák fénye hamis sötétséget
képez az oszlopok tövében, mintha a tömeg
tagjai mégiscsak összegyűlnének, akik valójában –
más elfoglaltság miatt, közülük hármat kivéve –
magukból csupán árnyékukat küldték el
a veled való utolsó találkozóra. Igaz, ha
eljönnének, akkor sem köszönnél rájuk ott
lent, ahol már csak bevésett neved idézi
utánozhatatlan mosolygásod, az altemplom
leghidegebb szegletében. Egy kőtábla mögött
újra össze vagytok zárva, és a halk ének alatt,
mely a búcsú idején pár hangszóró sajátja,
tisztán érzékelhető ötvenhét közös évetek holtig
imbolygó harmóniája. Nagyapa bosszús lenne
ennyi virág láttán – főleg, ha bármit miatta
téptek volna le. Fordítva semmiképp sem
zokogna, ahogy fiatok se tette, otthon fog majd,
egyedül, ha a nap sírjába süllyedt, és álomtalan
marad számára az este. Hátul, a tömjénfüst
fülledt bizonytalanságában vég nélkül
pislognak a márványangyalok.
A pap még mindig beszél. Magára öltve híven
a részvét kétségbeesett álarcát előre tekint,
majd széttárt karral állva örömkönnyek közt
hirdeti, hogy csakis földi létünk véges.

2020. február

47

MÁHR GÁBOR

ringlispíl
Kalotaszentkirály volt az a kő,
hova minden múltunk visszaérkezik,
megfékeztem, mert túlhúztam őt,
őt, e földi angyalodót, a minket már megismerőt,
és engem visz egy fékezhetetlen ringlispílre,
ahol a csavarok jól olajozottak,
kérem, itt nem lesz karambol,
tessék csak beszállni, ingyen.
Mert ez az életünk, ingyen,
és itt már régen nem a ringlispílről szól,
írjál verseket, mint a mai napi Don Quijote,
de hát én nem is élő boszorkányokkal harcolok,
hanem halottal, ti ott lenn élvezetben vagytok,
és lecsöpög véranyó, és rögtön pipacsot fest,
bele az ellenőrző könyvedbe,
a napban alszom, s ugyanott ébredek,
van mit hazudni, fáj az ujjam is,
úgy érzem, a fejemben várnak,
és elrepülök a tavaszi széllel,
és nem egy nő, legalább hat vár rám,
persze, apám, anyám és testvéreim,
de mit adnék, ha unokahúgom ide belenézne,
ez nem más, mint a kibelezett valóság
Trabanttal és Traubiszódával.
Mi is éltünk, ameddig tudtunk,
olyan, mintha világos reggel
lenne, s nem sütne ránk a delelő nap,
mindig jön a sugár, ami fonál, de végtelen,
talán a mi kis csapatunk is védtelen
úthenger
és csak a lánykámnak volt egy lila kis ruhája,
ami csak a lila ködben volt áhítatos,
de megtaláltam bimbóm, vele eltelően
fétisirodalmat csináltunk,

„

„

48

tiszatáj
ami a mi sorsunkká válik
és nem akar rekettyebokor lenni az a kis mulya vagy pulya,
ez is jó, hogy leíródtunk, más baba már elhalványul,
hadd írjunk egy felségüvöltőt,
hadd írjunk egy feleségüvöltőt,
mert minket a lombok alatt adtak össze.
De legalább fajtiszta voltál,
mint a kakasom, de az kiselypítene innen,
legalább görög felségvizekre kerültünk,
beáramlik tengerünkbe a jacht,
úgy történt, hogy már nem beszélgethetünk,
mert e korosodók ritkán beszélnek,
majd egy hajóútra kerekedtünk,
hol beláttuk, nem kell címet adni a verseknek,
mert az egyik versből kígyózik a másik,
csak új palettát nyit, és a gyámoltalan
olvasó még azt hiszi, hogy bárhol kinyitja,
külön verset talál,
bár vannak verscímek, de átjár rajtuk a guruló úthenger,
beletaposva mind, a virágokat is,
csak a versen nem megy, mert úgy nem volna
élvezhető

2020. február

49

MELIORISZ BÉLA

Hívásokra
megint nyár van
távoliak a parti kövek
de nincs valóságosabb
mint az aratás színeinek izzása
így valahogy
és várni sincs mire
ha indulok
néma hívásokra
indulok útnak

Nyári
nyári síkság
és majdnem vég nélküli
a remegő levegőben
elszórtan tüskés cserjék
hihetetlen úttalanság
mintha meg akarna halni
eszelős napsütésben kínlódik a táj

„

	VOLTAM,	SZÓLTAN	–	Tandori	Dezső	emlékére 

GYÖRE BALÁZS*

tandori íróasztala
tisztázat
indigók
veréb- és medvenapló
tiszta papír
fordítandó
jegyzet
írógép
negyedpéldány
papír
szótár

It örült és it
szenvedet
Tradoni
hangsúly az o-n
mely nem a csodálkozásé

tandori írógépe
befőttesgumival
összetartott
royal 200
*

*

Egy éve, 2019. február 13-án hunyt el Tandori Dezső. A Tiszatáj egyik legfontosabb és leghűségesebb
szerzőjét veszítette el a laphoz sok szállal kötődő író személyében. Tandori 1971 óta mintegy 200
művét – verseket, novellákat, esszéket és rajzokat – közölt a Tiszatáj oldalain, és emlékezetes publikációkkal gazdagította a folyóirat tematikus összeállításait (legutóbb 2017-es Kassák-számunkat).
A Tiszatáj Könyvek 2002 óta 12 Tandori-könyv kiadója volt. Tandori Dezső 2019 elején a Tiszatájra
bízta utolsó könyvtervét és kéziratait, melyeket a hagyatékban fellelhető és az író özvegye, Tandori
Ágnes által nagylelkűen rendelkezésünkre bocsátott más anyagokkal kiegészítve a jövőben könyvalakban is megjelentetünk. Tandori alkotótársa, életműve őrzője, Tandori Ágnes 2020. január 1-én
hunyt el. Összeállításunkkal az ő emléke előtt is tisztelgünk.

2020. február

51

tandori-fotel
2 könyv
az ördögök
és a weöres-bibliográfia
támasztja ki a
lábat
görgője
ki
j
á
r

tandori-haiku
összegyűrődött
a magasító-pokróc
a foteledben

tandori-oldaltáska
hordozható verébfészek
mindenfelé szétáll
az oldalzseb villámzára
behúzhatatlan

tandori-levélnehezék
pilinszky válogatott
artaud könyvén
(hogy ne csukódjon össze)

„

„

52

tiszatáj

JÁSZ ATTILA

Három holló & Co.
Minden feledés homályba merül,
TDnek	

Két ajándékot rejtettem el a szobában álmomban, egészen hajnalig pontosan emlékeztem rá, hogy hová, de miután felébredtem, már csak annyit tudtam biztosan,
hogy a két ajándék itt van valahol, jól elrejtettem.
Lassan elég öreg vagyok hozzá, hogy végre megtanuljak élni, megtanuljam, hogyan
kell, és itt az idő, hogy megtanuljak halni is, hogy elég jól csináljam, ha majd szükség
lesz rá, ha majd eljön az idő hozzám, addig se ártana gyakorolni egy kicsit.
Minden az első tekintetváltással kezdődik, kezdődött, a szerelem, a bűn, az anyaság,
a gyűlölet, a féltékenység és a teremtés, legyen hát meg, és legyen mindig az első az
ő tekintete.
Három holló köröz a szemben lévő domb fölött, ami furcsa, mert párban élnek, akkor viszont biztos a gyerekük, élni tanítják, gondolom, de azonnal ott is hagyják,
vagy ő marad le, tehát tényleg élni tanítják, úgyse maradhat le semmiről.
Amíg visszaaludtál reggel, elkezdett szállingózni, majd egyre nagyobb pelyhekben
hullani a hó, de mire felébredtél, elállt, és el is olvadt, ezért nem meséltem el neked,
mi történt, amíg aludtál.
A jó bekopogott az ajtómon, és mivel tudta, hogy nyitva van, soha nem zárom kulcsra, benyitott, és azt mondta, hogy akkor most már itt marad velem, együtt fogunk
élni, de ne féljek, olyan lesz, mintha félálomban nem lennék egyedül, de azért zárjuk
be az ajtót.
A csiga bárhová megy is, magával viszi a házát, belső házamat én is magammal viszem mindenhova, hogy otthon érezzem magam, bárhol is vagyok, az legyen a hazám.
Nevelem a tekintetem, ne áruljon el rögtön, ne árulja el, hogy mit gondolok, érzek
vagy szeretnék, nevelem, hogy ne áruljon el idő előtt, azonnal.

2020. február

53

„

Kikapcsolnám-e a gépet, ha szólna az angyal, hogy kövessem, én leszek a következő,
itt az idő, megkérném-e, hadd mentsek el mindent, vagy csak lecsuknám a laptop tetejét, mondat közepén, bólintanék, mehetünk.
Álmaimban rendszeresen tudok repülni, nem magasan, pár méterre a föld fölött,
csak rá kell feküdnöm a levegőre, és siklani lassan, suhanni mezők és dombok fölött, itt nincsenek házak, amikor álmodom, csak a sziklákra kell vigyázni, óvatosan,
felrepülni és felülni egy nagy fa tetejére, az a legjobb talán.
Módszer:
A	bánatot,	a	szenvedést,	a	gyötrelmet,	
kétségeimet	és	szorongásaimat	múltnak	nevezem	el,	
de	most	inkább	a	jövőre	koncentrálok,	
a	jelenből	nézve	a	tökéletesség	felé?	
Csavargatom a belső rádióm gombját, keresem a megfelelő hullámhosszakat, hangolom magam, nem hagyom, hogy a heavy metal-adó széttörje sérülékeny napi burkomat, inkább biztosra megyek, Bachra hangolok, simogatással erősítem védőburkomat.
Ha a másik oldalra megyek dolgozni, lefekszem az ágyba, elalszom, és egy palack
fényt viszek ajándékba álombarátaimnak.
Egy gondolat vagyok csupán, remélhetőleg istené.
A bennem élő bérlők gyakran bezárnak egy üres szobába, amíg óriási bulit csapnak,
és a főbérlő nevében, aki szintén én vagyok, mindenféle disznóságot követnek el,
helyettem intézkednek fontos dolgokban, és amikor kiengednek, próbálhatom valahogy helyrehozni mindezt.
A három holló fenyőszajkóvá változott, második napja jeleznek, ma vettem a lapot,
és megtaláltam a nevüket is végre, itt ültek az ablakom előtt, illetve ideültek egy idő
után, jól láthassam őket, korábban a három holló is itt vitorlázott, onnan tudom,
hogy ők azok.
Sólyom ül a szomszéd kert fiatal diófájának hálószobaablakunkhoz legközelebbi
ágára, nem merek megmozdulni, látom, hogy figyel, egészen közelről nézem, a hasát, a fejét, ahogy oldalra fordítja, mint egy egyiptomi szobor, a szél borzolja a hátán
gyönyörű barna, fehér pettyes tollait, sosem láttam ilyen közelről ragadozó madarat, állok hát mozdulatlanul, de tökéletes időérzékről téve tanúbizonyságot, elrepül
méltóságosan és sebesen, az jut eszembe, mintha azt akarná, hogy írjam le, ne fe-

„

54

tiszatáj

lejtsem el ezt a pillanatot, és nem is felejtem, de nem írom le, így álmomban is viszszarepül, be a tudatalattimba, foglalkoztat tehát, és reggel is eszembe jut, ahogy nézem a csupasz ágat, ahol tegnap ült, később kiviszem a kutyát, és azon gondolkozom, hogy mit akarhat tőlem ez a sólyom-dolog, és amikor nem jutok semmire, várom, hogy a kutya végezze a dolgát a fák között, elröpül felettem, újra jelez.
Zöldikék násztáncát nézem a kertben, a terasz előtt csinálják, semmi szemérem, a
kis nyírfáról le és felröppennek összekapaszkodva, röptükben is szerelmeskednek,
játszanak egymással, már majdnem irigylem őket.
Visszajönnek két hét múlva a kertbe a fenyőszajkók, csapatostól, vagy csak én nem
voltam itthon két hete, és nem láttam őket a kapu melletti diófára szállni, ellepni, és
talán azt jelzik számomra, nincsen idő, minden változatlan, de csak annyira, hogy ez
a jövés-menés még éppen beleférjen.
Reggel a tiszta, tavaszi égboltot két repülőgép-kondenzcsík osztja kereszt formájúvá, nagyhét első napján, és ahogy foszlik szét a függőleges csík, a hosszú vízszintes
marad, csak szélesedik, útnyivá, és akkor a három hegyen lakó holló közül az egyik
párhuzamosan végigrepül a csík fölött.
A bennem lévő békét figyelem, ami fáradtságból is fakad, háttérben a hegyvonulat
sziluettje, előtérben bizsergető zöld levelecskék és hajtások a fákon, bokrokon, miközben várom a vonatot, süt a nap, de árnyékban állok, a másik vágány napozik,
Árnyékkal várunk, amikor szemben, a másik oldalon leszáll egy jól fejlett szarka,
harci díszben, fényesen csillogó feketéskék tollakkal a beton lámpaoszlop tetejére,
csak hogy történjen valami.
Végre melegen süt a nap, ilyenkor kiteszem a kisasztalt a napsütötte sávra, két széket is mellé, pedig egyedül vagyok.
Azt hiszem, verebek lepik el a kertet, de közelebb jön a vezérmadár, és a mellkasát
mutatja felém, vörösesbarna, először azt hiszem, vörösbegy, de ők már elköltöztek
végleg, mióta a két fekete macska beköltözött hozzám, pedig nem bántották őket,
szóval oldalra fordul a vezérmadár, mint egy modell, és látom, hogy pinty, pintyek
csapata, valamit találtak, bogarásznak jó ideig, majd elrepülnek, és nem jönnek viszsza.
A verebek minden reggel a meditációm alatt odaülnek a kis nyírfa ágaira, és figyelnek befelé kíváncsian, és ahogy végzek, eltűnnek, egész nap nem látom őket többet.

2020. február

55

„

Amikor azt hiszem már, befejeztem ezt a madárnaplóírást, a reggeli kutyasétáltatás
alatt találunk egy halott fenyőrigófiókát, talán repülni akart, de a szárnyai még nagyon csököttek, hiába nagyméretű már a teste, keresem a fészket, de olyan zöld hálót vonnak a faágakra a levelek, hogy nem találom, viszem magamban a képét,
ahogy ott fekszik élettelenül, nem szomorú, nem vidám, ilyeneket már csak én gondolok magamban, jó utaT Dezső, Szpéróékat üdvözlöm, még elszöszölgetek itt egy
kicsit, de most megyek, eltemetem a kismadarat.
Napokkal később a kis fenyőrigó láthatatlan sírjának keresztjén egy feketerigó billeg, ugyanis a keresztet ágakból készítettem, és hosszú, erős fűszálakkal kötöttem
össze, majd ijedtében elröppen, és szárnysuhantásával kidönti a jelképes keresztet,
szóval, csak azt akarom mondani, igazad volt, az élet írja a történetet.
Minden nap ugyanakkor jelennek meg, ellepik a hátsó kert gyümölcsfáit és a fák
alatti füvet, gyümölcs még nincs, azt nem csipegethetik, inkább a cserebogarakat,
amiből rengeteg van, és ők pontban fél háromkor megjelennek, úgy negyven-ötven
darab seregély, egyenként is gyönyörűek, csillogó fekete alapon arany pöttyök borítják a madarak arányos testét, és talán minden híreszteléssel ellentétben, hogy
milyen kártékonyak, naponta figyelhetem, ahogy lecsipegetik a cserebogarakat és
változatos madárfelhő-alakzatokban hagyják el a kertet, ahogy jöttek, talán az üzenetüket te már jobban érted.

„

56

tiszatáj

DEBRECZENI GYÖRGY

azt mondta kettősség van itt
KOLLÁZS T ANDORI D EZSŐ A S TEVENSON - BIOZMAGÓRIA C . MŰVÉBŐL

megtudta magáról hogy azt gondolja
a húrok áthangolódtak
világos pillanataiban eszébe jutott
még az ő madara énekel
de megállni sem lett volna ideje
mosolyogva állt fel
nadrágkosztümjét leporolta
azt mondta van a vagy szó
ha megszólítom a madarat
itt a kettősség vagy	vagy	
de nem tudta hol van ez a magaslat
ahol a napfényben egy nő fürdött
akinek személyazonosságát nem lehetett
megállítani vagyis megállapítani
de nem tudta hol van ez a madár
hol van az ő madara aki énekel
a húrok azt gondolták róla
hogy ő áthangolódott
még mosolyogni se lett volna ideje
állapította meg amikor megállt
hogy nadrágkosztümjét leporolja
a madár azt hitte hogy ő énekel
vagy a nadrágkosztüm vagy a por
azt mondta kettősség van itt
és mindig vicsorogva
vagyis vigyorogva kell felállni

2020. február

57

ugye maradhatok?
KOLLÁZS T ANDORI D EZSŐ S ZELLEM ÉS FÉLÁLOM C . KÖTETÉBŐL

két szűnő végpont közt szavak
fájni megbánva örömöt s örülni
és nem lehet kizárni ebből az állapotából
bővül általa a cselekmény
irtó türelem kell ám ehhez Tandori úr
itt nincsenek nyelvi gyakorlatok
előleg ez a tiszta nemtudásra
agyam csodájára járnak a csordák
nem akarom zavarni magát rémhalálba
ha nem beszélünk ki sem derül
tükrökben jár a szél
előre megfagynak tőle a fogalmak
csak a szív kószál madár alakban
ez én vagyok az se ő
át sem kell törnöm félhomályomon
egy nyelvi madár-lábnyomon
bűvöl általa a cselekmény
veszek egy állatos könyvet
lótörténetet
mekkora marha az ember olyankor
és persze minden időben
dobálom el a feljegyzéseket
a történetek s a versek kész darabok
vajon én is hiányoznék nekik?
ugye maradhatok mielőtt
a főzeléktől egész finoman
megnyílna a szavak temetője
és idegenek maradnának
az idegen szavak?

„

„

58

DUKAY BARNABÁS

tiszatáj

2020. február

59

„

„

60

tiszatáj

FRIED ISTVÁN

Másképpen mese – másképpen regény
TANDORI DEZSŐ „MESEREGÉNYE”: MESEREGÉNY -E?
A	felügyelőnének		
„Annyit meséltél magatokról,
Hogy szinte semmit nem tudok
Rólatok – vagyis nem tudom jól…”
„Meséld el a napod:
ha tudod!”
„Tudod, írok egy könyvet, amelyikben mesélni
próbálok. Ha tudok.”1

Ennyi idézet után nem árt elárulni, honnan vettem. Tandori Dezsőnek 1981-ben, Budapesten,
a Móra Ferenc Kiadónál, Szemethy Imre mesés (?) illusztrációival jelent meg könyve, Mesélj	
rólam,	ha	tudsz címen. A papírkötéses könyv külső borítóján félreérthetetlen utalás a szereplőkre, átellenben a szerző neve (aki egyben elbeszélője, hallgatója, szereplője és nem egyszer
szerepjátékosa a műnek), szemben a cím, három sorba tördelve, ekképpen: Mesélj	/	rólam,	/	
ha	 tudsz, majd a borító nagy részén2 a szereplők közül kettő, alul egy (stilizált) medve, felemelt-integető kézzel, barnába, piros mellénybe rajzolva, mosolygó szájként érthető fekete
ajakvonallal, kíváncsi kék szemmel, s mintha a fején állna vagy onnan nőne ki egy madár,
zöldes farktollal, narancssárga vagy piros (nem tudom eldönteni) testtel, hosszú csőrrel. A
címlapról hiányzik az epizodistának igazán nem nevezhető, nemcsak háttérmunkát végző felügyelőné. Ami a címet illeti (egyelőre óvakodom a regény vagy bárminő alakzat néven nevezésétől), a címlapon olvasható hármas tagolás lényegi tényezőket jelenít meg: a felszólító
módba, tegező formába tett ige valahonnan érkező, a műben konkretizálódó igényt jelöl,
amely akár műfajt is jelezhet, akár csupán a/egy (sok) beszélgetésre készteti az elbeszélőt;
aki megszólal, a saját történetének papírra vetését, formába öntését, az elbeszélő és a hallgató által közösen tudott, de legalábbis egyként, bár lehet, hogy különféleképpen ismert eseményekről kíván hallani. A probléma a harmadik egységgel bukik elő: ha	tudsz.
Egyelőre ezt a fejtegetést itt abbahagyom, hogy innen nem túlságosan messzire kalandozva, majd visszatérjek, s ennek a „ha tudsz”-nak, idevéve a mottóban idézetteket, megkísé1 1

2

Tandori Dezső, Mesélj	rólam,	ha	tudsz. Móra Ferenc Kiadó, Budapest, 1984. A továbbiakban az e kötetből származó idézetekre külön nem hivatkozom.
A Tandori-világ állandó szereplői a medvék (és a verebek, eltérő státusban). Legutóbb verseskötetben együtt: Tandori Dezső, Medveálom	 madárszárnyon. Agócs Írisz rajzaival. Pozsonyi Pagony, Budapest, 2012.

2020. február

61

„

reljem értelmezését, miféle „tudás”, egyáltalában, milyen feltétel szükséges a „rólam” szóló
„mese” elbeszéléséhez; egy mesekonstrukcióba futunk végül is bele, vagy az elbeszélés sokat
emlegetett, kissé divatossá tett „nehézségei”-nek fejtegetésébe?3
Ami akár ténynek vehető: a Móra Kiadó Kozmosz könyvek sorozatában kért és kapott helyet Tandori Dezsőnek 195 lapra rúgó prózája. A Móra Kiadót teljes joggal gyermek- és ifjúsági könyvkiadónak tartja számon a könyvtörténet. Azaz óvodás kortól körülbelül a gimnázium záró évéig elégíti ki az olvasnivágyókat, noha „kivételek” akadnak, ilyen például A	világ‐
irodalom	gyöngyszemei, igen sikeres és színvonalas sorozat. A magyar könyvkiadás meghatározott évtizedeiben a Móra Kiadó a följebb jelölt korosztály számára szerkesztett, kiadott
könyvek terén monopóliummal rendelkezett. Hozzátenném, hogy a Móra természetesen nehéz időkben nemcsak a más területről kitiltott íróknak adott menedéket és megélhetést,4 hanem a kiadói „profilok” határát meglehetősen szabadon értelmezte. Egyszerűbben: jeles, de
háttérbe szorított íróktól jelentetett meg köteteket, amelyeket nemigen lehetne „tisztán”
gyermek- vagy ifjúsági műveknek nevezni. Nem vitás, a mesék minden formája, eredeti és
fordított, klasszikus (pl. Grimm) vagy jelenkori a Móra Kiadóhoz tartozott, és a mesére, ifjúsági-történelmi regényre kényszerülő szerzők közül néhány nem egyszerűen teljesítette a ki
tudja, mennyire szívesen vállalt feladatát, hanem a modern magyar mese klasszikusává lett.
Ha a Mesélj	rólam,	ha	tudsz tartalomjegyzéket követő lapjához hajtunk, rövid eligazítóra lelünk, amely „bevezetne” a mű világába, méghozzá olyanformán, hogy a féloldalnyi szöveg első öt és fél sorában Micimackóról és Róbert Gidáról van szó, hogy aztán a regény egyik mesélőjére térjen át. Tradoni felügyelőre, tőle a Micimackóra hasonlító (emígy a szöveg) Dömötörre, Dömire, „már csak azért is, mert ő is medve s mert ő is gyakorta eltéved képzelet és valóság útvesztőiben”. Töredelmes vallomásként, ez nekem sosem jutott eszembe a mű olvasása folyamán, mind a valóságot, mind a képzeletet (a mottókból kitetszően is) nem útvesztőnek (magyarul: labirintusnak) látom, kissé erőteljesebben fogalmazva, még a Micimackóra
vonatkoztatva sem gondolom elfogadhatónak. Viszont mivel, s ez majd remélhetőleg kitetszik fejtegetéseimből, a kisgyermeket kevéssé érdekelheti egy könyv megszületése és annak
szinte műhelytitkokat feltáró megannyi körülménye, valamivel indokolni kellett, miért lehetett a Mesélj	rólam,	ha	tudsz a sorozat egyik (odavetett megjegyzésem szerint legsikeresebb)
darabja. Ez összefügghet a följebb közölt információkkal.
Persze messze nem félrevezető a Micimackóból kiindulni a Tandori-mű világát bejárandó; ám inkább egy alakzatban földeríthető hasonlóság az, ami számomra megfontolandó. Az,
hogy amit ma, még inkább az 1950-es évektől az 1980-as évekig gyermek- és ifjúsági irodalomként könyvelt el a kritika, valójában a XIX. században a regény- és elbeszélésformák szétkülönülésekor lett látványossá. Jókai Mór maga is megkülönböztette a „felnőtteknek” és a „fi3

4

Hasonló problémákba ütközhetünk egy előző prózakötet olvasásakor: Tandori Dezső, A	 meghívás	
fennáll. Magvető, Budapest, 1979. A művet vezérlő gondolat a Bevezetésben: „Amit nem éltem át,
nem írok róla. Még ennek az álláspontnak sem ismerem minden vonatkozását. Ez itt nem »automatikus« regény; más dolog az, hogy a madár következő pillanata kiszámíthatatlan, más, nem gépiesség.
Nem is az ellenkezője.” Már itt bevonódik a regénybe, hogy „regény” készül. „D’Array lendületben
van. Két veréb, kérdi, egy házban, az is valami? Íme: a megoldás milyen egyszerű, írja, csak lendület
kell hozzá. (…) ahogy most a verébcsipogásban is hozzálátott a huszadikhoz”	(ti. fejezethez), 414.
Kassák Lajostól Nemes Nagy Ágnesig, Lengyel Balázstól Szántó Györgyig hosszú a sor. Bizonyos
szerzők számára a gyermek- és ifjúsági irodalomban való részvétel meg a műfordítás volt a túlélés
lehetősége. A magyar könyvkiadás felépítése sokáig a szovjet mintát követte.

„

62

tiszatáj

ataloknak” szánt könyvet, Dekameronja után megalkotta ennek az ifjabb korosztály részére
szerkesztett párját. Jókai nem egy regényét Bródy Sándor dolgozta át a serdültebb és nem
egészen serdült ifjúság számára. A világirodalom olyan remekei megfelelő (?) átdolgozással
lettek gyermeki olvasmánnyá, mint a Robinson, a Gulliver (talán a szatirikus Swift művének
szatírájaképpen) vagy a Don Quijote. A szétkülönülés rendkívül eredményesnek bizonyult, s
az idők folyamán aztán megjelentek olyan költők, írók, akiknek szinte teljes életműve a följebb jelzett irodalomba sorolható. Mára aztán (legalábbis Magyarországon) se szeri, se száma
a gyermek- és ifjúsági kiadóknak, s ehhez számítsuk hozzá, hogy felsőoktatási tanszékeken
szakértők oktatják ennek történetét, vitatják, miféle elméleti közelítés bizonyulhat célszerűnek. A két, talán legismertebb gyermekkönyvvé vált epikus alkotásnak, Alan Alexander Milne
(1882–1956) Winnie‐the	 Pooh-nak, valamint a Lewis Carroll néven alkotó szerző (1832–
1898) Alice’s	Adventures	in	Wonderland‐nak magyar nyelvű utóélete, népszerűsége, magyarított változata jelentékeny hatástörténetet igazol. Kitérőképpen: Milne verseiből (merthogy
verseket is írt) Tandori Dezső is fordított.5 A Micimackó	és az Alíz	Csodaországban	gyermekkönyvként és „felnőttkönyvként” is olvasható. S bár A Pál	utcai	fiúk	az ötödik általánosba járók olvasmánya, szintén. A világirodalom említett remekei azonban erős húzással adhatók a
gyermekek kezébe, az elmélkedő-filozofikus fejezetek kevéssé kötnék le az inkább cselekményorientált ifjúság figyelmét. A mesékről szólva ugyancsak elmondható, elkülönültek az
évtizedek folyamán. Andersen vagy Oscar Wilde mesevilága másképpen értelmeződik
„gyermek” és megint másképpen „felnőtt” szemszögből.6 Itt nem különböztetek meg az egyes
korosztályon belül olvasói rétegeket vagy típusokat. Mivel a Mesélj	rólam,	ha	tudsz	egyfelől
(játékosságával, szereplőinek a gyermeki fantáziába is illő némely akciójával) mintha nem
kívánna többet, csakhogy a könyv másfelől a Tandori-életregény eseménytörténetébe (is)
bevezet, belekomponálja azokat a motívumokat, élettöredékeket, életrendet/világot, amelyek Tandori más köteteiből, verseiből visszaköszönnek, beleértve az elbeszélő Tradonifigurát.7 Azon a nemcsak könnyedén odavetett megjegyzésen kell még elgondolkodnunk, miszerint egy regényben kívánna az elbeszélő számot adni arról, tud-e mesélni azokról, akikkel
(amikkel) körülvette magát. Hanem ennek a megjegyzésnek, hogy úgy mondjam, cselekményi fedezete van. A történetre, a történetet formáló nyelvre, az elmesélésre/elmesélhetésre
irányul minden, ami lényeges, meg az is, ami nem látszik olyan nagyon lényegesnek.
Így térhetek vissza az elbeszélés megszakadt fonalához, immár azokkal a tanulságokkal,
amelyek a kötet magyarázó szövegéből kiindulva műfaji-előadásbeli problémákba ütköztek.
Ehhez volt szükséges a vázlatos történeti rajz, hiszen a vázlatban közöltektől mozdul el
5

6

7

Alan Alexander Milne, Hatévesek	lettünk. Móra, Budapest, 1973. Több utánnyomást ért meg. Tandori
nyolc verset fordított a kötetbe.
Maurice Maeterlinck vagy Balázs Béla a szimbolizmusból merített eszközökkel konstruálják meg
meseként besorolható történeteiket.
Az anagrammás álnév verseskötetekben is felbukkan, jellegzetes cselekvőként. Az 1984-es Celsius‐
ban így: „Míg a felügyelőné a madarak / zöldjét mossa a fülledt konyhában, / Tradoni megállt egy
kissé arrébb, / s egy hajóútjukat idézte fel.” Az előző évben megjelent A	 feltételes	 megállóból már
tudható, hogy a hangsúly az ó-n („nem a csodálkozásé”). A Tradonihoz fűződő versek ciklust alkotnak. A Sár	és	vér	és	játék (1983) című regény első mondatában Tradoni telefonál. Az elbeszélői névváltozatokról vö. Fried István, Túl	jól	fest	holtan. A soknevű (madár)felügyelő Nat Roid-regényeket ír.
Tiszatáj Könyvek, Szeged, 2017, 19. E sorozat egyik darabjának szereplői: Mr. és Mrs Tanrodi, uo.,
185–202.

2020. február

63

„

Tradoni, aki nem látszik tudomásul venni, amit egy időben előírtak a gyermek/ifjúsági regényeknek. Az előadásmód polemizál az életkor szerint felosztott irodalom sémájával; egyrészt
úgy tesz, mintha elfogadná az ifjúsági irodalomból érkező sugalmazásokat (például az igen
kedvelt állat-meseregényi indíttatást), másrészt nyilvánvalóvá teszi, hogy szó sincs a képzeletibe átjátszó valóság-utánzásról. Egyszerűen félreteszi azt a meggondolást, amelyről az önvédelmi jellegű magyarázó szöveg megemlékezik. S ha feltehetőleg az irodalmi műveknek
nem válik előnyére valóságos vagy félreértésből fakadó egyértelműségük, a gyermek/ifjúsági
irodalom legjava is mellőzi e tulajdonságot. A Mesélj	 rólam,	 ha	 tudsz	 kifejezetten elítélőleg
nyilatkozik az értelmezés során alakuló törekvésről, amely elegyengetné a szójátékok révén
nyelvileg érzékelhető ambiguitást, sőt, ambivalenciát.
A cím első, a fejezetekben vissza-visszatérő szava a meséhez kapcsolódik, olyan cselekvési formára hív föl, amely elsősorban egy műfajt idéz, amely (kezdetben) különös-„varázslatos”-képzeleti tartományokba kalauzol, amelyben „valós” és csodás szereplők találkozhatnak, feszíthetik a végsőkig konfliktusaikat, s amelyek általában erkölcsi síkra helyeződnek, s
igazságtétellel zárulnak. S ez nem ritkán költői és etikai jellegű, ugyanakkor beteljesíti azt a
„követelményt”, miszerint egy történetnek, mesének kell, hogy legyen eleje, közepe és vége.
A mese szembenállhat a valóságnak elhitt, valóban valós esemény elbeszélésével, „Nem mese
ez, gyermek” – hangzik föl az apa intése akkor, amikor a „valós” történet egészében vagy
részleteiben nem beszélhető el. Nem az a kérdés ilyenkor, el tudja-e, el képes-e beszélni a
szóló a szóban forgó eseményt, esetleg csak sejteti, hogy a beavatott értse, lehetnek (ön)cenzurális okai. Mindenesetre a mesével, az irodalomként értett történettel szemben pozicionálódik. Ugyanakkor a mesélj jelentheti magát az elbeszélést, „beszéld el” lehet a szinonimája,
és ebbe az elbeszélésbe belefoglalható a mese „eredeti” jelentése, ki mesének, ki mindössze
közlésnek fogja föl.8 A Családi	körnek az a mondata eleve helyettesíti, amit eltakarna a cenzúra várható reakciója miatt.9 Ezt azonban a gyermek gyermektörténetnek, tehát mesének érti,
az apa ellenben tisztában van egy-egy szó jelentésének rétegzettségével, avval, hogy mély
összefüggés van (lehet) kimondás és elrejtés között. Olykor az elrejtés a beszédesebb. A mottókban a tudás, a feltételhez kötött tudás és a nem-tudás alkot hármasságot, amely a mű folyamán tematizálódik. Az elbeszélő, Tradoni, akinek (ismétlem) életvilága ismerhető meg a
párbeszédek, a különféle beszélők mondásai nyomán, válaszútra kerül: be kell számolnia (a
medveigényeknek eleget téve) arról, hogyan telnek napjai, amelyeknek egyébként a medvék
résztvevői, szemtanúi, illetőleg amely napokba belefoglaltaknak ama térbeliségben létezővé
elgondolt figurái, amelyek (játék)medveként, illetőleg madárként élik a maguk függő/független életét. Hogy megkíséreljem még pontosabban érzékeltetni Tradoni napjai múlásának „tartalmát”: olyan tér szerveződik általa, köré, amelynek párhuzama is fölvázolódik,

8

9

Az elbeszélés emberi alapigény a történetre. A gyerekek körében korán kifejlődik az, amit alapvető
narratív kompetenciának jelölhetünk. Történeteket akarnak hallani, és egészen pontosan tudják, ha
megkísérlünk csalni, amikor abbahagyjuk az elbeszélést, még mielőtt a végére érne. Jonathan Culler,
Literaturtheorie. Eine kurze Einführung, übers. Andreas Mahler. Philipp Reclam jun., Stuttgart, 2002,
121–122.
Beszédes, hogy Arany János nem állította vissza az eredeti szöveget. Azáltal, hogy a befogadott bujdosó elbeszélésének meseként felfogását az egyik szereplő elutasította, a maga részéről elbeszélő és
(értő) hallgató közötti cinkos tudást vitt színre. Ezzel azonban a gyermeki történetigény mesei realizálása még reális esély maradt.

„

64

tiszatáj

párhuzamos terek rétegződnek egymásra, „ember”-terek és „medve-terek”, ezekhez kapcsolódik a kalitkák, illetőleg az egy lakásban szabadon engedett madarak „köztes” tere, amelyre
az állandóság csak részben jellemző, hiszen egymáshoz, mármint Tradonihoz és a felügyelőnéhez kénytelenek alkalmazkodni, viszont Tradoni és a felügyelőné is úgy alakítja életrendjét, szokásvilágát, hogy messzemenően figyelembe veszik a madarak életrendjét és szokásait.
Többféle kérdés merül föl:
1. Mesébe illő-e, mese-e, ha – mint megtudjuk – egy budai lakásban párhuzamos életek,
párhuzamos szokásrendek, egymáshoz illeszkedő igények, ismétlődő (noha a változatok lehetőségét fenntartó) események zajlanak, és ezekből a mozzanatokból, egymásra halmozódásukból telik el nap? Vajon a (hagyományos) módon mesének minősített elbeszélésforma,
műfaj kritériumainak megfelel-e? Nem lehet kételkedni abban, hogy főleg napjainkra részint
egyszerűsödött a „mesemondás”, részint a hétköznapokban, sőt, a technicizált környezetben,
világban történő epizódokból szinte az egykori tündérmesékkel egybevethető (?) eseménysorozat kerekedik ki.
2. Az első mondat (eldöntetlenül hagyott) látszólagos ellentmondása mindenesetre kimozdít abból a sosem teljesen problémátlan elbeszélői helyzetből, ahonnan az elbeszélői hitelesség, az elfogadhatóság feltételeződik. Az alapkérdés: a nem egészen jól-tudás azonos-e a
nem-tudással. Ezt a dilemmát erősíti az említett feltételek közé helyezett tudás. Elmesélhetőe (elbeszélhető-e) egy nap? A könyv írása közben nem érkezhet megnyugtató válasz. Ami bizonyos: egy nap eltelik. Minden apró részlet az érdeklődők szeme láttára történik. Csakhogy
összeáll-e egésszé? Össze kell-e állnia? S az elbeszélő, miközben a társakkal végigéli a napot,
összegyűjti-e a tudást arra, hogy regénynek, mesének mondhassa beszélgetéseit, beszámolóját?
A tudás a napirendből származhat, a napirend lényege a megtervezett, kialakított ismétlődés egymásutánja. Csakhogy hiába a tervezés, ebbe a napirendbe kitérések/eltérések fészkelődnek, részint az emlékezés követeli a maga helyét (az elbeszélésben), részint a váratlan
adódó feladatok. Az ismétlődés ellen hat a madarak viselkedésének néhány epizódja. Akadnak a madarak részére jól bejáratott helyek, ám a tér valamennyi lakosa (beleszámítva a
megéledő, emlékhordozó tárgyakat) különféle konstellációkban bukkannak föl, s ha többnyire maradnak helyzetükben, a napok, a napszakok változásai, kívülről beszüremkedő tényezők, valamint (messze nem utolsósorban) a nyelv fölkínálta lehetőségek, minthogy – ismét
figyelmeztetek – mégis egy regénynek szánt epikus alkotás létrehozása a tét, nem engedik az
ismétlődésekbe belemerevedést; a megfogalmazás mikéntje nem pusztán gondolati műveleteket kezdeményez, hanem át- és újrarendezi a helyzetet, ezzel feladatot módosít, reflexiókat
hív elő, a beszélgetések irányát eltéríti.10 A nyelv állandóan új „kalandot” ígér, esetleg kalandtúrára ösztönöz, figyelni kell az apró tévesztésekre, továbbá azokra a (nyelvi) előzményekre,
amelyekre feltétlenül reagálni kell, így a reakcióba furcsa módon épülhet be az előzmény, járulhat hozzá a „fércmű” megszületéséhez. Már ez önmagában eltolhatja az előadást a humor
tartománya felé, hiszen a (játék)mackók össze vannak fércelve, a szöveg nem kevésbé, az
eredmény a fércmű, mely mint a nyelvben oly gyakran, talán mondhatjuk, állandóan: azt je10

„Legjobb / feljegyzéseinkhez sem jutunk hozzá, minden másképp lesz / a következő pillanatban.”
Tandori Dezső: A	 mai	 nap	 mint	 holnap, in Uő: A	 Legjobb	 Nap, Tiszatáj Könyvek, Szeged, 2006, 50.
Ugyanitt a szólás változékonyságáról: „Változik a tartalom, / ezek ők, ezek is, látszólag mindig
ugyanazok.”

2020. február

65

„

lenti, amit, meg mást is jelenthet, sőt, egyszerre jelentheti mindkettőt. Ebből – és ez a nyelv
csodája – nem feltétlenül keletkezik félreértés, sokkal inkább mozdítja elő a jelentés állandó
keresését, amelyhez a Mesélj	 rólam,	 ha	 tudsz	 külső és belső tere eszményi helyszínnek tetszik. Semmi másra nem kell figyelni, mint a megnevezés sokértelműségének fenntartására,
hogy a körben járó történet szegmensei a szükséges fényben álljanak. Az előzmények felbukkanása nem biztosítéka a kompozíció zavartalan szerveződésének, a szóbeli emlék és a jelen
helyzet ütközhet, a zavar elkerülésére további keresés igényeltetik.
A történetszövés – ezt talán nem kell részletezőbben igazolni – saját és hozott „anyag”ból áll össze. Az értelmezés nem egyszer filológiai vadászszenvedély kielégítése, földerítése
annak, mit talált az alkotó, hol találta, mennyire „tisztította” meg a talált tárgyat, és így megtisztítva (eltorzítva, újra-gondolva, újjá-gondolva, szembesítve a sajátnak tűnő anyaggal, kifordítva, egy más tónusba lefordítva, transzponálva stb.)11 mint igyekszik elhitetni újszerűségét, önmaga által végzett megalkotottságát.12 Még amennyiben az idézet szó szerinti is, kiemelve korábbi helyéből, messze nem bizonyos, hogy magával hozza ottani értéksugalmazását, jelentőségét, esetleg annak csak töredékét, a jelentések lehetőségei közül az egyiket, nem
feltétlenül a leginkább nyilvánvalót. Emlékeztethet egy korábbi korszakra, de beépülésével
az „új” szövegbe, elfedheti, régmúlttá, ezért muzeálissá teheti a korábbi korszakot, annak
„nyelvtanát”, nyelvi gondolkodását, szóhasználatának fenségét vagy – ellenkezőleg – trivialitását.13 Mindenesetre a „fércelés”nek (megismételhetetlen?) műveletével figyelmeztet a létrehozás izgalmára, kétes voltára, problematizáló erejére (vagy gyengeségére), mindenféle
„fordítás” eleve kockázatos voltára. A Mesélj	 rólam,	 ha	 tudsz elbeszélője ravaszul játssza el,
hogy mindössze (?) arról hoz hírt, miféle (szó szerint vett) anyagból lettek a medvék; ám éppen az összefércelés/összeférceltség irodalmi/művészeti fogalomként használata következtében legalább kettős, egymásra rétegződő jelentés tulajdonítható az elbeszélésnek. Az elbeszélő úgy tesz, mintha védekezne, mintha tisztázni szeretné, ami félremagyarázáshoz vezethet, és elhárítja a feltevést, amely önironikusan elbeszélésre gyanakszik, visszavezet (látszólag) a szószerintiséghez:
Erről már a doktor is írt alapvető fércműveket (a fércmű azt jelenti a medvénél, hogy lazán összefűzött, mintegy fércelt alkotás, szellős, nyári), továbbá: „ezek a fércművek az igazi
medvemunkák; ők ugyanis a medvék – fércelve vannak, akkor a leginkább szívükből jövő mű:
a fércmű. (Persze, tudományos vita tárgya, a medvék szíve is fércelve van-e. A medveelmélet
szerint a férc csak a felszínen van. Bent sajnos valami kócmedvék vagyunk.”

11

12

13

„Hiszen minden ilyen egyszerű volt, az lehetett. Csak / nem tudtunk ráemlékezni szinte rögtön se, mi
van, és ebből megkreáltuk, / hogy létezésünk igazoljuk bárhol, összekuszált históriánkat.” Tandori
Dezső: Az	ellobogó	kocsiszakasz, in uo, 214.
„Mindegy, a kétféle emlékezés haszna, hogy máris: kétszeri / emlékezés; a kétszeri említés haszna,
hogy a második már / idézőjel nélkül történhet – itt és máskor a tiszta időpontnak / az esetlegességek mellőli elhagyásával.” Tandori Dezső: Most	 és	 halálunk	 óráján, in Uő: A	 mennyezet	 és	 a	 padló.
Magvető, Budapest, 1976, 68.
Az intertextualitás lassan könyvtárnyi irodalmából ezúttal csak egy alaposan jegyzetelt könyvfejezetre hivatkozom. Franziska Schössler, Literaturwissenschaft	als	Kulturwissenschaft. Einführung. Unter Mitarbeit von Christina Bähr. Francke, Tübingen-Basel, 2006, 219–224.

„

66

tiszatáj

A Tandori Dezsőtől (és bizonyára Tradonitól) nem idegen bécsi modernség Schein und
Sein14 tézisét éppen úgy ráolvashatjuk választott részletünkre, mint a „tudományos vita”
enyhén (?) parodisztikus kifordítását, a pontosságot mímelő leírás (realista?) akarását vagy
annak ellentétét. Mindenesetre a „medve”-felfogás/gondolkodás egyszerre utánozza az elbeszélőét, és igazítja ki, jelentéseket nem módosít, hanem azok meghatározott személyhez/helyhez kötöttségét villantja föl (akár az alábbi töredékben): „(Titusz számára a közért
nem értelmes szó, mivel jobb kéz felé van egy rét, köz-rét, ő erre gondol mint közértre)” – és
itt az esetleges sajtóhiba, félrehallás, írógépen elütés Tandori életművében oly gyakori, oly
„jelentéses”, oly messze – (és vissza)vezető „poétikájá”ba ütközünk (vissza, hiszen már Kosztolányi is, Márai is felfedezte az elütések új jelentéseket, esetleg poétikus megoldásokat teremtő potenciálját).15 A közért mindennapisága és a köz-rét valamivel emelkedettebb tónusa
a Titusznak tulajdonított értelmezés segítségével hivatkozza a mássalhangzók fölcserélésével
alakuló nyelviséget. Még ugyanebben a „regény”(?)fejezetben a szövegköziség egészen látványos megnyilatkozása után kerül kérdőjel, egy agyonhivatkozott példa szembesül a külső tér
realitásával, és mintha a „mimetikusan” olvasó (jóllehet ennek a szövegköziséget előállítóhangsúlyozó nagybetűs írásmód talán ellentmondani látszik), a medve elfordulna a „nyugati
kánon” központi figurájának mondatától, és módosít az előadáson, amely a történetben nem
kevésbé „irodalom”: „A doktor (ti. Dömötör) egy színdarabot olvasgat, ahol a ROSSZKEDVET
valami napsütésféle TÜNDÖKLŐ NYÁRRA VÁLTOZTATTA ÁT, de most egyszerre nyár van,
nincs mit tenni. Keresek valami más végszót.”16 Hozzáteszem: a végszó nem lendít ki az „egy
színdarab” keltette hangulatból, ellenben az idézet, amely fordítás lefordítása, némileg jelentéktelenítése a szövegköziséget hajszolók felé (is) sújt, ilyen módon a történet folytatásának
lesz akadálya.)
A továbbiakban a műhelymunkához kell visszatérni. A doktor ajánlatán gondolkodik, az
elbeszélő jegyzeteihez tér vissza, emlékeket idéz 1976-ból, mikor még nincsen sem Szpéró,
sem Némó. Következik egy zárójelbe tett (valamivel hosszabb) bekezdés. Itt kellene ismét
megszakítani a gondolatmenetet, és akár más dolgozataimban, ismét fölhívni a figyelmet a
Tandori-művek sűrű és változatos írásjel-használatának szerepére (miben is? talán abban,
hogy az elbeszélés hangoltságának fölismerésére javaslatot tegyen). Feltehetőleg (például a
zárójel) azt az intenciót erősíti, hogy a főszövegtől kissé vagy nagyon eltérő köz-játék külön
figyelmet érdemel. Egyrészt azért, mert a különféle írásjelek eleve sugalló funkcióval rendelkeznek, másrészt azért, mert e sugalló funkciók önmagukban és a szövegösszefüggések között különféle értelmezéseket generálhatnak. A prózai epika többé-kevésbé egy történet, egy
helyzet elbeszélő által vállalt kibontását kínálja föl, első személyben (mint Tradoni esetében,

14

15

16

Persze a népmesék, a Volkserzählungnak nevezett történetek jórésze ebből indul ki („látszólag
gyenge, valójában erős”), jelzi a látszat és a létezés széthasadtságát… vö. Max Lüthi, Europäische	
Volksliteratur. Themen, Motive, Zielkräfte in Weltilteratur und Volksliteratur. Probleme und Gestalten, hg. Albert Schaefer. Beck, München,1972, 66.
Kosztolányi Dezső, Írógépem, in Hattyú, összegyűjt., szöveggond. Réz Pál. Szépirodalmi, Budapest,
1972, 166., Fried István, Médium,	technika,	esemény	Márai	Sándor	prózaverseiben. Forrás 95, 2014.2,
23–31.
Az idézetet a személyesbe fordítja, magyarul és angolul egyként leírja: A	két	jövevény	közt, in Tandori, A	Legjobb	Nap, i. m. 99. A részlet a III.	Richárd című Shakespeare-darab első felvonásának elejéről
való, Vas István fordítása.

2020. február

67

„

de a medvék melléje lépnek, szintén a maguk nevében szólalnak meg) vagy a hűvösebbnek
tetsző harmadik személyben. Az első személyben szóláskor a beszélő cselekvő vagy szenvedő alkotója/elviselője a történéseknek, védtelen, olykor kiszolgáltatott a nyelvi fejleményekkel szemben. A zárójel magamentség, amit nem mondhat el a történés továbbfejlesztése, azaz
mesélés közben, arra esélyt ad a zárójel, az új bekezdés; visszatekintés, elmélkedés, kifejtés,
visszavonás egyként szóba jöhet. A Mesélj	rólam,	ha	tudsz	második tagmondata éppen azt a
küszködést avatja cselekménnyé (anélkül, hogy világrengető események színre állítására kerülne sor), amelyet az „elbeszélés nehézségei” címszó alatt vitat (és nagyon kevéssé old meg)
a kutatás. De ez nemcsak a kutatás behatároltságát jelzi, ezt megelőzi az elbeszélésé, amely
zárójeleivel szemlélteti a töprengés irányát és „tartalmát”, s a regényt vagy általában a prózai
epikát gazdagítja olyan felhanggal, amely az eltávolítás tónusában épp olyan meggyőzően
hangozhat, mint a tágabb perspektíva fölvázolásakor. Az idézettel azonos lapon két (hoszszabb) zárójeles bekezdés is szembe tűnik, gyanakodhatnók arra, hogy zökken az elbeszélés,
szükségesnek mutatkozik – ha más nem, de azért más is –, valami átvezetés, mely egyként lehet nyugodtabb és izgatottabb hangvételű. Az első zárójeles bekezdést írom le alább, amely
emlékeztet a lakás korábbi tulajdonosára, akinek neve előtt ott volt a dr. (nem bölcsész, hanem jogász); amely névtábla és az előző tulajdonos által hajdan elfoglalt szék lehetővé teszi a
doktorátushoz fűződő asszociációkat. Egy másik megjegyzés arra utalhat, mennyire összetett
e szűk térre korlátozott létezés, a létezők eltérő lényegisége miatt. Meg azért, mivel a megélt
órák mellé az e megélt órákról szóló írásbeli híradás melléklődik, így az elbeszélő éppen úgy
legalább két világban kénytelen mozogni, mint ahogy – volt róla szó – párhuzamos történetet
görget előre a színre állítások, emlékezések, párbeszédek, tehát különféle írástechnikák révén. S ha az írástechnika több réteget illeszt egymásra, ennek „anyagi” leképződését sem árt
érzékeltetni, egyik eszköze az írásjeleknek ugyan nem önállósulása, de hangsúlyos elbeszélőelmélkedő tényezővé „elő”léptetése.
(„Sajnos, csalás az egész: most, hogy ezt írom, a másik szobában, ragyogó téli napsütésben, persze, ablak mögött, fényfürdőzve, ott van mind a négy madár. De majd kitalálok valamit mindjárt, hogyan is van ez. Hadd tudjak tényleg elmesélni ezt-azt róluk; nem vagyok tudós, teljesen leváltam az ajtónkról, csak a mese maradt a számomra. A munkavégzés helyett
ezt művelem.”)
Nem szükséges hosszabban „tudós”kodni: a mű címe szétszedve bukik ki a bekezdésből.17
Ehelyt pusztán megismétlem egy korábbi megfigyelésemet: A Nat Roid-regényekkel összefüggésben vettem észre, hogy a címek bevezető-önértelmező igénye azáltal erősödik, hogy
különböző formákban az adott mű különböző helyein bukkan föl. E mű címe olyannyira irodalmi, hogy egy népszerű műfajban használatos módszert állít első szóként, itt a módszerből
az alkotói vágy megjelenítése lesz, annak a címből ismeretes kétségével együtt. Ez azonban
nem látszik elégnek, a főnévi alak (mese) egy megszorítás keretében kap helyet, szemben a
tudósi lehetőséggel, amely ezt a zárójelet egy tézis bizonyítására, egy hipotézis megkockáztatására, netán egy mellékesnek vélhető mondat kifejtésére használta volna. Ahhoz azonban,
hogy folytatódhassék az „elmesélés”, tisztázni kell, hol tart az elbeszélés meg az elbeszélő, a
korábbi mondatokban emlegetett jegyzetekhez kell fordulni, talán onnan kinyerhető néhány
ötlet. A második zárójeles mondat az álomi ösztönző szerepén töpreng, nem kevésbé fontos

17

elmesélni, tudós, róluk

„

68

tiszatáj

elgondolásokat mérlegelve, alapfogalmak esélyeiről nyilvánítva véleményt: szembesítve az
álomit és képzeletit, elutasítván a képzeletit. A képzeleti majd az elkészült műben funkcionálhat. Visszatérve a megszakított gondolatfutamhoz. A mese (tehát) nem szökik meg, kérdés, hogy az egy mondattal előző kitaláláshoz hogyan viszonyul, éppen akkor, amikor a négy
madár jelenlétének műbe emelése a tét. Az eszköz és a segítség a műveléstől érkezhet (a mégis megszületett művet, amelyet e sorok írásakor kézben tartok, anyagiságát, jelenvalóságát
megállapítva jogos és célszerű megvalósulásként realizálhatjuk). Csakhogy a helyzet ebben
az idézetet záró mondatban, a zárójelet bezáró aktus közvetlen előzményében sem egyszerűsödik, munkavégzés-művelem. Ha Tandori Dezső zárójelei megakasztottak (Krúdyról és Márairól írva szintén gondot okoztak, megállásra, töprengésre kényszerítettek a zárójelek, a
gondolatjelek, melyek többnyire az elbeszélő hangsúlyos jelenlétére és ennek ellentettjére,
az elbizonytalanodásra utaltak), akkor ezek a kurziválások hasonlóképpen elgondolkodtatnak. Azt nem vállalja az elbeszélő, hogy egy egész szót, attributív vagy predikatív szerkezetet
húzzon alá; ha felolvasná, lassabban szólna, nyomatékosítaná, mint valami lényegbe vágót.
Ehelyt azonban egy összetett főnév utótagja és egy ige első szótagja, mely önmagában fontos
jelentéssel bíró főnév, van kiemelve. Az összetett főnév esetében elutasítható az a gondolat,
miszerint az előtag ne hordozna valami lényegit, hiszen az elbeszélő munkája	az írás,18 a kiadóval kötött szerződés szerint a mű elkészítése, határidőre leadása, majd a korrigálás. Mégis
a végzés van aláhúzva, mely eszerint a munka fölé „magasodik”. Elválasztható-e ilyen módon
a munkától? A kurziválás bizonyos mértékben elválasztja, míg a helyesírási szabályok együtt
tartják az elő- meg az utótagot; egyáltalában: az utótag jelölés is kizárólag a helyesírási szabálynak köszönhető. Túl sokat akadékoskodom, ezzel palástolom némi tanácstalanságomat.
Végül oda jutottam, nem bevégezve, hanem csupán fölvetve a problémát: ennek a műnek nem
a befejezhetőségről tanakodás a lényegi jellemzője, hiszen az idő (Idő?) megszabja a történések „terjedelmét”. Hanem a közöttesség, a fokozatosan, haladványosan elkészülés, a work in
progress, azaz időben (Időben?) vége szakad, a kiadóval, önmagával, a mondandóval egyezésben – ismétlés következik – eleje, közepe, vége van, nem feltétlenül ebben a sorrendben,
de valamiképpen az elkezdődés és a lezárulás/abbahagyás ritmusában. Márpedig a munkavégzés, lévén főnév, folyamatos, inkább helyzet vagy állapot, esetleg ismétlődés, amely a befejezésnek csak illúziójával szolgál, nem vége valaminek, legfeljebb végzés, amely sötétedéskor szokott szünetelni, virradóra, reggel (újra) kezdődni. Ebből azonban nem születik mű,
csak haladunk a mű megszületésének irányába. A	mű több jelentése közül ezen a helyen feltehetőleg a munkavégzéssel összefüggő, azt szubjektivizáló válik fontossá (az elvonatkoztatás az egyes szám első személy következtében az én cselekvésévé lesz), ezt a szöveg egy
gesztussal konkretizálja. A mű aláhúzásával felcsillanhat annak a lehetősége, hogy a gondolatok, a párbeszédek, a zárójeles bekezdések, a felügyelőné cselekvése, a medvék közbeszólásai, ez a szűk térre korlátozódó világ, ebbe belejátszó emléktöredékek a régebbi és a közelebbi múltból végül művé válnak, az olvasás során működő egészre utaló könyvvé, amely ekképpen odatartozhat a könyvek sorába, amelyek viszont egymásra utalásukkal, kölcsönös
18

Az emlegetett A	 meghívás	 fennáll rendszeresen láttatja az elbeszélőt alkotás közben: „ha a Külön
torna visszahozza azt a fél évvel korábbi időt, nem lesz zűrzavar, az idő lesz éppen, ami kiiktatódik,
ahogy írja: 1./ már itt, ennek a korrektúraszövegnek beékelésével; 2./ azzal, hogy csak a könyv után
írom be, mégis a könyvbe; 3./ hogy helyem van még, akár lélegzetvételnyi helyem, ahol elmondhatom, ami még ide tartozik.” i. m. 104.

2020. február

69

„

idézéseikkel az életmű fokozatos kiteljesülését eredményezik. Miközben ez a felvetés beíródik a kéz/gépiratba, újabb töprenkedések térítenek el a meséléstől, vajon hová szituálható
mindaz, ami a zárójelen belül és kívül lelhető? A képzeleti meg az álomi kizárja egymást. De a
könyvből sem köszönhet vissza, hiszen ez a könyv most készül. Az a tény, hogy mindhárom
lehetőség leíratik, mintha arra engedne következtetni, hogy a mesélés három „szinten” lehetséges. A képzeleti azonban egy egészen más elbeszélői magatartást igényel,19 a könyves válasz azért merülhet föl, mert a könyv készül, de igencsak az elején vagyunk, bármi lehet még.
Az álomi felszabadít, „logikája” eltér a képzeletitől is, a könyvbe rögzítéstől is.
A Mesélj	rólam,	ha	tudsz	előlegező-bevezető verse ezt tömören hozza tudtunkra. Olyanynyira, hogy a gondolatjelek, kurziválások játékába is bevezet, tudatosítja a mű címét (azaz újra leírja, immár verssorként), rímkeresésre hív meg, s a látszólagos ellentmondásokat egy, a
mű lényegi elemére összpontosító tárgyjelöléssel nyilvánítja ki:
	
	
	

	 „A	tárgyak	és	a	lények	
Várják,	hogy	mi	szavakba	rejtsük,	
Ami	némán	túl	nyílt	titok!”	

Az egyik, a Tandori-életműben, ekképpen ebben a regényben sem mellékes tényező, a
tárgyak és a lények (ebben a sorrendben, és ez nem bizonyosan a rímkényszer miatt történik
így!) átlelkesítése, aktivizálása, bevezetés egy olyan világba, amelyben minden működik, és
amelyben a tárgyak és lények egymásra utaltságukban foglalják el a helyet ott, ahol szavakká
lehetnek. S a látszólagos ellentmondás: az érzéki megismerés nem elegendő, amit látunkhallunk, nem ad megnyugtató ismeretet, nem fedi föl a tárgyak és a lények sokszerűségét.
Ehhez az szükséges, hogy szavakká legyenek, mivel bonyolultságukban, a megfejtés sokrétűségében, ezáltal összetettségükben válhatnak láthatóvá és/vagy hallhatóvá, megérinthetővé
és egy kölcsönhatás tényezőivé. A nyílt titok oxymoronja természeténél fogva állítás és tagadás, egymás gyengítve erősítése, erősítve gyengítése.20 Semmiképpen nem versenghet a szavakba rejtőzött, a végtelenségig fejthető jelentéssel. Ha a bevezető versre ráolvassuk a 195.
lapra tartogatott utolsó verssorokat, az ígért felelet/zárás mellett az elbeszélés „nehézségei”vel kapcsolatos problematizálódás legfeljebb oldódik, de nem szűnik meg. Ami a befejezést illeti, az utolsó verssornál abbamarad a mesélés, „nincs több”, nyugtat meg az elbeszélő. A záró
jelenet tabló, melyből a könyvvé lett szereplők még kitekinthetnek, de az elbeszélő távozik,
nem áll a könyv és a feltételezett/remélt olvasói közé:
„Ha	keveset,	ha	eleget,	
						ha	túl	sokat	
meséltem	eddig:	eljött	
	a	mese	vége,	én	megyek,	
a	könyv	marad	–	
felhős	nap,	napos	felhők.	
19

20

Kérdés: igényli-e a materializálódást, a géppapírt, a zárójeleket, egyáltalában a könyvalakba objektiválást?
A látszólagosan egyszerű népi elbeszélés (Volkerzählung) kifejlett eleme az emberi létezés (Dasein)
paradoxiája iránti érzék. Lüthi., Europäische…, 66.

„

70

tiszatáj

		Fut	az	év	–	de	egy	pillanat	
								mindig	akad,	
									hogy	aztán	ne	feledd.	
»A	madaras	ég	veletek!«	
A	medvék	tarka	kendőt,	
lengetnek–	ez	volt,	nincs	több.”	
Ami önmagára, az elbeszélőre, a mesélőre vonatkoztatható, nem teljesen megnyugtató, az
időjárás szintén változó, bizonyos csak: „fut az év”, miként a felhők, gondolható hozzá a vers
szerint. A búcsú pillanata emlékeztethet a madaras	 égre, a medvék tarka kendőire. Ez az
életkép mintha kimerevítené, megörökítené a pillanatot. hogy aztán a búcsú a félbeszakasztott mesélést hozza emlékezetbe, az elbeszélő szerénykedését. Ezt megelőzőleg hírt kapunk
arról, hogy elkezdődik az új nap (24 óra!),21 Szpéró mozgásáról megtudjuk „kicsit mackósabb”, a Szpéróval készült írásbeli kettős portré sem hoz bizonyosságot. „Nem tudom elmesélni, ő mire gondolt, ő se tudja elmesélni, én mire gondoltam.” Ettől még lezárhatóabbahagyható, elkészültnek nyilvánítható a mű, annak tudatában, hogy nem mindenkinek
mondódott el története. Akad, kié elhalasztódott, máskorra van (vagy lehet) időzítve. A tárgyak és lények az utolsó regény/meseoldalra megint összekerültek, az emlékek újra elgondolódtak, s az együttlét, az együtt-ébredezés „máris olyan volt, mint egy mese.” A Mesélj	rólam,	
ha	 tudsz tárgyainak és lényeinek együttese éppen ebben az együttességben jelzi a csodát,
mely nélkülözhetetlen kelléke a mesének, a keresés során újólag formát kapó viszonyulásoknak, a kölcsönösség saját „kisvilágot építő” megnyilatkozásait. A medve az elsőnek közölt
versben bíztat: „Talán összehozzátok együtt, / Tárgyak és lények veled mesélnek”; a történetforrásul választott „álomi” érvényessége sem korlátok nélküli (egy másik vers szerint: „de
azt, hogy	ébredsz fel, / álmod se mondja meg.”). Nincs és nem lehet más teendő, mint elébe
menni a nyelv vigasztalásának, hiszen a nyelv oly mesékre képes, amelyek társszerzővé, sőt,
szerzővé avatják. Önnön lehetőségeit, maga tervezte-létrehozta szójátékait teszi meg a történet tényezőinek. Ezt az elbeszélő legfeljebb lejegyezheti, aláveti magát annak, hogy a nyelv
játékosabb, a mesei frazeológiában járatosabb, mint ő. A medve „betét”-meséje nem más,
mint meséskönyve egy története: „emlékszem még a főmedvék nevére abban a történetben,
így hívták őket: Géniusz Lóci és Elmaradt Tanóra. Lóci fiú volt, Tanóra lány. Lóci meglátta
egyszer Tanóra képét, és teljesen beleszeretett. De hiába beszéltek meg randit. Tanóra mindig elmaradt. Így Géniusz Lóci nem tehetett mást, be kellett érnie Búbos Blankával.”
Bizonyára fölösleges, de azért megjegyzem, hogy a magyar irodalomban a Lóci név foglalt, meg azt is, hogy a névadásból többféle játék képezhető meg, nem utolsósorban (itt is, ismét) fordításuk, kettős világot megidéző elgondolhatóságuk által. Humort fakasztható tulajdonnévként és köznyelvi fantázianévként. Ráadásul a Tanóra valóban női nevet formáz, az
irodalmi névadásban a rokon hangzású Tamorára lehetne utalni.22 Persze nem szükséges ily
távolra mereszteni pillantásunkat, a csattanókért leírt Búbos Blanka egyszerre távolít el, de
21

22

A Mit	kell	tudnom	a	napról? című fejezet indítása a kötetegészre jellemző előadásmódra utal: „Szép
napunk (24 óra) van ma. A nap (égitest) leírta körét.”
Shakespeare kevesebbet emlegetett Titus Andronicusának királynője: Tamora. Olvasói asszociációról van szó, nem elbeszélői intencióról. A nyelvi „véletlenek” azonban működnek, ezt olykor tudomásul kell vennünk.

2020. február

71

„

hoz vissza (ezúttal a madártörténetbe). A történet keresése azonban ezt az epizódot, e kitérőt is áthatja, és „egészében” újra a nyelvben barangolásra, a nyelvi eltévedésre (eltévelyedésre) figyelmeztet. Hiszen a tárgyak és a lények olyan nyelvet beszélnek, amilyent az előadó, az éppen aktuális elbeszélő kölcsönöz nekik. S bár visszafogottan (legalábbis visszafogottabban, mint sok hasonló műben) az irodalomnak is jut hely, illetőleg az irodalomra, irodalmi forrásra visszautalás nyelvjátéka szemlélteti a keresés mozzanatait, stációit és esetleges célba érését. Az irodalom szembesül a tárgyak és lények létezésével, ennek a létezésnek
ünnepi lényegével. Titusszal, a féldoktorátussal rendelkező, a történet végére doktorátusa
kiegészítésén fáradozó medvével társalogva, úgy téve, mintha „spontán” jönnének elő a szavak, az irodalomba vezető, majd onnan továbblépő fogalmazásával kénytelen megvallani, miért nem távoznak (a felügyelőnével együtt) Szpéró(ék) mellől, ahogy Tituszék sem. A kötet
más helyén van szó egykori eltávozásról és annak következményeiről: írásbeli következmény
az emlékképek felidézése, más következmény a madártörténet fordulata. Ezúttal az kívánkozik kimondásra, mi a fontos és jó dolog. A NAGY DOLOG nagybetűs írása e helyt is azt sugalmazza, hogy az életrenddé változtatott életmód szervezése alapvető feltételként szabja meg
az együttlétet, akár a versekben közös vállalkozást beteljesítendő, amelyről lehet tudni, hogy
nem más, mint a meséléssel létrejövő irodalmi mű. S ha számos helyen ennek jelzése a félreértésekből, másképp-értelmezésekből, elírásokból adódó szójáték, olykor igyekezet, hogy a
lehető legnagyobb pontosságig juttassanak el a kijelentések, meghatározások, fogalmak, akkor aligha meglepő, hogy az irodalmi hivatkozásoknak is hely jut, célzásokkal, utalásokkal,
megidézésekkel irodalomként hitelesítődik (esetleg) a kijelentés, ezzel párhuzamosan a szétíródott/gondolt irodalmi hivatkozás életszerűsége, párbeszédes jellege erősödik. Ugyanis a
könnyen azonosítható allúziók figyelmeztetnek, irodalmi mű készül, s mert az irodalmi mű
tárgya nem más, mint napok „hordalékának” halmozása, az egynapi idő kitöltése, a napok sorozatának eltérő nézőpontból való megvilágítása, ez a fajta ismétlődés egyrészt szavak felhasználásának hasonló gyakorlatából származtatható, másrészt az ismétlődésből adódó különféleségek érzékeltetése mutathatna rá arra, hogy a kontextus-váltás egyben feltárja a forráshelyen tapasztalt hiányt, hogy az új szövegkörnyezet (módjával élvén az allúzió teremtette viszonyulás ráutaló technikájával) a lehetséges változatok egyikét (a többi rovására) kiemelje. Az egyik legfontosabb példa bizonyára Titusz féldoktor-mackó és az elbeszélő beszélgetésében olvasható, egymást erősítő, igenlő kijelentés kettős-párhuzamos vonalával
szemléltetődik. A NAGY DOLOG, majd fokozva az IGAZI NAGY DOLOG mibenlétének megnevezésével. Mint korábban volt róla szó, a tárgyak és lények közössége nem teszi fölöslegessé
a keresést, az európai irodalmi törekvések (egyik) alapmotívumát, amely a valahonnan valahová eljutást tematizálhatja üdv- vagy szenvedéstörténetként, de az értelemre, a bensőségestartalmas létezésre rátalálásként. Oly lényegi kérdésfelvetésre lehetséges feleletként, amely a
„végső” problémákat a folyamatos hozzáközelítéssel gondolja (nem megoldhatónak, hanem)
értelmezhetőnek. Az irodalmi hivatkozás ott lesz valóban produktív, ha a ráutalás révén két
szinten (legalább két szinten!) tartalmaz érvényesnek tekinthető válaszokat a hol? miért?
minek? és ehhez hasonló kérdésekre. Valamint ha az idézet széttagolva vagy akár szó szerint
nemcsak vissza-, hanem előre is tekint, hozza magával az előző kontextus emlékezetét, amely
az új kontextusban átértékelődik, hozzájárul egy új jelentés képződéséhez, ilyen módon halványan ott a régi szöveg nyoma, de ez a nyom másféle szövegszerveződésben is feltűnik, im-

„

72

tiszatáj

már feldúsultan vagy elszegényítve, emeltebb hangon vagy ellenkezőleg, szerényebb, szegényesebb dallammal.
„Igen, ez IGAZI NAGY DOLOG, és akkor mit keresnénk bárhol a földön? Regék azok, amiket
hallani, és ráadásul kopottak is …” (A továbbiakban Szpéróék frissessége ellenpontozza a keresés „hiábavalóság”-át, meg azt, hogy Szpéróék társaságában rá lehet érezni arra, ami igazi,
„mivel nincs bennük semmi hamisság. A madarak nem játsszák meg magukat, ahogy mi emberek.”)23
Nézhetünk idézetünkre úgy, mint szembeállításra az igazi és a hamisságban eltelő élet
között, amelyet egy, a magkánonhoz sorolt versből származtatott töredék hitelesít. Persze
akképpen is, miszerint a keresés e magkánonhoz sorolt vers negatívjaként hat, a keresés hiábavalósága egyként neveződik meg a versben és ebben a prózában, viszont amivel szemben
áll, jókora eltéréseket mutat. Már csak azért is, mivel a prózai szöveg nem riad vissza az ellentmondással jelzett tévelygésre célzástól, hiszen a mesélő, a mesét műfajként és elbeszélésmódként vállaló elutasítja a mesével valamiképpen mégis rokon regéket, amelyek ráadásul kopottak, és azt hallomás után is meg lehet állapítani. A vers határozott hely-kijelölése, az
utca, a lakás egyik pontjából szemlélés kitüntetett megfigyelő/gondolkodói állásnak bizonyul, míg a szűk térben, (játék)mackóval beszélgető elbeszélő a messzi kintet képzeli maga
elé, amely itt és a mű más helyén veszélyes terepnek számít, még madáretetés közben is érzékelhető az az idegenség, amely a saját teret elhagyó araszolásában/keresésében körülíródik. Lényegében a „keresnénk”, a „regék” és a „kopottak” kívánkozott a Kosztolányi-versből a
Tandori-prózába, a számadás igényű, rádöbbenést vizionáló költői helyzetből, egy többféleképpen érthető emelkedettségből a nem kevésbé felismerés-értékű kijelentésbe, amely a „folyó beszéd”-del él, a társalkodási nyelvet használja, és feltehetőleg olyan megfontolásból él
nagyon takarékosan az allúzióval, kevés szó beemelésével egy prózai szövegbe, hogy visszafogja magát. Mivel számottevő a csábítás (csábulás) ereje: szét kell tagolni a versnek (például) egyik jelzős szerkezetét, lentebb stílbe kell átplántálni ahhoz, hogy a mesélő/elbeszélő
szövege itt ne térjen ki semmiféle irányba. Ugyanakkor az „irodalmiság”-nak legalább látszata, az „íróság” nyelvi erőfeszítése se szenvedjen kárt. Egy gondolatmenetet a szövegköziség
annál inkább erősít, minél inkább felismerhető, még ha töredezett vagy széttagolt is. Minthogy az irodalomból lesz az irodalom, a mesélés közben több szerző több műve említődik,
ezáltal világuk (Vernéé, Rejtőé, Saint-Exupéryé) idegondolhatóvá lesz, de csak oly mértékben, amennyiben az elbeszélés megélését továbblendítik vagy problematizálják. E többféle,
tematikailag-nyelvileg nemigen összeegyeztethető, így előszövegnek csak erős fenntartással
elfogadható előzmény mellett mindazok az utalások válnak fontossá, amelyek a Tandoriéletműben újra megjelennek (versben és/vagy prózában),24 olyan összefüggéseket elgondol23

24

Az efféle rejtve feltáruló, át- vagy újraíró utalástechnika Tandori idéző módszerének jellemzője. A
fenségesből a triviálisba tartó mondás egyszerre őrzi a létösszegzés bölcseleti tartalmát s a kétely, az
állítások közti oszcillálás versbe foglalhatóságának újszerűségét. Vö. „ahogy a gyepről / csak nézek
vissza valóban az időbe, egy kockakőre fölállva, arról / a kiemelt kockakőről, mely alatt a fű leszárad,
újra nő, minek megsejtője / az, hogy minden épp így történt, minden épp másképp, itt és ott, egyelőre / és mindörökre…” Tandori Dezső: Az	otthagyott	szigetragyogás, In Uő, A	Legjobb	Nap, i. m. 87.
„Tyúkhúron	 pendülünk…” – emígy egy fejezetcím, mely mondat visszatér. Az idézőjel az elbeszélőé,
aki a lakás növényvilágáról számol be, majd a sok vitamint tartalmazó tyúkhúrról, mely Szpéróék étrendjébe illeszkedik. Emlékidézést és látványt A	Legjobb	Nap egy verse, valamint az angliai időzést
fogja össze a megidézett Tabánnal: Tyúkhúr	a	Hammersmith‐Bridge‐től, i. m. 196–197.

2020. február

73

„

tatva, miszerint az életmű szőttesének sokféle árnyalata, színe, „csomó”-ja lehetséges, de tarka-változatos egésszé lehet az összeolvasással, ellenben a Tandori-szöveg kortársi-utókori illeszkedései, különbözőségei – hogy őt idézzem – bármiféle	földön	formálják az irodalomról a
gondolkodást, mint ahogy az ő gondolkodását formálták az előzmények. Ennek következtében az évezredes kétségeket ő is megszólaltatja, e mű esetében a maga mesélési lehetetlenségeivel hozzájárulva azokhoz az írásokhoz, nyilatkozatokhoz, vitákhoz, amelyek megfogalmazása (éppen a lehetetlenségre ráismer(tet)és) vitte tovább az elbeszélés-technikát. Több
kiszólásra lehetne hivatkozni, amelyek a mesélés közben a helyzet, a leírás, a körülmények
számbavétele (írói) aktusával kapcsolatos kérdésekkel a hitelesség/hiteltelenség ellentétpárokat magától értetődőnek fogadtatják el. Hiszen a könyv sosem az „élet” tükre, több is, bár
inkább kevesebb, viszont valamit mégis csak érzékeltet, ennek következtében elfogadható és
kérdésessé tehető egyszerre. „Ez itt a könyvben legföljebb kétszer-háromszor ismétlődik, a
valóságban viszont nap mint nap. / sajnos, a könyvvel nem sikerül elmesélni, hogy mi van az
életben.” Valamivel korábban: „A lényeg az, hogy feltegyük a kérdést: tényleg el tudjuk-e
mondani a dolgot. / Azt hiszem, mondom lila mellényes barátomnak, hogy »a dolgot« sose
tudjuk elmondani. Az »el«: az valamiféle távolodás; és nagyon ritkán történik az, hogy a mesélésből lesz aztán, ami eddig közel volt.” Szinte bevezetőképpen visszautalva (a maga módján) a bécsi modernségre, a szavak értésében is megnyilvánuló válságtudatra: „Munkám ilyen
dolgokkal függ össze. a nyelvvel. A nyelv ilyen dolog. Hogy például van a »nap«. És néha nem
árt odaírni mögé, hogy miről is van szó.” Még határozottabban: „A szavak! Van rögtön ez a
szó, az élet alapjának a neve: a nap. Hát ez a nap a nap jelentős részében nincs. Nem látszik.
És így tovább. Régi bánat? Nem tudom túltenni magam rajta. Itt kezdődik minden baj a szavakkal.”
És most vissza ennek a dolgozatnak címéhez, mely érezhető megszorítással ajánlja megfontolásra (nem elfogadásra, sem elutasításra) a mese meg a regény, különösképpen a meseregény jelölést. Számos kizáró tényezőt lehetne felsorolni, az állatszereplős meseregénytől a
csodás elemeket mozgatókig, miközben az elbeszélő nem szűnő kitartással emlegeti a mesét,
továbbá azt, hogy regény készül. Ez utóbbi mellett könnyebb érvelni, hiszen némi túlzással
megkockáztatható, hogy szinte mindegyik (jelentékenynek minősülő) regénnyel nemcsak
folytatódik, hanem majdnem elölről kezdődik a regény története, ennélfogva az érvényben
lévő szabályok (amennyiben a prózapoétikában leltározódnak) ha nem is mindig érvényteleníthetők, viszonylag könnyen módosíthatók, új kritériumokat építve be a folyton módosuló
szabályrendszerbe (amelynek képlékenysége szinte a regény alapvető jellemzői közé tartozik). Ilyen módon a (fordulatos) cselekménytől eltekinthetünk, s a tárgyak meg a lények közös mesélését beiktathatjuk a kritériumok közé, még ha kevésbé is, mint amikor a XIX. századi történelmi regény módszerét ajánlották mintául. Az viszont figyelemre méltó, hogy a szóban forgó műnek saját világa van, a bent és a kint hol elválasztódik, hol emlékként a bentiek
álmában, párbeszédeiben, kifejtéseiben összeér.
Ez a saját világ azonban nyitott más (regény)világok irányában, nem engedi a szoros határok közé szorítást, már csak azért sem, mert a benti történeteket rendszeresen megszakítja
„előadók” beiktatásával, máshonnan származó történetek elbeszélésével. Mintegy azt tanúsítva, hogy a történetek összefüggnek, nem pusztán egy jól körülírt térben segítik egymás kibontakozását, hanem meglepő helyekről, meglepő szereplőkkel játszott eseményekről eredeztethető eseménysorozatból is magukévá sajátítanak epizódokat. Ez a kitekintés és integ-

„

74

tiszatáj

rációs igyekezet nem ellenkezik azzal a kortársi meseszerkesztéssel, mely a „világ” összetettségére ébresztené rá fiatalabb, sőt, egész fiatal olvasóit, ráadásul esetünkben a kötet stilizációs eszközökkel készült illusztrációi támogatják a mesének tradonis vagy medvés elképzelését. Ugyanakkor az állandó kétely hangoztatása a mesemondás megbízhatóságában („Hogy
épp a legfontosabb dolgokról nem tud az ember néha mit mesélni. A mese az, ha csinálsz valamit. De úgy tényleg.”), valamint egy meghatározási-közelítési kísérlet töredékben hagyása
(„De a séta, ha valóban tudja, hogy mesélni próbálok róla, most így szól” – s ezt egy bekezdésnyi elmélkedés követi a sétáról, mely önmagát igyekszik megjeleníteni, hogy ekképp végezze: „Hagyjuk, a séta – szegény – valamit mégis jobban tud. Mert mégis ő a séta, nem én.
Hanem akkor ez ismét azt mutatja: nehéz mesélni. Én mást tudok, a séta mást tud. Találkozzunk.”) ellehetetleníti a beleéléses olvasást–hallgatást. Utóbb sem siet senki és semmi a mese
segítségére. „A mesélés: nem egyensúlyozás. A mesélés olyasmi, hogy …”
Viszont oly gyakran kerül a mesélés, annak „hogyan”-ja az előadás középpontjába, hogy a
mesealkotásra tereli a figyelmet, méghozzá a tárgyak és lények közreműködésével. Elterelő
akciók a nyelv felől érkeznek, a szójátékok egyike-másika ugyan közelebb hozható a gyermeki nyelvi fantáziához, összességében azonban a fogalmazás, a körülírás, az értés-értelmezés
természetes (tév)útjait szolgálja. „Ez az ál-lapot ebben az esetben valódi lapot volt.” „Dömötör, hümm, Hát igen, Szpéróék roppant intelligensek. Ezért most én is roppantok egy kicsit –
mogyorót törtem közben, azt eszegetem.” „Ünnepi hangulatunk támad, így emlegetjük (a
doktor megjegyzi, hogy itt a jó sajtóhiba az lenne, hogy »emelgetjük«”, ez aztán több ízben
fordul elő). Poénra futtat ki az elbeszélés egy homonímiát. A Tandori-művekből nem egyszer
visszaköszönő történet szerint a kidobott, mert használhatatlannak ítélt „koronát”, előkeresik a kávézaccból, hogy vele a szigeti fogászhoz tartsanak. „Megtaláltad a koronát a reggeli
kávé zaccában, és elmentetek vele a fogászhoz, aki feltette a koronát.” Következik – mint már
több ízben – egy zárójeles bekezdés, amely az emlékezést átfordítja, a nyelvi humor segítségével, egy másik szintre, egyben a kellemetlen eseménynek derűs végkicsengést kölcsönöz:
„(A koronát most az teszi fel, hogy megérkezik a felügyelőné, és az egész eseménysorból
csak a konyha kövére kiborított kávézaccot hajlandó meglátni! – Néha a felügyelőnének –
mondja a doktor – sajnos, nem a legjobbak a meglátásai. De már menekül, hogy őt	 meg ne
lássák. Ezzel ér véget a kis emlékezés.)”
A nyelv önmozgása megidézheti a magyar (irodalmi)modernség olyan klasszikusait
(akikhez Tandori Dezsőnek köze van), mint Kosztolányi és Karinthy, a beszédnek, a nyelvnek
eleve kettős természetével fedi el (a nyelv irányíthatatlanságán is töprengve, miközben a látszat szerint a beszélő az irányító)25 a mesemondás (ön)korlátozottságát. „Reggel van, ez vilá‐
gos	– olvassuk egy versben, a nap eltelik, „s vele eltelsz” – láthatjuk ugyanott. Azt sosem felejthetjük, emlékeztet erre a Mesélj	rólam,	ha	tudsz több helyen, hogy regény készül, illetőleg
történetként felfogott, olykor igen lazán összefogott eseményekkel ismertetnek meg az elbeszélők (mert többen vannak, felelősségük megoszlik), olyan mű, amelyben a cselekmény apró, nem egyszer csupán szójátékos epizódokból áll össze. Arról nem is szólva, hogy egy művön belül is szerephez jut a Tandori-prózára (nem egyszer versre, verseskötetre) jellemző
ismétlés, még egyszer/többször közlés. Az ismétlés azonban tudatosítás, korántsem üresjá25

„A nyelvet nem lehet szótárazni, elzárni és véglegezni. Eleven szövet, mely teljesen soha sincs készen, mindig újra és újra kell szőnünk, valahányszor beszélünk és írunk.” Kosztolányi Dezső, Nyelv	és	
lélek, vál, s.a.r. Réz Pál. Szépirodalmi, Budapest, 1990, 65.

2020. február

75

„

rat, hanem a „saját” világ elfogadtatásáért van. Egyben a mesemondásból kölcsönzött mód,
hogy helyzetek hasonlóságára, a helyzetekben elhangzó szólások/mondások állandóságára,
fordulatok ismerős voltára figyelmeztessen. S ha a Tandori-művek, a Mesélj	rólam,	ha	tudsz
és rokon társai esetében nem szakaszoltunk eszerint, nem a varázsmeséről megállapítottak
„be”-szerkesztésére lelhetünk éppen ismétléstechnikájában olyan nyomokat, amelyek nem
zárják ki egészen a mese efféle elemeinek tudomásul vételét, talán még hasznosítását is. Ezt
segíti, hogy a mesének, a mesélésnek sincs feltétlenül rögzítve értelmezési köre.26
Noha nem elégedhetünk meg azzal a lassan értelmezői közhellyé előlépett megállapítással, miszerint a műfaji besorolás nem más, mint egy olvasásmód tudatosulása27 (történelmi
regénnyé olvassuk a kiszemelt prózát, meseregénnyé olvassuk a Mesélj	rólam,	ha	tudsz című
Tandori-prózát, amelynek néhány fejezetét versek vezetik be stb.), de nem is zárhatjuk ki teljesen. Hiszen (esetünkben) adva van egy kiadói elhatározás, mely mintegy függelékként a
műhöz csatolva jelenti ki a valahová tartozást. Ugyancsak adva van a mese, mesélés sűrű előfordulása elbeszélői-szereplői részről, amely tényezőkkel szemben a nyelvi játékokra épülő
„work in progress” értelmezése egyszerre gyengíti (erősebben) és megengedi (talán gyengébben) a meseregényi feltételezést. Mindez végkövetkeztetésként vajmi kevés, és talán ennek az értelmezésnek sem a leglényegesebb hozadéka (ha van hozadéka). Abból a szempontból gondoltam mégis fontosnak a bemutatását, hogy régebbi dolgozatom címével élve: Tandorinál szinte mindig minden másképpen van.28 A Tandori-életmű szabadságáról van szó, a
maga vállalta szigorú, életrendbeli és irodalmi kötöttségek ellenére szabadon bánik a megszerzett-kialakított-újraértett hagyománnyal, „cselekvés, még cselekvés; kíséret ó kíséret;
ezek/munkáim, mind abból amit fordítottam, akikről írtam (…) nincs semmi elmondva, szinte, és akadozva lehet akarni már csupán.”29 Az elképzelt, kialakított életrend a kikülönülésre
irányul, de a befogadás intenzitására is. A Tandori-mű elszakad a konvencióktól, létrejöttével
mégsem tagad, legfeljebb idézőjelbe teszi, hogy a maga szabad cselekvését igazolhassa. Az értelmezőt azonban kötelezi: meséljen	róla,	ha	tud…	

26

27
28
29

Megkerültem, hogy az autofikció, az önleírás, önéletrajz kategóriáját illesszem a Tandori-próza egy
jelentékeny hányadára, azaz: egy végtelenített, több köteten át húzódó önelbeszélés alapján értelmezzem. Más alkalommal talán ebből a nézőpontból is megkísérlem elemezni a tetemes anyagot. Itt
csak annyit, hogy előbb-utóbb nyilván akad valaki, aki rászánja idejét egy Tandori-pályaképre,
amelynek esetleg biográfiai vonatkozásai lesznek. Ez feltehetőleg arra indítja a vállalkozót, hogy az
általam megcélzott műfaji kérdésekkel is foglalkozzék.
Szegedy-Maszák Mihály, A	történelmi	elbeszélés	létezési	módja. Filológiai Közlöny 2014, 3, 332–345.
Fried István, Tandori	Dezső	másképpen	van. Alföld 2014, 8, 71–90.
A mondatba egy Apollinaire-idézet van belerejtve a Saint-Merry muzsikusából, Radnóti Miklós fordításában.

„

76

tiszatáj

SZABÓ MARCELL

Az álló lejárt
TANDORI JÁRÓ BETEGEI
	
Az 1997-es Pályáim	emlékezetében Tandori tömören így jellemzi a ’90-es évek második felének legfőbb írásproblémáját: „Az írás nyomorúsága, a szervesség. Megalázó.” (PE 33).1 Az egy
évvel későbbi Utolsó	posta	Budapest-ben a következő szerepel: „[E]z az írás, megdolgozás, a
dolgok szervessége. Hogy az ilyen aztán – bejön.” (UP 128) Az írás szervessége, a kompozíció
organikussága mindenekelőtt a szervi létezés, Antonin Artaud által közvetített kérdésköreként merül fel. Az 1999-es Kolárik	légváraiban ez áll: „Artaud a testet ostromolva, a szervekalkotta test valóságát, netán képzetét, az áruló szervek együttesét: nem asztrál- vagy kristálytest eszményiségét állítja. Felfogásomban semmiképp.” (KL 21) Az Artaud nyomán elgondolt
testábrázolás a biológiai értelemben vett szervességet a mű szerveződésének és szervezettségének problémájával kapcsolja össze. Tandori figyelmét az Artaud szövegeiben az 1940-es
években megjelenő „szerv nélküli test” fogalma köti le, a „nem szervközpontú, hanem egylény-valójú” (KL	27) létezés és „hatáskonglomerátum” képzete, mely minden szerveződés és
szervezettség kritikájaként mutatkozik meg. „[A] lélek is test, a lélek, mint a szív, az agy, ily
hatáskonglomerátum, kémia” (KL 150). A szervtelenség a test architektonikus egységét, a
szervek rögzített, meghatározott funkcióját ellentételezi, a szervek közigazgatási, intézményi
koordinációját felülbírálva. „A szerv nélküli test – írja Deleuze – egy affektív, intenzív, anarchista test, mely egyedül pólusokat, zónákat, küszöböket és gradienseket tartalmaz.”2 Nem a
tartalmazás hiányának, nem az üres zsáknak a képe tehát, de, még egyszer, nem is az „asztrál- vagy kristálytest eszményisége” (KL	21), nem egy ideális test, hanem a szervi létezés
nem-hierarchikus szervezettsége, szervtelensége áll, ahol az orgánumok elsősorban a „test elleni támadás” (Id.) kivitelezői.
A test szolgasága, a szervilis	szervek előképei közül talán Szabó Lőrinc „kormányzó kémiá”-ja a legfeltűnőbb, mely az anyagi világ szerviesülésében, a gépszerűség átlényegített, organikus képeiben jelenik meg, illetve a materiális és nem-materiális elemek küzdelmeként,
pontosabban egy osztályharcos képszerkezetben, test és lélek alá-fölérendeltségében mutatkozik. Egyfelől a „miért dolgozik a test a lélekért” (Materializmus) kérdése és a testnek a
munkásosztállyal való azonosítása („testem, nyomorult proletár vagy” [Testem]), másfelől a
biológia arisztokratikus rendje („minden úrnál nagyobb úr a gyomorsav” [A	vége]) szervezi a
műveket, illetve A belső	 végtelenben a „gyáva szolga”-lélek jelenik meg. Tandorinál a test1

2

A Tandori-művekre a következő rövidítésekkel a szövegben hivatkozunk: A	feltételes	megálló, Magvető, 1983 [FM], Az	 evidenciatörténetek, Magvető, 1996 [E], Kész	 és	 félkész	 katasztrófák, Magvető,
1997 [KFK], Pályáim	emlékezete,	Jövendő, 1997 [PE], A	járóbeteg, Magvető, 1998 [J], Kolárik	légvárai,
Magvető, 1999 [KL], Utolsó	posta	Budapest, Liget, 1998 [UP], Aztán	ész, Palatinus, 2001 [AK], Az Óceánban, Tiszatáj, 2002 [O].
Gilles Deleuze, Critique	et	Clinique, Minuit, Paris, 1993, 164.

2020. február

77

„

lélek kapcsolat nem hoz létre hasonló metaforikát, legfőképpen azért, mert a szervezettség és
a rendszer testi elutasítása evidensen nyelvi-figurális következményekkel jár. Pontosabban a
szerv nélküli testről való beszéd nem jöhet létre dialektikus kötelékben. A „[s]árkenyered
köpettel a szellemlétezés” (J	11)	 képében így lényegében az a szellemi (alkotó)elem marad
elkülöníthetetlen, kevert, melynek definíciójára hivatott volna. Ugyanott az „iszonyú lesülylyedni saját szintemre valami úrrá valami úrból” kijelentésben a (le)süllyedés, a testi kontrollvesztés, az úr-szolga dialektikájából egyfajta monolektikát hoz létre.3
Ez a kevert, a fenti sárkenyér mintájára színre vitt, tisztátalan létezés másutt mint „fogalomhasogatás?” (KL 150) idéződik meg. A fájdalom ritmikus előretörését, visszahúzódását a
fogalom, a gondolat felmerüléséhez kapcsoló szókép az osztás, az aprítás, a hasogatás mint
hasadtság jelentéseit is megidézi, egy trópus nyelvi kapacitásaként, fogalomérzékenysége‐
ként. A fogalmi-szellemi munka folyamatos részesüléssel jár, anyagi részekre szakad,
(ön)hasogatás és szakaszolás, ritmusként szolgál, sőt szinkópákat iktat az identitás folytonosságába: „Borzalmas szellemi betegség	 martaléka: / ide-oda villogva vagy, / és semmid
semmidnek nem tartaléka, / folyton rád ront, ami kihagy, / filmszakadásokig se jutsz csak
szertelifegve / mocskos ég föld közén / súrol fűrészporos kocsmapadlót az agy- / tekervény”
(J 11). Az üldöző-üldözött metaforika keretein belül, a betegség felbukkanását a szubjektumra támadó idegenség figurája közvetíti, akárcsak heideggeri elemzésében a támadó, (rá)rontó
(überfällt) hangulat.4 A „filmszakadásokig se jutsz”, illetve „szertelifegve” kifejezések azt az
anarchikus, anorganikus, megszervezetlen létezést valószínűsítik, mely nem az eszméletvesztésben foglalt tudat/öntudatlanság állapotpárjához térne vissza, hanem egy eredendő szét‐
szereltség diszpozícióját állítja. Vagyis az öntudatvesztés, az ájulás nem szakaszolná, hanem
megszüntetné, elvágná (black	out) a fájdalom kontinuus, a hasogatás ritmizálta érzékvalóságát. A Hashártyaszkadási	elégia felütése „megváltó kiakadásként” írja le mindezt: „Hashártyaszakadással fél nap félájulatban, / vergődve padlón, / hogy fél körmömmel a rongyszőnyeget
kapartam, / éber-alattom / állapotaimat megváltó kiakadások” (J	22). Az öntudatvesztés hiánya az érzékelés felfüggesztését tiltja le, ami a korszak testreprezentációs eljárásaiban mindenekelőtt az önérzékelés képszerkezeti túlsúlyában mutatkozik meg.
Az Aztán	 kész kötetben található Sugallatodban	 csuklóizület című vers a hasogatás fent
említett folytonosság-effektusát, a leszerelhetetlen érzékelést egy belső hallás folyamatos
szervi működésében figurálja: „És hiába fogod be füled, / hallod akármid omló támjait, //
támfalait, oszlopait” (AK 151). A belső érzékelés(e) az eleven, élő test szonoritásának percepciója, mint a Derrida Husserl-elemzésében tárgyalt tiszta önaffekció, vagyis a „beszélni hallani magamat” (s’entendre‐parler) észlelete, abban különbözik a nem tiszta vagy kevert önaffekciótól, hogy „nem igényli a világba való kihelyeződés semmiféle felszínének közbelépését”.5 A tiszta önaffekció mindig hangzó, de a gyomor korgásának auditív érzékelése azért
nem tekinthető annak, mert egy empirikus forma, a világba kilépő hang külső észleletére támaszkodik. A Tandorinál nem egy belső beszéd alakjában megszólaló hang külső, empirikus
3

4
5

Ebben is Artaud a példa: „Antonin Artaud naszcenz, teljes állapotában képe az emberi szellemállagnak, messze túl a dialektikán, a hisztériás fogalom-szélmalmozáson, az alkalmak szülte véleményváltoztatásokon.” (KL 23)
Martin Heidegger, Lét	és	idő, ford. Bacsó Béla, Osiris, Budapest, 2001, 165.
Jacques Derrida, A	hang	és	a	fenomén.	 A	 jel	problémája	Husserl	fenomenológiájába, ford. Seregi Tamás, Kijárat, Budapest, 2013, 100.

„

78

tiszatáj

jellegét, pontosan a „hiába fogod be a füled” felütés ellensúlyozza. A szerv eltorlaszolásának
igyekezete ugyanis a külvilág hanghatásainak megszűrésére, megszüntetésére szolgálna, de
pontosan a külső kizárása erősíti fel a belső hallást, az egyedül a saját test felé nyitott és
megnyíló figyelem kiélesedésének formájában. Az önaffekciót itt egy architektúra kollapszusának képe gerjeszti és hívja elő, egy tériesült belső, egy beltér összeomlásaként. A (belső)
hallás szerve ugyanakkor mindig fizikai érintkezésben áll a testtel, a fül befogása itt éppen
annyira az eltömített vagy lezárt hallójárat képe, mint a test zörejeinek befogadása, sőt egy
adóvevő interiorizált munkájáé, a hanghullámok befogásáé.
Ugyanakkor Derrida Husserl-elemzése pontosan azt mutatja be, hogy a külső/belső elválasztás a fonikus önaffekció esetében sem függetlenedhet a temporalizációval járó tériesülés
és kívüliség, a belsőben hordozott külső, képzeteitől. A címben foglalt „sugallat” mint a súgás
értelmében vett hangszerű fenomén intimitást evokál, visszafogott hangerőt csend és megszólalás között; miközben a sugallat pontosan egy ki	nem	mondott, csupán sejtetett, sőt érzé‐
keltetett közlés szemiózisa volna. A „sugallatodban csuklóizület” talányos szintagmája egyrészt a testi sajgást mint lokúciós aktust azonosítja, mely a sugallat, a sejtetés, vagy a sajgás
fantomfájdalmában adott, másrészt, és még alapvetőbben, magát a sugallat értelmében vett
ihletet mint lelkesítő-inspiráló fuvallatot és légmozgást a testi fájdalom (ön)kommunikatív
szerkezeteként, (ön)affekciós kijelentéseként tárja fel. A test felől érkező sugallat rávesz valamire, meggyőz, eladja	magát, elültet egy gondolatot (kételyt, vágyat kelt stb.), ami a verssor
idiomatikusságában talán pontosan a testet teszi meg egyfajta súgólyuknak, ahonnan kiáradva és ahová visszatérve minden fájdalom sugallatként hallható. A test mindenekelőtt fájdalmat súg, ahogy Kosztolányinál a fájdalom dalt fúj. De a sugallat mint inspiráció a már említett
fájdalomhasogatást és fogalomérzékenységet teszi meg ihletnek: a fájdalom villámszerűsége
intenzitást, de kalkulálhatatlanságot is jelöl. A sugallat belecsap az emberbe, lecsap rá, villámként kettéhasítja, felvillanyozza: „Sugallatodban csuklóizület / szórja szűnhetetlen villámait.” Szabó Lőrinc Sokizületi	fájdalom című versében „villámló térdek[ről] s bokák[ról]” olvasunk. A köznapi nyelvhasználattal ellentétben, ahol a testi kiszolgáltatottság rendszerint
valamiféle lemeztelenedést jelöl, Szabó Lőrincnél öltöztető, felruházó erőszakként jelenik
meg: „Szúró csizmáit, lángoló / keztyűit térdig, könyökig / rám húzta a fájdalom”. A fájdalom
felruház, sőt pontosan attól gyötrelmes, hogy a test egységét, egészségét feltételezi a test
részleteire kiterjedő figyelem által. A fájó, fájdalmas test összefüggése szemiózist sugall, mely
itt nem halk suttogásnak, hanem üvöltésnek hallatszik: „kegyetlen dróthuzalait // csontjaimon átverve úgy / összevarrt, oly förtelmesen, / hogy izzó öltések alatt / üvölt most minden
idegem.” Tehát a testi kín Szabó Lőrincnél bizonyos értelemben az egészség, az egység tapasztalatának mutatkozik, a fájdalom öltései összevarrják az ép állapotban érzekelhetetlen
szerveket; pontosabban maga a fájdalom nem más, mint a testegész figurációja, nem egy partikuláris sajgás, hanem a részek felhúzott és (drót)huzalozott egysége.
Ezzel szemben Tandori fájdalomábrázolásában a szétszereltség képei és képzetei dominálnak. A ’90-es évek köteteiben az önérzékelés rendre a test önfelszámoló magáravonatkozásaként jelenik meg, a fájdalom testi szerveződése és szervezkedése helyett az érzékszervek egymás ellen fordulnak. „[A] szerv nélküli test semmiképpen sem a szervek ellentéte. A szerv nélküli test ellenségei nem a szervek (organes). Az ellenség a szervezet (organisme). A szerv nélküli test nem a szervekkel áll szemben, hanem a szervek szerveződésé-

2020. február

79

„

vel (organisation), melyet szervezetnek nevezünk.”6 Ha a sokaság egységesítése szervezet,
akkor a fájdalom a szétszerelés, az alkotóelemekre oszlás a szerveződés megbomlása, a szer‐
vek	sztrájkja volna, szemben a Szabó Lőrincnél megfigyelhető fájdalommal, mely a szerveket
a test szakszervezetébe tömöríti. Tandori költészetét sokkal inkább a József Attila-i „bánat
szedi szét eszemet” test- és tudatképzete, antropológiai tapasztalata határozza meg. Ebből a
szempontból, a fájdalomban széthulló testegész felől mutatkozik kulcsfontosságúnak a már
posztumusz megjelent töredék: „Arra kell az egész test, / hogy a halált megérthesd.”7 Jelen
értelmezés szerint a fájdalom felaprózó, szétmorzsoló munkája azt az (egész) testet, szervek
nélküli egy-testet támadja, mely a halál közelségében a megértés hűlt	helyének mutatkozik,
hiszen a fájdalommentes, hirtelen vég mindenekelőtt az értelemadáshoz szükséges időben
szenved hiányt.
A Hekatomba szonettciklusban olvassuk: „És köröm az agy, tépi agy az agyat.” (J 41), majd
a Hashártyaszakadási	 elégia című hosszúversben a test mint kannibál, sőt önmagát felfaló
test jelenik meg: „S kértem mindenemnek / mindennyi részeit: / ha itt, ameddig itt: / ne; józanodjanak. / Emberisten, zabálj, könyörgök – tépd ezt! falat! –, / legyek fogad. / Bál, Kannibál, Magad.” (J 27) Az önaffkeció itt egy belső adresszáció és abszorbáció kettős lehetőségeként teremtődik meg. A reflexió osztottsága ugyanakkor egy külső instanciát is feltételez,
amennyiben a test egésze, egy transzcendentális „Emberisten” nézőpontjából válik a test
egyik részévé („legyek fogad”). Másképp megfogalmazva: a szervezet egésze veszi magára
egyetlen szerv funkcióját, és a súgólyuk, a testi sugallatok eredője és végcélja, tápláléknyílásként nyeli el önmagát. A Színházi	 életben ez az öntudat tűnik (fel)emésztő folyamatnak,
amennyiben a „Mit eszed folyton magad?” (J 18) formuláját a kétkedés, az emésztő bizonytalanság önpusztító érzékmetaforája uralja.
A fenti két esetben a szervek önaffekciója a testet mint martalékot, cafatot stb. állítja elő,
de éppúgy megidézheti a mű szervetlen és szervezetlen létmódját, a monumentumot mint
emlékmű-romot vagy sírkövet. A Hekatomba szonettsorozathoz fűzött kommentár magát a
sorozatot minősíti „döbbenetes” kőtömbnek: „Ha nem lenne ez a függelék, maga a vers, a torzított szonettkoszorú, döbbenetesebben állna, nagy kőként, hogy került oda?” (J 54). A kommentár a monumentum ledöntése. A „döbbenetes állás”, a (földből) kimeredés víziója olyan
későmodern és újholdas poétikákhoz kapcsolódik, melyekben a rom és a romboltság a nyelvi
megnevezés kudarcának allegorikus jelenetezésére szolgált. Ebben a poétikai tradícióban a
rom elsősorban a nyelv (be)omlása, a jelentésadás, az adresszáció meghiúsuló gesztusát követi. A József Attila-i biológiai rom és törmelék dekompozíciós folyamatában az alvadt vérdarabokként hulló szavak az emberi beszéd dadogását, a nyelv kopogását evokálják, míg az
Apokrif kollapszus-jelenetének (deszemantizált, nem-emberi) hangokat hallató tornya közvetlenül a „nincs is szavam” kommunikációs kudarcára felel. Az önrombolás értelmében
Tandorinál a poétikai (le)döntés az inskriptív-vertikális termelésként felismert írásra irányul. Az „ami eldől nem áll” (KFK	114) állandó Tandori-evidenciája a költői praxist, a létrehozást mint döntés-sorozatot, a mű igazságát mint állítást érvényteleníti. Az eldőlés egyszerre
döntés és állandósulás. A két szemantikai réteg kölcsönös érvénytelenítése jelenik meg a
Kész	 és	 félkész	katasztrófák kötetben, amikor a performansz-előadás improvizatív jellegét a

6
7

Gilles Deleuze és Félix Guattari, Mille	Plateaux, Minuit, Paris, 1980, 196.
Tandori Dezső, „Mégmári-i dalok (A fekete füzetből)”, Forrás 51, sz. 9 (2019): 7.

„

80

tiszatáj

már megírt, előre megírt szöveg felolvasása kezdi ki: „meglevőt, állottat kell felolvasnom”
(KFK 36). A térmetaforika miatt a vertikális/horizontális párhoz kiazmatikusan kapcsolódik
a mozgó/álló ellentétpárja, ahol is az álló-vertikális egyben a megálltra, sőt az állottra, a szavatosságát vesztettre is éppúgy vonatkozik. Ennek lényegi következménye a testi-szellemi létezés reprezentációjának szintjén, hogy a modern és későmodern poétikákat uraló individuum-, illetve testábrázolás alapvetően a kint-bent differenciájára épülő vagy azt lebontó viszonyrendszere helyett, itt a lent/fent, illetve a horizontális, vertikális, erővonalszerű, intenzitásalapú, fluxustermészetű szituáltsága kap hangot. Az állott szó és betű lejárt szavatosságú, miközben az eldőlt nyelv – a trópusok értelmében is – mozgásképtelen.
Miről dönt és mit állít a mű? Mit dönt (e)l(e) és mit állít fel? A térbeliség képeinek ilyen
intenzitású szemantikai mozgósítása fokozott nyelvi körültekintésre int.
Mindenekelőtt arról a Derrida által, Artaud kapcsán elemzett problémáról van szó, mely a
betű állásának, felállásának metafizikai problémájára vonatkozik. „Semmiképpen sem szabad
az erekciót a műbe deportálni, a versre bízni, a beszéd vagy az írás fensőbbségébe, a betű
talpán vagy a toll hegyén állásba száműzni [l’être-debout sur le pied de la lettre ou au bout de
la plume]. A mű felállása még inkább a betű uralmát jelzi a lehelet felett. Nietzsche természetesen leleplezte, milyen szerepet játszik a grammatikai struktúra a lerombolandó metafizika
megalapozásában [l’assise d’une métaphysique à démolir], de rákérdezett-e valaha, hogy az
általa is elismert grammatikai biztonság eredetét tekintve milyen viszonyban áll a betű felállásával [l’être-debout de la lettre]? [...] Artaud a metaforát akarja lerombolni. Le akar számolni az írott műben a felállással mint metaforikus erekcióval.”8 A nyelv az írott szóban áll a
talpára, míg a kiejtett szavak a nyelv fluxusába – leheletbe, sóhajba, kiállításba – merülnek. A
talpon-levés állott metafizika. Ennyiben a József Attila-i „alvadt vérdarabok” állottak, hiszen
az Óda	versszövegében jelölt írott betű („ezek a szavak”) a mozgásra, az élő mozgalmasságára képtelen anyagra és a véráram hiányára utalnak. Vagyis az elterült, a vertikális, a hasra
esett és a kiterített, a likviditás és a fluxus tulajdonságai szerint organikusabb-elevenebb,
mint a felmagasodó merev – az álló, az állott. Az álló mindig állott, és mivel talpon áll, lejár.
Tandori járóbeteg-metaforája kapcsán mindenekelőtt a járás azon kiasztikus tropológiai
szervezettségét kell szem előtt tartani, hogy az álló, miközben járóképes, mozdulatlan; és az
elterült, miközben magatehetetlen, mozgékony marad. A járás itt egyszerre (a hétköznapi értelemben vett) talpon levés és dinamizmus, vagyis a sztázis, a bénultság és a mozdulatlanság
ellentéte. Ha úgy tetszik, a járás egy autentikus értelemben vett horizontalitás téri képzetét
idézi: A	járóbeteg kötetben nagy számban előforduló kúszás, kapaszkodás és (el)hasalás pontosabban közvetítik a mozgás képzeteit mint az állás és a vertikalitás. A járóbeteg, a csakis az
orvosi ellátás idejéig hospitalizálható, önálló mozgásra képes beteg képében itt hol a mozgás,
hol a betegségét jelentésrétege erősödik fel. Hol a beteg és a beteges járás, hol a járó, mozgásban levő betegség lesz hangsúlyos. A Színházi	élet című versben a talpon állás a fent említett önaffekciós alakzatba illeszkedik, „megvetem a lábam és megvetem magam” (J 11), ahol a
„lábam” és „magam” képszerkezeti és szintaktikai szimmetriája egy zeugmába vagy szilleptikus alakzatba rendeződve a megvetem kifejezés poliszémiájában a láb lecövekelését az önvád
vagy önutálat affektív mozzanataihoz kapcsolja. A járóbeteg szóképe ehhez hasonlóan fűzi
egybe a jelentés mozgását a beteg mozdulatlanságával. A kötetcímbe emelt kifejezés lényeg8

Jacques Derrida, „A megfújt beszéd”, ford. Simon Vanda, Theatron VI, sz. 3–4 (2007): 13–14; Jacques
Derrida, „La parole soufflée”, in L’écriture	et	la	différence, Seuil, Peris, 1967, 274–275.

2020. február

81

„

ében a retorika mozgását viszi színre, mely a nyugati (nyelv)filozófiában hagyományosan a
nyelv ruganyosságának, ha tetszik, fürgeségének alakzata. Elég, ha itt Nietzsche A	 nem‐
morális	 fölfogott	 igazságról	 és	 hazugságról írásának sokat idézett részletére utalunk, ahol a
trópusok mozgó, mozgékony, változékony seregként („bewegliches Heer”)9 vonulnak fel. A
figura mindig is a nyelv mozgásának figurájaként értett.	
Tandori esetében mindez azt jelenti, hogy a mozgás korlátozottságával párhuzamosan a
betegség állapota hangsúlyosan a mozgásnak való kiszolgáltatottságot is jelenti: „Borzalmas
szellemi betegség martaléka: / ide-oda villogva vagy, / és semmid semmidnek nem tartaléka,
/ folyton rád ront, ami kihagy” (J 11). A betegség vadászik az emberre, A	 járóbeteg kötet
számos versében az embert-állatot elejtő ragadozó bukkan fel. Az „Isten ha mersz ölyvnek
légy egérnyi” (J 28) részletének metafizikai aspektusától nem függetlenül, a betegség egy
idegen intenzitás vagy hatalom kényszerítő erejű megmozdulásának tapasztalata. A betegség
egy erő vagy instancia mozgása egy hasonló instanciára képtelen szervezeten belül. A betegség mozgása a járóbeteg legsajátabb tapasztalata: nem a beteg, a képtelen, a fogyatékkal élő
jár, hanem a betegség, mely ledönti, kiteríti. Nem egyszerűen a vitalitás (meg)fertőzéséről,
minden élő autoimmunitásáról van szó, hanem a (saját) mozdulatlanságban kényszerítő
megindultság alakzatáról. A betegség nem a mozgás akadály(oztatás)a, nem inercia, hanem
fékezhetetlen, akadálytalan mozgás, melyet a fenti részletben a kirívó személytelen műveltetés („ide-oda villogva vagy”) vitt színre. A kavarodás, a konfúzió, az ellentétpárok elbizonytalanodása (tudat/tudattalan, éber/álom) itt egy fogalmi rengés és megrendülés pusztításának
tudható be: „éber-alattom / állapotaimat megváltó kiakadások, / összekavarva, ki volnék és
kik a mások” (J 22). Az 1998-as kötet a betegség fogalmának poétikai kidolgozását egy efféle,
egyszerre – érzéki és absztrakt – megrendülés révén képzeli el. A reprezentáció mimetikus,
vagy inkább pszeudo-mimetikus szintjén a betegségfogalom bizonyos strukturális sajátosságai szövegtulajdonságokká kell lényegüljenek. Vagyis ha a betegség ambivalens mozgalmassága mint a beteg mozgatottsága – nem annyira mint járás, hanem mint a betegség általi
(meg)sétáltatás – jelenik meg, akkor a műnek is hordoznia kell egy hasonló tapasztalatot.
Szöveg és betegség metaforikus érintkezésében a járóbeteg egyfajta betűpoétika-kritika
főhőse, a logosz ellen indított poétikai támadás gyalogja lesz. A beteg betű, a totyogó, a kúszó-mászó betű víziója ez. Túl a mozgó betegség és a beteges mozgás fogalompárjain, a már
fentebb említett származékos kettősség is szervezőelvvé lép elő: a járás itt egyszerre a sztázis ellentéte és talpon levés, a (el)fekvés tagadása. Paradox módon a járóbeteg képe a nyelv
vertikalitását, folyamatos fallikus ágaskodását képes opponálni: a beteg vers felbuktatja a
nyelvet, kirúgja	a	vers	lábát. A betegség mozgása és a betű-monumentum ledöntése két látszólag ellentétes, de valójában egymást kiegészítő stratégia Tandorinál. A mozgásban akadályozott szubjektum ellen-mozgásnak van kitéve, vagyis nem mozdulatlan, hanem őt mozgatják. A Hashártyaszakadási	elégiában a központozó eljárások közül feltűnően gyakori a kötőjel
használata, mely a szövegkép egészét tekintve nemcsak szakaszoló funkciót tölt be, de a
mondategységekbe ékelődve, a nagyobb strofikus egységeket elválasztva, sőt sorozatként
egymás mellé rendelve, szaggatott motívum(vonal)ként is funkcionál. A vers végén olvassuk:
„PS = / Holtaimra utó, Rád még elő: / egyenlőségjeled, Istenem, két minusz. / Nekem szimplán elég: duplán kihúzz.” (J 27) A nyilvánvalóan József Attila Kosztolányi (halálára írott) vers9

Friedrich Nietzsche, „A nem-morálisan fölfogott igazságról s hazugságról”, ford. Tatár Sándor, Athe‐
naeum I., sz. 3. (1992): 7.

„

82

tiszatáj

ének allúziójaként hozzáférhető részlet a versbéli post scriptumot felvezető egyenlőségjelet
egyfajta vizuális-materiális analízisben a törlés, az eltörlés (az élők könyvéből való kihúzás)
negációs gesztusába fordítja át. Ami József Attilánál az aláírás gesztusa, a mű lejegyzése és
szavatolása, vagyis a halott szerző megformálta egészséges mű („de te már aláírtad művedet.
/ Mint gondolatjel, vízszintes a tested.”), az Tandorinál pontosan az archiválást, a szerzőséget
kinyilvánító – aláíró és utóíró, szimbolikus (meg)őrző és (be)iktató – gesztusok eltörlésében
mutatkozik meg. Ugyanakkor Tandoriál az írásjel materiális-vizuális tulajdonságai kétféle
horizontalitást jelölnek. Míg József Attilánál a gondolatjel központozó eljárás marad, a
„szimplán elég: duplán kihúzz” felszólítása a szorosan vett nyelvi jelölőrendszerből való kilépést is színre viszi. Egyfelől az önfelszámolás formájában, másfelől úgy, hogy az egyenlőségjelet mint matémát, vagyis az összeadás és kivonás kalkulusait érti és olvassa bele a nyelvi jelölőrendszerbe. A József Attila-i holttest megidézte gondolatjel áll szemben a Tandori-féle
egyenlőségjellel mint (kettős) áthúzással. Míg az egyik esetben az írásbeliségbe való belépésről, addig a másikban egy matematikai jelrendszer felől érkezünk az írást-eltörlő keretrendszerbe. A két	minusz jelentheti az önmagát megszüntető, vagyis összeadásba (szimpla pluszba) átforduló kettős kivonás eljárását, de olyan dupla, vagyis megerősített áthúzást is, amely
már se matematikai, se nyelvi (gondolatjel) karakterrel nem bír, hanem az inskripció elemi,
szimpla performatívumára utal, az áthúzásra mint a nyelvi kód negatív ellenjegyzésére, a be‐
tű	ledöntésére.
A	járóbeteg kötetben ledöntött	betű megrövidülő, egy-két szavas, szakadt és szakadozott
verssorokkal jár együtt. Túl azon, hogy egy alapvetően mimetikus szinten mindez az elfúló
lélegzet, az olvasás periodikus-ciklikus, a kimondás akadályozásával rokon eljárásait idézi,
Tandori egy helyen arról ír, hogy „a tagolás is fájdalomcsillapítóadagolás” (AK 159). Tagolás
és adagolás, a nyelvi és a testi, a fogalomérzékenység mintájára egybejátszott jelentésrétegei
egy olyan nyelvi eseményre utalnak, ahol a reprezentáció bizonyos értelemben kordában
tartja a fájdalom fent említett hasogató, a szubjektumra (rá)rontó természetét. A szintaktikai
kapcsolatok késleltetett kiépülése egy fájdalmas értelemműködést inszceníroz. A tagolás
mint fájdalomcsillapító-adagolás egyik legjellemzőbb példája, amikor az ábrázolás a sortörések révén követi le a tudati folyamatot: „Fülledt a lég / nem volt, szellőzteték, / össze se
szartam / magam” (J 23). A mozdulatsor, vagy még inkább az ellenőrző (tudati) művelet az
olvasás időben szervesülő akkumulatív és szukcesszív természetére felel. A szintaktikai kétértelműségek és a gyakori sortörések révén a tulajdonképpeni közlés időbelisége a test ellenőrzésének szakaszosságával kerül párhuzamba. A „fülledt a lég” kijelentés tagadása csak a
sortörést követően válik világossá, ugyanúgy az „össze se szartam” szintagma elsőre a levegőre vonatkozik, és csak az áthajlás után hat vissza a szubjektumra. Hasonló megoldással találkozunk valamivel később: „Hogy ezt írtam, luxus / csak, fluxus, / hagyjuk, / gyere vert velő.” (J 25) A sortörés itt olyan kiakadás, mely a szenvedés temporalitását, tulajdonképpen a
fájdalom nyelv általi mérséklését célozza. De a luxus kevésbé mint fényűzés vagy pompa értelmében értendő itt, inkább az excesszus, a felesleg, az abondancia, a testi-szövegi kiakadás
mint kicsapongás nyelvi eseményeként, amely a fájdalmat azáltal késlelteti, halasztja és napolja el, hogy a szemiózis idejébe vonja.
A tagolás fájdalomcsillapító hatását azonban a szem vertikális mozgása tompítja. Ez a tapasztalat Tandorinál már az 1970-es Hérakleitosz-emlékoszlop esetében is a verstárgy téritemporális analízisében nyert formát: az egyetlen betűt tartalmazó sorok („próbáljuk első ol-

2020. február

83

„

vasásra megmondani hány sor” [FM 183]) egy teljesíthetetlen metanyelvi parancsot közöltek. A szöveg kiegyenesedik mint emlékmű és oszlop. Vagyis a sortörések, a sordöntések valójában a mű vizuális helyre- vagy talpraállítását viszik véghez. Az olvasás ezen fenomenalitása
Tandori betegség-verseiben a létrehozott verstárgy materiális természetével kerül összeütközésbe. A vertikalitás tapasztalatát kikezdő kompozíciós és tipográfiai eljárások, és az így
előállított szintaktikai kétértelműségek, pontosan az írás inskripciós és térbeli természetéből
adódóan, újratermelik a ledönteni kívánt nyelvi monumentumot. Az olvasás éppúgy nem
szabadulhat az álló betűtől, mint a hasalva-kúszva ízesülő szintaxistól. A megtört kapcsolatlétesítő műveletek destrukciója egy újratermelődő, tömbszerű szövegképhez vezet. Az írás betegsége, Tandori analízisében bizonyos értelemben nem más, mint annak küzdelme és tapasztalata, hogy az inskripció térbeli és az olvasás időbeli kötöttsége miatt nem képes sem
ledönteni, sem járni tanítani a betegség diskurzusát.
A nyelv hanyatlástörténete, mint Nietzschénél, nem más, mint hogy érzéki erejét, evidencia-karakterét elveszítve, mozdulatlan láthatóságra cseréli a figura folyamatos mozgását. A
nyelv betegsége nem a figura maga, nem a hazug metaforák és antropomorfizmusok nyüzsgése, nem a felékesítés, az átvitel, hanem a mozdulatlanság. Innen nézve maga a nyelv mutatkozik járóbetegnek, mert úgy tesz, mint tudna járni: szimuláns, aki azt tetteti, hogy egészséges. A trópusok illúziójában az intellektus „lerázza magáról a szolgai alázatot: míg máskor
örömtelen serénységgel látja el feladatát, azaz mutatja meg a legjobb utat és eszközöket egy
szegény, létezésre áhítozó individuumnak, most mint egy szolga, aki, noha urának indult
zsákmányt szerezni, a maga ura lett, és letörölheti arcáról a vazallusi kifejezést”.10 A nyelv
önjáró; és mint nyelvjárás, mint szöveg(el)járás idiomatikus. Járásáról felismerhető szellemmozgás. A beteg szöveg, az enjamber értelmében, szökell, átugrik. De az álló mindig lejár.
„Oda jutottam el, hogy járni egyszerű- / en nem bírtam” (J 22). Hogyan jár el ez a szöveg? Miközben a járásra való képtelenséget mondja ki, a nyelv haladása testi és szellemi együttjárást
rögzít. Elöljáróban oda	 jut,	 hogy	 járni	 egyszerű, majd eljut odáig, hogy egyszerűen nem bír
járni. A beteg szövegnek így jár	el	a	lába. Az értelemmozgásban végül lejárja	a	lábát. A szöveg
az (el)járás során saját lábában bukik fel; ide-oda járva, egyszerre állítva, hogy járni egyszerű, és hogy egyszerűen	nem	járhat	(el).

10

Nietzsche, 13.

„

84

tiszatáj

GYÖRE BALÁZS

Kiállításmegnyitó*
„Vissza a sírból!”, Dezső kötetcíme. Most is lehet mondani!
„Egyetlen” volt és maradt. Ez ugye Dezső első kötetének eredeti címe, amit, miért, miért
nem, nem engedélyeztek; más címet kellett adni.
Csoda! Hogyan tudta létrehozni ezt az egyedülálló életművet, és lesznek-e, akik csak töredékét is fel tudják dolgozni? Ki volt ő? Mikor fogjuk megtudni? Pontosan!
Az életmű nagy dokumentum is, kordokumentum, teljes részletezéssel megismerhetjük
belőle napjait, tkp. óráról órára, időbeosztását, sétáit, útvonalait, fogyasztói árakat, sporteseményeket/eredményeket. Persze, most bármit mondok, csak alul tudom múlni őt.
Mégis: mi lehet a legfontosabb?
Ottlik bevette rögtön a Nagy Négyszer Százas Váltóba, Nemes Nagy, Pilinszky, Mándy
mellé. Utánpótlás. Csodagyerek volt? Tkp. igen.
Kártya- és madárélet? Hány éven át?!
Csak akkor tekinti valóságosnak a tapasztalatot, ha fel is jegyzi. Teljes részletezéssel. Az
ismétlés: állapot. Nála az írás a lakószoba része: az írás megírásáról is ír. „Két gondolatjel
közt vagyok.” Az írógépasztalokból madárasztalok lettek.
Életművét úgy alkotta meg, hogy tudta, minden szó foglalt, minden helyzet foglalt. Hogy
minden leütés az írógépen: félreütés, mert elhibázzuk vele az abszolútumot. Mégis! Ennek ellenére!
Mi mindenhez értett! Teremtőm! Mennyi mindent tudott!
„Vissza az égbe!” Csoda volt, de köztünk járt, két lábon a földön.
Sok barátja/ismerőse volt és van. Óriási levelezése! Rajzküldeménye.
És sok halottja: „mindegyik halott (magam) én vagyok” – írta. Madár szerettei, ember szerettei, kik mellőle elmentek.
Mindent, amit ránk hagyott, védetté kell tenni! (A legkisebb cetlit is) Védeni! A nagy sétákat, útvonalakat, a séták emlékeit is!
Teszteltem a környezetemet, mennyire ismerik, olvasták/olvassák. Van-e megrendülés?
Legyen!
Muszáj a közelében lenni. A lakás elcsendesedett. Nyitva az ablak. Ágnes húzza maga után
gurulós bevásárlószatyrát. Dezső! Élj! Ne maradj halott! Ebből ne engedj!

*

A beszéd A	városjáró,	az	ittmaradó	(In	memoriam	Tandori	 Dezső) című kiállítás megnyitóján hangzott el, 2019. szeptember 5-én, a Virág Benedek Házban – Tabáni Kuczkóban.

2020. február

85

amikor	bugyellárisodból	
kiszóródott	az	aprópénz	
a	fehérvári	úti	piac	mozgólépcsőjére	
megpróbáltam	felszedegetni	
valamennyit	belőle	
ez	volt	a	te	strudlhof‐lépcsőd	
és	szívünk	helye	most	
kereshetjük	az	elgurult	érmét	
és	rajta	a	királynét	
az	idők	végezetéig	
	
Hölgyeim és Uraim! Éljük át magunkat! Ez legyen „nézésünk”!
A kiállítást megnyitom.

TANDORI DEZSŐ A SZARVAS-HÁZ LÉPCSŐJÉN, 1988
(Kecskeméti Kálmán felvétele)

„

	mérlegen	 

REICHERT GÁBOR

Többes számban
az egyetlenről
BÖNDÖR PÁL: VÁSÁRLÁSI LÁZGÖRBE

Forum–Kalligram
Budapest–Újvidék,	2019
116	oldal,	3500	Ft

 

A Vásárlási	lázgörbében komoly erőfeszítések történnek annak érdekében, hogy az olvasó elbizonytalanodjon az elbeszélés koordinátáit illetően. Hol vagyunk, milyen évet írunk,
ki beszél kihez, és egyáltalán: egy vagy két (esetleg több)
ember emlékei idéződnek fel Böndör Pál – a címoldalon olvasható műfajmegjelölés szerint – verses	 elbeszélésének lapjain? Aztán nagyjából a mű felénél mintha kulcsot kapnánk a
megfejtéshez, és amellett, hogy az addig akkurátusan egymásba csúsztatott beszélői szólamok – legalábbis ideiglenesen – élesebb kontúrokat kapnak, a kétszemélyes kamaradrámába oltott időskori múltidézés emblematikus alkotása is
megidéződik: „Olvastam	régen	egy	könyvet, / mondta a távolba szakadt, / ahol	két	öregember	hozzánk	hasonlóan / negy‐
ven	év	után	találkozik	újra, / és	átbeszélik	az	éjszakát. / Iga‐
zából	 az	 egyikük	 beszél	 csak, / nem	 ad	 a	 másiknak	 esélyt, /
hogy	 megvédje	 magát. / Barátság,	 becsület,	 megcsalás…	
ilyesmik. / Nagyon	untam, / fiatal	voltam	még	talán	a	könyv‐
höz. / Magyar	szerző	volt, / én	az	angol	fordítást	olvastam.	/
Valami	nőügyről	volt	szó, / ha	jól	emlékszem. // Márai, mondta az itt ragadt, / A	gyertyák	csonkig	égnek.” (62–63) Úgy tűnik tehát, hogy a Márai-regény mintájára két szereplőnk van,
egy „itt ragadt” és egy „távolba szakadt” (értsd: az Egyesült
Államokba kivándorolt) férfi, akik évtizedek után újra találkoznak szülővárosukban (talán Újvidéken), és felidézik
mindazt, ami együtt, majd egymás nélkül megesett velük. A
Márai-párhuzam mégis csalóka, hiszen Böndörnél szó sincs
régóta hordozott titkokról, megkésett felismerésekről, színpadias fordulatokról. Művének kérdése arra irányul, miben
tér el az egyik emberi sors a másiktól: mindennapi életünk
keretei milyen lenyomatot hagynak személyiségünkön, és e
lenyomatok nélkül különböznénk-e bármiben is egymástól?
A fenti idézetben világosan elkülönített beszélői szólamok nem mindenhol válnak szét ennyire egyértelműen. Bár

2020. február

87

„

az állóbetűvel írt és a dőlttel kiemelt megszólalások váltakoztatása a tipográfia szintjén jelöli
a különbséget az egyes megnyilatkozások között, sokszor kétségessé válik, hogy ugyanahhoz
a tudathoz tartoznak-e az ugyanolyan típusú betűvel szedett mondatok. Könnyen felmerülhet az olvasóban a gyanú, hogy önmegszólítással (rosszabb esetben egy hasadt tudat megnyilvánulásaival) van dolga. Eldönthetetlen ugyanis, hogy kihez kötődik az elbeszélés alapszólama, ezzel összefüggésben pedig ki jogosult az „állóbetűs” megszólalásra. Hiszen ha a mű
elején elfogadjuk, hogy az állóbetű a „távolba szakadt”, a dőlt pedig az „itthon ragadt” beszélő
megszólalásainak jelölője, miért cserélődik ez fel a szöveg második felében? De ha túl is lendülünk ezen az – akár gyakorlatias okokkal, például a fokalizáció eltolódásával is magyarázható – kérdésen, meg tudjuk-e állapítani az efféle megszólalások eredetét: „Vegyünk levegőt.
/ Kik	ezek	az	árnyak? / Ki	vagy	köztük	te	ma? / Meg	egyáltalán. // Mekkora nyitott tér egyszerre, / milyen korlátlan szabadság / váratlanul! Hm. Sőt: hm,	hm.” (11) Zavarunkat az egyes
szám első és második személyű megszólalások látszólagos inkonzisztenciája is növeli, mindaddig, amíg fel nem ismerjük, hogy csekély jelentőséggel bír a szereplők pontos kiléte, sőt
éppen megkülönböztethetetlenségük és felcserélhetőségük adja a mű legfontosabb poétikai
szervezőelvét: „Ketten ülünk most a nappaliban, / azt hiszem, ketten, / de lehet, hogy többen.
/ Vagy én egyedül. / Vagy egyedül ő, aki beszél; / engem, vagy minket, pedig csupán megidéz,
/ de akkora indulattal, / hogy szinte jelen vagyok, vagyunk / fizikai mivoltunkban is.” (31)
Akár monológként, akár dialógusként olvassuk Böndör verses elbeszélését, a műben körvonalazódó élettörténet(ek) központi eleme a „fogyasztói társadalom” mindennél erősebb
személyiségalakító hatására való ráismerés: „Amennyire emlékszem, / főleg arról volt szó,
hogy mit kellene venni. / Mindig kellett valamit vásárolni, / és ez mindig kisebb-nagyobb /
gondot jelentett. / Ott és akkor született meg, / ha nem is a szemem láttára, / de a fülem hallatára / a fogyasztói társadalom” – olvasható már az első, gyermekkorra visszaemlékező szakaszban (10), majd E/2-re váltva, néhány lappal arrébb: „Rövidnadrágos kissrácként / máris
kezdtél integrálódni / és, mi tagadás, belebonyolódni / az éppen alakuló / fogyasztói társadalom ellentmondásos, / szövevényes világába.” (14) Bár nem mennek újdonságszámba az
imént idézett felismerések, az mégis figyelemre méltó, ahogy a szöveg az ötvenes, hatvanas,
majd a hetvenes évek jugoszláviai – bőségesnek éppenséggel nem nevezhető – tárgyi kultúráján keresztül teremt párhuzamot a formálódó gyermeki tudat és a fogyasztóvá válás folyamata között. A szocializmus korszakában hozzáférhető kétféle nyalókától kezdve az Idol
márkájú cipőkrémen és a hulahoppkarikán keresztül a miniszoknyáig és a neccszatyorig
számtalanféle tárgy kap említést, amelyek az elbeszélői emlékezet hordozóiként és megjelenítőiként funkcionálnak a szövegben. József Attila „tárgyi kritikai tanulmánya” óta tudjuk,
hogy a költészet legnagyobb ereje a „tárgyak lelkének” fölidézésében rejlik, amely az esetek
nagy részében a Vásárlási	lázgörbe erényei közé is tartozik. A „tárgyiasság” azonban olykor
túlzottan bőbeszédű nosztalgiázásba és bölcselkedésbe fordul, e szövegrészek lényege pedig
rendszerint a „régen minden másképp volt” nem túl felkavaró szentenciájában lennének öszszefoglalhatóak. Ilyen például a hiánygazdaság körülményeire való utólagos és rendszeres
rácsodálkozás (csak egyféle cipőkrém, csak kétféle nyalóka, csak négyféle televíziókészülék
volt forgalomban stb.), vagy az efféle, meglehetősen általános kijelentések: „A hatvanas évek
a gyorsulásról szóltak, / minden felgyorsult. / Pörögtünk ám rendesen. / Mi lettünk az első
instant nemzedék, / az akkori tizenévesek.” (32) A helyenként túljáratott retrózás egyébként
csak az első, Kirakatpor című fejezetre jellemző, a későbbi szakaszok sokkal ökonomikusab-

„

88

tiszatáj

ban, a beszélői identitások felcserélhetőségének izgalmas ötletét tudatosabban kiaknázva
térnek rá a felnőttévek bemutatására.
A Böndör által választott szabadverses forma sajátos viszonyban áll a kijelölt műfajjal,
vagyis a verses elbeszéléssel. Ez utóbbihoz evidensen társul a formafegyelem olvasói elvárása – hiszen mitől is neveznénk verses elbeszélésnek egy bár rövid(ebb) sorokba tördelt, mégis alapvetően prózai elbeszélést? Ez az ellentmondás akkor válik feloldhatóvá, ha az élete során konvenciók és megkötések sorával szembesülő beszélő tudatos hagyománytörésének
manifesztációjaként tekintünk rá. A műfaji hagyomány emlékezete valamelyest mégis jelen
van a szövegben az Anyegin vagy a Don	 Juan óta ismert végjegyzetek formájában, amelyek
Böndörnél a főszövegéhez hasonló modalitású, de rövidebb egységekbe tördelt prózaverses
formát kapnak. Összességében mégis találó a fülszöveg megfogalmazása a műnek a formához
való viszonyáról: „A Vásárlási	lázgörbe vers libre formában íródott, ahogyan Pound vagy T. S.
Eliot értette a szabadvers fogalmát: a klasszikus költői mesterség kiterjesztéseként.”
Böndör Pál műve személyes sorso(ko)n méri le a XX. század második felének alapvető
társadalmi-gazdasági változásainak hatását: mikor vált külsőből belső kényszerré a mértéktelen fogyasztás? Mi az, ami személyiségünkből a sajátunk, és mi az, ami a korszellem által
belénk plántált közös? Innen pedig logikusan következik a mű végén feltett kérdés: „Lehet
többes számban / beszélni arról, ami egyetlen?” (80)

TANDORI DEZSŐ FÜVET GYŰJT A MADARAKNAK A TABÁNBAN, 1988
(Kecskeméti Kálmán felvétele)

2020. február

89

„

HÓZSA ÉVA
	

Regényfónia és
irodalomkutatás
THOMKA BEÁTA: REGÉNYTAPASZTALAT
(KORÉLMÉNY , HOVATARTOZÁS, NYELVVÁLTÁS)

Kijárat	Kiadó
Budapest,	2018
264	oldal,	3200	Ft

 

Thomka Beáta kötetének „ívét” a kortárs regények egyre
gazdagodó opuszai határozzák meg, kulcsszava pedig a címben szereplő „tapasztalat”, amely a regényolvasói tapasztalat
dominanciájára is utal. Az Újvidéki Egyetemről induló, majd
pályáját a Pécsi Tudományegyetemen folytató irodalomtudós, kritikus, egyetemi tanár könyve nem előre meghatározott tézis(ek)ből indult ki, mégis rendkívül precíz kötetkompozíció jött létre. A kiadványnak szerzői elő- és utószava
(Előszó, Ívek), valamint a forrásjegyzék után egy külső látószögből megírt Utószava is van. Az utóbbi Kisantal Tamás
munkája, aki Joseph Conrad és Vladimir Nabokov hagyományára, végül pedig a vizsgált regények tematikai, poétikai,
etikai aktualitására hivatkozik.
Thomka Beáta Déli	 témák című kötetét (Zenta, 2009)
a kulturális azonosság problémafelvetésével, a diaszpóra,
„a határőrvidék spiritualizálása” és a határátlépés előtérbe
kerülésének kérdéseivel indította, amelyek a délszláv háborúk következtében rendkívül időszerűvé váltak. A Regényta‐
pasztalat ennél tágabb topográfiai, retorikai, korkritikai és
diszciplínaközi távlatokat nyit; a jelenleg aktuális „hovatartozás”, kivándorlás, kulturális változás és nyelvváltás szempontjait, valamint az „integrált fikció” és a transzfer kultúrafogalom dilemmáit (40–41) emeli ki. A „problémakatalógus”
tehát egyre bővül, a kortárs regény értelmezőjének időbeli
rálátása viszont „szűkös” (249), az irodalomtörténeti perspektíva teszi majd igazán lehetővé az értékelést, a „műfajkombinációk” elmélyült kutatását. Thomka Beáta megállapítja: „Az érintett regények témarepertoárja, poétikai-retorikai
eszköztára, narratív eljárásai különféle műfaj-kombinációkban érvényesülnek. A száműzetés, menekülés, migráció tematikus eleme gyakran család- és fejlődéstörténeti keretben
merül fel, amitől elválaszthatatlan a történelem megélt ta-

„

90

tiszatáj

pasztalata. Az önértelmezésre igyekvő életrajzi elbeszélések háttérmozzanataként, közvetetten, észrevétlenül historikus panorámák rajzolódnak ki. A származás közegétől, régiójától eltávolodó regényalakok fikcionalizálásában hangsúlyos szerepe van az emlékezetkultúrának.
Különös komplexitású az elbeszélők, önéletrajzi figurák azonosságtudatának és új nyelvi
identitásteremtésének kérdése is” (250).
A kötetben olvasható regényinterpretációk az életrajzi fikcióváltozatok formai hagyományának paradoxonára, a folytathatóság és folytathatatlanság összetartozására világítanak rá.
A feltárt diszkontinuitás nyomán a kutatás a regényekben érvényesülő narratív és nyelvi jelenségekre, társadalmi és lélektani összefüggésekre fókuszál, jó példa erre Elena Ferrante
kései poétikájának vizsgálata, a nápolyiság hangsúlyozása, valamint a regényciklusában
megnyilvánuló eltérő beszédmódok nyomatékosítása. Ugyancsak kiemelhető Kamel Daoud,
az algériai frankofón szerző Camus-polémiája (Új	 vizsgálat	 a	 Meursault‐ügyben), amelynek
kötetbeli értelmezése hálózatossá terebélyesedik, kitér az algériai és a franciaországi kiadás
nyelvi problémáira, a névtelenség kérdésére, a narratív etikai tényezőkre, a fikció	 fikcióval
kezdeményezett dialógusára (134), sőt a magyar újrafordításra is.
A regények kiválasztása és a kiindulópontok variabilitása magával ragadja a könyv befogadóját. Külön figyelmet érdemel az exjugoszláv prózát bevezető Domonkos-féle költészetfelfogás diskurzusa, amelyhez Tolnai Ottó poétikája társul. Thomka Beáta regény‐kötete hosszasan kitér Domonkos István Svédországból Újvidékre került Kormányeltörésben című poémájának (1971) ösztönösen-tudatosan alakított poétikájára, a kiszakadás létmódjának a hetvenes évekig nem tapasztalt közvetítésére. Ez az alapos tanulmányozás nélkülözhetetlen ahhoz,
hogy eljuttassa olvasóját az egykori jugoszláv regényírók világirodalomba való belépésének
problémájáig. A Kormányeltörésben nemcsak a hetvenes évek olvasójának megrendítő olvasmánya volt, hanem a délszláv háborúk idejének egyik leggyakrabban felhangzó vajdasági
szövege is lett. A versmondó versenyek szinte himnikus magaslatba emelték, a régión kívül
élők ezt kevésbé értették, hiszen ők a poémát inkább irodalomtörténeti értékként kezelték.
A Domonkos-versnek szentelt két alfejezet tehát találó fogódzót nyújthatott a regény(értelmezések)ig vezető úton, ugyanakkor kiváló lehetőséget adott az újraolvasásra/újraértelmezésre.
A kötet legkiemelkedőbb részei a „sokszólamú” német irodalom, a „germanofónia” aktuális megközelítésével, a polifón és a virtuális identitás problémájával, az imaginárius hagyományok rizómaszerű alakzatával (42) foglalkoznak. Közismert tény, hogy a Németországban
élő magyar, szerb, horvát, bosnyák, török stb. szerző, ha valamennyire meg is őrizte anyanyelvét (esetleg két nyelven publikál), mégis inkább német nyelven ír, alkotásait céltudatosan, választott nyelvén, vagyis német nyelven jelenteti meg. Közülük ma már sokan ismert,
sőt különböző díjak révén elismert, világirodalmi rangú írók és/vagy fordítók lettek, mint a
soproni származású, kétnyelvű Terézia Mora. Thomka Beáta vizsgálata sűrítetten utal azokra
a kulturális tényezőkre, amelyek a gazdasági, politikai vagy háborús migrációs hullámok következtében jöttek létre. Ilyen jelenségek például a következők: a huszadik század hatvanas
éveinek Gastarbeiter-áramlata (főként az exjugoszláv és a török vendégmunkások munkavállalása), a nyolcvanas években a marginalizáltak helyzetének alakulása, majd a két Németország újraegyesülése után kialakult szemléletváltás, a kilencvenes évek Exil-kutatásai, a mai
bevándorlások politikai és jogi feszültségei stb. Az említett események, traumák és identitásküzdelmek termékenységet és műfaji sokrétűséget/műfaj-kombinációkat váltottak ki. Melin-

2020. február

91

„

da Nadj Abonji nagy sikert aratott Galambok röppennek	 föl című regénye például „svájci,
exjugoszláv” Gastarbeierstoryként olvasható (154), amelybe belejátszanak a második világháborús traumák, a titói rendszer gazdasági–ideológiai megpróbáltatásai és az idegenben
szocializálódás nehézségei.
A Regénytapasztalat irodalmár olvasói nemcsak a kulturális fordulatot, a műfaji kérdések
változásait, eredeti és választott nyelv relációját tapasztalják	meg, hanem a tudományos hozzáállás, az egyes diszciplínák és fogalomtárak átalakulását is végiggondolhatják, például a
komparatisztikai kutatások („komparatív belülnézet”!) és a fordítástudomány megváltozását,
a kortörténet előrelépését. Az irodalmi kölcsönviszonyok és cserefolyamatok hálózatossá
váltak, a fikción belüli kulturális „átitatódás” (40) pozíciója megerősödött, ezek az átlényegülések pedig módszertani-szemléletbeli váltásra késztetik az irodalom kutatóit.

TANDORI DEZSŐ FÜVET GYŰJT A MADARAKNAK A TABÁNBAN, 1988
(Kecskeméti Kálmán felvétele)

„

92

tiszatáj

PAYER IMRE
	

Inkább politika,
mint poétika?!
SOLTÉSZ MÁRTON: IDEOLÓGIÁK HORIZONTVÁLTÁSA

Orpheusz	Kiadó
Budapest,	2018
301	oldal,	2500	Ft

 

Soltész Márton a hagyományosan elválasztott hivatalos beszédmódot teljesen beolvasztja a magánéletibe. Értekezéseit
olvasni olyan, mintha alanyi költőt olvasna az ember. Vallomásokat hitről, hivatásról, önazonosságról. Ezért az értekezés műfajától eltérően nagy feszültséget árasztanak írásai.
Egyértelműen a történetiség híve, olyannyira, hogy legszívesebben száműzné a Felhasznált	 irodalom	 (2012), Működés	
(2013)	és Csalog	Zsolt (2015) című könyveit még mélyen átható elméleti fejtegetéseket. Nem hisz nekik, szerinte az
igazság a levéltári vagy személyes dokumentumokban rejlik.
Jó példa erre a Heltai György ’56-os anekdotáiról szóló fejezet, amelyben csatlakozik Csörsz István történeti fejtegetéseihez a személyes tanúságok, beszámolók és a történészi elbeszélés által alkotott összefüggésekről. Soltész szemléletéről
elmondható, hogy tulajdonképpen a pamflet műfajából vezetődik le nála a tanulmány és esszé. Érezni, hogy emberi karrierek, történelmi lenyomatok, hatalmi aspirációk forognak
kockán. Irodalomértést meghatározó ideológiák puccsáról
beszél.
A történeti-történelmi fejtegetések igen erősek a könyvben, rendkívül alaposak, s meggyőz bennünket retorikai fölépítésük is. A szerzőt leginkább a pragmatikai, relacionális,
tehát intézményi-személyközi kapcsolódások foglalkoztatják,
innen jut el a humánetikai megközelítéshez, a nyelvi-poétikai
közeg – korábbi munkáival ellentétben – már kevésbé érdekli. Az etikai, a morális olvasat a fontos számára. Ezért, ebből a
szempontból tanulságos a Winnetou-attitűdről szóló írása
vagy a Rambo-jelenség elemzése. Ezért tárgyal úgynevezett
peremműveket, amelyek a szépirodalom határvidékére szorultak. Mintegy perújrafelvételt kér ezek esetében. Ilyen például az ifjúsági regény versus felnőtt irodalom, dokumentum
versus szépirodalmi alkotás diszkurzív terének újrarendezése. Ezért szerepelnek laudációk, gyászbeszédek, sőt város-

2020. február

93

„

rendezésről szóló publikációk is a könyvben – olyan forrásanyagokként, amelyekre hivatkozva a diskurzusanalízis új szintjére léphetünk.
Soltész Márton inkább értelmiségi szépíró akar lenni, mintsem tudós szakértő. Inkább a
politika, mint a poétika a fontos a számára – inkább politológiai, mintsem irodalmi értelmezéseket olvashatunk tőle szépirodalmi művekről. Az irodalmon kívüli, antropológiai-hatalmiintézményi háttér érdekli. Úgy tudom, tanulmányai során is a politológiára „nyergelt át” az
irodalomtörténet után.
Visszatérve mostani könyvére: miképpen, milyen ideologikus eszközökkel változik, hamisíttatik meg egy kor irodalmi emlékezete – ezt a folyamatot igyekszik tetten érni rendkívül
gondosan adatolt könyve. Kiváló példa erre az egyik figyelemre méltó fejezet, amely szemléletesen mutatja be a Kuncz Aladár Fekete	kolostor című önéletrajzi regényének 1962-es kiadása körüli cenzurális huzavonát, a szerkesztő Bóka László és a lektor Király István tevékenységét. Árnyalja az ideologikum természetét, a hamis látószöget, amely persze indirekt is
lehetett. Eszerint Királyt a permanens szerepváltogatás jellemezte: a csonkítások elvi ellenségeként fellépő tudós filológusból előbb a túlzott csonkítást ellenző pedagógus, majd a kihagyás kötelességét vállaló következetes cenzor, végül a szükségtelen húzások megakadályozását kötelességszerűen felügyelő értelmiségi kontrollinstancia válik – mutat rá a szerző.
Amint azt a kutató maga vallja meg egy helyütt: jóleső izgalom járja át, ha híres emberek
íróasztalfiókjában kotorászhat. Ezt az érzést kívánja megosztani olvasóival. S kompetenciái
birtokában meg is teheti ezt, hiszen ő Király István levelezésének és naplóinak szerkesztője.
Szinte-szinte bulvárcsemegeként megtudhatjuk, hogy Király fiatalkorában szerelmes volt
Szabó Magdába – tán meg is kérte a kezét. Az eredetileg költőként induló írónő méltán híres
az egész világon. A Régimódi	 történet, Az	 ajtó és a Für	 Elise mellett közszeretetnek örvend
Abigél	című regénye is, amely ifjúsági regényként volt számon tartva. Soltész hangsúlyozza:
nem az, s érvelésében termékenyen bizonyítja az egykori ideologikus érintettséget. Szerzőnk
dolgozta fel továbbá a Kádár-kor másik irodalomtörténész „celebje”, Nagy Péter hagyatékát, s
gondozza jelenleg is életművét. A „Borisz” ügynökként is ismert akadémikus által bonyolított
hivatalos levelezés Tamási Áron és Márai Sándor regényeinek francia fordításával kapcsolatban egy karriertörténet rekonstruálásának nagy ívű kísérlete.
Csalog Zsolt esetében a kutató lényegtelennek tartja a besúgóvád taglalását. Csalog azért
fontos a számára, mert a szemtanúság, az „élő történelem” képviselőjének tartja. Tatár Sándor repetitív jelleggel technicizált önmegszólító költeményét a pszichológia hermeneutikája
szerint értelmezi: „fő cél a gondolkodás reformja. A sérült ráció kényszer-képzetei helyett a
meditáció programozott gondolataira van szükség: vizualizációra, imaginációra – ahogyan a
pszichológia nevezi az ily típusú lelki-szellemi tevékenysége(ke)t.” Bebizonyosodik, bár fölényesen ismeri a lírai én és az önmegszólító vershagyomány poétikai szempontjait, ezeken
túllép, értelmezése „életes” etikára irányul. Akárcsak Cseke Ákos esszékötetének üdvözlésekor, amelyben ki is jelenti: az esszé nem elsősorban irodalmi műfaj, hanem egy sajátos lelki
alkat megnyilvánulása. A lírai, illetve narratív kód egymásba illesztése, vagy a tér poétikájának taglalása kevéssé izgatja. Térey János kötetét is annak válságábrázoló funkciója okán értékeli fel.
Annál jobban érdekli hatalom és erkölcs viszonya. Soltész a világot valószerűen leképező
irodalom létszerkezetéből indul ki, amelyben az ember nem a világhoz, az egzisztenciához
való hozzáférhetőség kérdésein keresztül, hanem egy már létező ember–világ viszony keretei

„

94

tiszatáj

között értelmezi önmagát. Objektumként, nem valamiként értett alakban fogja fel a világot.
Nem a tapasztalatközvetítés rendszere, hanem a tapasztalt rend kérdései foglalkoztatják.
Egyfajta pozitivista ideológiakritika az övé. Nem véletlen ebből a szempontból, hogy ő a
(poszt)modern magyar írók elődjeként Ottlik Gézát nevezi meg. Pedig Mészöly Miklóst
ugyanígy ide sorolhatnák. Mészöly írásainak úgynevezett elvontsága például teljesen más
természetű, mint a szerző által említett elvontság. Mészölynek már a hetvenes évekbeli novelláiban is jól érzékelhető, hogy az elbeszélő nem törekszik történet és valóság elválasztására. Az elbeszélés esztétikai összhatása mégis elvontabb, mint a hangsúlyosan fiktív, lehetsé‐
ges valóságot felmutató parabolaregényeké.
Soltészt az ember érdekli, a nyelvet, az írást eszköznek tekinti. Nem véletlen, hogy címadó írása, amely tulajdonképpen egy vonaton megfogalmazott levél Agárdi Péterhez, a kommunista kultúrpolitika által erősen támogatott Váci Mihály költészete örvén íródott. Színleg
vitatkozik Agárdival, de inkább egyetért vele – a régi világ affirmatív értelmezőjével – a költő
műveit illetően.
De mit ért ideológián a szerző ma? Úgy vélem, a hermeneutikát és posztstrukturalizmust,
ami azért is érdekes, mert ezek kifejezetten nem ideologikusak. Poétikatörténet, hatástörténet, a kettős szembeállítások viszonylagosítása – éppen az ideologikusság ellen tiltakoztak
leginkább. Úgy vélem, a jelentések irodalmi képződésében – éppen mivel ilyenkor csupán
önmagára vonatkozó, önmagát külső utalásoktól elválasztva beteljesítő szövegként van önmagára utalva – a nyelv a maga materiális potenciálját felerősítve működik közre. Soltész viszont gyanakszik. Úgy gondolja, ezek az elméletek félrevezetnek. Rátelepedtek a szakmára,
méghozzá erőteljes piaci segédlettel. Mindezt nehezen viseli, szíve szerint visszaállítaná a
társadalmat és emberi lelket tükröző irodalomfelfogást.
Az viszont különös, amikor másutt kijelenti, hogy az intézményes kanonizációnak vajmi
kevés köze van az olvasói ízlés kialakulásához. Meggyőződésem, hogy ez épp fordítva van.
Pont ez a kánon lényege. Vagy az intézményi szemponttal volna baja? Ki is mondja: az egyetemi-akadémiaival szemben ő az általános és középiskolait tartja érvényesnek. Tapasztalatom szerint ez konzervatív beállítottságot jelent. Jobb lenne, ha egyenest kimondaná: egyszerűen a régit kultiválja az újjal szemben, erről van szó. (Hűség vagy provincializmus? – döntse
el az olvasó.)
Nagyon érdekes, hogy a szépirodalom poétikai hatástörténetét jól ismerő, de attól elforduló szerző – áttekintve múltat, jelent – hogyan fogja társadalometikai perspektívából tovább értelmezni a jövő fejleményeit. Nem titkoljuk: válaszait a tudós bábját lassan szétrepesztő alanyi prózaíró szájából szeretnénk hallani!
	

2020. február

95

„

LUCHMANN ZSUZSANNA

„Ez a hely mindent
megmutat, ami benned
lakozik”
PLÁZAFOGLYOK

Betűtészta	Kiadó
Budapest,	2018
216	oldal,	2890	Ft

 

Nem előzmény nélküli kortárs irodalmunkban az a sajátos
kísérlet, amelynek eredményeként megszületett a Plázafog‐
lyok, ez a sok tekintetben újszerű, izgalmas 16+-os ifjúsági
regény. 2009 márciusában öt drámaszerzőt kért fel a Litera
arra, hogy írjon közös darabot Magyar	 Staféta címmel előre
meghatározott karakterekkel, az előző szerző jeleneteihez illeszkedő vagy azt ellenpontozó, árnyaló, de a majdani egészszé összeállás esélyét biztosító folytatással. A kísérlet az irodalmi portálon más műformában is folytatódott. 2014 tavaszán tizenhárom neves költőnk írt szonettet József Attila
Légy	ostoba című versének kezdő sorára, szintén stafétában,
egy-egy sorral bővítve a közben alakuló szöveget.
Néhány évvel a rendhagyó költészetnapi tisztelgés után a
Betűtészta Kiadó hívott „társas játékba” hét kiváló gyermekés ifjúsági írót hasonló játékszabályokkal, melynek tétje a saját karakterek mozgatásával és néhány (pontosan öt) narrációs kör lefutásával felépíteni egy sajátosan működő enigmatikus regényvilágot. Olyan kihívás ez, amely egyszerre kíván
a résztvevőktől autonóm gondolkodást, bátor és invenciózus
alapállást, ugyanakkor következetes egymásra figyelést,
mindenkire kiterjedő együttműködést is. Csurgó Csaba, Kalapos Éva, Mészöly Ágnes, Miklya Luzsányi Mónika, Molnár
Krisztina Rita, Sohonyai Edit és Turbuly Lilla közös alkotómunkájában mindez működött, az eredmény pedig egy többféle módon olvasható, nem csupán a célközönség igényeit kielégíteni képes, filmszerűen pergő mitikus fantasy.
A regényben megjelenített párhuzamos világok egymásba fordíthatóságának referenciális vonatkozásait akár az
újabb aquincumi feltárások eredményei is adhatták (2007
óta több ókori átoktáblát találtak a helyen). A történet alapkonfliktusának középpontjában ugyanis egy építkezésen ta-

„

96

tiszatáj

lált feliratos kőtábla áll, amelyet az egyik szereplő édesapja csiszolt le korábban gyanútlanul.
A dolog következményeként beinduló események színhelye, a fővárosi pláza pedig egy ősi
szakrális hely, egy ókori szentély területére épült. Szent és profán találkozik tehát egy közös
térben, így tud átfordulni napjaink fogyasztói társadalmának profán szentélye – kizárólag a
cselekményben érintett szereplőkkel – egy másik dimenzióba, ahol egy haragos istennő követel magának engesztelő áldozatot szent helyének megsértése miatt. Az átoktáblák gyakori
mágikus kezdőigéje, a „megkötlek” most sajátos jelentést kap: a történet hősei ténylegesen
foglyok lesznek, a pláza foglyai, ugyanazon a helyen, de egy másik tér-időben, Astarténak
(más kultúrákban Istár, Ízisz, Aphrodité), ennek az ősi kánaáni termékenység- és háborús istennőnek a valóságában. Innen kell meg-, illetve kiszabadulniuk, visszajutni a saját világukba,
amely végig párhuzamosan létezik ezzel a katasztrófaszerűen kialakuló újjal, s amelynek
normális működését a történések néhány nyugodtabb pontján valamennyiük érzékeli is az
átlátszó felületeken keresztül. Körülöttük folyik a pláza megszokott élete.
A szabadulásnak viszont alapvető feltételei vannak. 1. Meg kell érteniük, mi történik velük, és azt is, hogy miért. 2. Együtt kell működniük, hogy felvehessék a harcot egy olyan hatalommal szemben, amelynek az ereje nem emberi léptékű. 3. Dönteniük kell kiélezett helyzetekben magukért és a többiekért – akár az élet olyan végső kérdéseit illetően is, mint amilyen
a halál. 4. S mindeközben folyamatosan szembesülni önmagukkal, személyiségük, tudatuk és
tudatalattijuk legféltettebb titkaival. Mert vagy felismerik, vagy nem, de ez utóbbi egyikük
számára sem megkerülhető: „Hát ez lehet a megvilágosodás: bekattan a helyére az utolsó kis
fogaskerék, és egyszerre kinyílik az ördöglakat. Hogyan mondjam el nekik, mi a megoldás?
A pillanat törtrésze alatt elém villanó milliónyi képet hogyan lehetne néhány szóval átadni?
A latin szöveg, Astarte, a libák, a bárányok, a megvadult próbababák, az öregasszony; ez
mind-mind mi vagyunk! Mintha heten fújnánk egy szappanbuborékot! Ez a hely mindent
megmutat, ami benned lakozik. Itt nincs takarás! Nincs hazugság! Színről színre láthatod
csak azt, ami van – az indulatokat. […] De hol vagyok én a képletben? Én mit tettem hozzá,
hogy így alakult?” (175)
Mert mind a hét karakternek fontos szerep jut ebben a hétfókuszú lencsén át kirajzolódó
képletben, az olvasó előtt pedig egy különös parallax világ képződik meg analóg szintekkel és
metszetekkel, egymással egyenértékű nézőpontokból artikulálódó (rá)közelítésekkel. Így
lesz a történet az ellenféllel együtt egy nyolcfőszereplős regény, amelyet hét nyelv, hét attitűd, hét tudat, hét értelmezési kísérlet alakít (talán nem véletlen, mert a bűvös-mitikusszakrális hetesnek meghatározó a szerepe abban a hagyományban, amelyet a regény játékba
hív a meséktől kezdve a Biblián át az ókori kultúrákig).
S hogy kik ők heten? Ez attól függ, melyik dimenzióból nézve keressük rá a választ. Az olvasó tapasztalati világában induló narráció szerint hét középiskolás és egyetemista fiatalról
van szó, akik ugyanarra a filmre ülnek be a pláza mozijába, de különböző indíttatásokból.
Hárman együtt jönnek: egy testvérpár, Tara és Kris, akik közül a lány kizárólag az öccse kedvéért áldoz drága idejéből a dologra, és a fiú Japánban élő barátja, Yano. Jó néhány sorral feljebb két művészeti középiskolás lány, akiknek azon kívül, hogy osztálytársak, eddig semmi
közük sem volt egymáshoz. Külsőre eltérőbbek nem is lehetnének, de már az első percekben
kiderül, hogy a „semmilyen lány”, Mimi alig megfogalmazható különleges rajongással tekint a
szépséges plázacicára, Nikire, aki viszont azért vállalja a számára vérciki együttmutatkozást
a lánnyal, hogy ezzel elkerüljön egy még cikibbet az anyjával. A két sor között (a Mimit és

2020. február

97

„

Tarát összekötő egyenes aranymetszési pontjában!) ül Áron, aki az egyetemi előadásokról
ismeri Tarát, és egyedül azért van itt, hogy a lány közelében lehessen. Hetedik társuk, a nagyon fiatal Bori vidékről szökött fel a fővárosba, hogy találkozhasson a plázában biztonsági
őrként dolgozó, hat éve nem látott apjával, s csak arra vár, hogy a férfi munkaideje leteljen.
Astarte dimenziójából nézve ugyanakkor úgy tűnik, ők heten szükségszerűen kerültek
egy időben egy helyre. Ebben a játéktérben, ahol az istennő „van hazai pályán” (Yano), ő is
diktálja a játékszabályokat. Szüksége van tehát egy médiumra, aki közvetít majd saját világa
és a fiatalok valósága(i) között. Ki lehetne a szerepre alkalmasabb, mint az érzékei túlműködésével küszködő Mimi, akiről a hétköznapok realitásában legfeljebb az sejthető, hogy viselkedése autisztikus tüneteket mutat. Másságának maga is tudatában van, s ezt ki is mondja:
„Szeretem az éleket. Nekem is vannak, nem csak a tárgyaknak. Éles vagyok és érdes. De ezt
senki sem tudja, mert lenyeltem a szavakat.” Ám éppen túlhallása és túllátása teszi alkalmassá arra, hogy az érzékelhetőn túli valóságot is érzékelje, sőt helyet adjon tudatában annak a
természetfölötti erőnek, ami rajta keresztül nyilvánítja ki önmagát. (Nem véletlen, hogy az ő
zsebében lapul ott a kezdet kezdetétől fogva az egész szövevényes dráma megoldása – a saját
rajza formájában.)
Szükség van olyanokra is, akik intellektuálisan tudják értelmezni a megfejtésre váró jelek
özönét, amelyek hol szimbolikus képekben (szökőkút, libák, bárányok, kijelzőkön villogó feliratok), hol a transzállapotában latinul beszélő Mimi látszólag összefüggéstelen mondataiból
érkeznek. Ők a szerelmesek, Áron és Tara, akik a saját valóságukban szabadbölcseletet hallgatnak: a lány az előző éjszaka még az átoktáblák fordításából írt beadandóján dolgozott (de
most látja csak, mekkora felelősséggel jár egy mondat helyes lefordítása), a filozofikus alkatú
fiú pedig assziriológiát és hebraisztikát is tanul az egyetemen. Kapcsolatuk elmélyülése a téridő szakadék túloldalán párhuzamosan fut intellektuális erőfeszítéseik drámai sorozatával és
azzal a morális küzdelemmel, amely nem hagy érintetlenül egyetlen szereplőt sem.
Kell egy harcos kezdeményező is, aki a szívével cselekszik, és aki megmozdulásaival igazi
amazonként lendíti előre folyamatosan az eseményeket. Ő Bori, a legfiatalabb, aki még a pláza eredeti valóságában is idegen ebben a fővárosi világban. Mintha csak a klasszikus varázsmesékből került volna a történetbe (az eltávozása otthonról, a tilalom megszegése a proppi
mesemorfológia egyik alapfunkciója), hogy visszaszerezzen valamit, találkozhasson az édesapjával, aki elhagyta őt és a családot. Ő a „kereső hős” típusát reprezentálja a „bajba jutott
hős”-ök között. Önreflektív gondolatai jól tükrözik, hol a maga helye a többdimenziós képletben: „Mintha egy mesében lennék, csak modern fajtában, ahol nem várhatom, hogy a királyfi
majd jön és megment, hanem nekem is vagdosnom kell a sárkányfejeket, amik most próbababák képében támadnak, és akkor a végén majd elnyerem… pontosabban visszanyerem az
öreg királyt. Mer’ ez nem egy királyfis mese, hanem egy öreg királyos és kész” (82).
De a valóság átfordulását okozó alapkonfliktus feloldásához szükség van áldozatra is;
megtalálása pedig – a különböző jelentésrétegek szintjén – az egyik legfontosabb kérdése a
regénynek. A szűz mint engesztelő áldozat sok kultúrkörben alapmotívuma a meséknek és a
mítoszoknak. Nem véletlen a szerepe itt sem a karakterek építésében, kapcsolataik alakításában, óriási csavarokat eredményezve a végkifejlet felé rohanó akciósorozatban. Ráadásul a
lehetséges áldozatok közül sem töltheti be mindenki ezt a szerepet. Hiába Áron tudása arról,
hogy az áldozatnak nemcsak szűznek, hanem hibátlannak, szépnek is kell lennie, hiába a
mesterien logikus megfejtése a platóni trichotómia ismeretében: „Az ember hármas felosztá-

„

98

tiszatáj

sa! Test, lélek, szellem! […] Mi hárman együtt vagyunk a tökéletes áldozat” (183). Az áldozat,
Astarte logikája alapján, csak a kiválasztott lehet.
Az előzőekben említett ősképek a kezdetek óta alapvető elemei a cselekményformálásnak, mint ahogy ősképek az alapjai a regény karaktereinek is a megkerülhetetlen drámai
funkciók betöltésére. Hasonló módon, ahogyan a rokon műfajú filmekben. Nyolc szereplő –
nyolc karakter-archetípus. Ezek természetesen – az egy ellenfél-istennőn kívül, aki a problémát reprezentálja – nem feleltethetőek meg egymásnak, nincs egyetlen főhős, egyetlen tiszta
kételkedő, segítőtárs, akadályozó stb.; az egyes szereplők szintjén komplex karakterekkel
dolgoznak az írók. De a nyolc archetípus által képviselt jegyek nagy többsége megjelenik a
történetben; az említetteken kívül funkciót kapnak az érzelem, az értelem és a mester karakterjegyei is. A karaktereket határozott vonások építik, tetteik motívumai másként szolgálják
a cél felé haladást, sajátos szemszöggel rendelkeznek, és abban a nem földi léptékű időben,
amelyet kizökkent világuk helyrebillentésére kapnak, valamennyien változáson is keresztülmennek. Ez utóbbi nemcsak azért törvényszerű, mert a történet mindig hat a karakterre,
hanem mert magának a küldetésnek a tétje is különleges. A Plázafoglyok szereplőinek útja
ugyanis – Arnold van Gennep kifejezésével élve – egy „rites de passage”, a serdülőből a felnőtt korba történő átmenet senkinek sem megkerülhető rítusa, ami a mesék és mítoszok évezredes hagyományait (indulás, beavatás: a próbatételek sorozata, visszatérés egy más minőségben) írja újra a XXI. századi ember világában.
Mint ahogyan a mélylélektani kutatások számára felbecsülhetetlen fontosságú anyagot
jelentett a mítoszvilág, úgy kap szerepet a karakterek pszichéjének alakításában, tudatállapotainak rögzítésében is. Szerencsésen támogatja ezt a választott narrációs technika, amely
legalább annyira hozzájárul a könyv látványos-akciós filmként való olvashatóságához, mint a
benne megképződő tudatfolyamatok ábrázolhatóságához. A Dorrit Cohn által autonóm monológnak nevezett önnarrációs forma egy szinkron beszédmód, beszéd és történés egyidejűségére utaló megoldás, amelynek sajátos jellemzője az egyszeri cselekvést (vagy történést)
kifejező jelen idő. Ebben az alapformában kap helyet, amennyiben indokolt, az emlékmonológ a spontánul, asszociatív módon emlékező tudat rövid időre felvillanó megnyilvánulásaival. Az első személyű beszélők pozíciója azonban változhat is a történetalakításban. Nem
egyszer „szemtanú-én”-ként jelennek meg a többiekre összpontosítva figyelmüket, így lehetséges az, hogy egyidejű párbeszédeket idéznek be a saját monológjaikba.
Ez az elbeszéléstechnika nemcsak a folyamatos önreflexiót és a történések értelmező
kommentálását teszi lehetővé a szereplők számára, hanem azt is, hogy az emlékezés által
szembenézzenek félelmeikkel, szorongásaikkal, tudatuk mélyére rejtett titkaikkal (széthulló
család, kisebbrendűségi komplexus, drog, problémás szülő-gyerek kapcsolatok). Minden
egyes személyes lelki gondnak helye van az összképben, és jelentést nyer a természetfeletti
felől nézve is. A családját elhagyó szülőn kívül megjelenik az uralkodó típusú, a családját bántalmazó apa problémája, hogy aztán megtörténjen vele a leszámolás a hős Kronoszvíziójában (brutális módon, ahogy a mítoszban), a felnőni képtelen, „veszélyvakságban”
szenvedő anya és a gyors felnövésre kényszerülő lánya konfliktusa, ami ebben a világban az
óvó-védő (anyai) gesztusok túlkompenzálásához vezet. De felbukkan egy uszodai halálközeli
élmény emléke is a múltból, ami a természetessel szemben a transzcendens felé irányuló nyitottságot magyarázhatja, vagy a túlzott szülői elvárásnak való megfelelés kényszere, ami egy
nagyon merész szabad választásban oldódik fel. Az egyik legbonyolultabb karakter ebből a

2020. február

99

„

szempontból Kris, a vagány, önzőnek és durvának tűnő kamasz, akiről kiderül, hogy csak utál
gyengének mutatkozni, mert egész eddigi életét meghatározta a gyerekkorát végigkísérő
elemi félelem a sötéttől. Elismeri, hogy a szülei modern gondolkodású jó fejek, mégis meggyőződése, hogy apja gyengének és lúzernek tartja őt (egyedül Tara hisz benne, akit egyébként önmagánál is jobban szeret). A tudata mélyén maga is tisztában van tehetetlenségével
(szexuális értelemben is), amit a jelentéssíkok finom egymásba játszásával plasztikusan érzékeltet a világokat elválasztó dimenzióhártya átvágására tett többszöri sikertelen kísérlete.
Az ő változása (avatási szertartásának sikere) a testvérkapcsolatában válik leginkább értelmezhetővé: „Jó lesz nekünk így, Tara. Minden oké lesz. Eddig te voltál az erősebb, most majd
én leszek az, és mindenkitől megvédelek. Mert apának nincs igaza, meg a többieknek sem:
igenis képes vagyok rá. Képes vagyok az lenni, akire számíthatsz” (197).
A regény egyik legnagyobb erénye éppen a többrétegűsége, az, hogy a legmélyebb jelentéseket is – amelyeknek csak a töredékére történt feljebb utalás – érthető-élvezhető nyelven
közvetíti. A szereplők a kortárs tizen-huszonévesek nyelvét beszélik, természetesen ki-ki a
saját szociokulturális hátterének frazeológiai jellemzőivel. Jól megférnek itt egymás mellett a
nagy számban előforduló intermediális utalások (elsősorban klasszikus és tömegfilmek, mellettük irodalmi klasszikusok, képzőművészeti alkotások, televíziós fantasyk, japán mangasorozatok), az anglicizmusok, a japán kifejezések és a már-már öntudatlanul használt legmegterheltebb (nem csak a fiatalok által használt) szavak a szlengből. De ami még ennél is fontosabb, az az egész regényt átszövő, sehol sem túlhajtott és mindenütt szerethető, ráadásul változatos formában megnyilvánuló humor. Szemléleti jelenléte olyan természetességgel képes
oldani a gyakran naturalisztikus részletezéssel ábrázolt félelmetes képeket vagy brutálisnak
ható jeleneteket, hogy az lélektanilag is segíti a továbbolvasás lendületét.
Fontos szempont a hét szerző számára a célközönsége elvárásainak való megfelelés. Az
akciógazdagság és a humor mellett ilyen alapvető kívánalom a látványelemek erőteljes jelenléte is egy könyvben, hiszen a digitális nemzedéknek percenként van igénye új, mindenekelőtt vizuális jellegű ingerekre figyelmének fenntartásához. Ezt az igényt elégíti ki a szövegformálásban megjelenő intermedialitás, a film formanyelvének következetes használata,
amelyet a választott narrációs eljárás is támogat. Pergő képsorok, intenzív képzuhatagok,
hangeffektek, gyors vágások és az emlékezést vizualizáló rövid flashback-szekvenciák jellemzik a szövegeket. Fontos szerepet kap a világítás eszközeinek használata a fény-árnyék
viszonyok ezerféle megjelenítésében. A beszélők pozícióinak változása a filmes fogások változatosságát is jelenti, a szereplők hol a kamera egyik, hol a másik oldalán állnak. Az ilyen és
hasonló megoldások úgy szippantják be az olvasót, mint a film a nézőt: „Mikor végre mindkét
dundi lábat kicsavarom Niki kezéből, konstatálom, hogy az arckifejezése mit sem változott:
csak néz maga elé, valahová a semmibe olyan rémülten, hogy komolyan megsajnálom. ’Oké,
akkor mögé kerülök, és tolom’ – fut át a fejemen. Mögé ugrom, és ahogy már én is abba az
irányba nézek, amerre ő, megáll bennem az ütő: egy hatalmas oszloplábakon álló öregaszszony néz velünk szemközt” (95). A kamera hol nagytotálra nyit, hol egy félelmetes foghíjra
vagy nyelvfelületre közelít, és vizuálisan is képes megjeleníteni a mindig mélyebb jelentésekkel bíró fent-lent és kint-bent pozíciók alakulását. Ez utóbbi főleg akkor érdekes, amikor a
test és a tudat kettéválásának ábrázolásáról vagy a különböző valóságok közötti ki-be járkálásról van szó. Mert a valóságok megsokszorozódnak ebben a dimenzióban, s az egymástól
karnyújtásnyira elhelyezkedő figurák egyáltalán nem biztos, hogy ugyanazt látják, mint

„

100

tiszatáj

ahogy az sem, hogy egyáltalán érzékelik egymást („Vagy ez most a fejében történik, és én éppen pont nem vagyok részese a látomásának?” – 94).
Bátor, innovatív írói teljesítmény a Plázafoglyok, bravúros megvalósítása egy kreatív ötletnek. Szerzői azzal, hogy sajátszerű közönségigények esztétikailag magas szintű kielégítésére társultak, legalább annyira izgalmas küldetést teljesítettek, mint a hőseik ebben a sokolvasatú, „embert próbáló” szabadulástörténetben.

TANDORI DEZSŐ, 1950-ES ÉVEK VÉGE
(Az író hagyatékából)

2020. február

101

„

JAKAB VILLŐ HANGA

Amire egy tanulmánykötet
képes, és amit remélhetünk
tőle
*

„...KÉZIFÉKES FORDULÁST IS TUD” – TANULMÁNYOK

 

A LEGÚJABB MAGYAR GYEREKIRODALOMRÓL
	
A „...kézifékes	 fordulást	 is	 tud”	 (továbbiakban „...kézifékes...”)
tanulmánykötet címe a gyermekek és fiatalok világa felé tett
gesztusként értelmezi azt a fordulatot, amely képes lehet áthidalni a szociokulturális okokkal magyarázható generációs
szakadékot. A kézifékes forduláshoz hasonló „életveszélyes
trükkök” vezethetik vissza a nagyokat abba az irányba, ahol
„az iskola, a család, a kultúra és a világ a gyerekekért van” –
olvashatjuk Hermann Zoltán előszavában, aki a Muter	meg	a	
dzsinnek	 (Elekes Dóra) gyermek elbeszélőjének hangját felidézve keres magyarázatot a gyermekirodalom és gyermekkönyvkiadás perspektívaváltására. A kötet részletgazdag, tudományosan megalapozott tanulmányai beváltják az előszóban tett ígéretet: miközben egy-egy művet, műfajt, témát tűpontos szempontok felől közelítenek meg, nem tévesztik
Balatonfüred	Városért szem elől sem a művek képi világának, intermedialitásának,
Közalapítvány regionális hagyományainak feltárását, sem a tágabb társaBalatonfüred,	2018 dalmi, kulturális kontextust, amelybe a kortárs gyermekiroTempevölgy	könyvek	29.
dalom ízesül. A tanulmánykötet a Mesebeszéd.	A	gyerek‐	és	if‐
279	oldal,	3000	Ft
júsági	irodalom	kézikönyve folytatásaként értelmezve a gyermekirodalomról szóló diskurzus szakmai és intézményes
megerősödésének lenyomata is. Az irodalomelméleti reflexiók beágyazottságának elmélyültsége a tanulmányok kiegyensúlyozott teljesítményében, rétegzett problémafelvetésében
is érzékelhető. Első ránézésre a kortárs gyermek- és ifjúsági
irodalom műfaji gazdagsága körvonalazódik a kötetben, hiszen a tanulmányok az illusztrált verseskötetektől a young
adult irodalomig jutnak el, miközben kitérnek a képeskönyvre, a meseregényre, a mesére, az ifjúsági színdarabra, a no* 		A	jelen	munkát	Magyarország	Collegium	Talentum	2018	programja	támogatta.

„

102

tiszatáj

vellára, a fantasztikus irodalomra és ezek regionális feltűnéseit is érintik.
Révész Emese tanulmányában („A	macska	a	veréb	háza”) egyszerre megkapó a gyermekvers-illusztrációk Weöres-hagyomány felőli megközelítése, illetve az a magabiztos szakmai
rálátás, amely lehetővé teszi, hogy a kortárs illusztrációk elemzését a századforduló reformpedagógiai és iparművészeti mozgalmaiig visszanyúlva alapozza meg.	Révész Emese átfogó
elemzése után kissé lelassítja a kötet tempóját Paulovkin Boglárka tanulmánya, amely a képeskönyv műfajára összpontosítva Lanczkor Gábor és Takács Mari Gufó‐sorozatát	 elemzi.
A tanulmányíró az önálló kritikai szempontrendszer hiányát kiemeli: a műfaj megítélésben
elengedhetetlen a kép-szöveg elrendezésének ritmusa, a tipográfiai eszközök használata, az
illusztrációk formanyelve, stílusa, a karakterekkel és térérzékeltetéssel megalkotott perspektíva játéka, illetve mindezeknek a szöveghez való viszonya. Hansági Ágnes két meseregényre
fókuszálva viszi tovább a látvány és a nyelv viszonyának kérdését egy új megközelítési tartományba. A tanulmánykötet értékteremtő gesztusa, hogy megerősítő, pozitív példákkal hasson a kortárs ifjúsági és gyermekirodalomra, Hansági szövegválasztásában is tettenérhető.
Két olyan szöveget vizsgál, amelyeket esztétikai minőségük emel ki és a „kortárs próza innovatív, kísérletező szövegei között jelöli ki a helyüket” (63). Elekes Dóra Dettikéről	és	más	iste‐
nekről, Treszner Barbara rajzaival és Kollár Árpád A	Völgy,	írta	Tárkony, rajzok Nagy Norbert
párhuzamos elemzésében Hansági kitér a művek kettős kódoltságában (és all-age voltában)
rejlő lehetőségekre; hogy egyidőben képesek különböző olvasóközönséggel párbeszédbe
lépni; az egyidejű, de kettős kommunikáció működésére a verbális és ikonikus narráción belül és ezek összjátékában. 	
Gulyás Judit tanulmányában olyan évtizedek óta összefonódott fogalmakat szálaz szét
Frankovics György A	 bűvös	 puska:	 Népmesék	 romákról című gyűjteményének elemzésében,
mint a népmese és a gyermekirodalom. A tanulmány központi kérdése, hogy milyen problémákat vet fel egy népmesegyűjtés gyerekirodalomként való kiadása. Gulyás szerint A	bűvös	
puska válogatásának heterogenitása és a szövegek forrásának azonosíthatatlansága ellehetetleníti a mesék és eredetmondák kontextualizálását, amely a műfaj társadalmi beágyazottságánál fogva elengedhetetlen volna. A gyerekirodalom felől Gulyás felveti, hogy egy szövegkorpusznak lejegyzését felülírhatja-e olyan cenzúra, amely elejét veheti a stigmatizáló etnikus sztereotípiák átörökítésének. Nagy Gabriella Ágnes A	lány,	aki	nem	beszélt	(Tóth Krisztina) című meséről szóló tanulmányának izgalmas elméleti keretet teremt egyrészt a fiziológiai szülés elbeszélésének történeti és tematikai megközelítése (Khufu	 és	 a	 varázsló;	 a Szőlő‐
Szűlt	Kálmány), másrészt a vad gyermek toposzának vizsgálata (Truffaut dokumentumfilmje). A könyv fülszövegében megfogalmazott értelmezés kritikájaként olvashatjuk a tanulmányban, hogy az allegorikus olvasat radikálisan leszűkíti a szöveg szemantikai lehetőségeit:
a mese örökbefogadás felőli értelmezése helyett az idegenség, kulturális találkozás, civilizációs különbségek tematizálását javasolja a szerző.	A mesék világában maradunk Sándor Enikő tanulmányát olvasva is: a fantasztikus irodalom jellemzőit Sündör	és	Niru (Borbáth Péter)
történetében vizsgálja. A fantasztikus irodalom eszköztárára alapozott ígéretes vállalkozásnak kissé talán ellenáll Niru és Sündör mesés világa, hiszen bár felmutatható a fantasztikus
irodalom műfajának néhány jellemzője, a történetben a csodás és fantasztikus megkülönböztetésénél elbizonytalanodhat az olvasó.	
Az irodalom nem csak írott szövegben való létmódját emeli be a tanulmánykötetbe Hermann Zoltán. Elemzésében Paul de Man retorika-kritikáját használja arra, hogy kibékítse a

2020. február

103

„

posztmodern színházelméletekben a performativitás és a szövegek poétikai-retorikai teljesítménye között feszülő ellentétet. Az elemzés a szövegek retorikai, performatív lehetőségeit
vizsgálva a dráMAI	mesék.	Kortárs	magyar	gyerekdarabok sorozatára fókuszál. A tanulmányt
lezáró tanulság maga is kettős kódoltságú, hiszen egyszerre meggyőzően didaktikus („olvassunk drámát a Drámai	 mesék kötetből”) és önironikus is, hiszen a tanulmány egyik drámaelemzésére is visszautal, s így a mesebeli két király kibékülése a drámák performatív és retorikai olvasatának kibéküléseként is értelmezhető.
Herédi Károly kitekintő jellegű tanulmánya egyedülálló a kötetben, hiszen válogatásának
alapja regionális: a vajdasági gyerek- és ifjúsági irodalom jelenségeit 2015–2018 között vizsgálja. Bevezetőjében a szerzők és a „vajdmagyar” irodalom viszonyára irányítja a figyelmet és
szóvá teszi, hogy a gyermekirodalom érintetlenül hagyja a kisebbségi kérdéseket. A tanulmány hiánypótló jellegére utal a megjegyzés, mely szerint a Navigátor	2-ben (szerk. Lovász
Andrea) egyedül Kollár Árpád képviseli a vajdasági gyermekirodalmat. A szövegkorpusz áttekintését a költészettől indítja, Kollár Árpád, Csík Mónika munkásságára reflektálva, a mese
területéről Toma Viktóriát, illetve Raffay Endrét, Móra Reginát, Csík Mónikát emeli ki. A tanulmány második része az ifjúsági, young adult irodalom helyzetével foglalkozik, amelynek
vajdasági erőssége lehet, hogy a költészet terén is gazdag repertoárral büszkélkedhet. A vajdasági ifjúsági regények között Tékiss Tamás két regényéről és Fehér Miklós prózájáról ír.
A JELEN! című ifjúsági novellaantológia elemzésében Szekeres Nikoletta igyekszik a kötet
összes novelláját olyan átfogó rendezőelv szerint megközelíteni, amely tekintettel van az elbeszélés idejére, az elbeszélő korára, a műfaji sajátosságokra és a tematikára. A young adult
definíciója felől értelmezett rövid prózák elemzése láthatóvá teszi, hogy a szövegcsoporton
belül is lehetséges változatos narratív eszközöket használni, hogy a fiatalok számára fontos
(vagy fontosként tételezett) kérdésekről lehetséges az irodalom nyelvi lehetőségeivel élve
írni. Az ifjúsági színdarabok, a vajdasági gyermek- és ifjúsági irodalom, valamint a JELEN! novelláinak dinamikus szemlézése után a kötet ritmusa kissé ismét lelassul, és az olvasó figyelme két regényre összpontosul: Pompor Zoltán tanulmányában Laboda Kornél főhősének,
Máténak a kamaszkori (bibliai motívumokkal is átszőtt) útkeresését mutatja be, Lovász Andrea pedig Mészöly Ágnes Darwin‐játszma című műve ürügyén bírálja a fiatalokat megcélzó
művek didaktikus, moralizáló, leegyszerűsítő értelmezéseit.
A kötet utolsó tanulmányai a költészetnek adnak teret. Mészáros Márton Kovács András
Ferenc gyermekköltészetét elemezve maga is utal a jól működő gyermekirodalom kettős olvashatóságára és a művek „széleskörű dialógusképessége” mellett érvel. A tanulmányíró nem
feledkezik meg a középiskolás korosztályról sem, esetükben KAF költői alakmás-játékát találja megragadónak. Kiss Ottó gyerekköltészetének vizsgálatában is előtérbe kerül a kettős
kommunikáció. Lapis József amellett szól, hogy Kiss költő nyelvi világa egyfelől a gyermeki
gondolkodásmódot imitálja, másfelől beemel egy nem-gyermeki ironikus reflexiót is. Sebesi
Viktória tanulmánya az apa(ság) szereplehetőségei felől viszi tovább és zárja le a kötet gondolatmenetét, s így a Muter	meg	a	dzsinnek anyakarakterének kötetnyitó megidézése után a
tanulmányok sora a kortárs gyermekirodalom apafigurájával zárul. Az apaság irodalmi megjelenítésének kérdését Sebesi nem függetleníti a nemek társadalmi szereplehetőségeinek
tematikájától sem. Nemcsak a dolgozat, de a tanulmánykötet zárógondolataként is olvashatjuk a szerző megállapítását: a gyermek- és ifjúsági művek az irodalom- és kultúrtudományok
számára is releváns, új szövegkorpuszt jelenthetnek. A remek kérdésfelvetéssel, szakmai

„

104

tiszatáj

megalapozottsággal és változatos megközelítési szempontokkal dolgozó tanulmánykötet egy
kérdést hagy csak maga után: vajon a szakmai diskurzus képes lesz a gyermek- és ifjúsági
irodalmi alkotásokról készülő recenziók kritikai hangvételének megerősödését is maga után
vonni?
(Szerk.	Hansági	Ágnes,	Hermann	Zoltán,	Mészáros	Márton,	Szekeres	Nikoletta)	
	

TANDORI DEZSŐ A VÁRBAN, 1950-ES ÉVEK VÉGE
(Az író hagyatékából)

A TISZATÁJ DIÁKMELLÉKLETE
172. szám

DEBRECENI BALÁZS	
	

Gauguin-triptichon
PAUL GAUGUIN HATÁSA ADY ENDRE, JUHÁSZ GYULA ÉS TANDORI DEZSŐ
KÖLTÉSZETÉRE 	
	

1. KÉP: PAUL GAUGUIN (1848–1903) ÖNARCKÉP, 1889

Ady	Endre	rakoncátlan	vére	
Ady Endre az 1906-os nagy retrospektív párizsi kiállításon találkozott Paul Gauguin művészetével. Elmondhatjuk, hogy ott volt a Kezdet Kezdeténél, hiszen az immáron halott festőművész hírneve ezen a kiállításon szilárdul meg, a képei iránt való érdeklődés pedig csakhamar annyira megélénkül, hogy műveit valóságos világkörüli turnéra viszik, és a planéta minden jelentősebb múzeumában bemutatják. Ady a Budapesti Napló számára küldött tudósítást
a nagy jelentőségű kiállításról. Költőnk újságírói nagyságát jelzi, hogy Párizsból küldött cikke

„

106

tiszatáj

minden más magyar nyelvű Gauguin-tanulmánynál felkészültebb, olvasmányosabb és kifejezőbb. Helyenként már-már annyira személyes hangvételű, hogy voltaképpen egy alig leplezett „lírai-önvallomásnak” tűnik. Ady Endre mindenekelőtt saját „vad, rossz, nomád” vérét
csörgedezteti át Paul Gauguinbe, ebbe az „újból élő és makacs halottba”, akit egy tévesen diagnosztizált rákos sejtként vetett ki magából a túlfinomult európai immunrendszer: „Paul	
Gauguin	huszonhat	éves	korában	megbolondul	és	festeni	kezd.	Kalandos,	misztikus,	szilaj	élete	
itt	kezdődik	Gauguinnek.	Vad,	rossz,	nomád	vére	akként	űzi,	mintha	két	ember	volna.	Az	egyik:	
apostol,	szerencsétlen,	szent.	A	másik:	állati,	gonosz,	utálatos.	(…)	Ő	eleven	tiltakozás	a	sablon	
ellen.	Egy	köpködő,	utálatos,	de	hatalmas,	de	civilizálódott	lény.	(…)	Talán	szobrászkodni	is	ak‐
kor	 szobrászkodott	 csak,	 amikor	 minden	 vászna	 elfogyott.	 Talán,	 talán,	 csupa	 talán	 ennek	 az	
embernek	az	élete.	Talán	azért	volt	olyan	nagy	és	eredeti,	mert	volt	ereje	teljesen	szakítani	mai	
élettel,	 közönséggel,	 ízléssel,	 kultúrával,	 civilizációval.	 Nem	 túlzó	 modern	 ő,	 nem	 is	 modern.	
Túlzó	erő,	túlzó	valaki,	túlzó	egyéniség.”	
Az 1906-ban keletkezett Ady-vers, a Temetés	a	Tengeren komor sorai egyértelműen a festő bretagne-i korszakának nyomasztó légkörét és „lélekharangra” emlékeztető tompa színeit
visszhangozzák. A félrímek csengése olyan fakó, mint fából faragott papucsok csoszogása az
utcai kövezeten. Jóllehet, Bretagne alapvetően derűs vidék, ám Gauguinnél ennek semmi
nyoma, Ady versében pedig csak arra való, hogy a jellegzetes főkötőt viselő „siratóasszonyok” viking királyoknak kijáró tengeri temetést rendezzenek a tiszteletére. 	
	
Temetés	a	tengeren	(1906)	
	
Breton	parton	sújt	majd	az	álom	
S	alszunk	fehéren	és	halottan	
Tengeres,	téli,	szürke	tájon.	
	
Jönnek	erős,	breton	legények	
S	fejkötős,	komoly,	szűz	leányok	
S	fölzeng	egy	bús,	istenes	ének.	
	
Köd	és	zsolozsma.	Zúg	a	tenger,	
Vörös	bárkára	visznek	minket,	
Könnyel,	virággal,	félelemmel.	
	
S	téli	orkán	vad	szele	dobban,	
Vörös	bárkánk	tengerre	vágtat,	
S	futunk	fehéren	és	halottan.	
	
Hiba lenne azonban Gauguin hatását Ady költészetében erre az egyetlen versre szűkíteni.
A festőre aggatott jelzők és a „lázadás mindenféle sablon ellen” akár az örökké harcoló Ady
Endre állandó jelzői és ars poeticája is lehetnének. Tudjuk, hogy Ady nem beszélt idegen
nyelveket, és Léda tolmácsolásában ismerte meg A	romlás	virágait, illetve Rimbaud néhány
korai költeményét. A Harc	 a	 Nagyúrral szimbolizmusa kapcsán pedig Rodin Gondolkodóját
szokás emlegetni, mivel Ady így vélekedett róla: „Rodin	megfaraghatná	a	pénzt.	Borzalmas	és	

2020. február

107

„

megrendítő	figura	volna	bizonyosan.	És	szembe	kellene	állítani	a	Gondolkodóval”. Ám vegyük
észre, hogy a Harc	 a	 Nagyúrral disznófejű figurája leginkább egy isteni rangra emelkedett,
primitív stílusban készült totemállatnak tűnik, és sokkal jobban hasonlít a Gauguin-képeken
és faragványokon látható vérszomjas tahiti istenek monumentális szobraira, mint a Rodinére. Ez a „primitivizmus” gyakorolta talán az egyik legjelentősebb és legfelszabadítóbb hatást Ady Endre költészetére. És ha már itt járunk: érdekes ellentmondás rejlik e primitív életérzés, illetőleg a távoli Édenkert keresztény mitológián alapuló víziója között. Adyhoz hasonlóan Gauguin is előszeretettel ábrázolta magát a Művészet Megváltójaként, krisztusi pózban,
jelezvén, hogy szenvedése és sikertelensége a művészet oltárán vállalt egyfajta önkéntes
„mártíromság”. Gauguin híres Karikatúra	önarcképe (1889)	 a primitív és vallásos motívumrendszert hatásos módon egyesíti. Festőnket ezúttal Keresztelő Szent János képében látjuk,
azazhogy inkább csak a fejét. A háttérben gömbölyödő almák a Tudás Fájáról valók, ugyanakkor kétségtelenül „férfiassági szimbólumok”. A fej körül aranyszínű glória ragyog, felette
pedig – igen ötletes megoldásként – megvillan egy falevél formájú „lángnyelvecske”, ami szintén a biblia és a szentek témaköréhez kapcsolódik. Közben az előtér absztrakt növényi ornamentikája egy felágaskodó Kígyóvá alakul át! A Tudás Fájának Sátánja Ő, de alakja a művész ujjai közt kavargó szivarfüstre is emlékeztet. Láthatjuk, ahogy a növényi indák fenyegető ollóként indulnak el a nyak irányába: nyilván ők fogják „lefejezni” az önarcképet; másrészt
egy aprócska növényi kacs, tulajdonképpen a kígyó farkincája, valóságos vasszögként fúródik
Gauguin tenyerébe. A képet behálózó fekete kontúrvonalak olyan durvák, mint egy seb varratai. Mintha Gauguin tűt, ollót, cérnát és sebészkést forgatott volna ecset helyett! Figyeljük
meg a haj, az orr és különösen az arcszőrzetből és szemöldökívekből kiinduló vonalak S alakú, fekete „öltéseit”! – Újabb kígyók az elveszett Édenkertből! Abból az Elveszett Paradicsomból, ami után a festő egész életén keresztül epekedett. Mert Paul Gauguin csakugyan
megcsömörlött a kapitalista elvek mentén polgárosodó Európától. Ám a közhiedelemmel ellentétben, első tahiti útja alkalmával csupán átmenetileg kívánt letelepedni a trópusokon.
Úgy számított, hogy az új impulzusok hatására kiteljesítheti művészetét, majd családja körébe visszatérvén, sikeres európai festőművésszé válhat. Az erkölcsi és anyagi haszonszerzés
mellett ugyanakkor őszinte csodálattal és lelkesedéssel tekintett a bennszülött lakosságra.
A gyarmatosítók mohó táborából csakhamar átpártolt az őslakosokhoz, művészként és magánemberként egyaránt kigúnyolta a Tahitin meghonosított európai bürokráciát és vallási
missziókat. Második tahiti útja során – miután Európában minden művészi törekvése zátonyra futott – a polinéz szigetcsoport belseje felé vonult, felépítette a „Gyönyör Házát”, és
valódi „vadember” módján élt és viselkedett. De még a vadak közül is a legvadabb alakot nézte ki magának példaképül: az „Oviri” névre hallgató helybeli Mauglit, akit a legenda szerint
erdei állatok neveltek fel Tahiti dzsungelében. S akiről egyébként legkedvesebb munkáját készítette. Ma ez az ijesztő ábrázatú csodálatos szobor őrzi Paul Gauguin örökké tartó álmát a
Hiva Oa szigetén fekvő aprócska temetőben. És erre a fura figurára utal az „O” betű is a művész „kettős személyiségét” jelző szignón. Mert a kép jobb alsó sarkán, a lángoló aranytálca
szélén, az 1889-es dátum mellett a festő különös szignója olvasható: „P. G. O.” – értsd: Paul
Gauguin „Oviri”. – Tehát a vastag, fekete varratokra emlékeztető „öltések” szeszélyesen kí‐
gyózó tánca ezúttal a művész aláírásán folytatódik. – Mindez kiváló előképe lehetne annak a
sokszor emlegetett messianisztikus Ady-önarcképnek, ami a magyar költőnél elsőként A	ma‐
gyar	 Messiásokban (1907) jelentkezik, majd olyan versekben folytatódik, mint például Az	

„

108

tiszatáj

akármilyen	 csúnya	 életet	 (1910);	 A	Nagyranőtt	 Krisztusok (1912);	Az	izgága	Jézusok (1914)
és a Rabbiság	sorsa (1915). A krisztusi párhuzam minden valószínűség szerint A	föltámadás	
szomorúsága (1910) című modern hosszúversben éri el művészi tetőpontját. Érdekes alkotáslélektani analógia kínálkozik Gauguin nagyon expresszív stílusban készült Sárga	Krisztus‐a
(1889) és Az	izgága	Jézusokban feltűnő forradalmi „Vörös Krisztus” között.	

	
2. KÉP: PAUL GAUGUIN: OVIRI, 1894

	
A	magyar	Messiások	(1907)	
	
Sósabbak	itt	a	könnyek	
S	a	fájdalmak	is	mások.	
Ezerszer	Messiások	
A	magyar	Messiások.	
	
Ezerszer	is	meghalnak	
S	üdve	nincs	a	keresztnek,	
Mert	semmit	se	tehettek,	
Óh,	semmit	se	tehettek.	
	
	

2020. február

109

„

A	föltámadás	szomorúsága	(1910)	
(Részlet)	
	
Sírom	sziklái	szétgurultak,	
Füstölt	a	Golgotha	s	kiléptem	
Föltámadottan,	tétován	
Mély	Sárkány‐sírjából	a	Múltnak	
S	mint	akinek	kevés	a	vére	
Elindultam	új	apostolok	
Keresésére.	
	
Ezeket a verseket természetesen nem feltétlenül a párizsi kiállításon látott Gauguinfestmények inspirálták. Ám kétségtelen, hogy mindkét nagy művészt hasonló célok vezérelték. Tehetségükkel a korabeli sablonos művészet, a megcsontosodott társadalmi viszonyok
és begyepesedett erkölcsi normák ellen tiltakoztak. A megoldást mindketten a kereszténység
és a pogány, primitív népek kultúrájának egyfajta keresztezésében találták meg. Ady Párizsba
menekült Budapestről. Míg néhány évtizeddel korábban Paul Gauguin éppen Párizsból menekült az emberi civilizáció legvégső határáig.	
Juhász	Gyula	és	a	Noa	Noa	
A Gauguin nevével fémjelzett nagy retrospektív kiállítás 1907-ben érkezik Budapestre. Valóságos „szellemi pezsgés” alakult ki a Nemzeti Szalonban bemutatott képek körül. Ezen a kiállításon ismerkedett meg egymással és kötött életre szóló barátságot Gulácsy Lajos és Juhász
Gyula, de Csáth Géza is lelkes szavakkal köszöntötte Paul Gauguin festészetét. 	
A modern ekphraszisz műfaját minden jel szerint Juhász Gyula honosította meg magyar
nyelven. A festmények művészi szintű megverselése és „életre keltése” természetesen ókori
eredetű irodalmi forma. Sokan Homérosz csodás fegyverleírását, az Akhilleusz pajzsának elkészítéséről szóló Iliász-beli részt tartják a legelső fennmaradt ekphraszisznek.1 Az újkori világirodalomból érdemes megemlíteni John Keats versét – Óda	 egy	 görög	 vázához –, mint a
műfaj egyik közismert és vitathatatlan csúcsát. Juhász Gyula számára Gauguin képei az elveszett és újra megtalált Édent, az elveszett és újra megtalált görög aranykort, egyszóval: „Citerét” jelentették. Ennek megfelelően, tőle rendkívül szokatlan derűvel, vidámsággal és önfeledtséggel interpretálja Gauguin festményeit. Talán ezzel is magyarázható, hogy a Juhász
Gyula által írt Gauguin-ekphrasziszek sokkal közelebb állnak a köztudatban máig elevenen
élő „tipikus” Gauguin-képhez, mint az imént idézett Ady-vers, a Temetés	 a	Tengeren ködös,
köhögős látomása. Mindez azonban semmivel sem csökkenti Ady versének nagyságát, épp ellenkezőleg: Ady képes volt bemutatni a sanyarú sorsú művészt a sugárzó napfényben fürdő
képek mögött. Éppen ezért Adyt aligha lehetett volna beoltani egy távoli Édenkert eszményével, ő túlságosan is jól ismerte a „megszépítő messzeség” minden misztériumát ehhez, és
saját „praktikáival” szemben éppoly immunis volt, mint mérgével szemben a csörgőkígyó.
1

Ld. Lanczkor Gábor: Templom	és	Szentély, Huszadik századi magyar ekphrasztikus versek és versciklusok az egyes világirodalmi minták tükrében, PhD-értekezés, Szegedi Tudományegyetem, Bölcsészettudományi Kar, Irodalomtudományi Doktori Iskola, 2015, 10. 	
(http://doktori.bibl.u-szeged.hu/2773/1/Lanczkor_Templom%20es%20szentely.pdf)

„

110

tiszatáj

Ady alighanem egy magához hasonló „kivert ebet”, egy terhei alatt rogyadozó Titánt csodált
annyira Paul Gauguinben. Juhász Gyula ezzel szemben „naivan” közelített a történethez, és
szinte gyermeki lelkesedéssel alkotta meg legelső Gauguin-versét, a Primitívát. Egy évvel később keletkezett második Gauguin-ekphraszisze, a Noa	Noa.	
	
Primitíva	(1907)		
(Egy Gauguin-kép alá)	
	
Már	jártam	e	rőt	avaron,	
Oly	ismerős	e	buja	vadon,	
Álmosan,	szabadon.	
	
És	rokonom	e	barna	csapat,	
Mely	álmatagon	tovahalad	
A	lesült	fák	alatt.	
	
És	testvérem	e	nagy	feledés,	
Elpihenés,	elheverés,	
Elcsöndesedés.	
	
Ó,	táj,	Tahiti,	Citere,	
Álmatlan	álmom	szigete,	
Ó,	vágyam	ligete:	
	
Szent	televény,	velem	rokon,	
Be	jó	volna,	túl	gondokon	
Heverni	e	homokon!	
	
	
Noa	Noa	(1908)	
	
Fáradt,	fantasztikus	és	beteg	zene	árad,	
Idegen	illatok	és	idegen	zene.	
Látok	égő	talaj	ölén	nagy,	szomjú	fákat,	
Melyeknek	bús	vihar	áldása	kellene!	
	
Látok	a	végtelen	meddő	méhébe	veszve	
Fehér	madarakat	lebegni	nesztelen,	
Óriás,	bíboros	virágok	néma	kelyhe	
Ujjong	a	nap	felé,	mely	áll	a	rőt	egen!	
	
Táncolj,	Noa	Noa,	beteg	vágyak	virága,	
Táncolj,	Noa	Noa,	asszonyok	asszonya,	
Hajad,	mint	Tahiti	égő	fövenye	sárga,	
És	gyilkosan	forró	szád	véres	mosolya!	

2020. február

111

„

Táncolj,	Noa	Noa,	táncolj	be	bús	szívembe,	
Tiporj	közönyösen,	táncolj,	Noa	Noa,	
Ó,	részeg	feledés,	ó,	gyilkoló	szerencse,	
Táncolj,	Noa	Noa,	asszonyok,	asszonya!		
	
A Noa	Noa című versből látható, hogy költőnket még mindig lenyűgözi a földre szállt távoli Paradicsom. Ám a negyedik strófában megjelenő „szőke szépséget” bajosan fogjuk megtalálni Gauguin festményein. A „véres mosolyú száj” és a „gyilkoló szerencse” kétségtelenül a
Juhász versvilágához tartozó Anna attribútumai. A vers tehát személyesebb hangvételű és talán kevésbé naiv és bizakodó az egy évvel korábbi Primitívához képest. A valódi Noa	Noa	(jelentése: Bódító Illat) egyébként Gauguin egzotikus naplóregénye a Tahitin töltött esztendőkről. A regényből megismerhetjük a festő hősies küzdelmét az anyatermészettel, továbbá a tahiti mitológia néhány elemét is, így például Hina holdistennő beszélgetését Tiki földistennel.
Az alábbi regényrészlet rendkívül színes stílusban meséli el egy helyi esküvő viharos történetét: „Mateieában	nagy	lakodalmat	tartottak,	igazi	törvényes	esküvőt,	ahogyan	a	hittérítők	kí‐
vánják	meg	a	megtért	tahitibeliektől.	Az	ünnepség	fénypontja	a	lakoma	volt.	(…)	Forró	kavicson	
sütött	malacok,	a	halak	özöne,	vadbanán	és	tarokgyökerek	alatt	roskadozott	az	asztal.	(…)	Az	
ifjú	pár	valamennyi	rokona	és	barátja	megjelent.	A	lány	(…)	a	papaeetéi	szerzetesiskolából	ke‐
rült	ki,	s	állítólag	a	protestáns	püspök,	aki	maga	is	érdeklődött	iránta,	unszolta	erre	a	kissé	si‐
etve	összecsapott	házasságra.	(…)	Mellettem	egy	százesztendős,	roskadozó	vénségében	riasztó	
anyóka	ült;	sértetlen	kannibál	fogsora	csak	még	szörnyűbbé	tette.	Nem	törődött	vele,	mi	törté‐
nik	körülötte;	mozdulatlanul,	mereven	ült,	akár	egy	múmia.	Arcán	azonban	tetoválás	látszott,	
határozatlan	formájú	komor	jel,	egy	latin	betű	vonalait	idézte,	s	mintha	helyette	beszélt	volna.	
Sokféle	 tetoválást	 láttam	 már,	 de	 ilyen	 formájút	 még	 soha:	 ez	 föltétlenül	 európai	 volt.	 Mint	
mondják,	hajdanában	a	misszionáriusok	–	a	bujaság	vétke	ellen	harcolva	–	némely	nőt	az	aljas‐
ság	jelével,	a	pokol	bizonyságával	jelölték	meg	(…)	Ekkor	értettem	meg	a	maorik	bizalmatlan‐
ságát	 az	 európaiak	 iránt.	 (…)	 Az	 éveknek	 milyen	 szakadéka	 nyílik	 a	 pap	 által	 megbélyegzett	
anyóka	meg	a	pap	által	kiházasított	fiatal	lány	közt!	(…)	Öt	hónap	múlva	az	ifjú	asszony	egész‐
séges	gyereknek	adott	életet.	A	szülők	fölháborodva	követelték	a	válást	(…)	A	történet	egy	moz‐
zanata	azonban	homályban	maradt:	vajon	miért	sürgette	annyira	a	kiváló	gall	kakas	hírében	
álló	püspök	a	házasság	törvényes	és	vallási	szertartását?	A	rossz	nyelvek	váltig	hangoztatták:	
azért,	mert…	eh!	Mit	ki	nem	találnak	ezek	a	rossz	nyelvek!	A	kinyilatkoztatás	angyala	talán	er‐
re	a	rejtélyre	is	tud	választ…	–	És	talán	nem	is	olyan	fontos!”2	
Sok évvel később, a Gulácsy	Lajosnak című, elégikus hangvételű versben Juhász Gyula ismét felidézi megismerkedésük pillanatát Gulácsy Lajossal és az 1907-es Gauguin-kiállítást.
Mintha a nagy francia festőművész ecsete által életre keltett tahiti Édenkert jelentené kettőjük történetében a közös kiindulási pontot. Juhász mesteri módon, a „kép a képben” technika
segítségével eleveníti fel a közösen átélt emlékeket, így Gauguin festményei mellett Watteau,
Leonardo és persze Gulácsy egy-egy remekműve is megjelenik az 1922-es költeményben.	
	

2

Paul Gauguin: Noa	Noa, [1893], Rónay György fordítása, Filum Kiadó, Budapest, 1999, 52–55. E kiadás alapja: Paul Gauguin Noa	Noa, Bibliotheca, Budapest, 1943.

„

112

tiszatáj

Gulácsy	Lajosnak	
(Részlet) 	
	
Lajos,	emlékszel,	amikor	először	
Kerített	össze	minket	alkalom,	
A	boldogságos,	békés	délelőttön	
Gauguinnek	száz	lázálma	a	falon?	
A	sárga	fényben	a	kövér	banánok,	
S	a	sárga	tájon	barna	emberek,	
Az	Elveszett	Éden,	mely	fájva	fájón	
Bennük	zokog,	ujjong,	ragyog,	remeg.	
S	a	furcsa	bálvány,	szent	fából	faragva,	
Mosolya	sír,	és	bánata	mosoly,	
Önarcképem!	–	mondottad,	és	a	zajban	
Kacajod	bongott,	mintha	szél	dobol.		
	
A „szent fából faragott furcsa bálványt” a művészettörténészek rendszerint az Oviri valamelyik változatával azonosítják. Az eredeti szobor ugyan agyagból készült, de a motívum –
egy hatalmas bálvány formájában – Gauguin festményein és litográfiáin is megjelenik. Az idézet két utolsó sora már előrevetíti Gulácsy Lajos elméjének későbbi tragikus elborulását. 	
Tandori	Dezső	feltétlen	tisztelete		
A huszadik század második felének két legtermékenyebb és legnagyobb hatású költőóriása
szintén kitüntetett figyelmet szentelt az ekphraszisz műfajának. Tandori Dezső A feltételes	
megálló (1983) című kötetében híres impresszionista és posztimpresszionista festők műveiről készített képleírásait (köztük két Gauguin-képét) adja közre, míg Juhász Ferenc életművének tanulmányozásához elengedhetetlen Hieronymus Bosch és Hantai Simon látványvilágának behatóbb ismerete. Tandori Dezső egy művészeti albumot lapozgatva alkotta meg A	
feltételes	 megálló3 említett költeményeit, míg Juhász Ferenc valószínűleg egy „térhálókra”
osztott Bosch-album segítségével dolgozta ki a verseit jellemző „Légyszem-perspektívát”, ezt
az ötezer látókristályból összenőtt Szuperszimbólumot, amelyen keresztül feltárul előttünk a
létezés összes aspektusa, és Isten Mindent Látó Szemével gyönyörködhetünk a köröttünk lebegő teremtés-teljességben. A Juhász-verseket jellemző, állandó és visszatérő szövegparafrázisokon alapuló bonyolult költői látásmód véleményünk szerint sokat köszönhet Paul Gauguin felszabadító hatású, szintézisteremtő és motívumismétlő festészetének. Bizony, sokan
álltak értetlenül Gauguin képei előtt, vagy vádolták egyszerű plágiummal ezekért az „ellopott” motívumokért a francia festőművészt, még egykori mestere, Pissarro is: „Nem	 vetem	
Gauguin	szemére	a	cinóbervörös	hátteret,	sem	a	két	egymással	küzdő	harcos	alakját,	de	még	a	
kép	előterében	látható	bretagne‐i	falusi	asszonyokat	sem.	Azt	vetem	a	szemére,	hogy	mindezt	a	
japánoktól,	a	bizánci	és	más	festőktől	vette	át.”		
Ha Juhász Ferenc szigorú tekintetét a „Légyszem-perspektívával” jellemeztük, akkor nagy
a kísértés, hogy A	feltételes	megálló Tandoriját egy olyan költőként mutassuk be, aki valami3

Ld. Tóth Ákos: Mint	egy	megérkezés,	tanulmány, Jelenkor, 2010, 53. évf., 1. szám.	

2020. február

113

„

féle „madártávlatból” szemlélte egész életünket. Az általa megidézett impresszionista, posztimpresszionista, szintetista, pointillista stb. képek nem csupán külső, belső és köztes terekre
nyíló „időkapuk”, de rajtuk keresztül mintha egy emberen túli létezés színpompás forgatagába nyerhetnénk bepillantást. Tandori tájai, városképei, vízpartjai, templomtornyai és teraszai
ennek megfelelően a verebek szemszögéből is felmérhető és hasznosítható, egyszerre absztrakt és funkcionális geometriai formák. Hiszen: „(…)	bármi	absztrakt	formán	talál	/	valamit	a	
veréb,	mi	konkrét”.4 Tehát: ha Juhász olvasásakor léggyé	kell	legyünk, hogy egyetlen szempillantással átláthassuk a teremtés teljességét, akkor Tandori verseinek elolvasása előtt legjobb,
ha már eleve „madárnak nézzük” önmagunkat. Ez a „madártávlatból” történő „poszthumanista” megközelítés A	feltételes	megálló lapjain egy jelentéktelennek tűnő falusi templom, egy
Utrillo-festmény leírásában éri el szó szoros értelemben vett művészi	tetőpontját.5 A fehér falú kis falusi templomot Tandori a „verebek katedrálisává” nemesíti, és egyik leghíresebb verebéről, „St Spero”-ról nevezi el. De Tandori nem áll meg itt, a szóban forgó képleírásokat
egységbe foglalja, és az egész ciklust „A verébfélék katedrálisaként” építi be a kötetébe. Kétségtelen tehát, hogy az említett Utrillo-ekphraszisz a képversek közös „gravitációsközéppontja”.	
A	verébfélék	katedrálisa című ciklus elején két Vincent van Gogh képeiről írt ekphraszisz
olvasható: így a sötétben készített Éjszakai	kávéház külső terének csillagokkal díszített tornáca után máris egy másik Éjszakai	kávéház belső terének nyomasztó képei következnek: a
csillagok helyett itt kénsárga gázlámpa ég, a vörös és sárga színek intenzitása pedig olyan
erős, mintha a festményt két kidörzsölt emberi szemmel néznénk. Az értelmetlen önpusztítás
eme alkohollal fertőtlenített szentélyében természetesen semmi keresnivalójuk a madaraknak, ez a „gyarmat” kizárólag az embereké. A dehumanizált, méltóságukat elvesztett, sanyarú
sorsú embereké, akiknek egyetlen mondanivalójuk – Tandori keserű „szójátékával” élve –
hogy még „van”-nak… Nem sokkal ezután, az abszintban pácolt lueszes rémálom után következik Paul Gauguin jóval békésebb festményének idilli leírása, a Pouldu‐i	táj. 	
	
Gauguin:	Pouldu‐i	táj	–	1890	
	
A tájnak engedményeket	
tesz itt egy színvilág:	
hogy még épp összeillenek,	
s egyik a másikát	
feltételezi, zöldeket	
a mezsgye-barnaság,	
más-kék tetőt, más-kék eget	
a tanyák:	
majdnem-egyszín felületek	
úgy sugároznak át,	
egymásba és egymás felett,	
mintha tematikát	
4

5

Ld. Tandori Dezső: Utrillo:	Falusi	templom	–	1912	körül,	In Uő: A	feltételes	megálló, Magvető Kiadó,
Budapest, 1983, 161.
Ld. uo. 	

„

114

tiszatáj

nem hordoznának, nyűgüket,	
két óceánon át,	
hogy a rózsaszín szigetet,	
homokját, a lilát,	
zöldes fehér-ló szőrzetet,	
és bőrük aranyát	
festve megenyhülhessenek,	
érvén soha-tovább,	
személytelen-személyesek:	
a monotóniák,	
és mint körbeéréseket	
már Nélküle alább	
adhassuk: vannak köz-helyek	
s köz-hieroglifák.	
	
A Gauguin-tájkép a festő első tahiti útja után ismét Bretagne költőietlen vidékén keletkezett. Gauguin ide húzódott vissza, miután Tahitin festett képeit Párizsban kinevették. A képet
leíró Tandori-vers jellegzetes esszenciája Tandori költészetének, így az egyszerre átfogó és
részletes műélményről árulkodó verssorokat érdemes tüzetesebben is megvizsgálni. 	
„A	tájnak	engedményeket	/	tesz	itt	egy	színvilág”: A festmény színei valóban közelítenek a
valósághoz. Gauguin itt nem „zenei harmóniákat” használt, a festmény így inkább realisztikus, mint dekoratív. Kék az ég, zöld a föld, tarka a tehén, barnák a földhányások.	
„Más‐kék	tetőt,	más‐kék	eget	/	a	tanyák”: Kulcsfontosságú verssor. A házikók teteje sötétebb tónusú kék, az égbolté világosabb. A Tahitin festett képeknél merőben más a helyzet,
Gauguin sokszor ugyanazt a kéket alkalmazza. A festő így jellemzi saját színalkímiáját: „A	
Tiszta	szín!	Mindent	fel	kell	áldozni	érte!	A	természetben	kékes‐szürkés	fatörzs	tiszta	kékké	vá‐
lik.	A	színek	intenzitása	azok	természetéből	fakad,	így	például	a	kék	tenger	kékebb	lesz,	mint	a	
képen	kékké	váló	szürke	fatörzs.	Ebben	rejlik	a	hazugság	igazsága.”6	
„Hogy	a	rózsaszín	szigetet	/	homokját,	a	lilát”:	Célzás az említett önkényes, dekoratív hatású színválasztásra, amely valósághű ábrázolás helyett Rembrandt önkényes árnyaihoz hasonló érzelmi erővel ruházza fel a Tahitin készült festményeket.	
„Zöldes	fehér‐ló	szőrzetet	/	és	bőrük	aranyát”: Utalás két kései Gauguin-képre a festő második tahiti korszakából. A	Fehér	ló alakját az athéni Parthenón frízének egyik ló-motívuma
inspirálta. A kép, kivételesen, előzetes megrendelésre készült. A megrendelő – Ambroise Millaud – egy „szép és felismerhető” fehér lovat szeretett volna Gauguintől. A festményt azonban
utóbb visszautasította, mivel a Ló „zöldszínű” lett… Egyik utolsó képén, az És	testük	aranya
címűn, Gauguin szinte aranyszínűre festi a tahiti asszonyok bőrét.	
„Érvén	soha‐tovább”: Szójáték. A színek „megérnek”, és földrajzilag is a világ végére érnek.	
„Vannak	 köz‐helyek	 /	 s	 köz‐hieroglifák”: Talán az egyik legsikerültebb Tandori-zárlat az
egész életműben. Egyben utalás Gauguin azon műveire, amelyeket egyiptomi festmények és
hieroglifek inspiráltak. Ilyen például a Piac	című festmény, ahol a helyi kurtizánokat a festő

6

Híres Festők (3) Paul Gauguin, Eaglemoss Hungary, Stephen Rose, 26. oldal	

2020. február

115

„

frontális ábrázolásban mutatja be. A sötét bőrű asszonyok békésen cseverésznek, és legyezik
magukat bárcáikkal. A kompozíciót Gauguin egy egyiptomi sírkamra faláról kölcsönözte.	

3. KÉP: GAUGUIN, POULDUI TÁJ, 1890

A rövidebb vers önmagában is kiválóan érzékelteti Tandori látszólag „szószátyár” költészetének mélységeit. A	 feltételes	 megállóban viszont egy másik Gauguin-verset is olvashatunk. Közvetlenül A	verébfélék	katedrálisa című ciklus után ugyanis a Hérakleitosz	utóidény‐
ben című versciklus következik: csupa ötletes képvers és művészi szépségű hommage, köztük egy újabb Gauguin-költemény is. De ne szaladjunk ennyire előre, a Gauguin-vers megértéséhez elsőként vizsgáljuk meg a ciklus címadó költeményét! Ez a vers lényegében egy bizarr Tandori-parafrázis: A	 Mirabeau‐híd című Apollinaire-vers érdekes átköltése. Ennek
megfelelően a ciklus legtöbb verse a víz (és az elmúlás) motívumához kapcsolódik, és Hérakleitosz alakja is ebben az összefüggésben jelenik meg. Röviden: „Nem léphetsz kétszer
ugyanabba a folyóba.”7	
Az említett „vizes” tematikát mesterien vezetik fel az előző ciklusban olvasható impreszszionista festők vízpartjai, különösen Claude Monet tavirózsás sorozatának nagyszerű ekphraszisze, amely több tekintetben is A	Mirabeau‐hídra emlékeztet. Tandori tehát rejtélyes kapcsolatot feltételez Hérakleitosz, Monet és Apollinaire között. A közös nevező természetesen
ezúttal is a víz motívuma. Így Monet „virág-óraként” úszó tavirózsái tűnnek tova Hérakleitosz

7

Platón: Kratülosz 402 A	

„

116

tiszatáj

végtelen időfolyamában a Mirabeau‐híd szilárd támpillérívei között. S talán Hérakleitosznak
szánt hódolat lehet az alábbi John Keats-sírfeliratból készült költemény is: 	
	
Itt nyugszik, kinek vízre írták nevét
	
H2OMMAGE8	
	
És íme, az ebből „logikusan” következő Gauguin-vers:	
	
Gauguin a Hérakleitosz-hajóstársaságnál
	
H2OL	
H2ONNAN	
H2OVÁ	
H2MERRE	
H2MEDDIG	
	
A vers Gauguin talán legfontosabb művének – Honnan	 jövünk?	 Mik	 vagyunk?	 Hová	 me‐
gyünk? – posztmodern ekphrasziszeként is olvasható. A két költemény között természetesen
a közösen használt őselem, a víz teremti meg a szükséges kapcsolatot: Hérakleitosznál mint a
változás szimbóluma, Gauguinnél pedig értelemszerűen az utazásé. Az 1897-es remekmű
megfestése előtt Gauguin élete mélypontra jutott, a festő öngyilkosságot kísérelt meg. Összefoglaló művében a lét alapvető kérdésein töprengett el. Vegyük észre, hogy Tandori szövegében a H2 szótő önálló életre kelhet, és elhagyásával mintha többféle „választ” is kaphatnánk a
költői kérdésekre:	
	
H2OL  HOL?  OL	
H2ONNAN  HONNAN?  ONNAN 	
H2OVÁ  HOVÁ?  H2O-VÁ (Tehát: vízzé. Vö.: „Porból vagyunk, porrá leszünk.”) – vagy:	
H2OVÁ  HOVÁ?  „O”-VÁ (Azaz: „Ovirivé”: Vaddá). 	
H2MERRE  MERRE?  HM… ERRE… (+MER!)	
H2MEDDIG  MEDDIG?  HM… EDDIG…	
	
Megítélésünk szerint, Tandori Dezső ebben a „intermediális” művében maga is olyan rejtelmes és szuggesztív erejű „köz-hieroglifákat” használt, amilyeneket Gauguin festészetében
fedezett fel. S míg Ady Endrét alapvetően a festő magányos, (az ún. művelt) világon kívüli titánként harcoló alakja nyűgözte le, Juhász Gyulát pedig a Noa	Noából áradó elveszett Édenkert eszményképe, addig a Tandori-versek ihlete – elsősorban a képek formai megoldásaiból
kiindulván – Gauguin egyedülálló színeiből és a képek szuggesztív életérzéséből táplálkozott.	
8

Ld. Tandori Dezső: A	feltételes	megálló, i. m. 191. 	
Keats nem akarta, hogy halála után nevét a saját sírjára írják. Így barátai a fenti sorokat vésették rá a
sírkövére. Mindez kétségtelenül mutat némi rokonságot az „embergyűlölőnek” mondott nagy görög
filozófus jellemével. Igaz, Hérakleitosz szerint a víz az emberben lakó démoni erőket jelképezi. A Tűz
pediglen a szennyező nedvességektől való megtisztulást.

	Az	utolsó	oldalon	 

SZÍV ERNŐ

Kis beszéd a fontosságról
Egy ideje úgy igyekszem élni az életemet, hogy minden pillanat, amit az ég alatt eltölthetek,
eléggé fontos lehetőségnek van nyilvánítva. Hogy nincs kivételezett helyzet, nem keresek
ilyet, hogy ez vagy az nagyobb, ez vagy az a nagyobb ünnepség. Minden pillanatnak kitüntetés? Minden mozdulatnak és minden lélegzetvételnek rendjel? Minden kis sebnek halleluja?
Hajaj. Lehet folyamatosan, megállás nélkül, szakadásig ünnepelni? Egy ideje úgy élem az életemet, hogy minden pillanat fontos, minden pillanat jelentékeny és kivételes, hanem ha ez így
van, talán egyik sem az. Itt van nekem ez a szó: lehessen. Lehet. Drága feltételes mód. Mert
amúgy egy könnyű, bal kézzel söprendő ellentmondásnak látszana ez az egész fontos, nem
fontos diszkutéria. Látok egy nagyon beteg embert, koncerteznek neki az életben tartó műszerek, fontos. Látok gazdátlan, meggyötört állatot, fontos. Látok pocsolyát, hulló vakolatot,
apró sebet a szem árka alatt, fontos. Látok ezer elhullt falevelet, melyek között fütyülő
üvegujjal motoz a szél, fontos látvány, hogyne. És vica versa. Hogy nem fontos. Valami nem
stimmel? Hát nem. Most meg arra gondolok, hogy elrontom, ha így gondolom. Mert nem
minden fontos. Olyan ez, mintha valaki azt mondja, soha nem hazudik, hogy a hangyát éppúgy látja, mint a hegyet, hogy a szirom jelentősége a kerttel ér föl. Nem. Nem fontos minden.
Legfeljebb lehet. Ha minden fontos, abba belehalsz. Úgyis bele lehet halni abba a sok zajló,
sorakozó, tolongó, igyekvő fontosságba, hogy azok bekebeleznek, hogy megesznek, hogy magukba zárnak. Csöndesen fulladozol, és egyszerre csak azt veszed észre, hogy már nem is
élsz. Fontos volt élni, minden fontos volt benne, aztán arra se figyelsz föl, hogy már nem vagy.
Bocsánat, bocsánat, valamit nem vettem észre? Hát bizony nem, már tegnapelőtt kiskedden
kettétörtél, kamerád. És hát nem úgy van, hogy ami fontos, kiválik, de azért képvisel? Például
az az egyetlen levél, amit a szélfiú véletlen megtalált, de most fölemel, pörget és forgat, odébb
lehel, majd visszaröptet, mint egy játszi kis Bóbitát, mint egy szuperszonikus papírrepülőt,
mint egy gazdátlan, árva lelket, mi az élet láthatatlan díszzsebkendőjeként keres magának
börtönt, zárkát vagyis valami édes testi bezártságot. Nem is az, hogy ez az egyetlen levélke
lehetne a többi is, bármelyik, ami ott maradt lent, vizesen, elnehezülve, készen a rothadásra,
az enyészetre, készen arra, hogy állaga, illetve ami volt, majd leereszkedik a hideg sötétségbe,
a néma mélybe, a gyökerek közé. Hanem hogy míg ezt a kivételezett levelet ünneplem csöndesen, meghitten talán, csak mert ő száll, szállhat még, míg a többi sehogyan sem, csakhogy
mégis, mégis miért ünneplem, mi az, hogy fontos is, meg nem is, mit jelent az, hogy színére és
fonákjára rá tudnám írni a többi levél történetét, hajszálvékony betűcskékkel, rá tudnám írni
a maradtaknak, az elesetteknek, a repülni nem tudóknak, az elvegyülőknek a kalandját. Azt a
gyönyörű érdektelenséget, hogy nem volt velük semmi fontos, nem történt velük semmi érdekes, nem esett meg velük semmi jelentékeny. Aminél fontosabbat hirtelenjében nem is
tudnék mondani.

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

