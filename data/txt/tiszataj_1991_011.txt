tiszatáj

Király
László,
Kiss Benedek, Szepesi Attila versei;
Berkovits György, Grendel Lajos,
Levendel Júlia prózája; Gáli Ernő,
Vekerdi
László
tanulmánya

tiszatáj
IRODALMI

FOLYÓIRAT

A szerkesztőség elnöke: VÖRÖS LÁSZLÖ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÖ
SZOKAI IMRE
Műszaki szerkesztő: ENGI MÁRIA

Főmunkatársaink:
DOBOS LÁSZLÖ (Pozsony)
GREZSA FERENC
TADEUSZ NOWAK

(Szeged)
(Varsó)

SÜTŐ ANDRÁS (Marosvásárhely)
VEKERDI LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei önkormányzat, valamint a Művelődési és Közoktatási
Minisztérium támogatásával.
Felelős kiadó: Kovács Miklósné, a kuratórium titkára.
91-2573 — Borgisz Kft. Szeged.
Felelős vezető: Martonosiné Csertő Brigitta ügyvezető
Szerkesztőség: 6741 Szeged, Rákóczi tér 1. Telefon: (62) 12-678. Terjeszti a Magyar
Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10/A — 1900, közvetlenül vagy postautalványon, valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
Bizományos terjesztőnk: Dudás Gyula, 6723 Szeged, Hont Ferenc u. 24/A
ISSN 0133 1167

Tartalom
XLV. ÉVFOLYAM, 11. SZÁM
1991. NOVEMBER

SZEPESI ATTILA: Az ismeretlen; Isten bohóca;
Együgyű zsoltár
KISS BENEDEK: Immáron van időm; Kérés Istenhez
KIRÁLY LÁSZLÓ: Al.,Nyezvanov: Szeptember végén; Szárazon, tengeren; Finn költők; Az udvar
HUBAY MIKLÓS: Ki volt a Bálanya?
MONOSZLÓY DEZSŐ: Lódalok (Régiesen; Mese;
Lónapló; Álmodozás; A kocsishoz címzett fogadóban; Megtorpant patákkal; Jelmezben)
KISS ANNA: Világ vüága (A jelenlét)
GRENDEL LAJOS: Einstein harangjai
BOZSIK PÉTER: Éjfél körüli vers; Mítoszgyilkos 1.
SERFŐZŐ SIMON: Messzi kanyart; Nincs miért;
Fölmagasodni
SZÖLLŐSI ZOLTÁN: Sívó egem; Képzelet és töredék; Nem megyek tovább
M AGYARI BARNA: Képeslap Nagyszalontáról; Lírai felvételek Nagyszalontáról; Menekültek
BERKOVITS GYÖRGY: Életvesztesek (Regényrészlet)
BAKA ISTVÁN: Üj klasszicizmus
BAKOS ANDRÁS: Dal; Virradat; És dobokba dárdák csapódnak; Vacsora
NAGY GÁBOR: Szeged felé; Utolsó szonett; XXI.
századi éjszaka
KOVÁCS' ISTVÁN: Élőszóban Tadeusz Nowakról,
A tiszta vizek zsoltárának költőjéről
LEVENDEL JŰLIA: A szeretet bonyolult (Nemes
Nagy Ágnesről)

3
4
6
9
14
16
18
24
26
27
29
31
45
45
47
49
52

.1

TANULMÁNY
VEKERDI LÁSZLÓ: Az emberi-erkölcsi minőségért
(Domokos Mátyás: Varázstükrök között)
59
GÁLL ERNŐ: Értelmiség, nemzetiség, erkölcs
67
ÖRÖKSÉG
ÁRPÁS KÁROLY: Töprengés egy kötelező olvasmányon (Katona József Bánk bánjáról)
76
C3ICSERY-RÓNAI ISTVÁN: Hét végzetes nap (Teleki Pál drámájának utolsó felvonása)
37

KRITIKA
TÜSKÉS TIBOR: Profán meditációk és apokrif
imák (Jókai Anna: A töve és a gallya)
SZÉLES KLÁRA: „Munkásköltő" — ezredvégünkön
(Békési Gyula válogatott versei)
SZERDAHELYI ZOLTÁN: Túlérlelt narancsok (Géczi János: Vadnarancsok I—II.)
PAPP ISTVÁN GÉZA: „ . . . a tegnapból a holnapba" (Szekér Endre: Hagyomány és újítás mai
.költői nyelvünkben)

96
99
102
'
104

MŰVÉSZET
HUSZÁR SÁNDOR: Emléksorok egy festőről —
akit egy téli estén ajándékba kaptam
107
Szerkesztői

asztal

a belső borítón
ILLUSZTRÁCIÓ

BELICZAY MÁRIA grafikái a 8., 17., 23., 44., 51., 58.
oldalon és a belső borítón.
BALLA JÖZSEF: önarckép

.2

107

SZEPESI ATTILA

Az ismeretlen
Hogy milyen voltál, nem tudom. Sok arcképed
láttam pedig pingálva tömjénfüstös
templomokban.
Ahogy szobor-rezzenetlen
megállsz a bélpoklos
előtt,
vagy a vihar-üzött
hajón. De csak ordas giccsőrök
ábrándja völt az arcod, ruhád aggályos redői egy sélyemfiúé. Sosem hittem, hogy ez te vagy. Én inkább
úgy képzeltelek, hogy bibircses az arcod, csak a belső
világosság árad. el olykor gyötrött vonásaidon. A hajad fésületlen,
ruhád szakadozott, s ha
megszólalsz,
idegesen dadogva keresed az egyetlen igét, amíg elárad rajtad a kegyelem mámora, és kisimulnak
elkínzott vonásaid. És ha ekkor beszélsz, már nem te
szólsz, nem az ács száműzött fia, az egyszervolt
betlehemi földönfutó.
Mindegy, ki vagy, a láthatatlan
szól veled és általad. A közelítő vihar árnya rádtérül,
arcod világít, míg köröskörül sötét, sötét, sötét lesz
hirtelen.
.

Isten bohóca
Bezárva egy ismeretlen, mégis sugárzó
nyelvbe,
kőgörgeteg szavak közé szorulva, ki hívott ide, hogy
te adj nevet a zöld lovaknak és a
napraforgó-arcú
szeleknek, Isten kajla bohóca. Miféle szeszélyes
teremtő száműzött e romlékony és puszta
évszakokba,
kósza latrok és világvégi remeték társaul, hogy megszólalj, de mégse te beszélj, az anyanyelv
gondolkodjék helyetted:
szitakötő-rebbenésű
igéivel és behavazott hegy-völgy
főneveivel,
hisztérikus-szűzlány
igekötőivel és besenyő-folyó
mellékneveivel.
Vért és
üszköt kimondani, sorolni a halottak világos
nevét,
legyen bár szavad hegyomlás és varjúkárogás.
Aki
megjelölt, komiszul elrejtezett
és magadra
hagyott.
Összetört minden iránytűi,-hogy
így mérd, örök birodalmad, dideregve a senkiföldjén:
számítógépek
kaffogásábari és virágok késő parazsában. .

Együgyű zsoltár
A szentek kora lejárt, rejtező remetéké, akik sáskán és gyökéren tengődtek a puszta mélyiben,
egy
cella hidegében vacogtak sebekkel borítottan.
Lejárt
a flagellánsok és a vitustáncot járók kora — lidércfény volt az igézet, a szabadulás reménye
önáltatás:
álomi mákony a rejtezőnek.
Ábránd a
sárkánygyík
torkába feszült lándzsa, mert az apokalipszis
belülről
emészti el a várakozót, csillagot gyújt a vérben —
hallhatod magad is, ahogy Dürer csontra-vetkező
lovai felrobognak
benned: szíved verése az, a belső
tikk-takk.
Most minden szándék ellenedre fordul, e
századvégi szeméttelepen:
kivénhedt
hullarablók
és
hasbeszélő humanisták
nyelvéről arany méz csorog,
holott közelről lehelletük
kadáverbűze
érzik.
Mert
szentek itt csak az elvetélt csecsemők, s a fejszéreváró fák közt vacogó vadak.

KISS BENEDEK

Immáron van időm
Panaszra nincs okom:
mi kellett,
adatott,
s annál, mit kaptam
volt,
én többet
adhatok,
gazdag bár nem
lettem;
szerettek s szerettem,
s ha sírtam is netán
miatta — köszönöm.
S ki mindig
siettem,
immáron van időm
elülni
hosszasan,
kortyolva
boromat,
füstöt fújva s kicsit
mélázni
ezalatt:
Hányszor, hányszor meghálhattam
volna!
életem sokszoros ráadás ...
Bizony mondom, meg is haltam
sokszor,
s új csak az, hogy újból
föltámadva
látsz!
•4

Kérés Istenhez
Akasztón születtem —
vajon hol végzem?
Kárpitozott,
szép,
zöld
karosszékben
csücsülök, s konokul
egyre azt kérem
Istentől: jelenjen meg
láng-fehérben,
füst-szákállas
arcát
szemmel hadd érjem,
hadd kérdjem
sorsomat:
hogyan is végzem?
Akasztón születtem
nomen est omen?

—

Rázd fejed,
Istenem:
ó, nem, nem, ó nem!
Háború volt éppen
háború viszen el?

—

Rázd fejed: nem úgy lesz!
s megnyugszom,
Istenem.
Nyaggatott szegénység —
szegényház várna rám?
Vagy girhes ebként
egy kaptató oldalán
dőlök el remegő
lábszárral,
térddel?
Rázd fejed,
Istenem:
ó, nem, nem, ó nem!
Bűnös vagyok,
Uram,
mégis azt kérem:
ágyban ... és párnák
közt...
s ha lehet: még nem ...
Gyarló vagyok, Uram —
ezt add
megérnem!

KIRÁLY LÁSZLÓ

Al. Nyezvanov: Szeptember végén
PETŐFI SÁNDOR fordításakor

Eljön az ősz és eltörpülnek a dolgok,
Szemben a napok
aranyhordáival,
Fekszik á fáradt kéz pohárra
várva,
Fejszét felejt, szablyát —
felejtene.
Leszáll a nap, és költők
bólogatnak,
Nőnek a léi tizenkilencedik
századai,
Amikor mind, mikor együtt és vígan,
Es senki sem kéri, hogy legyen
visszaút.
Ilyen a csöndi és ilyenek az élők,
Ablakomban őszirózsa és medve vár.
Csipkebogyó a gépfegyvertárakban
—
Nem vigyázunk, és emberek
leszünk.
Szeptember szalad, mint a harcosok,
Kőbe vésik szavaik jó barátaink,
Felhők mögött zeng nagy
testvériség,
Itt-ott, elöl-mögöti —
költőietlenül.
Üzenet ez már a
mind-enyéimeknék,
Szembejönnek
fakó
dülőúiakön,
Ballagnak békén űr—föld-Öltozetben
—
S várom az őszt, csak ezt
mondhatom.
1988.

Szárazon, tengeren
ANTE POPOVSZKI barátom verse

Szárazra, tengerre
bámulva,
Valóban érett lettem én:
— Szétveri a sereg önmagát.
Érett
lettem:
a szív gránitját szétvágja
Es csont hasítja ketté a
S megjelenik a fenséges

a szablya,
csontokat.
jelenés:

Napsugárba öltözött
asszony
Szomorú mezőn fia nevét
kiáltja.
A fia hallgat a földben, nem
válaszol,
Szerencsétlen,
hadba
vonuló.
Szárazra, tengerre
bámulva,
Valóban érett lettem én:
— Szétveri a sereg
önmagát.

6.
/

Finn költők
LEO RISKINEK

Ezek a nemes
kiveszőben

madarak

A vadászok
szótlan
gubbasztanak
szegre akasztott puskáik
Szemük
homályos

alatt

tükrében
gondolatok

A vont
csövekben
perceg a rozsda
Messziről-régről
kék
madárcsapat
kiált
valahonnan
őskori vizek felől
s a vijjogásból iszonyú tér kerekedik
Oly nehéz fölrezzenni is a szóra
holott a villogó tollak:
egész élet
Itt ülni fehér fal előtti lócán
sorban mint
láthatatlan
kivégző osztag előtt
Hej cimborák

hajósok

ágyútöltelék

Mintha valami moccanna
kirügyezne
Imitt-amott
várakozó
mentőcsónakok
arra az alkalomra hogyha .. .
Fatornyokból

száll az

üzenet

S a nagy álomból fölébrednek és az
öreg csapat
csikorgó szíjait rendezgeti
büszkén
szeméből álmát törli
bámulja megújult
fegyverét
Ám hova tűntek a
kipusztult nemes madarak
1989.

.7

Az udvar
VÁSÁRHELYI GÉZA emlékére

Lassan a költő boldog
udvarát
benövi a fű.
Selymében
gyermek viháncol,
és
minden
gyönyörű.
Feltámad ez-az, szőlő,
bizalom,
sóska, saláta, mák.
Nem hitted
volna:
életed értelme —
békavirág.
Ily nagyra nőttél,
alacsonyodtál,
miközben
elsunyítnak
az évek.
Egyre drágább a jó baráti szó,
és ritkul a foghíjas
ének.
Valaki elmegy, valaki
megjön,
iszonyú titkuk föltárják
a
könyvek.
Hirtelen dermed fémmé a pillanat
—
sértettek sértést
megköszönnek.
Negyvenötödször
tavaszodik
—
ingyen;
a költő titkon
el-elégiál.
Hegyeken
túl izzó
vaspáncélban
nehéz léptekkel
közeleg a nyár.
1988.

BELICZAY MÁRIA GRAFIKÁJA

HUBAY MIKLÓS

Ki volt a Bálanya?
„Shakespeare tudta" — Lengyel László könyvének ez az utolsó szava. Biztaóan hangzik ez, mint amikor a misében azt mondja a pap, hogy „fel a szívekkel!"
Nem lehet oly reménytelenül zavaros a mai magyar világ, oly elképesztő
az a Micsoda év!, hogy ha más nem is, Shakespeare ne tudná, hogy miről is
van szó.
Akinek meg szívügye a dráma, annak ez a „Shakespeare tudta" külön is
biztató. Hogy egy drámaíró tudta! (Persze Shakespeare, amellett, hogy drámaíró: „fele a teremtésnek!") Mégis! A drámai műfajban jutott ily messzire. Holott e műfajnak akkoriban sem volt különösebb becsülete. Persze az Erzsébetkori Angliában mégis ezerszer több, mint ami maradt neki Magyarországon
negyvenesztendős felmorzsolás után..
Ma megint mintha kezdene lenni. Bár a tünetek inkább irracionálisak. De
aki drámában gondolkozik, azt ez miért zavarná?
Ha a világtörténetet más is mozgatja, mint az érdek és a véletlen (ha hatnak benne ma is a kozmosz rendjét létrehívó erők — ki tudja?), akkor a párhuzamos jelenségekre érdemes figyelni. (Ilyen figyelemre méltó, különös koincidenciának tartom például azt, hogy az ötvenes évek végén, a világ három legmegcsököttebb intézménye — a Vatikán, a Fehér Ház és a Kreml — szinte
egy időben három, egymással dialogizálni kész, fesztelen figurát emelt főhatalomra; s egy dallasi, úgynevezett magányos merénylő golyója kellett hozzá, hogy
egyikőjüket kilőve, a másik kettő is pillanatok múlva eltűnjön a történelem
színpadáról, s hogy így a három, nyomukba lépő tokbabújt főnök — VI. Pál,
Brezsnyev, Johnson — egy emberöltőre garantálja a földgolyón a pangást.)
Ha az efféle koincidenciákból hajlandók vagyunk jeleket kiolvasni, és. ha a
jeleket az infinitezimálisan picinyben is hajlandók vagyunk tudomásul venni
(amire a XX. századi fizika és pszichoanalízis egyaránt tanít minket), akkor
fejtegetésre érdemes üzenetnek tűnhet, hogy a történelem újabb nekirugaszkodásánál a főszereplő Közép-Európa három forradalmi váltóláztól rázott országából három drámaírói mesterségben próbát tevő személyiség került legmagasabb döntéseket hozó hivatalba: Wojtyla, Havel, Göncz.
Szerényen szólva úgy mondhatjuk, hogy nem diszkvalifikálta őket életrajzukban az a gyanús folt, hogy drámákat írtak. Moliére-nél ez még kérdésessé
tette, hogy szentelt földbe temethető-e; s lám, Karol Wojtylát egy olyan választás emelte Szent Péter trónjára, amelyben — az Egyház hagyományos hiedelme szerint — a Szentlélek Isten aktivan és személyesen részt szokott venni.
Ez a pápaválasztó konklávé.
Nem szerényen, sőt némi drámaírói paranoiával szólva viszont úgy mondanám, hogy II. János Pált a Szentlélek és a kardinálisok, Havelt meg Göncz
Árpádot pedig a nép és képviselői (a nép szava is isten szava) nem drámaírói
múltjuk — s remélem: jelentek, jövőjük — ellenére, hanem éppen ennek ismeretében, sőt: ettől is indíttatva emelték a főhatalom felé. Mindig is vallottam,
Elhangzott a tokaji írótábor ez évi vitáján.
.9

hogy a Rendnek egyfajta „gyönyörű képessége" nyilatkozik meg a drámaformában. (Arisztotelésztől a fiatal Lukács Györgyig kitűnő elmék vallották előttem ugyanezt.) A XX. századi politikában ez a gyönyörű képesség nem tündökölt. Az ultimátumok és a békeszerződések aláírói rendszerint híjával voltak
annak a képességnek, amely viszont bizonyára megvan a drámaíróban, aki
megtanult egyaránt figyelmezni a protagonista és az antagonista ész- és szívérveire, s aki folyton azt próbálgatja, hogy a végzetesen összemosódó embersorsokat — ezt az egész „halom hasított fa" gyanánt egymáson heverő világot — drámaformában végigélje.
És ez a képesség alternatívát láttathat meg a legnagyobb döntések pillanatában, épp akkor, amikor a politikát a rutin, a presztízs és a propaganda korlátolttá teszi.
Pár hete egy olasz újságíró, ugyancsak ettől a Göncz—Havel-jelenségtől
izgatva azt kérdezte tőlem, hogy melyik olasz drámaírót javasolnám államelnöknek. Csak azt tudtam válaszolni, hogy ha Pirandello aláírásán múlik, hogy
1940-ben hátbatámadja-e Olaszország az összeomlott Franciaországot, hát ezt
bizonyára nem tette volna meg.
Bizonyosra veszem, bizonyítani lehet, hogy Athén nyolcvanesztendős csodájában része volt annak, hogy viharosan fejlődő drámai kultúrája megnyitotta
az athéniek számára a másként is gondolkozás dimenzióit. Kedves példám érre:
a perzsákat legyőzi Salamisnál Aischylos, a katona; és a legyőzött perzsák f á j dalmaival megrendíti nézőit a Dionysos színházban Aischylos, a drámaíró . . .
Mindezt nem azért mondom el, hogy három közép-európai sors véletlenjéből a drámai műfaj ázsiójának az emelkedéseit jósoljam, hanem egyes-egyedül
azért, hogy megértessem; mennyire nem volt véletlen, hogy a vénülő Lukács
György, Révai és Horváth Márton már a hatalomátvételük küszöbén következetes kampányba kezdett Magyarországon a magyar dráma igénye, becsülete és
hivatása ellen. A mindenki számára érthető hallalit Horváth Márton f ú j t a meg
1949 húsvétján a nevezetes Íródiplomaták című cikkében azok ellen az írók, költők és kritikusok ellen, köztük Zelk Zoltán ellen, akiknek nem tetszett Mándy
Éva. Horváth Márton az ő gyatrácska színpadi idilljét avatta zsinórmértékké.
Sarkadi is megkapta a magáét Illés Bélától, mert Valasz-beli színikritikai rovatában letutsekannuskázta Afinogenovot. Lukács akkor se tudta elhallgatni, hogy
csalánkiütést kap Madách neve hallatára, s ez a magyar drámairodalomban
nem csupán azt jelenti, hogy egy klasszikust kiiktatnak, hanem hogy épp azt a
klasszikust iktatják ki, akinek művein át egy nemzet kultúrája élményszerűen
közlekedni tudott az Egyetemessel, s akitől ez a nemzet megtanulta, hogy az
ideológiák halandók, s hogy az ideológiák halálába a bennünk levő Ádámnak
nem kell belehalnia. Révai meg hajtogatta a magáét: a fejlődésben elmaradt
magyartól csak lírai ömlendezésre futja, drámaíráshoz hiányzik a spiritusz.
„A dráma Magyarországon nem volt reprezentatív m ű f a j " — mondta Révai, és
tett róla, hogy ne is legyen.
A műfaj nagyszerűségére ők még jól emlékezhettek (Ibsen, Strindberg,
Gorkij a század elején a szemük láttára lettek drámáik révén legnagyobb
autoritások), ezért is fordulnak ellene, s a drámának ezt a nagyszerűségét dekorativitással, retorikával remélték pótolni. Nem először volt ez így a dráma történetében.
Az üres járatú színházi produkciók, a csupáncsak a nyelvükben élő történelmi drámák aztán siettették a műfaj hiteles értékeinek a degradálását is.
Ez a „lejárató" kampány volt az, amit .összefoglaló szóval —. emblematiku.10

san — „deheroizálásnak" mondtunk. A retorikus Dózsák és Zrínyik megásták
a sírját a lehetséges ú j Lear királyoknak, Oidipusoknak, Bánk bánoknak, Peer
Gynteknek. Ezek, szegények, a teremtés megannyi vesztese, szemantikai félreértés folytán követték a nemzet nagyjait. Ahol a hős csak Pozitív Hős lehet,
ott minden drámai főszereplő gyanús, hogy bizonyára erkölcsbajnok is akar
lenni.
(Közbevetőleg: a deheroizálás nem csak a drámahősöket zsugorítja, hanem
a dráma többi alkatrészét is kérdésessé teszi. Az akciót éppúgy, mint a szót.
Vészi Endre zseniális drámát írt a nemesfémet pakfonggal kicserélő módszerekről. Don Quijote utolsó kalandja. Arról szól, hogy hiába virágzott föl már
Don Quijote életében Don Quijote kultusza, a manchai lovagnak felkopik az
álla, mert mindent learat előle egy ál-Don Quijote. S a hiteles Don Quijote
nem bírja bebizonyítani, hogy ő: ő. Bármit csinál, szélhámos alteregója donquijotébbül csinálja. S az uralkodó számára egy ál-Don Quijote megnyugtatóbb
az igazinál.. . Mint minden nagy drámában, együtt van itt az aktuális történelmi igazság, a színházi szerep bravúrlehetősége (ugyanaz a színész játssza a
két Don Quijotét), és az író megszenvedett szívügye. A darab igazsága magyar
módra igazolódott: Vészi darabját hosszú ideig nem adták elő, aztán rábízták
egy ál-Don Quijotéra — a kacagó táncoskomikus játszotta a Búsképű Lovagot.
Csoda-e, hogy Vészi darabja homályban maradt, sehol se voít az akkoriban
diadalmas Nadrág mögött. Vészin is betelt a darabjában felidézett sors.
Az igényes magyar dráma lehetőségeit — és ha megszületnék: az érvényesülését — tönkretevő munkát Rákosinak a kultúrpolitikusai végezték el, személyesen, vezércikkekben és konferenciabeszédekben adván az instrukciókat.
A színházi világból jött Aczél Györgyöt készséggel kiszolgálta — e tekintetben
is — az általa kreált, érdemtelennek nem mondható, monopolisztikus színházi
vezető gárdája. A hátsó gondolatait is lesték. Aki különbet akart, öngyilkosságával beteljesíthette színre nem engedett hősei sorsát:
Mint Sarkadi az íróasztalfiókjába dugott Oszlopos Simeonét.
Az efféle öngyilkosságoknak a sűrűsége a '60-as és '70-es években arra
vall, hogy egy olyan világban éltünk, ahol a rezsim nem volt „ellenséges" (há- borúban nincs öngyilkosság), sőt, ahol a kulturális vezetés megnyerő erényekkel is dicsekedhetett (nem lehetett oly nyugati Oszlopos Simeon, amelyet nem
kaptak volna föl nálunk), csak éppen abban a világban — ebben a világban? —
azokat rekesztették ki, akik magyar földről próbáltak az Egyetemesbe bekapcsolódni. Az effajta önpusztításba vivő — legtöbbször az action gratuite hirtelenségével beteljesedő — tragédiák mechanizmusát Madách ábrázolta a francia
színben (forradalmi szín, óh!), abban a minden racionalitást nélkülöző jelenetben, amelyben a fiatal tiszt, miután érveit Danton visszafricskázta, előkapja
pisztolyát, és Danton szeme láttára, Dantonnak adresszált kihívással főbe lövi
magát: „Tanulj felőlem jobban vélekedni, polgár!" — Hadd súgjam meg: e pillanatban bukott el Danton, e pillanatban érett meg a nyaktilóra.
A fogékony közönség számára, az intelligens és mélyen értő színész számára (Gábor Miklós) az Oszlopos Simeon az '56-os magyar tüneménynek hű lenyomata a fogházak akasztófái alatti homokban, esett akkori életünkben...
Nem epikus lenyomata — drámai lenyomata. Kérem kritikus barátaimat: vegyék fel a leltárba.
Emellett: Sarkadinak e búcsúműve a XX. század második feléből a világdráma-történet egyik „barokk" gyöngyszeme (a „barokk" eredetileg szokatlan
.11

formájú, nagyszemű igazgyöngyöt jelentett), mely megunhatatlan elemzésekre
kínálkozik, s ha ezeket megkapná, felderülne fénye.
Aki '56-ról és Közép-Európáról ír — s óh, mennyien vagyunk! — nem
mellőzheti ezeknek a Don Quijote-drámáknak, ezeknek az Oszlopos Simeondrámáknak a tanúságtételét. Hitelességükhöz — fájdalom! — hozzájárul a
Mudus Scaevola-i pörkölt hús szaga.
És aki az '56 utáni vákuumról, a frusztrált magyar lángelmékről ír — mert
ezeknek sokasága is '56 egyik csodája volt — nem mellőzheti Csurka Ki lesz
a bálanya? drámáját.
Sorsa is igazolja. Ezt is.
Elviselhetetlenül sokáig csak könyvbe kötve létezett. Egy Magvető Almanachban. Elő nem adott drámát lehet figyelemre nem méltatni. Emlékszem egy
nagy felhajtással rendezett paláverre a Tudományos Akadémián, ahol is az
akadémikus főelőadó kihagyta a Bálanyát a seregszemléből. — Hogy-hogy? —
szólaltam fel én. — Csak az a dráma számít, ami színpadon van — felelte annak az irodalomnak a történésze, amelyben egy Katona, egy Vörösmarty és egy
Madách nem érhette meg életében drámai fő műve bemutatóját.
Ez a darab jó órában született, szerencsés csillag alatt, mégis. Erre vall
már telibe találó címe is. (Nincs nehezebb, mint jó drámához megtalálni az
adekvát címet.) Szállóige lett, hogy Ki lesz a bálanya? A címbeli kérdés az,
hogy Az ős Kajánnal folytatott birkózás után („Szent Kelet vesztett boldogsága,
Ez a gyalázatos jelen És a kicifrált köd-jövendő Táncol egy boros asztalon"),
hajnalban ki fogja kifizetni a cehhet? Ki lesz az, aki „hűlt testtel, dermedt-vidoran" ott marad az asztal alatt? Czibor? Sarkadi? Soós Imre? Somlay? Lati- ~~
novits? Gellért Bandi? Bé-Nagy Laci? Kamondy? Huszárik?
Fizettek, mint a katonatiszt.
Micsoda hídavatás!
Csak azokat mondtam, akiket személyesen ismertem, és akik megégették
magukat a magyar dráma ügyével. (Igen, Huszárik is, utolsó találkozásom vele
Ruttkay Évánál volt, egy drámát akartak exhumálni — hol? a váci kultúrházban.)
Az a „hazafias árok" (a kifejezés szintén Adyé) mely ily szép szamban fogadta őket, éppoly kevéssé tekinthető statisztikai véletlennek, mint ma az, hogy
valami felhajtóerő működik — vagy működött — a kelet-európai demokráciákban, hogy dráma-formán edzett emberek üljenek a lét-nemlétről döntő posztokon.
Nincsenek illúzióim. A texasi érdekszövetségek egyetlen magányos mesterlövésszel közéje durranthatnak a Gondviselés szándékainak.
Az egységesen informált, egységesen betáplált (netán egységesen manipulált) emberiséget ki szabad-e tennünk, mégis, afféle lelki megrázkódtatásoknak,
amilyeneket mi, drámaírók, ha mesterségünket komolyan vesszük, elő tudunk
állítani?
Ez itt a kérdés.
*

Madáchon nőttünk fel. Mint az athéni nép Aischyloson és Euripidésen.
Megtanultuk, hogy a legcsodálatosabb hajnalfényben ránk köszöntő világkép is
„idővel meghal, szelleme kiszáll, a test túléli ronda dög gyanánt". — Nem árt
akkorra felkészülni. A drámaíró, ha hagyják, hogy komolyan vegye mesterségét, még ma is tehet valamit a holnapért.
.12

I

Ha hagyják.
Rövid áttekintést adtam arról, hogy negyven éven át mily kevéssé hagyták.
Az élő drámairodalomtól egyszer elidegenedett — elidegenített — világ most, a
piacgazdaság és az amerikai szórakoztatás expanziója idején nemigen fog műsoraiban a magasabb igényű drámaírói hivatásnak megvalósulást ígérni. A kritika — a színházi kritika talán még lelkesebben — regisztrálja a posztmodern
stílusjegyeket, s ha ezeket színpadra szánt műveken észleli, egyebet nem is fog
kérni az új drámairodalomtól. A magam személyes, vaskalapos nézete szerint a
posztmodern szöveg nem barátja a drámai formának — vagy legalábbis annak
a drámai formának, mely magát komolyan veszi. Ám ugyancsak a magam személyes és a dráma jövő lehetőségeit végtelennek tartó nézete e tekintetben türelemre, sőt csodavárásra int. A drámai virágkorok kiszámíthatatlanok, és még
utólag sem okadatolhatók. És nincs oly forrás, amelyre azt mondhatjuk, hogy
nem szolgálhat inspirációval. A drámára általában is érvényes, amit Molière az
egyes darabjai motívumaira mondott: „je prends mon bien ou je trouve."
Mindenképp szükség van rá, hogy legyenek olyan színházak, amelyekhez
odahúzódhatnak azok az írók, akik — hogy is mondjam? — egészet akarnak
írni, és nem darabot.
Mert ezek az írók azok, akiket minden változás szele csak messzebbre vitt
a színháztól. Egy fél évszázad óta. Pontosan azóta, hogy Németh Antalt a németek elűzték a Nemzeti éléről.
Akkoriban írtam egy kis könyvet (a nagyszerű Baránszky Jób László szerkesztett egy esszésorozatot a Királyi Magyar Egyetemi Nyomdánál), a könyvem
címe az volt: Nemzeti Színjátszás — Drámai Magyarság. Húszévesen, lám, azt
hittem, hogy tudom, mi a Nemzeti Színház eszméje, s hogy tudom, mit kell tenni egy magyar — egy európai! — virágkorért.
Ma, bevallom, nem tudom.
Legföljebb negatíve merném megfogalmazni. Nemzeti Színház az, amelyik
drámatámasztó igényességén kívánja megméretni a maga kvalitásait — s így
akar más lenni, mint a t ö b b i . . . Németh Antalnak rövid néhány esztendeje ezzel az igényességével emelkedett a Nemzeti Színház példamutató csoda-idejévé,
ö kezdte volna el a magyar színház bartóki korszakát. Jólesett látnom (épp az
idevalósi Északmagyarországban pár nappal ezelőtt) a Nemzeti Színház ú j igazgatójának nyilatkozatában, hogy hitet tesz Németh Antal egykori programja
mellett.
Negatíve merném tehát csak megfogalmazni, vagy egy idézettel. Adyéval,
persze; más összefüggésben, de ugyanabban az értelemben, mondom, ahogy ő
mondta :
... komoly játékot akar a világ
Mely rablott hitét, javát visszahozza.
A dráma erre termett.
Költők! novella- és regényírók! kritikusok! — kérem, vigyázzanak önök is
a dráma műfajára. Hogy élhessen a maga igényei szerint, szuverénül.
A színház egyszer még hálás lesz önöknek érte. Mint Paulay Arany Jánosnak, mert nem hagyta, hogy tűzre hányja Madách a Tragédiát.
1991. aug. 18.

13

DEZSŐ

Lódalok
RÉGIESEN
Szonániában minden éjjel
mikor a Hold helyén áll a nap
az ember-nőstények
ligetébe
vágtatok
patám sziláján tipor keblen combon
tomporon
de sudár kemény tagom a
csillapíthatatlan
messzeség a fény-ölek felé feszül
hol a csődör-éhnek volna étke
ízét szügyemben
habzsolom
MESE

'

Gizinek hívnak
sarkantyúz
Sándor
fölöttem
kapálódzik
én alatta
iszonyú
történet
a többi lónak el sem mondom
csak a szopós csikóknak
nyerítek néha róla
hogy a
felnövekedéstől
kedvük
elapasszam
LÓNAPLÖ
A Paripa
eszpresszóban
kávézom
hajnálidőben
olyankor mikor a vén
kocsisokat
megtréfálja a vizelési inger
frissen ugranak ki a nyoszolyából
bajuszuk
pedrikhetykén csördítik
ostorukat
megesik hogy a nagy
legénykedésben
kitörik a kávézó
kirakata
néhány üvegcserép csészémben
csörren
estig korukhoz öregednek a kocsisok
s ha nem csap be senkit sem az ördög
lótetű se kínoz
hajnalig ismét nyugalom lesz

ÁLMODOZÁS
Azt a tagomat
amelyet
az emberek oly vulgáris
ámulattal
küldöznek
ide-oda
ha csak tehetem magamnak
tartom
mit tagadjam némi örömem van belőle
s olyankor is ha idegen testekbe
meresztem
hozzám
tartozik
akár az a lódoktorról szőtt álmodozás
ki nem csikót herélni jön
inkább maga fekszik a kés alá
A KOCSISHOZ CÍMZETT FOGADÓBAN
A Kocsishoz címzett
fogadó
istállójába vagyok
hivatalos
állam zablába rándul
mire jó ez a sok fontoskodó ide-oda szó
nyeríteni kell tömören igazan
zab kell és nem nyereg
zab kell és nem nyereg
a lovak
paradicsomáig
hosszú az út
MEGTORPANT PATÁKKAL
Mi versenylovak
és igavonók
ma éppenséggel nem hetivásár
galopp vagy ügető idején
elhatároztuk
mindaddig vége a trappnak
és mindenfajta
céltalan
futkározásnak
kocsival kocsi nélkül
míg az arra illetékes
Lószakértők
el nem
magyarázzák
hogy tulajdonképpen
hová
igyekszünk
JELMEZBEN
Az éjszaka csődör-vágyakat
hüvelyez
ló-testem horkan felriad
ostor csattan prüszköl az öröm
sebpólyákat göngyöl a tejút
felvérző emlékeim azzal kötözöm
s így komor feketén fehér kötéssel
messziről úgy látszik
mintha frakkban
ügetnék

KISS ANNA

Világ világa
A JELENLÉT
Liliána
kökényfája
forgó,
égnek álló gyökérrel
villan fel, és a kálló
vastönkje épp előtte
zuhan a nyers, vizes
gyapjúra.
— Lám csak,
előkerült! Bákij hámorából
vén kulcs nyakában,
mintha
kisujjal ki nem nyílna bármely ajtó!
Meztelen tekintetű! Ez Liliána! A varangy
tata-bálvány bajomra csinálta iker!
De amit kívül keres, belül van!
Bár, ami belül, az kívül is! Reves
csontomig én is látszom!
Gyapjúféreg ha vagyok, még az
undok nyüzsgésből is kitetszem,
kilenc vízér kavicsa közül! —
Míg Bűotus leste a kálló-málom
mögül, Liliána el is haladt,
ledőlt a holdviolák alá,
hártyás fehéren át váltott
sötétre az ég.
Tulajdon sírására ébredt,
vagy a róka
lámpás-szemére?
Mancsát intőén tartó, csengős,
tán szelíd róka volt,
nővéremnek szólította
Liliánát
— Nővérem, a
kálló-málomnál
sokszor eltűntek már, kik gyapjút
hoztak ide, vagy épp csak
erre vetődtek, míg egy
kőhalmi asszony sarlót
tett a gyapjúba, és Bilotus
felé hajította, mikor áz
ráengedte a kállóvasat!
.16

s a

Ha Bilotus akarja, eljön,
akivel
dolga van, és elhozza,
amit akar. A könyv
kell neki, mert mióta
megvágta a sarló,
bármivé
változzon át, jegyes! Elmegy a
könyvért,
bárhol is légy!
Bár a kulcsban
van, amit
keres.

BELICZAY MÁRIA GRAFIKÁJA
17

GRENDEL LAJOS

Einstein harangjai
Ábrázatom elárulhatta, miképpen végződött forradalmi küldetésem, ezért a
taxisofőr nem is faggatódzott. összekuporodtam a hátsó ülésen, és titokzatosnak tetsző hallgatásba burkolództam. Talán a taxisofőr is tudta, hogy felnőtt
embereknek egy bizonyos életkoron túl nincs mondanivalójuk egymás számára,
csak a csönd, csak a hallgatás a tiszta beszéd. Minél előbb felismeri valaki,
hogy nem tartozik senkihez sem, annál valószínűbb, hogy ítélőképessége összhangba kerül a valóság tényeinek összefüggéseivel és logikájával. Szerettem
volna megtépázni a taxisofőr optimizmusát, de észrevettem ujján a jegygyűrűt,
s arra gondoltam, talán gyerekei is vannak.
Nem messze a téglamezei stadiontól egy micisapkás férfi ugrott a kocsi elé,
s a taxisofőr az utolsó pillanatban rántotta félre a kormányt. Jó borongósat káromkodott, fölpattant a volántól, s szinte kirángatta a férfit a kabátjából.
A micisapkás férfi fél fejjel alacsonyabb volt nála, hevesen gesztikulált. A sofőr végül elengedte a karját, bólintott, és a jövevényt betessékelte mellém a
hátsó ülésre. Az ember levette a sapkáját, náthásan szipákolt, és valami zsebkendőre emlékeztető ronggyal megtörölte az izzadó kopasz koponyáját, összefüggéstelenül és hadarva beszélt, amíg belőlem is kicsikart egy kis részvétet.
Bokrétás Jim néven mutatkozott be, de nem ez volt a valódi neve. Oroszlánokat etetett az állatkertben, s nemrég erőszakkal beléptették a pártba, mert a
pártközpontból utasították az állatkert igazgatóságát, hogy legalább egy etetőt
be kell léptetni, s most mindenki gyűlöli őt, s a pártonkívüli etetők bosszút esküdtek ellene, s be akarják zárni a jaguárketrecbe. Van neki egy bokrétás
ostora, azzal szokta megverni a feleségét, ha az későn jön haza a kocsmából,
így ragadt rá a Bokrétás Jim név. A baj pedig sosem jár egyedül. Fél órával
ezelőtt telefonon értesítették, hogy ismeretlen rablók hentesbárddal agyoncsapták az anyósát, mert aranyat kerestek az anyósa lakásán, s az öregasszony éppen akkor jött haza a zöldségestől. Pedig nincs is aranya, egy lyukas garasa
sincs, amikor pedig megkapja a nyugdíját, azt mind elkölti hagymákra. Anyósa
ugyanis bolond, de amikor még nem volt bolond, főszakács volt egy másodosztályú szállodában. Az a mániája, hogy reggeltől estig hagymát pirít, mert amióta megbolondult, elfelejtett minden receptet, csak arra emlékszik, hogyan kell
a hagymát megpirítani.
— Na most már elég! — fortyant fel a vérmes taxisofőr. — Itt forradalom
van, ha nem tudná. Senki sem kíváncsi a maga hülyeségeire. A mai helyzetre
nem az a jellemző, hogy lemészárolták az anyósát.
Bokrétás Jim szót fogadott neki, és meg sem mukkant többé, amíg meg
nem érkeztünk a Récsei vám környékén egy takaros bérház elé. Itt azonban
kapacitálni kezdett, hogy tartsak vele, mert fél egyedül fölmenni az anyósa lakására, jóllehet, talán kiszállt már a rendőrség is. Nagy nehezen kötélnek álltam, s Bokrétás Jim is megnyugodott, amikor fölmutattam neki a pisztolyomat.
Széles lépcsőházban kaptattunk fel a harmadik emeletre, minden lépcsőfordulóban kifújtuk magunkat a lámpa alatt. A nagy csönd és nyugalom gyanús volt
egy kicsit nekem, meg hogy a rendőrök sehol, de Bokrétás Jim megnyugtatott,
hogy talán kivonultak mind a térre, mert ott most nagy tüntetés van, s biztatott, hogy csak menjek tovább, és tartsam jó szorosan a pisztolyt. A harmadik
.18

emeleten becsöngetett az egyik lakásba. Egy nénike jött ajtót nyitni, és szívélyesen beljebb tessékelt. A lakásban még két nénikét találtunk, az egyik horgolt, a másik azzal a nénikével dominózott, aki ajtót nyitott nekünk az előbb.
Mind a három ősz hajú volt, és mind a három teázott, rablóknak és rendőröknek viszont se híre, se hamva. Úristen, ennyi anyósa van, gondoltam ijedten,
szegény Bokrétás Jim, nem csoda, hogy megzavarodott. Az öregasszonyok helylyel kínáltak bennünket, én nyomban leültem, de Bokrétás Jim állva maradt,
ezért szolidaritásból én is fölálltam, s közelebb húzódtam Jimhez, akárha a testőre lennék. Az állatkerti etető most a horgoló öregasszonyhoz fordult, s nehezen
leplezve indulatát, nyers, parancsoló hangon megkérdezte tőle:
— Lili néni, hová dugta a hagymákat?
— Nyugodj meg, fiam — csitítgatta a Lili néninek szólított öregasszony.
— A spájzban vannak.
— Nincsenek ott — mondta Bokrétás Jim megfellebbezhetetlenül.
— Megnézted?
— Tudom, hogy nincsenek ott. Elrejtette őket a paplan közé, Lili néni, ne
is tagadja. Mint a múltkor, maga vén csatorgány!
Lili néni sóhajtott, a másik két öregasszony pedig annyira sem zavartatta
magát, hogy sóhajtson. Bokrétás Jim türelme fogyóban volt. A füléhez hajoltam és megkérdeztem:
— Melyik az anyósa?
— Egyik sem — mondta az oroszlánok barátja. — Az anyósomat megölték.
— De hol van?
— Hát i t t i . . . Nem látja? Vak maga? Itt fekszik a szőnyegen. Minden csupa vér, a maga cipője is.
Most mind a három öregasszony egyszerre sóhajtott, s egyszerre nyúlt a
teáscsészéje felé. Az a dominós öregasszony, aki nem jött ki ajtót nyitni, cinkosán a szemembe nézett, de szelíd szavait Jimhez intézte:
— Menj be, Lubosko, a spájzba. A hagymák mind ott vannak. Egytől
egyig. Hiánytalánul. Meg is számolhatod őket, ha akarod.
Olyan szelíden és türelmesen beszélt, hogy Bokrétás Jim elbizonytalanodott. Ki tudja, hogyan végződött volna a drámai jelenet, ha közben nem csöngetnek.
— A rendőrség lesz — mondta Jim, és ő maga ment ajtót nyitni.
Rendőrök helyett két fehér ruhás ápoló köszönt be jóestét. Jim lecövekelt
előttük, az öregasszonyok ismét sóhajtottak, és hörpintettek egy kortyot a csészéjük tartalmából. A jól fűtött lakásba hideg fuvallat csapott be a folyosóról.
Jim még mindig nem döntötte el, mitévő legyen, az ápolók pedig egyelőre egy
ujjal sem nyúltak hozzá. Nagy lelki nyomás nehezedett az oroszlánok barátjára.
Végül összecsapta a bokáját a két ápoló előtt, és megtörten azt mondta:
— Igenis, ezredes. Mehetünk.
Ezután a két ápoló és Jim a legnagyobb egyetértésben távoztak. Lili néni
visszarakta a horgolótűt a horgolókosárba, s bátortalanul, szemlesütve, megpróbálta megmagyarázni a furcsa helyzetet.
— Bolond szegény.
— Maga az anyósa? — kérdeztem.
— Az anyja vagyok. Nincs anyósa. Nem is lehet, mert nőtlen.
— Borzasztóan sajnálom — mondtam.
— Amióta megharapta egy sakál, azóta ilyen. Azóta Lili néninek szólít.
Szomorú történet. Kíváncsi rá?
.19

— Én már itt sem vagyok. Nagyon kell sietnem.
— Köszönjük, hogy hazakísérte a mi Luboskónkat — mondta a Lili néninek nevezett anyuka. — Amilyen vigyázatlan, akár egy autó is elüthette volna.
Utolérhetetlen Énem pedig fütyült rám. Mint Szent Pál az oláhokat, satöbbi. Amikor pedig a legnagyobb szükségem lett volna a bölcsességére! Hogy
a kedvenc képzavarommal éljek: nélküle féllábú az agyam. Vagy hogy a hagymaszagú Jucit idézzem: mérgemben, hogy így hallgat, kidagadt az erekcióm.
Persze milyen nagyképű álbölcsességgel traktálhatott volna egy ilyen szörnyű nap után? Beletörődtem, hogy semmilyen rend sincs a világban, s csak az
avatatlanok s a niavak látják ezt úgy, hogy a világban tökéletes rend és determináció uralkodik. A falhoz lapulva lopakodtam a sötét utcákon egyszál magamban. Miféle igazságról ábrándozom én itt, gondoltam. Hiszen még azt sem
tudom, hogy én a mi vagyok-e vagy pedig az ők. Bizonyára Bokrétás Jimnek
van.igaza, hogy megbolondult, miután megharapta egy sakál, s ha egy kicsit
összeszedi magát, talán arra is rájön, hogy ő tulajdonképpen a saját anyósa.
Mert aki nőtlen és megharapta a sakál, az a saját felesége és a saját anyósa is
egyben.
Így füstölögtem magamban egész úton, s nem tudtam eldönteni, hová menjek. Lábam Dóra lakása felé húzott volna, de akkor a szemem elé tolakodott a
kép, ahogy az AKI-ban összekacsintott Miriammal, s a lábszárcsontom tövéig,
az utolsó bütykömig szégyelltem, hogy így rászedtek. Zsófihoz nem mehettem,
az ember sose menjen vissza a feleségéhez, ha egyszer otthagyta már őt. Végül
is tényleg nem volt hová mennem. Elég rémes az ilyenre rájönni zimankós novemberi estén, valahol a város sűrűjében, egy forradalom kellős közepén, amikor azt sem tudom, hogy győztem-e vagy pedig veszítettem. Maradt még egy
halvány reménysugár: a lakás, ahol fogva tartottak. Melegség öntött el a gondolatra, hogy napokra visszahúzódom ebbe a lakásba, s ha nem végeznek ki
vagy egyszerűen csak megtűrnek, ágyban fogok heverészni egész nap és egész
éjjel. Csinálhatnak velem, amit akarnak. Ez is a szabadság egy formája: a teljes kiszolgáltatottság. Kezdtem élvezni az ú j helyzetemet, nevezetesen azt, hogy
nincs semmi befolyásom arra, ami történik velem, s bár bosszantott a gondolat,
hogy közös nevezőre kerülhetek Microfillal, mégiscsak egyetértettem vele abban, hogy szabadság nincs, csak sors van.
A Mihály-kapu alatt egy újabb bolond akaszkodott rám.
— Ügy szeretem magát — mondta.
— Miért? Azt sem tudja, hogy ki vagyok.
— De olyan emberi képe van, az Isten áldja meg! Tudja, hogy hamarosan
nagyon gazdagok leszünk? Én is, de maga is.
— Ezt meg honnan veszi? Megörökölte a barátság kőolajvezetéket?
— Ugyan már, ne hülyéskedjen! — mondta a részeg bolond. — Itt a szabadság! Győztünk! És tudja, mit jelent ez?
— Mit?
— Hogy sok pénzünk lesz hamarosan. Az amcsik tömik majd belénk a sok
pénzt, mint szegény anyám a kukoricát a libákba.
Elküldtem őt az anyja libáiba, mert magamban igazat adtam neki, pénz
nélkül nincs szabadság, és fölvettem a nyúlcipőt. Hamar megtaláltam a házat,
ahol fogva tartottak. A folyosón égett a villany, és éppen egy pasas jött le a
lépcsőkön szenesvödörrel. Ezek szerint a ház nem volt egészen lakatlan, s ez
.20

a tudat némi bátorságot öntött belém. A lakást is egyből megtaláltam. Most
sem volt bezárva, sőt abban a szobában, ahol elrejtettek és injekcióztak, égett
a villany. A lakás azonban üres volt. Kisvártatva azonban valaki lehúzta a vécét, és a mellékhelyiségből, nagy megkönnyebbülésemre, egy ismerős alak botorkált ki. Viktor volt, kis konspirációs csoportunk félszeg balekja.
— Hát te mit keresel itt? — kérdeztem.
— Ezt én is kérdezhetném tőled — mondta kelletlenül Viktor. — De hazudnék. Tulajdonképpen számítottam rá, hogy visszajössz. Miattad vagyok itt.
Viktor, Viktor! Szívből jövő utálattal utáltam, amióta ismertem. Vannak
emberek, akiket egyszerűen csak utálunk. Ok és cél nélkül. Hiábavaló fáradság
lenne oknyomozni az ilyen utálatnak az eredete után, talán, mert ennek az utálatnak az eredete nem a múltba, hanem a jövőbe vész. Azt hiszem, Viktor pontosan ugyanilyen érzéseket táplált az irányomban.
— Ide figyelj, Viktor! — mondtam. — Ugye, tudod, hogy utállak. Nem tehetek róla. Nem tudom, miért. Bizonyára valami atavizmus ez a részemről.
Viktor megértette. Ezen a ponton nagyon jól értettük egymást. Az ember
találkozik valakivel, még sosem látta, sosem hallott róla, de utálja. Ez ilyen
egyszerű.
— Olyan vagy, mint egy gomba — mondtam.
Hasonlatom Viktort egy pillanatra felvidította.
— Ezt hogy érted? — kérdezte.
— Nem tudom. Talán úgy, hogy nyirkos vagy, fatörzsön, árnyékban élősködsz. De a fában nem teszel kárt.
— És ezt éppen te mondod!
— Én.
Egy pillanatig a hátát mutatta felém, barátságosan, kedélyesen, mint egy
jó pajtás vállát, megpaskolta a díványt, amelyen napokon"át altattak, majd
ágyneműt vett elő, és ágyazni kezdett.
— Nincs hová menned? — kérdezte mintegy mellékesen és véletlenül, pedig bizonyára jól tudta a gazember, hogy tényleg nincs.
— Ma én is itt alszom — mondtam.
— Mért nem mész Dórához? Kirúgott?
— Ebből elég — mondtam. — Dóra áruló.
Viktor a fejét ingatta.
— Dóra? Hogy .ő áruló? Én úgy tudom, hogy te vagy az áruló.
— Féltékeny vagy? — kérdeztem.
— Dóra ejtett téged — mondta.
Levetkőzött, pizsamába bújt, kiment a konyhába, és egy pohár vízzel tért
vissza. A poharat letette a szőnyegre, karnyújtásnyira a vánkosától. Ezt különösen utálatos szokásnak tartottam. Aki éjjel vizet iszik, holnap lehet, az ágyba
vizel. Viktor persze nem zavartatta magát.
— Mindenki ejtett téged — mondta később,
— De attól Dóra még nem szalad a karjaidba.
Viktor leült az ágy szélére, és az aktatáskájából újságokat halászott elő.
Csöndben lapozgatott bennük, s közben, mintha csak úgy véletlenül szaladt
volna ki a száján, azt mondta:
— Utálom azt a kurva magyar pofádat. De majd veletek is elbánunk.
Átmentem a másik szobába, és összetoltam két fotelt, hogy majd így alszom. Viktor egy darabig békén hagyott. Már azt hittem, elaludt, amikor egyszercsak újra elém tolta az ábrázatát. Szűk pizsamájában úgy festett, mint egy
.21

leszázalékolt műlovar. Talán fékezni kellett volna a nyelvemet. Hát ez nem sikerült. Azt mondtam neki:
— Ide figyelj, Viktor! Ügy nézel ki, mint egy lesántult, balfácán műlovar.
Ne csodálkozz, hogy nem tetszel a nőknek. Szerintem még egy kecskének sem
tetszenél.
Viktor nem úgy viselkedett, mintha nagyon zokon vette volna a szavaimat.
Testéhez tapadó pizsamája nadrágján kidudorodott a nemi szerve, minden erőfeszítés nélkül belerúghattam volna a tökébe. Jellemével és szokásaival ellentétben Viktor ezúttal nem viselkedett valami körültekintően. Előbb vigyorgott,
aztán kuncogni kezdett, a végén már hahotázott.
— Mi van? — kérdeztem. — Kettő meg kettő az három?
Akkor a jobb keze hüvelyk- és mutatóujjával befogta az orrát, néhány lépést hátrált, s undok orrhangon szólalt meg:
— Gerle? — kérdezte. — Itt Gyöngytyúk. Lopucha elvtárs már nagyon
türelmetlen.
— Te féreg! — kiáltottam.
Szinte a körmöm alatt éreztem rászedettségem kínos érzésének tüskéit.
Egy-két ocsmányságot akármikor kinéztem volna Viktorból, ám az meg sem
fordult a fejemben, hogy neki, bizony, koncepciója is lehet. Hányan és hányszor
intettek, hogy a legjobban az alamuszi emberektől óvakodjam! Hát most megkaptam! De még percekig nem akartam elhinni, hogy Viktor egy koncepiózus
összeesküvő.
— Miért tetted? — kérdeztem.
Viktor most már nem vigyorgott.
— És te miért tetted?
— Mit? — kérdeztem.
— Betolakodó vagy — mondta.
— Miféle hülyeségeket hordasz megint össze?
Viktor az ablakhoz ment, s amikor megfordult, egy haragos kamasz túlfűtött gyűlöletével szólalt meg újra.
— Elvetted tőlem Dórát.
— Dóra téged sohasem szeretett.
— Közönséges tolvaj vagy. Egy pitiáner zsebtolvaj. Mocskos gazember. Azt
hitted, hogy annyiban hagyom?
Majd váratlan dolog történt. Viktor lehúzta a pizsamája nadrágját, és rám
meresztette a funkcióssá merevedett nemi szervét, mint egy vásott kölyök valami vízipisztolyt.
— Ez a faszom — mondta. — Gyere ide, csókold meg, és kérj bocsánatot
tőle. Amióta közénk toltad a mocskos pofádat, használhatatlan. Gyere, kövesd
meg őt!
Ezt követően én hidegvérrel és felelősségem teljes tudatában cselekedtem.
Elővettem a pisztolyt, Viktorra szegeztem, egy másodpercig céloztam, és meghúztam a ravaszt. Lőfegyverem azonban pacifista elveket vallott. Csettent egyet,
mint egy nyugdíjas öregember rosszul illeszkedő műfogsora. Meghúztam a ravaszt újra. Űjabb csettenés. A pisztoly nem volt megtöltve. Viktor gonoszul
vigyorgott, befeküdt az ágyba, és magára húzta a paplant.
— Ez az egy fegyvered van, és még ez sem sül el? — kérdezte.
Megszégyenülésem egyetemesnek látszott, ezért gyorsan takarodót fújtam.
Ügy döntöttem, mégis elmegyek Dóra lakására. Indultam volna, amikor megpillantottam a nehezéket. Levélnehezék volt, és nem is akármilyen. Lenin-fejből
.22

állt meg kis tömör talapzatból. Egy kalapácsvető lendületével vágtam hozzá
Viktor vánkoson nyugvó homlokához. Ellenfelem hatalmasat ordított, mindkét
kezével a fejéhez kapott, és lebukfencezett az ágyról. Azt hittem, elvesztette az
eszméletét. Odasiettem hozzá, megtapogattam a véres homlokát, s megállapítottam, hogy halott.
A rám oly jellemző tárgyilagossággal azt is megállapítottam, hogy életpályám a zenitjére ért. Gyilkos lettem. Visszapillantva múltamra, sanyarúnak
nem nevezhető gyermekkoromra, a Zsófival s az AKI-ban eltöltött boldog évekre, egyáltalán nem lepődtem meg, hogy gyilkos vagyok. A tartásom i s . . . Ügy
álltam fel Viktor teteme mellől, mint egy gyilkos. Kicsit csodálkoztam, hogy
riválisom bezúzott homlokából csak egészen kevés vér csurgott ki, alig-alig
szennyezte be a szőnyeget. Utolérhetetlen Énem pedig mintha csak erre a pillanatra várt volna az elmúlt néhány forradalmi nap során, ismét hírt adott
magáról. Utolérhetetlen harangzúgás-hangján azt rikkantotta önfeledten:
— Na látod! Végre egy forradalmi cselekedet!
És még a levegőben zúgott utolérhetetlen hangjának utózöngéje, amikor
hallottam, hogy valakik belépnek az előszobába. Az ablakhoz ugortam, s ahogy
a szerelmi gerjedelem egyetlen lendületes kézmozdulattal r á n t j a szét egy összegombolt ing két szárnyát, úgy téptem fel én is a szoba udvarra néző ablakának
két szárnyát. Azután kiléptem az ablakon. Nagyot koppantam, azután elhallgattam.

BELICZAY MÁRIA GRAFIKÁJA
23

BOZSIK PÉTER

Éjfél körüli vers
írnom, kéne (már rég nem írtam)
érzem megint rajtam az ihlés
előttem eszgé párbaj
könyve — vajon lesz-e még valami
könyvem
bár nem érdekel már
akár hatalmak arctalan arca
előttem még egy pohár
görög masztika
vagy ahogy ők mondják
ouzó
meg két dugóhúzó
meg egy nem létező ország
sarca
és persze az ételmaradék
s szomszédom szavával élve
költői énem
egy rakás
életmaradék
szóval az asztalról
beszélnék
min a nőm hagyta
ételmaradék
meg eszgé párbaj
könyve
meg egy nagykés
— apám disznóölő kése
mindjárt
éjfél
holnap dolgozni kell
mennem
abba a perzsiai porba
mi e versben válik
kozmikussá
mint életem
komi-kussá
abba a kozmikus
porba
mi tüdőnkön válik jussá
s levisz egész a pokolba
holnap (mindjárt már ma)
dolgozni kell mennem
pedig rajtam az ihlés
— asztalon a nagykés
apám disznóölő kése
vajon halálom vés-e
valami jelet ebbe a
kurva korba
vagy anélkül jutok abba a
rohadt pokolba
hogy ne tudnám mit
jelentsek
.24

— lesz MINDIG ki
följelentsen
?Európában? élek
annak balkáni részén
így baszhatom a világ egészét
sürget az idő
muszáj
befejeznem
?ma holnap? dolgozni kell
meg is ártott az ouzó
a négy
dugóhúzó
és a mennem
apám disznóölő sarca
s az életmaradék
valami
valami perzsiai porba'

mennem

. de még egy csak egy
kérdésem
volna
mért baktatunk és mért
ily simán
abba a kurva pokolba
Kanizsa, 1988 december—Horgos, 1990 augusztusa

Mítoszgyilkos 1.
B. I.-nek, a Kék Ütem
Lovagrend tulajdonosának

Teremtése nehéz, bár élvezet.
Ma már helyettem él, kocsmákba ő vezet.
Csak meg kell öljem, és lehetek
önmagam.
Ilyen egyszerű ez. Túlélem
holtomat.
Horgos, 1990. október eleje

SIMON

Messzi kanyart
Nem derűlátás süt a napból,
hanem tüze, fénye
sugaraz.
Mélyéből ezért ül ki
sütkérezni
partjára a gödör, s jókedvű a tavasz.
Másként onthatná a bizakodást,
aligha csóválná bokor a gallyát,
röppenne föl frissesség a fészkéről,
szállná körben az ég alját.
Ha nem maguktól,
buzdítástól
nem kerülnek messzi kanyart az utak,
nem attól sodorják levelük, a fák,
hanem mert sorsuk tenni a dolgukat.

Nincs miért
Szememet új
tekintetekkel
ismertetem
össze,
szembe nézhet velük, nincs
lesütnöm a földre.
Bárki
is
Nem
mind

miért

kézfogásának
kezem
bemutatkozhat.
kell szégyenkezzen,
tettei
mellette
szólnak.

Fölmagasodni
Tájaink
őrizőire,
földtől a csúcsukig
fölérő
jegenyékre,
őrájuk nézek én fel.
Helyünket
megállni
a példát ők
mutatják.
Ne alacsonyodnánk
le
a törpeséghez,
fölmagasodni,
lélekben
felnőni
hozzájuk
kellene:
földtől
a legfelső
gallyukig
fölérő
jegenyékhez.

SZÖLLOSI ZOLTÁN

Sívó egem
Sívó egem sívó máriaüveg
vérrel erezed
szemeimet
Fiad szemét aki fél
Derékaljam hideg versavar
benne kéz és szembogár
kapar
Fázom
templomodban
fúj a szél
Országom kint lekorhadt
vagon
arcok rajta arcaim vakon
S rángatja Európa
Es zúg csak zúg katonanóta
felejthetetlen
hulló hóba
Holott
virágzik ég a Róna

Képzelet és töredék
1974
Elhagyott ösvény fehér szalagja
hullámzik s itt-ott élre áll
Ragyogás csattan cserép vakítna
hegyhez odacsapott nyár
Levél tükrében
káprázatidő
múltak napjaként
ragyog
elvarázsolt szín sosem létező
S könnyű buborék a lomb:
fatörzsön táncol
fúvószálakon
néhányat szellő sodor
lebegteti föl már
hegyoldalon
s odafönt apró bokor
Ősszé pattanhat így is maradhat
S ki tudja miért? s miért nem?
Arcom történelmembe
tapadtan
örök kultúra
présben
Szívemben utak temetők város
sírkő-felhőkarcolók
Szememben tanyák zöld legye szálldos
s befogja Nap égi pók
.27

Vak képzeletem rám sötétedik
Szegény ödipusz
király
betonforróak
homlokcsontjaid
s lóg inged
mediterrán
Hiába szólnék: alvadt
torkomban
Magyarország sás susog
szabadság lüktet forró markomban
volnék tolvaj és hazug
Krisztus itt sehol
mintha jönne
De így marad itt
Magad e tájra

—

Bár horpadozik
már a víz
minden
alkonyig
ne bízd

Fekvően a fény kidőlt
kerítés
s áll a cigarettafüst
Feszes damilzsinóron a fecskék
mind a semmin lógna fönt
Vacog a hőség hegyeken
villog
hava Vakító foga
Előttem tenger térdel és csapkod
világ
mosóasszonya
Szívemben utak temetők
város
sírkő-felhőkarcolók
Szememben
tanyák zöld legye szálldos
s befogja Nap égi pók
Vak képzeletem rám
sötétedik
Szegény ödipusz
király
betonforróak
homlokcsontjaid
s lóg inged
mediterrán

Nem megyek tovább
1965
körfűrész zúg darázs zúg a Nap
vágja a delet szálkás
deszkákra
por lep háztetőt és fehér falat
jár-kél csak könnyű szoknyájú
szellő
és szívemből álmatlan álom
kászálódik már tanya
bolondja

szemhéjam ajkam gyűjti a fényt
számban szememben szó és kép elég
ömlik a lélek formátlan érce
sűrű lugasok s fák lombja alá
cammog a hőség
megdögleni
sül a vasakon hangyálló rozsda
mészkőben a lyukak
szemgödrök
házunk alapja kiégett
tenger
áll a kő vakon és
ritmustalan
nem megyek tovább álmodom itt már
képzelettelen
levita álmom
pusztában népem megrekedt
útján
nem vagyok méltó
megérteni
tán: hogy nem befejezett még semmi
bennem a házam s bolyongásom is
zokoghat a kő gyermekként
sírhat
megeredhet a száraz szikla
szívemben sósán tenger locsoghat

BARNA

Képeslap Nagyszalontáról
a foszforok tizenkettedik
találkozójára
nyakkendőben
elment a fény
ezért az irodalomban Sándor bácsi
zseblámpával kereste Arany Jánost
a Csonkatoronynál
nincs
igazolvány
de dák vércsoportját nehéz
kimutatni
magyarul beszél ő
mondja a ma még magyarul
beszélő
a valóságtól négy centire fekszik
isten
összekulcsolt kezére rászáll
augusztus
a vonatfütty
leborotválja
hajnali öt
s a hétemeletes tömbház
halkan vizel a harmat

szúrós
tövében

ricsaját

Lírai felvételek Nagyszalontáról
Nagyszalontán
a rozsdavirágok
szálai
két lejjel olcsóbbak
lettek
mégsem „csupa virág" az élet
a Csonkatorony
előtt
hatméteres
zaj
tetején tőbbértelműen
nekik szabad

tőjögnek

az

autók

az öreg nénik
— hogy mindig náluk legyen —
zsebkendőbe
kötözik az ábécé betűit
és az utcasarkokon még mindig
magyarul rakják ki a pletykát

Menekültek
hiába
megyünk
a szemészetre
az orvos nem törli ki
szemünkből
Erdély
élményeit
gondolatgalériánkban
jegyveres
őrök
őrzik
a szülőföld
tájképeit
és naponta
eszünkbe jut anyánk
meg az hogy Európa
lázmérővel hóna alatt
fekszik
Bukarest
(1988)

kórtermében

BERKOVITS GYÖRGY

Életvesztesek
REGÉNYRÉSZLET

Második játék
Orsolya-Orsóka, Gyárfás, Géza
Fejedet felveted, akár a tengerparton napozás közben, s hátradőlsz a pinceszínház egyik rozoga nézőtéri székén. Poros villanyfény fürdeti arcodat. A pince
hálós ráccsal védett ablakai egészen közel a mennyezethez, kevés természetes
fényt engednek be. Viszont láthatod ott fent, a járda szintjén a járókelők szaporázó, csoszogó, trappoló (lótfutó) lábait. A lábakon csodálkozol, a valószínűtlenségükön, hogy emberekhez tartoznak. A májusi tavasz nem hatol be egyáltalán a pincébe, kabát nélkül fáznál. A csuklyás kék télikabátodban jól megbámulnak az utcán, mégis legszívesebben nyáron is hordanád. Kikopnak a jó
hosszú, sötétkék posztókabát ujjai, gomblyukai már, kifényesednek a csuklya
szélei. Ez a kék kabát úgy tartozik hozzád, mint a kezed és a lábad, hozzád simul, felveszi az alakodat, s te is hozzásimulsz. Szereted, mert Gyárfás lepett
meg vele Genfben, az őszi hidegtől is bádogként megmerevedő, a svájci tömegből kirívó műbőr kabátod helyett. Genftől Párizsig a vonat folyosóján álldogáltál, hogy ne kelljen levetned azt a kabátot. Gyárfás átkarolt és kifejezte
örömét, hogy bőröddé fogadtad ajándékát. Te is kifejezted örömödet, hogy éppen akkor találkoztatok, amikor Gyárfás már nem mint valami szerencsétlen
hivatástudat-nélküli tévelygett a világban. Magadban örömködtél, hol levetted,
hol felvetted annak a kék kabátnak a csuklyáját. Gyárfás átkarolva tartott,
Jeanne D'Archoz hasonlítgatott, hogy olyan vagy abban a kabátban, mint az a
lány, ahogy mostanában ábrázolják. Ránevettél, s összecsaptad a kezed, hát
tényleg, s ráadásul magadat mindig is ilyen Jeanne D'Arc-formának képzeled.
Milyen pompás, hogy akkor találtatok egymásra, mondtad, amikor Gyárfás éppen levetette nagyravágyó sznobságát (beavatottság-majmolását). Rámosolyogtál mindenkire önkéntelenül, aki csak elhaladt a vonat folyosóján, és látott a
kabátban. Gyárfás átölelve tartott, és azt mondta, végre kimászott az önmagával meg nem felelés, a törekvéseivel össze nem illőség gyászos állapotából. Fejedre húztad a csuklyádat, és kijelentetted, hogy akkor találkoztatok, amikor
Gyárfás rátalált az útjára. A kabát eredeti formáját már csak a képzeleted
őrzi, s Gyárfás képzelete. És füstös klubot (klubot) képzelsz a színpadra, áramlott a tömeg, hangzavar volt. Ti, mint egy szigeten, ültetek ketten egy kis kerek presszóasztalnál. Feltűnően köszöngettek nektek, elsősorban neked, Orsolya.
Intettél egy csoportosulásnak, ahonnan felétek tekingettek. Gyárfáskám, mondtad, azok a ti elvbarátaitok. Ezek, mordult fel Gyárfás, ezek sütkéreznek,
Orsóka. Milyen kár, sóhajtottál magadban, hogy egy embergyűlölő ez a Gyárfás, pedig azért mennyit változott a hatásodra. Gyárfáskám, ezeknek aztán elárulhatnád, min dolgozol, nagyon elcsodálkoznának, s elismernének. Menjenek
ezek a búsba, Orsóka, ezek mit sem értenének. Ügy látszott, még mindig nem
eleget csöpögtettél Gyárfásba önbizalomból, önbecsülésből, lelkierőből. Gyárfás.31

kám, nem követheti mindenki a ti utatokat, hogy nincs lakásotok, állandó állásotok, s hogy egy húszas jut ebédre kettőtöknek. Beadták a derekukat ezek,
Orsóka, nézd a szemüket. Tehát tévedtél, amikor azt hitted, sikerült Gyárfást
rávezetned, hogy alkalmas a győzelemre, nem hadakozással, hanem a példájával. Gyárfáskám, örökösen elhatárolódsz, állj át más hullámhosszra, az isten
szerelmére. Orsóka, fényes igazadat majd megünneplitek, de táguljanak ezek
innen, és Gyárfás színpadias mozdulattal körbe mutatott. Elérted már, hogy
Gyárfás merjen belekezdeni egy könyvbe, de úgy látszott, amíg nem olvasható,
addig elzárkózik. Gyárfáskám, nem maradhattok magatokra, mert akkor elszigetelődtök, s fel kell adnotok az ügyet, s magatokat. Ezek, Orsóka, meggebednek, nem látod, s gebedjenek meg, élvezkedett Gyárfás keményfejűen. Nyugtáztad szomorúan, hogy Gyárfást csak az örökös mindentagadása dobja fel. Ne
legyél azért igazságtalan, figyelmeztetted magad, éppen te ne, mert érted sárkányölő Szent Györgyként küzdött. Boldog lehettél mellette, mert Gyárfás úgy
tartotta, hogy szellemed kalandos és fölényes, tehetséged határtalan. Értékrendszeredet magáévá tette, meg akart igazulni az oldaladon. A földhözragadt
igazságok korlátait hatásodra lebontotta, s vallotta, ki kell iktatni a korlátoltságot és a megszokást. Kamatoztattátok egymás igazságait, hatásosabban, mint
a sajátotokét. Érzelmeitek zsugorodtak egyetlen pontra, a metszéspontotokra, a
tied az övére, az övé a tiedre. Magatokkal igyekeztél elhitetni, hogy ez a pont
olyan kiterjedt, mint a világ. Ehhez a világméretűséghez kell alkalmazkodnotok, ha sikerül, győztök, ha nem, elvesztetek. Próbálkoztatok, vállt vállvetve,
egymás lelkét begyógyítani, így éltetek. Hogy valaki elismerjen és ennyire, az
neked újdonság volt, és hálád nem ismert határokat. Komolyan, rendszeresen
dolgozol majd végre, fogadtad meg. De féltél, hogy miközben az önfeledtség
könnyű párájával bevonva lubickoltok egymásban, összedől egyszer csak az
építményetek. Alig lehetséges mindent kifejezni, mert az áttételek sokszorosak.
Az áttételezések sokszorosságának kéne megmutatkoznia éppen a rendezésedben. Akik sohasem lehetnek tisztán önmaguk, ilyen jellemeket kéne ábrázolnod.
Rá kellene mutatnod ugyanakkor,' hogy tökéletesen önmagukat testesítik meg,
ellentétben veled. Ugyanis te nem azonosulsz egyetlen szerepeddel sem, s emiatt, veled szemben, zavarban vannak. Miközben viszonyulást keresnek hozzád,
magukra találnak. Alkalmatlan vagy tehát, és sajnos, a neked kínált szerepekkel való azonosulásra. Az önérzet és az igazságérzet túlteng benned. Ugyanakkor a viszonyítási érzéked és a valóságérzéked kevés, és megcsal. Irányítják
tetteidet inkább az ideáid, mintsem az érdekeid. Szent nem vagy, ez nem felelne meg a valóságnak. Egyszerűen arról van szó, hogy nem tudsz beletörődni
bizonyos dolgokba. Elsősorban abba, hogy az életnek csak egyetlen lehetséges
formája legyen. Elkeseredsz, mert az életért fel kell adni mindazt, ami egyedül
értelmessé teszi számodra. Méghozzá feladni úgy, hogy közben az egyedüli, helyes és üdvözítő módjáról győzd meg magad. Mindez a rendezésedben tükröződni fog, reméled, tehát jól megvagy most, csinálod, amit kell, és ami jön.
Működsz egész rendesen, mint akibe tantuszokat (érméket) dobnak be, s nem
tudod, lejársz-e és mikor. Elementárist (alapvetőt) találsz ki és eszelősen.
Gergő megint meggyógyul, és marhajókat játszotok. Reggelenként kijelentetted
Gyárfásnak, mélytengeri búvár szerettél volna lenni, ezért aztán kísért a kék
szín. Kéknek látod mindig a tereket, vallottad meg, az ott játszó gyerekeket is
kéknek, mozgalmas kék kavargásnak. A kék tereken ugyanis mélytengeri búvárnak érezheted magad. Hiába kerested mostanában a tereidet, tengereidet,
mert csak éles körvonalú megmerevedett fényképek állnak a helyükön. Szo.32

morkodtál, s Gyárfás sértődötten kérdezte, talán csak nem ő az oka annak,
hogy hiába keresed a tengereidet? Éppen ellenkezőleg, sóhajtottál és megbántódtál, hogy ilyen földhözragadtan gyanakvó. S csoda történt, mert megjelent a
színpadon Gyárfás, vödrökben, cipelve kék festékek különböző árnyalatait:
Tarka ruhában feszített, és tetőmagasságig érő, narancssárga gólyalábakra állt
fel. Hatalmas festőpamacsával festeni kezdett akkurátusan (aprólékosan), a házak tetőcserepeit, egyiket a másik után. Egyszer csak mintha tenger mosta
volna a talpatokat, kék tenger, s verte volna vissza csodálkozó arcmásotokat.
Álmélkodtál, s legszívesebben Gyárfás ölébe fészkelted volna magad, hiszen teljesítette vágyadat, tengert teremtett neked. Amikor felébredtél, különlegesen
köszöntötted volna a gyönyörű reggelt. Kék harisnyát húztál volna, 'piros cipőt
hozzá, bele zöld fűzőt, vagy legalább csíkos' spárgát (zsineget) fűztél volna.
Gyárfást magadhoz ragasztottad, a szájára tapasztottad a szájad. Aztán elmerengtél azon, hogy először vonal voltál, aztán síkidom, majd test lettél. Azokat
a tereket fogadtad be, amelyek illeszkedtek hozzád. Ezáltal bonyolultabb létezőt
testesítettél meg. Elkezdhetted a többkiterjedésű titokkeresést. Röviden, keresed
a határaid rajzát, mondtad, sajnos, nem találod, Gyárfás igazán segíthetne,
nehogy függőleges vonallá merevedj. Gyárfás elmosolyodott, az ölébe vont,
ígérte, segít, hiszen azért van, hogy segítsen. Elmesélte, megvallja, hogy hallja,
amikor a házak dührohamokat kapnak. A házfalaknak dőlve, a rázkódásokból
kiérzi a válogatott szitkokat. Rájött, hogy a környéken csupa ilyen ideges ház
áll. Hergelik egymást, és átkozódásuk átterjed a környékbeli utcákra. S akkor,
mesélte Gyárfás, megjelenik egy lány, végigkopogtatja kis öklével ezeket a házfalakat, s a házak nevetni kezdenek. Gyárfás ökölbe szorította bal tenyeredet,
és felmutatta, ez az a kis, lányos ököl. Örökre, boldogan Gyárfás ölébe fészkelted magad. S rákezdted, micsoda szorongató izgalmat érzel, ha focizhatsz. Csak
tehetetlenül állhattál ugyan a pálya szélén, mert a cipőd hatalmas, nehéz és
vastag talpú. S egy nagyapádtól rád maradt óralánc tekeredik súlyosan a nyakadba. Próbálsz ráadásul éppen megemészteni három sípot, öt csengőt, tizenkét
embert, s moccanni sem bírsz. A lelked válik négyszögletessé, nem tud már,
mint annak idején, kerek korában gyorsan gurulni a labda után. A fenébe, s
Gyárfás elkeseredett, nyilván őmiatta vagy kiűzve a pálya szélére, de jóvá
teszi, ígérte. S berohant a színpadra egy labdával, és passzolgattátok (adogattátok) egymásnak, csak egymásnak, és kibújtatok a bőrötökből. Nem is igaz ez
az egész, kiáltottál fel, és kacagtál gyöngyözően. Füllentettél, mondtad, mert
annyi pőre indulat van benned lány létedre. Viszont, ha Gyárfás magáévá teszi
a racionális (célszerű) magyarázatok elégtelenségét, akkor nem kell többet hazudnod. Hiszen bizonyos magyarázatok külsővé változtatnak minden igazi belső
kételyt. Minden őszinte és mély önmegvetést bemaszatolnak, szavakká változtatnak. A szavak meg henyék, homályosak még akkor is, ha képletesek és képszerűek. Lökik az embert a megalázó sóvárgás valószerűtlenségébe, csak erre
jók. Mély kutakba bámultál volna napokig folyamatos hidegleléssel, hogy elsajátítsd a végtelenség érzését. A kút nevesincs titkait nem fejthetted meg,
csak ha beleugrottál volna, de nem mertél. Telnek az évek így, panaszoltad, s
csak a pocsolyák természetével vagy tisztában. Nevetésből váltottál hirtelen sírásba. Gyárfás vigasztalni próbált, bár erősen utálta kimutatni a részvétét.
Vigasztalásából bátorságot merítettél és örömöt, s elmesélted, hogy síneken ülsz
és cigizel. Jön a vonat, te szívod a füstöt, és nyugodtan várod. A vonat fékez,
megáll, a vonatvezető leugrik, s nagyrabecsüléséről biztosít. Mert, aki sínen üldögél, cigarettázik, lány, és nem fél, mondta, annak mindent lehet. A masinisz.33

ta (mozdonyvezető) szépen megkért, nemkülönben az utasok, vezesd tovább a
vonatot most már te. Hallgatott, és milyen mélyen hallgatott Gyárfás, óriási
lett a csend. Érezted, most kéne tartanod a szádat, de te csak nyomtad a szöveget. A függönyt mindig leszakítottad annak idején gyerekkorodban, nem érdekelt, ha megvertek is. Azóta minden függöny arra ingerel, hogy leszakítsd,
mondtad, mert nem bírod, hogy ne láthass ki rendesen. Le is szakítottad nyomban és gyönyörűen a függönyötöket, amit nászajándékba kaptatok, hogy mutasd gyakorlottságodat. Gyárfás felhördült, most már kiabált, nagyon örülne,
ha ezentúl nem csak a képzeletedet röptetnéd. Jó volna, ha leülnél a seggedre,
és dolgoznál egyszer végre folyamatosan. Semmi más nincs, csak a munka, a
teljesítmény, a rohadt életbe. A látomásaid szédületesek, ezt elismeri. Csak lássa már végre, hogy kamatoztatod is, mert elege van a függönyszaggatásaidból
meg az ígérgetéseidből. Dolgozni tanulj meg, éppen itt az ideje, hogy elsajátítsd
tőle, Gyárfástól, hogyan kell dolgozni. Gyárfás igazsága letaglózott brutális
(nyers) egyértelműségével, áttételnélküliségével. Micsoda egy keményfejű fafej.
Kirohantál a fürdőszobába, mielőtt elsírtad volna magad, beültél az. üres kádba,
ott kuporogtál. Vártad Gyárfást, hogy kijöjjön utánad, és babusgasson egy kicsit. Persze hiába vártad, hiszen az egy marha fafejű fafütyi. Egy f a f e j t testesít meg egyszerűen, egy fafaszt a hülye. Vajon égy igazi fürdőkád hogyan festhet a színpadon? Telt az idő, kiszálltál a kádból, a tükörben nézegetted elgyötört arcodat, szomorú szemedet. Bohócnak festetted ki magad, s ugrándozva,
röhincsélve berontottál a szobába. Gyárfás engesztelhetetlenül meredt rád. Micsoda egy fafütyi, gyöngyözően kacagtál, körülugráltad. Nem akart megenyhülni, csak nem akart, kérlelhetetlenkedett. Az ölébe erőszakoltad magad bohócságod teljes mivoltában. Végigszántottad az arcát ajkaddal, meghúzkodtad a haját, szenvedélyesen a szájába csókoltál. Gyárfás görcsben volt, az egész ember
egy óriási görcs volt, a fafejség megtestesítője volt most. Hát hiába, egy tudományos kutató, de te majd megmutatod, hogy azért lehet ebből a fafaszból is
valamit kihozni. Zavarban volt, nem tudta, hogyan viszonyuljon, bohócságodat
sem értette. Megsajnáltad és elrebegted, amit hallani szeretett volna, hogy bevallód, ábrándozó és lusta vagy. A munkára nehezen tudsz összpontosítani, az
a baj, hogy sok minden, túl sok minden foglalkoztat. Az ihlet egy kényszeredett mosoly erejéig megszállta Gyárfást, s ügyetlen puszit nyomott az arcodra.
Szóval, ha összeszeded olykor magad, közölted, azért figyelemre méltó dolgok
jutnak az eszedbe viszonylag, és számodra is meglepően. Kifejezési formára
volna szükséged alkalmasint, sajnos, erre még nem találtál rá. Igen, a színház,
az igen, de általában kishitű vagy és odázod. Ugyanakkor nem vagy egyáltalán
kishitű, mert folyton nagy dolgokat vársz magadtól. Mégsem váltod valóra a
vérmes reményeidet, és higgye el Gyárfás, ez nyugtalanít a legjobban. Tétova
nevetés pukkadt ki belőled, nem bírtad tovább. Gyárfás elhárító ingerültséggel
rád mordult, az önmarcangoló hülyeséged, Orsóka, már ne haragudj, töretlen
és határtalan. Kinyúltál végképp Gyárfás morcos merevségétől, és egyúttal fel
is szabadultál. Sajnos, nem tudtál leszokni a függönyszaggatásról sem, jegyezted meg komolykodóan. A színház közelébe ezért sem mertél menni, hiszen ott
rengeteg a függöny. Kópéskodó komolykodásodtól Gyárfás zavarba jött, mert
képtelen volt eldönteni, hogy ezt mire vélje. Nem tehetett mást önvallomásod
hatására, mint azt, hogy szeretetre méltónak mutatkozzék. Szeretetre méltók
voltatok, s ennek tudata beárnyékolta arcotokat. Semmi közötök nem volt a
szeretetreméltósághoz, és mégis, ugye hogy volt. Az önmagadba vetett bizonyosság- megszerzésére való törekvésedből, lám, megint baj származott. Élned, hogy
.34

érdemes-e, az arra vonatkozó bizonyosságot, kezdett bebizonyosodni, Gyárfástól
hiába várod. Ha Gyárfás nem nyújtja neked a bizonyosságot, gondoltad, akkor
az a te nagy kudarcod. Erről a rögeszmédről hiába akartad magad lebeszélni,
nem ment. Végtére is ez a pinceszínház olyan, mint egy díszlet, tűnődsz, mégpedig otromba és elnagyolt. Nem is találták ki még hozzá a darabot, a szereposztást, ez egy ilyen díszlet. A színészeknek nem magyarázhatod azt, hogy íme,
itt vagy te, Orsolya, ott meg Gyárfás, Pongrác, vegyetek mintát róluk. Holott
minden készen áll a próbákhoz, és mégis. És most, hogy már a májusi meleg
köszönt be, gyakran tornázol, sőt futsz is. Fürdesz, tusolsz (zuhanyozol) is sűrűn, s egyéb hasonlóan mulatságos dolgokat művelsz. Hajnalban felkelsz futni
néha, hogy becsapd a szervezetedet, s hogy állóképességet szerezz a színházcsináláshoz. Napközben gyakran elcsámborogsz, hívogat a tavasz, s egy-egy
utált gyakorlati ügyed intézése után megjutalmazod magad, és csavarogsz. Majd
éjszaka dolgozol, mert mire volna való az éjszaka, ha nem szeretkezésre és
munkára, de nem sikerült reményeidet beváltani. Elutazik Pongrác megint, vidéken forgat, s ilyenkor nem tudsz mit kezdeni, ahogy nevezed, a kurva véreddel. Ha egyedül alszol, valami testi őrület kerít hatalmába, lázít, álmatlanná
tesz. A nemi aktust (ténykedést) látod és magadat benne, és undorít, hogy a
társ mindig ismeretlen. Az ilyen éjszakák gyötrelmei után megsajnálod magad,
és dühöngsz Pongrác hiányára. Azt érzed, hogy igazságtalan a sors hozzád, s
érzéseidet már megint legfeljebb befőttesüvegben tarthatod. A minap Géza felkészít arra, hogy elintézi, adják oda neked a pinceszínházat, mivel, úgymond,
nem kell téged elvadítani. Az igazgató-főrendező a jóindulattól hirtelen kicsattan, a tanácshoz írott ajánlásában figyelemre méltó tehetségnek titulál. Kötelességük, fogalmazza, és a kor követelménye, nemkülönben a haladó társadalom
jellegéből következik, hogy kibontakozásodat segítsék stb. Mormogsz valami
köszönésfélét, ami nyögésnek hallatszik. Az igazgató-főrendező mosolyog nyájasan, igyekvően. Arcod felhős marad, kimérten beszélsz, nem alkalmazkodsz a
nyájassághoz. Mintha szemedet figyelmesen ráfüggesztenéd, úgy teszel, ennyi
engedményt adsz, különben elnézel mellette. Megkérdezi, de mintha csak mellékesen érdeklődne, milyen darabot is akarsz előadni. Puskintól, hazudod szenvtelenül, a Mozart és Salieri-t. Csak úgy beköpöd, úgysem érdekes, fal az egész,
arra szolgál, meg ne tudják idő előtt, hogy nem lesz szabályosan megírt darab.
Át kell verned őket, mert ellenkező esetben ők tesznek téged taccsra (pályaszélre). Elgondolkozik az igazgató-főrendező, szóval a Mozart és Salieri, ismételgeti, szóval, aha. S mint akinek világosság gyúl az agyában, hirtelen felcsattan, szóval Mozart, mint lángelméjű művész, és Salieri, a mesterember.
Nem hülye ő, és gúnyosan elvigyorodik, mindenféle szitán átlát, mit akarsz
ezzel a darabbal. Mintha tanácstalankodnál, legalábbis úgy csinálsz, s mivel a
kérdés hidegen hagy, elszórakozol magadban azon, mennyire felhergelődött ez
a, színházi komisszár (biztos). Majd megmondja ő helyetted, mi a szándékod,
hangsúlyozza diadalmas fenyegetőzéssel, dörzsölt, vén, ravasz színházi róka ő,
bizony. Az ajkad kissé fintorítod, összehúzod a szemed, de az arcod merev marad, várakozol közömbösen, hidegen. Ne nézd őt hülyének, rikolt fel, tudja,
hogy Salieri volna ő, személyesen, vált át tanárkodásba, s Mozart testesítene
meg téged. S ugye Salieri megöli Mozartot a darabban, tehát ő elpusztítana
téged. Nem játszunk ilyet barátocskám, ohó, s az igazgató-főrendező felugrik
az íróasztala mögül. Csaknem felnevetsz, na nézd, ennek a fasznak, mindjárt
megüti a guta, hála istennek, milyen jó ötletei vannak. Viszont továbbra is némán, mereven'nézel, a válladat felhúzod, szemöldöködet szintén, jelezve védte.35

lenségedet. Nagyon gyorsan más darabot válassz, javasolja, mert ha nem; dühöng, visszavonja az ajánlást. Ilyen szemét ez, nyugtázod magadban, s zavartalanul hallgatsz tovább. Na, rikoltozik, na, mi lesz, hát akkor majd javasol ő,
például Gorkijtól az Éjjeli menedékhely-et, az is orosz. Kurtán válaszolod,
rendben, s magadban röhögsz, fújjon a seggedbe, neked tökmindegy. Az igazgató-főrendező az ellenkezésedre számít, gyanakodva bámul rád. Majd magához
térve, megint nyájasra vált, s felajánlja, kölcsönöz egy kötetet, amelyben szerepel a Gorkij-darab. Győzelem utáni fellélegzéssel adhatod be a tanácshoz munkahelyed ajánlását és az Éjjeli menedékhely szövegét. Intenigazában Gyárfás
szeretné meg nem történtté tenni szakításotokat, visszacsinálni mindent. Még
mindig nem veszi észre a lényeget, pedig el is árulod neki, így sem éri fel észszel, hogy ő volt a felnőtt, te a gyerek. Nem vette észre tényleg, hogy sokszor
úgy reagáltál (jeleztél), mint egy olyan gyerek, akivel igazságtalanság történt.
Csak az intellektusodat (értelmedet) látta, ami lenyűgözte, holott a gyerekesség
jellemezte megnyilvánulásaidat. Ugyanakkor koravén voltál, és ez is megtévesztette őt. Állati ügyesen tudtad leplezni bizonyára a gyerekességedet. Leplezted,
hogy hasonló törődést, figyelmet, gyöngédséget vársz, mint a gyerekek. Gyárfásnak ki kellett volna találnia, hogy legszívesebben gyerekként viszonyultál
volna hozzá. Akkor eléggé fantasztikusan (meseszerűen) tudtad volna felhalmozni hatóerőidet. Ezzel szemben, bizonyos szempontból, alárendeltként viselkedett
veled. Végigfeküdtél a fotelodban (fotelodban), karfájára tetted a lábadat, s
mániákusan (hóbortosán) .hajtogattad a magadét Gyárfásnak. Például, hogy micsoda gyerekes hülyeségek jelentenek neked boldogságot. Viszont teljesen megmagyarázhatatlanul mindig öt számmal nagyobb cipőben kell járnod. Felöltözöl
persze a felnőttek ruhájába és állati komolyan viseled, sőt cigizel is már korán.
Előadod mindazt, amit csak egy felnőtt képes, közben pedig játszani szeretsz.
Gyárfás ölébe fúrtad magad, kényelmesen elhelyezkedtél. Mindig valakihez oda
akarsz bújni, magyaráztad, s ez a valaki rendszerint mindig Gyárfás, mint kiderült. Babusgasson, egyszerűen azt akarod, s hogy ölbe vegyen, s hogy játsszon
veled. Aki képes volna eljátszani veled egyszer végre, annak akarod leginkább
megmutatni magad. Ezt a vágyadat nem szeretnéd mindenek fölé helyezni,
csak olyan furcsán igaznak érzed. Folyt belőled az elégedetlenség, pedig tudhattad volna, hogy ezzel magad ellen hangolod Gyárfást. Még Gyárfás szigorú,
kérlelhetetlen és sértődött arca sem riasztott vissza. Megcsókoltad volna, de
zárva tartotta a száját, s nem volt hajlandó kinyitni. Azért is csiklandoztad, és
próbáltad nevettetni. A csoda, hogy Gyárfás egyszer csak felengedett, mégis
megtörtént. Sőt, a csoda újabb csodákra volt képes, mert Gyárfás egyenesen
olvadozott a gyönyörűségtől. Nem találkozott még ilyen jelenséggel, tüneménynyel, mint te, ismételgette, és szeretkeztetek. Éjszaka felráztad Gyárfást és kijelentetted, ismét szeretkezni kívánsz. Gyárfás álmos volt, leragadt a szeme.
Élettani hajlamról, idegalkatról szövegeltél, és hiúságról. Taglaltad, hogy a született női hiúságod kívánja a sokszori szeretkezést. Azt is felhoztad, miszerint
nemcsak a női, hanem az intellektuális (felfogóképességbeli) hiúságod is a gyakori szeretkezés felé hajt. Gyárfás a fal felé fordult, aludni szeretett volna.
Valószínű, hogy a legkitanultabb mindenek felett az intellektuális (észbeli) hiúság, magyaráztad zavartalanul, s a legveszélyesebb. Olyan csapdákat állít fel,
amelyet se te, se más nem lát át rögtön. Gyárfás elaludt mégis, te pedig zokogtál, hogy a férjed ilyen, s egyáltalán nem ilyet akartál. Valami kamionban
(kamionban) utaztál, amely zsúfolva volt emberekkel. Az ablaknyílásnál vitatkoztál az erőszakos halálról egy fiatalabb és egy idősebb férfival. Rossz kedved
.36

volt, s mintha valamin túl kellett volna esned, de nem tudtad, hogy min. Egyszer csak a kamion ajtaja kinyílt, s Gyárfás kapaszkodott fel a pólyás Gergővel. örültél kimondhatatlanul, de valami kellemetlen előérzet nyugtalanított.
Mintha felsejlett volna Géza alakja a nyitott ajtóban, Gyárfás mögött, igen,
valóban ott is volt. Amikor Gyárfás észrevette, eltorzult az arca. Géza, aki sokkal kövérebbnek látszott, mint rendesen, magabiztosan tolta félre Gyárfást mellőled. Törleszkedett hozzád egyenesen, anélkül, hogy köszönt volna, s máris
érezted a közösülés gyönyörét. Gyárfásból kifutott minden vér, annyi ereje maradt csak még, hogy tenyerével Gergő szemét eltakarja. Vérfagylaló életveszélyek közepette menekültetek. Visszatértetek ugyanoda, ahonnan elindultatok.
Gyárfás imádkozott, s mintha szerzetesi ruhát viselt volna. Magadhoz szorítottad Gyárfást, aki egyszer csak csecsemővé változott. Két csecsemődet, Gergőt
és Gyárfást cipelve, a lépcsőházatokban surrantatok felfelé, a házmester azonban észrevett. Gyanakodva nézte csecsemőidet, el akarta venni azzal, hogy nem
a tieid, hanem loptad. Az ágyneműd átázott, izzadtságban fürödtél. Hallottad
Gyárfás egyenletes szuszogását melletted. És amikor az alkohol a házból kifogy, szándékosan nem pótolod, mert büszke vagy, hogy kibírod nélküle. A Géza által rendezendő darab színreviteli munkálataival vagy elfoglalva, s néha
még élvezed is Géza útszéli modorú próbáit. Várod közben, és alig várod, hogy
elszabadulhass és elrohanhass a pinceszínházba. Rögzíted rendezésed jeleneteit,
jegyzeteket készítesz egy leendő rendezői példányhoz. Gergővel kevesebbet foglalkozol, amikor erre ráébredsz, megszorítja a torkodat valami, mégiscsak
Gergő volna az első. És persze Pongrác is ott van, tehát a sorrend: Gergő, a
pinceszínház, Pongrác. S mintha nem tudnál ismét magadról semmit. Lelkedben, azt hiszed, elkurvulsz. Szörnyű szakadékok nyílnak meg olykor előtted, a
simának látszó felszín mögött. Bizalmat és erőt sugárzik a tekinteted is. Dühöngsz, szerencséd neked miért nincs. Nem sikerül szinkronba (egyidejűségbe)
hozni ugyanis az életedet az éppen dolgozó igényeiddel. Néha színvonaltalannak érzel mindent borzalmasan, ami mostanában történik és történhet veled.
Bárgyún nevetséges helyzetekkel kell hadakoznod, amelyek arra kényszerítenek, hogy kibújj a gúnyádból. Arra késztetnek, hogy húzz magadra másik ruhát, olyat, ami nem illik a lelkedhez. Az ilyen hacukákban (szedett-vedett holmikban) csak haldokolni lehet az egészségeseknek is. Pedig nagyon is élsz,
ahogy a nagykönyvben meg van írva, anélkül, hogy elhatároznád. Vannak napok, amikor a fájdalom elmúlik belőled, s vidám, tettre kész, meg bizakodó leszel. Bőgni volna kedved viszont máskor, erre azért nem kerül sor gyakran,
mert olyan mélyre húzódik benned minden valahogy. Képtelen vagy könnyekben kitörni, és ezáltal feloldódni, összezárt szájjal vinnyogsz néha, mint a kölyökkutyák, ha rájuk taposnak, s száraz a szemed. A kiborulások ellenére alapbiztonságod megingathatatlan. Egyik este ültél egy hatalmas, terített asztalnál,
nagy társaságban, elvakítva a rengeteg lámpa fényétől. A stílromantiká (lásd:
ismerettárak) tobzódott és a történelmi elegancia (választékosság), akár egy jelmezes filmben (filmben). Az öledben Gergő, melletted Gyárfás, szemben Géza,
finomakat ettetek és ittatok. Bántott, hogy mindenki Gézával foglalkozott,
mérgesített, hogy Gyárfással senki sem törődött. Fölöttébb sértett, hogy Gergőre sem figyeltek fel, aki pedig földöntúlian szép, eleven és kedves volt. Géza
elkapatottságát nem bírtad elviselni, s belekötöttél, megjegyezve, hogy már
gyerekkorában sikerhajhászként tündökölt. Elrémisztett, amikor megtudtad, az
a tény, hogy még középiskolásként is tagja maradt az úttörőmozgalomnak, mint
úgynevezett ifivezető. Géza odavetette fölényesen, hogy külön fejezetet nyitott
.37

az ifivezetői mozgalomban és a színházművészetben egyaránt, bár csak egy tökéletlen félmondattal. Micsoda szerénykedés, borult el az agyad, s ez azt hiszi,
csattantál fel, hogy még ezt is megengedheti magának. Az a tökéletlen félmondatocska persze egyenlő azzal a militáris (katonai) árnyalattal, ami Géza i f j ú korát meghatározta, közölted higgadtabban. Nem gondolod, Orsolya, vetette oda
Géza, hogy őt azért rekesztették ki a mozgalomból később, mert megelégelték
avantgardizmusát? (Lásd: ismerettárak.) Különben is, oktatott ki Géza, a magánélet felől szemlélve, a történelem értelmezése igencsak csiklandós eredményekre vezet. Sebaj, daráltad Gézának, a továbbiakban egy divatos érvényesülési móddal jegyezte el magát, egy galeri beltagja lett. Minenképpen kívül áll
ő az időn, nyilvánította ki Géza, s ez már visszamenőleg is bebizonyosodott. Beláttad az eszeddel, jobb volna visszavonulnod, mielőtt Géza megsemmisít, de
nem bírtál az érzelmeiddel, s tovább küzdöttél. Mindenki tudja meg, hogy a rni
Gézánk, harsogtad, nemtelen militánsnak (harcrakésznek) képeződött ki egy
keletnémet ifjúsági táborozás alkalmából. Géza a gyönyörű terítéket lesöpörte
maga elől, felemelkedett, és megvetően kinyilatkoztatott. Az a tábor kitűnő alkalom volt arra, hogy találkozzék a kamaszkori nemiséggel, s az igazi, klaszszikus (lásd: ismerettárak) agresszivitással (hódítással). Hogyan is érthetnéd,
folytatta, giccses (közönséges) agyaddal, mit jelent, ha az ember magába szívhatott, és mély benyomásként egy archetipikus (őseredetű) műveltséget. Géza
rámutatott Gergőre, s röhögve kijelentette, évekig küszködtetek, amíg ezt a
gyereket össze tudtátok hozni. Erre az aljasságra nem számítottál, Gyárfásra
néztél, vajon hogyan válaszol. Borzalmas színűre, rózsaszínűre változott Gyárfás
arca, felugrott az asztaltól, és kioldalgott. Észre sem vették, hogy kivonult, s
azt sem, hogy hamarosan és sötét szemüvegben visszatért. Gyárfás kiállt volna
most májT Gézával, láttad, kereste az alkalmat, viszont az ügy időszerűségét
vesztette. Gyárfás elbizonytalanodva álldogált, s neked hányingered támadt.
Egy vízparti kertvendéglőben vitatkoztatok Gézával, aki azon élcelődött, hogy
széptani tanulmányaidat feladtad. Felületes, kitartás nélküli, szalmalángocska
vagy, legyintett rád. Felhozta magát példának, ő persze megtanul! önképzéssel
zongorázni. A pillanat eljött, visszavághattál Gézának azzal, hogy viszont hiába
próbált elhelyezkedni együttesekben. Persze tapogatózását a zenekari bandák
felé megint divat- és hírnévszempontok vezették. Az élet nyertese, söpört le a
színről, néhány kudarca ellenére is ő. Hozzá képest mindenki más vesztes, elsősorban te. Ö, ellentétben veled, nem az úgynevezett valóságot, hanem a legendásságot akarja elsajátítani valóságként. Kirohantál a vendéglőből, be a vízbe
ruhástól, majd kifeküdtél a partra meztelenül. Megütközve figyeltek, és Géza
körbemutatott, felszólított mindenkit, kövessék a példádat. íme, kőbe véshetnétek, szónokolta, amit ő mond, a férfi és a női test ellentéte mindennapjainknak is szabályszerűségei voltak és lesznek. Benne foglaltatik a test és a lélek
kettősségének mibenléte, nem is beszélve az ideális (elérhetetlen) és a reális
(megvalósítható) egymásnak feszüléséről. Mindezt kifejezte nem is egy rendezésében, mert ő az úgynevezett életgyakorlat mögötti rejtett törvényszerűségek
megfogalmazásának művésze. Nem véletlen, hogy ősalakokkal teli színpadának
hősies naturalizmusa (lásd: ismerettárak) felkavarja az értőket. Géza önhitten
azt gondolta, hogy szóáradatával levett a lábadról, s hogy most m á r hajlandó
leszel vele szeretkezni. De eltaszítottad, s büszkén öltözködni kezdtél, mert az,
aki csak önmagát értékelte és téged nem, sohasem érdekelt. Lezökkensz a pinceszínház egy kimustrált nézőtéri székére, s váratlanul csúszni kezdesz róla.
Felfedezed, hogy lejt a pincehelyiség a színpad felé, tehát a székek ülése is lejt.
.38

A kényelmes üléshez kedvező testtartás itt nem létezik. Mindez á létbizonytalanságra emlékeztet, és felnevetsz. Mint egy kiskölyök, akit ott felejtettek az
utcasarkon, s ennek örül is, meg nem is, úgy viselkedsz. Tudod jól különben,
hol laksz, mégsem mégy haza, hogy jobban fájdítsd a magad és a szüleid szívét. A szívről ábrándozol már megint, na igen, tehát a szerelemről. Kedélytelennek és patetikusnak (fellengzősnek) mutatkozik a szemedben a szerelem
most már. Meg aztán borzalmasan kimerítő állapot, de hát két választásod van,
vagy vállalod, vagy felszámolod. Van még egy harmadik lehetőség is talán, bizonyos egészséges önmaró gúnnyal szemlélni. Hajlam jelentkezik benned erre
erősen. A bajaid többségét unod, annyira szakadatlan és ismétlődő, például a
fájdalom a hasad alján. Reményed, hogy az utókornak másról is beszámolhatsz
majd, mint ilyen egyszerű tényekről, még él benned. Belátod, milyen viszonylagosak az érzelmek, a harag, a számonkérés, az önsajnálat stb., az azonosulási
vágy, a követelések. Mintha átállítódott volna az idő és az értékrend. Hogy
magát minek adja oda az ember, választás dolga, viszont a fontossági sorrendet
ezzel is meghatározza. Vágyódsz egy friss és ismeretlen, kialakulatlan fontossági rend után. A régitől meg kell szabadulnod, és éppen most, és szívós küzdelemben. Végképp nevetségessé, mert szerencsétlenné válsz különben saját
magad előtt. Néha váratlanul, s látszólag előzmények nélkül tör ki belőled a
sírás. És mégsem sírsz, nincs könnyed, amik vannak, azok a nosztalgiához
(múltba vágyáshoz) tartoznának, ha te erre alkalmas volnál. Végre felülhetsz ismét piros mopedodra (segédmotorodra), találsz egy szerelőt, aki mégjavítja
egyenesen a te kedvedért. Esténként Vivaldit hallgatsz megint, varázslatosnak
tartod, ahogy az ablakból eléd táruló látvánnyal összhangban van a zene.
Egyetlen vigasztaló, megnyugtató szót sem kapsz napokig, ha Pongrác távol
van. És ami kettőtökkel történt, Gézával és veled, úgy érzed, csupán a képzeletedben zajlott. Semmit sem tudtál felhozni első közös éjszakátok mentségére,
amelyet egy épülő ház lépcsőfordulójában töltöttetek. Mintha a jeges hó felolvadt volna körülöttetek, nem fáztál, bár csak egy hálózsák oltalmazott a januári fagytól. Kapcsolatotokat nem tudod hova tenni, még leginkább szellemi
szeretkezésnek bélyegeznéd, mondtad. Nyilván rossz kedved van, nevetett Géza,
miközben egy éjszakai vendéglő felé igyekeztetek a züllöttség glóriájától
(fénykoszorújától) övezve. De tudd meg, hogy ő képes a szellemedben is fürödni, jelentette ki Géza. Megvan, hát ezért tüntetted ki Gézát testeddel az éjjel, mert már egyszer elhintette ezt a mondatot. S mintegy önigazolásképpen
és védekezésül le akartad leplezni. Mondtad, szándékod megakadályozni Gézát
abban, hogy önmaga árulója legyen, s egyúttal most már a te árulód is. Nem
bírsz belenyugodni abba, hogy természetadta képességeit másokkal szembeni
alpári lebecsülésként árusítsa ki. Félsz, csak azért alkot, hogy másokkal szemben fölényben legyen. Feltételezéseidért kifigurázott, őszinte, gyanútlan, odaadó
töprengéseiden mókázott. Ha fogalmad nincs a dolgokról, legalább tanuld meg
eltitkolni, nevetett. Képtelen voltál Gézával szemben védekezni, s az éjszakai
vendéglő sivár hangulata is kedvedet szegte. Hiába tudtad, hogy Géza agresszivitása (kötekedése) önvédelmi ingerválasz. Mert azt is tapasztaltad, milyen jólesett neki egy-egy embertelen szerepet eljátszani, veled szemben is. Mégis,
mintha a másikból, egymásból ki akartatok volna szakítani valamit, valami értéket. Érződhetett ezért, hogy a viszonyotok egyszerre folytathatatlan és ismételhető, hogy egyszerre végtelen és egyszeri. Magad mellé képzeled Gézát, miközben merengsz a pinceszínház dobogóján, törökülésben. Tanácstalanság fog
el, mint Géza jelenlétében mindig. Többnyire mindentudóan szoktál vigyorogni
.39

a társaságában, tehát hülyén. A reakciókészséged a minimumra (alsó határértékre) csökkent ilyenkor. Minden idegszálad, s milyen fájdalmasan, megfeszült.
Nem merted kimondani előtte, amit igazán gondoltál, s ez szörnyen kínzott.
Neki meg minden találkozásotok alkalom volt arra, hogy diadalmaskodjék. Üjra
és újra diadalmaskodni akart mindig és mindenen és mindenkin, de elsősorban saját magán. Géza próbáin furcsa lelkiállapotban töltöd az időt, a szemlélődés és a töredékes gondolatok jegyében. Nem tudod magad sem, mire jó ez,
de van hangulata, és nem gyötör meg ebből semmi most kivételesen. Gézát leírod rég, és megkönnyebbülsz. Pongráccal nem hasonlíthatod össze, felesleges.
Géza ellenében most Pongrácnak szurkolsz. Hátha Pongrác képes megváltoztatni az általad szokásosan létrehívott kapcsolatrendszereid természetét. Neked lei
van szolgáltatva azonban, s ezért sajnálod, de talán van annyi karakteres (jellemszilárdságos) ereje, hogy ellenálljon. Érdekes, hogy azt hiszed, Pált észrevétlenül irányítod, s ezért lekicsinyled. Amikor a szitán átlát, megsértődsz, s
ellenségessé válsz. Mert nem az okossága és az érzékenysége miatt, hanem védekezésből, tehát gyengeségből jön rá, s ezért nem bírod. Gondolkodsz hasonlóan Gyárfásról is, holott ő teljesen más ember, és vele minden más volt. Bár lehet, hogy vele igazságtalan vagy. A közönyöd, amivel nézni tudod a különbségeket és azonosságokat, bizony, önmagadnak is furcsa. A rendezésed, közben
egy csöppet sem halad előre, semmi nincs kész, talán egy parányi gondolat és
még parányibb forma. Mi volna, ha bejönnének a pincébe az utcáról a verebek
ételt keresni? Az ég madarai benépesítenék a pince terét, szárnysuhogtatásukkal vihart kavarnának. Vadul nőtt hajadat kicsipegetnék szálanként, a fejedre
ülve, s a fiókáiknak adnák. Nem tiltakoznál egy csöppet sem. Ugye az életed
suhan el előtted mindig, egyszer kudarcok, egyszer sikerek fényében. Mintha
tőled függne, mintha te tartanád a mérlegét a kezedben. Végső soron mindig
arra jutsz, hogy egész eddigi küszködésed súlytalannak bizonyul. Nem változtat az eredményen az sem, hogy te intézed úgy, miszerint könnyűnek találtass.
Ideig-óráig szabadulhatsz csak az önmegvetés bűvköréből. A bíró szerepét eljátszatod mindenkivel, mintha mindenkinek igaza volna, csak neked nem. És
megint vérezni kezdesz, és megint rohamokban jön rád a görcsös zokogás.
A kórházba egyedül rohansz be az ismerős orvoshoz, titkolózol Pongrác előtt.
Az orvos arcán semmi sem tükröződik, bent tart. Sírsz, Residuum p. ab. (lásd:
ismerettárak) a változatosság kedvéért, de az alkalmazott gyógymód változatlan, Abrasio (lásd: ismerettárak). Az egészségedből ki van harapva m á r megint egy óriási falat, nyilván az életerődből és az önbizalmadból is. A műtőasztalon kifeszítve fekszel, bonyolult érzések váltakoznak benned. Egy nagy elszánás mindent átszínez. Reméled, nem válik olyan könnyen füstté ez az elszánás, mint a korábbiak. Ez jogosít fel talán némi reményre. A dolgaidat tényleg
csinálni kell, más nincs. Nem szabad, hogy a kioperált (kikapart) magzat csorbítson téged, s akkor az újabb gyerek is megszületik. Félsz néha valami otromba' végtől. És féltél Gézától, aki ostoba képzelgésekkel vádolt, és persze kigúnyolt. Mi szüksége volt minduntalan diadalmaskodni, másokat megalázni, nem
értetted. Együttlétetek felfokozott izgalma kárpótolt azonban mindenért. Megnyilatkozott szenvedélyetek újból és újból, gáttalanul. Mintha ilyenkor kiegészült volna benned a múlt egy elmaradt, hiányzó részlete, teljessé téve egy régi
legendát. Haladtatok egy művészklub felé, Géza nadrágját hordtad. Nem maradt semmi reményed, mondtad, nem bízhatsz az ő méltányosságában. Ehhez
nem tud hozzászólni, jelentette ki közömbösen, mert reménykedni csak az alattvalók szoktak. Ki az út közepére, a kocsik közé kéne vágnod ezt az öntelt
.40

barmot, s olyan csellel, hogy előrebukfencezzen a sűrű forgalomba. És az eszményei, Géza, eddig úgy tudtad, hogy meg akarja őrizni a részvét lehetőségét,
mondtad. Hát mit gondolsz te, miért randevúzik (légyottozik) ő veled, talán
nem részvétből? Egy villamos alá kellene nyomni a fejét, ennek a légyottnak
az emlékeként, gondoltad. A művészkör előtt összekapaszkodtatok, mindent újrakezdve, mint az éhezők. Ezt a megmagyarázhatatlan, tűzvészként mindent
felégető vonzalmat, kérdezted magadban, vajon mi táplálja? Hasonlítotok belsőleg, mondtad, ez a felismert, de elismerhetetlen belső hasonlóság esete, ezért
a lényeges azonosságokat is le kell tagadnotok. Bizony, és maradnak a kiáltó
ellentétek köztetek, hála az égnek, nevetett Géza. A művészkörbe már úgy
léptetek be, mintha csak véletlenül találkoztatok volna. Mondtad, ahhoz, hogy
Géza a tiszta tragikum (végzet) vagy komikum (fonákság) győzelmétTJatszhassa
el, kiűzött magából, maradéktalan sikerrel, minden emberit. Visszavágott, megveti ezt a világnézetieskedő, ezért kezdetleges gondolkodásmódot, ami a te sajátod. Miért kell ennek éppen így lennie, kérdezted. Mérhetetlen hülyeségedet
fokozza az is, hogy felesleges dolgokon töprengsz, jelentette ki. S nem tudsz
beletörődni abba, hogy a dolgok olyanok, amilyenek. Mindez azonban, bár igaz,
végeredményben másodlagos, gondoltad. De fennhangon azt kiáltottad, indulataidon nem bírván uralkodni, hogy kuss! Hát majd jelentkezz, gyermekem, nevetett Géza, ha dugni akarsz. Szegény, mondtad, szegény Géza, és most már
aztán tényleg kuss. Bíráskodott Géza fölötted, mint minden tiszta butaság, vagy
tiszta okosság, vagy megszenvedett és kölcsönt törlesztő vak elszántság. Bíráskodott Gyárfás is, meg Pál is, és Gyárfás miatt bánkódsz, holott tudod, csak
egy kő volt a nyakadban nehezéknek. Nem zavar az, hogy ez a pince, érdekes,
önmagára hasonlít, pincére, és nem színházra. Valahányszor belépsz ide, varázslónak érzed magad, aki mindenre képes. Dallamokat dúdolgatsz, az öcséd
által agyonhallgatott beat- (lásd: ismerettárak) lemezekét. Magad mellett érzed
tapinthatóan szertelen jókedvedet. Mintha derékig napsütötte vízben járnál.
Kulcsolod tarkódra a kezed, hogy a könyököd szétálljon, mintha nyújtózkodnál.
Dühös vagy, miért is kellenek színészek, abban a lelkiállapotban, amelyben
rendezésedet elképzeled. Főleg a társulat kialakítását tartod nyűgnek, félsz a
szervezéstől, viszolyogsz a nyüzsgéstől. Unod a színházat, azt, amely naponta
felhúzza függönyét, ez elől riadtan zárkózol el. A profizmust (hivatásosdit) utálod, azt a rikító fajtát, de éppen úgy utálod a lelkes amatörizmust (műkedvelősdit) is. A népművelés méltóságosságától meg irtózol. Isten csapásának éreznéd, és szégyellnéd magad, ha az ország hivatásosai között virítanál. Ezek a hivatásosok nagyjából már mindent elértek, amit akartak, vagy annál is többet.
Nem kerül nekik semmibe sem, hogy csak úgy legyenek, s csinálják, ami éppen
jön, természetes nekik a saját nagyságuk. A te helyzeted nyomasztó, mert neked megszabadulva mindentől és megtalálva mindent, kellene munkálkodnod.
De ha nem gondolsz bele, akkor valahogy megnyugodsz. Mintha egy közeli
pontot látnál az időben, amikor minden eldől, s te ott leszel nagyon is éberen.
Létezhetsz így aztán csak úgy, anélkül, hogy bántana a múltad, a jelened, a
jövőd bármilyen kínos mozzanata. Az időt tölteni jó néha így a feszültségek
tökéletes kikapcsolásával. Rosszra, jóra nem gondolni, s elfelejteni, mi az izgalom, meg az érzelmek, s az önérzet problémái. Egyedülléted véd, emiatt talán
még biztonságban is vagy. Védve vagy attól, hogy a választásaid értéke felett
töprengj. Jobban meg kéne őrizned a kívülállásodat még így is, azzal együtt,
hogy a dolgokba bele kell menni. Bele is mész, ebben nincs hiba, az összes kínt
kimeríted például a szerelemmel kapcsolatban. Ott van Pongrác, aki mindent

.41

máshonnan szemlél, mint te. Lehet, hogy hagynod kellene jobban érvényesülni,
és nem háttérbe szorítani. Ösztönösen kéne így tenned, és nem játékból vagy
önmegalázásból, vagy kibúvóból. A szerelem erőszakosságával eltörölni vagy
korlátozni semmit sem szabad. A másik is ember, ebből kell kiindulnod, s nem
abból, hogy te is ember vagy. Ha viszont fel kell szólítanod magad külön erre,
az bizony elég szomorú. Nem tartozik Pongrác az őrültek fajtájába, s néha vágyódsz arra, hogy egy őrült legyen a társad. Valahogy a határon állsz az őrültség tekintetében, akárcsak Luca, sajnos, kevesen vagytok ilyenek, s így persze
nehéz. Mindkettőtöknek az a legfőbb baja, hogy nem vagytok elég őrültek, de
elég normálisok (szabályszerűek) sem. Normálisoknak (beszámíthatóaknak) látszotok, de csak az őrültekkel szembeállítva és fordítva. Az ilyen jellemkeveredés módot nyújt a felfokozott engedékenységre, tehát elég szerencsétlen. Bár
változatos érzelmekre és viszonylatokra képesít, ugyanakkor a tevékeny lélek
vesztőhelye lehet. Nem marad elég időtök, erőtök, határozottságotok, hogy kirekesszétek azt, ami zavarja önmegvalósításotokat. A kirekesztésekkel az én, az
egyén biztosítja mindenekfölöttiségét, aki viszi valamire, mind nagymester a
kirekesztésben. Ki szerettél volna törni abból a kényszerűségből, hogy Gézával
vagy nélküle. Ehhez azonban önkínzó bizonyítékokra volt szükséged. Egy szabálytalan alakú szoba hatalmas ágyában Géza heverészett, s te haboztál, elmenj, vagy maradj. Meg akartad sérteni és felhoztad, csak azért lett rendező,
mert így kizsigerelhet, kihasználhat másokat. Géza kitakaródzott, nemi szervét
mutogatta neked, és röhögött. Fohászkodtál, istenem, legyen erőd, hogy a kulcsszavak, viselkedések, jelek, hímtagok régi értelmezése elveszíthesse érvényét a
szemedben. Ha pedig a kételyeid árnyékai végre kifehéredhetnének magadat illetően, akkor szarnál Géza hímtagjára, ha jelképként használja. Így azonban
csak bámulhatod, miközben hallgathatod tanáros felvilágosítását arról, hogy
egy olyan művésznek, mint ő, élő anyag kell, s ez a színész. Mert ő az ősalakok vándorlását és az életnek nem csak a földi értelmezését ragadja meg. Annál is inkább, mert kacérkodik az alkimista (szenttudásos) és az okkultista (természetfölötti) szemlélettel, s annak bizony látható, megfogható ember által kitöltött tér és idő kell. Ráadásul mindezt egy időtlen és téren túli fogalmi rendszerre jellemző ornamentális (díszítő) jellegű szervezettség emberi és emberen
túli keretében képzeli el. És bizony a színház egyidős az emberi jelképhordozók
kiépülésével, vagyis a hitregével és a giccsel (giccsel). S aki nyelvszerű értelemben használja ezeket a kulturális (kulturális) jeleket, mint ő, az csak rendező
lehet. Mintha nem magyarázta volna el mindezt számtalanszor neked, mondta,
igazán megjegyezhetted volna már. Fohászkodtál, ha megtalálnád Gézában, ami
gyanús, s ehhez bizony közel jártál, otthagynád rögtön. Sajnos azonban a másnap reggelek hangulatát még megérezted mellette, s emiatt elodáztad gyanússágának felfejtését. És azok a házibulik, olyan ismerősek voltak, és olyan tombolók. Géza szórta az igéit, általában önmagáról és általában gyönyörű lányoknak. És azok a gyönyörű lányok tágra nyitott szemmel, ámulattal figyelték.
Géza el szokta mesélni, hogy unalom és csalódás kerítette hatalmába főiskolás
éveiben, s ezt csak többszörös szerelmi szenvedély segítségével vészelte át.
A sivár hétköznapok elől azonban így is elvágyódott, mégpedig elmegyógyintézetbe. Egyszerűen túlzott beleérzésből vonult be, és kíváncsiságból. Már körülállták Gézát és itták szavait, a hódolat iránta a gyönyörű lányokban és a bulizó tömegben nyilvánvaló volt. Áttért a bölcseletre, s arra, hogy minden bölcselőnek igazat tud adni, persze csak a maga helyén és a maga nyelvezetén
belül. S nyilván: csak akkor, ha összhangot sugall, hiszen az összhang az alapja
.42

sok mindennek. Például összhangot feltételez a lovaglásos, két test, ló és lovasa
metakommunikációs (összeköttetésen inneni) érintkezése alapján. Nemhiába mutat ikertestvéri hasonlóságot a bölcselet és a lovaglás nyelve. Ilyenkor a gyönyörű lányok már elolvadtak a gyönyörűségtől, és mindenestől Gézáéi voltak.
Udvartartása áhítattal csüggött Gézán, élvezte, ahogy megalkotta kapcsolatát a
gyönyörű lányokkal. A lovaglás különben az ő nagy gyerekkori mítoszainak
(mondavilágának) beteljesülése, folytatta Géza. Aztán felsóhajtott, hát igen, a
hitregék, s mosolyogva az őt körülvevő tisztelőihez fordult. Szóval, értesülhettek tőle arról, mondta, hogy a legendák alapvető talányai mindig banalitások
(közhelyek). Alapvető létérdekeiteket kell felfedeznetek viszont a banalitásokban (elcsépeltségekben), ha tetszik, ha nem. A buliba csődült hullámzó, zajló,
alkoholizáló tömeget távlattalannak érezted. Géza magamutogatását önismétlőnek, tehát unalmasnak tartottad. Ezért hátat fordítottál neki és mindenkinek,
letelepedtél egy távoli sarokba, a fal felé fordulva. Egyszercsak megbökött valaki hátulról, megfordultál, és Géza nevetett rád. Figyelj, mondta, az igazán
nagy művészet mindig az élet banális (hétköznapi) alapkérdéseivel foglalkozik.
Ha akarja, folytathatod is akár, mondtad, szóval az alapkérdések: férfi és nő,
élet és halál, test és szellem. Kesernyés gúnyod mögött annak a bizonyításnak
a kényszere lappangott azonban, hogy hadakozz, ne érdekeljen Géza. Ejnye,
Orsolya, vigyorgott Géza, gyerünk, és látványosan távozott veled. Féltékenyen
tekingettek utánatok Géza holdudvarának tagjai, hiszen te nem tartoztál közéjük. A házuk sarkához értetek hamarosan, egy sötét utcába, ahol villamossín
futott. Meg kell mondanod neki őszintén most már, mondtad, hogy szemlélete
újszerű, s igencsak páratlan elméletileg, csak az érzelmekre hatás nem a kenyere. Géza karon ragadott, és vonszolni kezdett a villamossíneken, addig vonszol, jelentette ki, amíg valami lebujba nem értek. Na mondhatod, Orsolya,
mondta, miután becipelt egy éjszakai lebujba, és felültetett egy bárszékbe és
konyakot rendelt. Alkotásai, magyaráztad, felölelik egy Géza-féle ismerettár
tartalmát, lenyűgözőek, de hiányzik belőlük az emberi. Meglepődtél, mennyire
összetört, holott mindig úgy tett, mintha szarna a véleményedre. Elfehéredett,
nem bírt magával, a fejedhez vágta, hogy egy kis önjelölt látnocska vagy, pontosabban önjelölt értelmiségi. A magyar, illetve a közép-kelet-európai társadalom hozzád hasonlókkal volt és van tele. Remegő kézzel elővett egy cigarettát,
téged is megkínált, de elhárítottad, köszönöd, füvet azért nem fogsz szívni. Akkor a mixernőt (italkeverő nőt) kínálta meg, aki vett egyet és mosolyogva a
füle mögé tűzte. Láttad, Géza most tényleg próbálkozik fékezni magát, és méltányosan viszonyulni bírálójához, vagyis hozzád, életében talán először. Nem
állítaná, hogy szellemi felkészültség híján volnál, de mindenképpen híján vagy
a társadalmi alátámasztásnak és formalizáitságnak, önpusztítóan vállalhatod
csak szellemi szerepedet, amelyet megoldhatatlan kihívásként élsz át. A te fajtád nagyon is jellemzi a magyar életet, a magyar értelmiséget, a magyar művészetet. Szerinte a magyar értelmiség sohasem szerveződött igazi réteggé. Megindult bizonyos korszakokban ilyen szerveződés, haladt is valamit előre, de végül is megrekedt. Sohasem vált programadóvá (cselekvési tervet adóvá), ezért
a magyar történelemben csak töredékes értelmiségi arcok bukkantak fel.
A nagy magányosok kivételek maradtak, nem kapcsolódhattak sehová, ő az
első és talán az egyetlen, aki azon az úton halad, hogy áttörje ezt a bűvös
kört, és újabb füves cigire gyújtott, újabb konyakot kért. Te viszont folytatod
a magyar művészértelmiség zsákutcás hagyományait, mondta, és újból vissza
kellett utasítanod a füves cigijét. Na és most figyelj, Orsolya, mondta, te egy
.43

igen jelentékeny koponya vagy és tehetséges, de nem lesz belőled soha semmi.
Elámultál, mert nem gondoltad volna, hogy Géza ezt gondolja rólad, gondosan
titkolta eddig. Kivirultál, elöntött a boldogság, és kértél abból a cigiből, és
kértél még italt is. ö a te ellentéted, magyarázta, nem kallódó, nem magányos,
és nincs pusztulásra ítélve. S hogy micsoda is ő, megtudhatod, ha elmeséli, ki
is vagy te. Az italkeverő nőhöz fordult és nyomatékosan kérte, szívja el a f ü l e
mögé dugott cigit, az udvariasság úgy kívánja. Szóval, te játszol ugyan szellemi
szerepet, mert mást nem játszhatsz, de csak szerep maradtál és maradsz, ha jelentékeny is. Sajnos, viszont a nyilvánosság nem fog tudomást szerezni rólad.
Mert csak lelkileg jelölhetted magad erre a szellemi művészszerepre. P r i v á t
(magán) lelkiségeket fejezhetsz ki csupán, és nem a közösség lelkiségét. Szívta
azt a cigit mohón, s azt gondoltad, borzalmas volna, ha rászokna. Ellentmondtál, kijelentetted, azért jósol ilyesmiket rólad, m e r t léteddel tagadod az övét.
Ö ugyanis egy egyszerű sztár (felkapott művész), bár nagyon is igazi, s mivel
belőled minden erre való készség hiányzik, elutasít. Lenéz élhetetlenséged és
sérülékenységed miatt, de jusson eszébe, hogy valamikor ő is éppen ilyen volt,
csak u t a t tévesztett. Géza leugrott a bárszékről, kifizette a számlát az italkeverő
nőnek, meghagyta, figyeljen rád, erre a kis hülye nőre, és faképnél hagyott.

BELICZAY M Á R I A G R A F I K Á J A
44

Új klasszicizmus
A hetvenes években a népi szürrealizmus — elsősorban Nagy László —
iskolájába jártak a fiatal költők, a nyolcvanas években Tandori és a. neoavantgárd hatása uralkodott, s most, amikor az ízlések rendszerváltásai után egy
igazi rendszerváltást is megértünk, és élvezhetjük az árvák szabadságát (támogatás nincs, de írhatunk, amit akarunk), most — és leginkább éppen a fiatalok
körében — mintha egy ú j klasszicizmus kezdene kibontakozni; a kép- és betűversektől, nagyképű semmitmondásától megcsömörlött mai „kezdők" újra verstanokat forgatnak, újra' fontosnak tartják a mesterség technikájának elsajátítását. Ezt annak az egymást személyesen nem is ismerő két fiatalembernek a
példája is bizonyítja, akiket bemutatni szeretnék.
A körmendi Nagy Gábor tehetségére Simái Mihály figyelt fel, az 1985-ös
Kincskereső-táborban, ő közölte a gyerek-, majd kamaszköltő első verseit a
Kincskeresőben. Én később barátkoztam meg vele, amikor az ezt követő táborokban verstani foglalkozásaim asszisztense, majd vezetője lett. Weöres Sándor,
József Attila és — újabb verseiből kitűnően — Juhász Gyula hatását érzem
nála meghatározónak; metaforái merészek, de többnyire pontosak, képvilága
kissé szaggatott, de hát egy tizenkilenc éves fiatalember nem lehet olyan higgadtan fenséges, mint egy hetvenesztendős élő klasszikus... A szeged-algyői
Bakos András (még ő sem töltötte be a húszat) visszafogottabb, közelebb áll a
klasszikus kiegyensúlyozottsághoz, az ő mostani — s e tekintetben is szerencsésen megválasztott — példaképe Lator László. Rajta, persze, a fiatalság hevét,
lendületét kérhetnénk számon. De minek? Kettejük különbözőségében épp az a
jó, hogy egy nagyon fontos dologban — a mesterségi tudás tiszteletében —
megegyeznek, s ez pályájukhoz nagyobb garanciát ad, mint a mindenáron
— még a pocsékság árán is — eredetiségre való törekvés. Az igazi eredetiség
a megtanult és meghaladott hagyomány. Ám a meghaladást minden esetben a
tanulásnak kell megelőznie. Nagy Gábor és Bakos András erre vállalkozott.
Szerencsés csillagot fölébük!
BAKA ISTVÁN

BAKOS ANDRÁS

Fölötted némán feszülnek a drótok
Léptedtől porlik a fagyott
beton
Az éjen lyuk tátong
a földre fénylő
hideg csorog mint bevert ablakon
Szilánkok szóródnak az űrbe
lassan
reménytelenné
keményül a fagy
Minden hiába árnyékod nem őrzik
tovább a holdfénytől sápadt falak
45 -

Virradat
Süllyedő hold erdő mögött
éjjé feketíti a fákat
Lassan sötétülő
törött
tükrön repedések az ágak

Mint összeálló
mozaik
Egykor megálmodott
valóság
De széthulló
szilánkjait
megőrzik reggelig a tócsák

És dobokba dárdák csapódnak
Vizesen így állsz a viharban
csöpögő fák tetők alatt
Szótlan maradsz és
mozdulatlan
mögéd lapulnak a falak
A lassan elnyúló
időben
fény serceg és eső suhog
Szakadt felhők alatt az éden
lélegzik A forró homok
tócsáiban az ég sötétül
Fekete vásznon a világ
rózsák nyílnak mélyére
ékül
oszlopokként
tartják a fák
S eláll az eső száll a pára
zizegni kezd az éghető
Szél támad a sötétre Száraz
homokkal pereg az idő
És dobokba dárdák
csapódnak
Villámlik Szikrát vet a rét
Kazlak gyulladnak lángra Lobban
árnyékod és a falra ég

Vacsora
A sötét abroszon
kenyér
Kijyűlt_a hold
ragyog
szegetlen
A fény Ki~dég~testekhez-ér—
terített asztalon
felettem
Szétnéz az abroszon
eszik
kenyeret szeg
talán a holdat
Nem tudni miért
éhezik
mióta
táplálják a holtak
S lerántja abroszát
ha virrad
az égi és bámul reám
Szétszóródott ezernyi csillag
csonttörmelék
az asztalán

NAGY GÁBOR

Szeged felé
Szélfarkas tépte szil s a nyár
akár égbe nyújtott feszes nyak:
a fák szoros rendben
vonulnak.
Ablaknyi a látóhatár.
Egy odadobott
bodega,
tehén, fosztott tőgye
lecsüngő,
fényt fölfaló alföldi fertő,
pataknak karcsú dereka:
a táj vad vágtatása
látszat,
tudom; hiába zötyköl, ráz
a gyorsvonat, feszes póráz
a bitang tájat zabolázza.
Hozzád megyek. Feléd
legyintget
a fűzfalomb: feledni nem
lehet a krampácsolt
sínen
régen kisiklott
perceinket.
1990. okt.

Utolsó szonett
A semmi zsámolyán szemlélem az eget
számot vetek a száraz
csillagokkal
minden mi véget ért homályos
lehelet
minden mi jön még mint holdfény: múló dal
A semmi zátonyán szeretni jó dolog
repülni szállni hozzád ki becsaptál
ölelő harapó húsba vájó horog
mindig hidegebb csábító
csillagnyáj
Eletem színtere
sötétül
a lányok egyre
halkulok
csak én világítok de szédül
magányom mindig mélyebb éjbe
mi körbefog mint hűs hurok
leránt végül: a vágy fekélye
1990. jún.
.47

XXL századi éjszaka
Az éj két összevont
szemöldök.
A meg-megrebbenő
szemhéjakon,
a felhőkön csipa: tömör köd.
Két csillag-szemgolyó
mered
vakon
befüggönyözött
ablakokra,
melyek mögött a csönd
kísértetét
űzik láncos szívek,
birokra
kelve a testtel, mi feslene szét.
Fark-lógatva mereng a patkány
fecskefióka puffadt
tetemén,
macska-tekintet
ül a padkán:
béka egyensúlyoz a peremén.
Az ég elnyűtt arcának léke,
magába fordul nagy szájként a hold.
A fények ősi menedéke,
a nyál-sugár mára már mind
kifolyt.
Ernyedten nyúlik el a test is,
amin a kova-szív tüzet
csiholt.
Melléje telepszik a pestis,
a vágy: holnap legyen megint úgy, mint ma
Az ég szemében látom arcom:
patkány tépi
fecskefiók-fülem.
Szemöldök-éj,
szűkülj csak — alszom,
s holnaptól már játsszatok
nélkülem.
1991. jún.

volt.

KOVÁCS ISTVÁN

Élőszóban Tadeusz Nowakról,
A tiszta vizek zsoltárának költőjéről
Egy lengyel kritikus az irodalom kaszkadőreinek hívta azokat az írókat,
költőket, akiknek halála a politikai-történelmi legenda lidérces fényjeleire lapoztatja fel a lezáratlan életművet. Azokét, akiknek egyszeriben nem a szava a
fontos, hanem halált kihívó utolsó mozdulata, fintora — mint Andrzej Bursáé,
Rafael Wojaczeké vagy Edward Stachuráé. Helyük a XX. századi lengyel literatura élvonalában műveik révén kikezdhetetlen. Haláluktól függetlenül híresek. A halált a kiterítendő érték teszi cirkuszian érdekessé.
Tadeusz Nowak nem lett a lengyel irodalom kaszkadőre, pedig, ki tudja,
mióta állta már a Kaszás fürkésző tekintetét, s rótta az utat ama bizonyos választóvonal mentén, míg a botjának ritmikus koppanására tovább és tovább
futó mesebeli szőnyeg hirtelen el nem fogyott alóla — füveivel, virágaival, vizeivel együtt. Két magyar barátja: Nagy László és Puskás Károly is ily ámuló
jelenvalósággal tűnt el közülünk.
A hatvanas években, a hetvenes évek elején Zbigniew Herbert és Tadeusz
Rózewicz, Kazimierz Brandys és Slawomir Mrozek mellett Tadeusz Nowak
művei épültek be legszervesebben a magyar irodalmi köztudatba. A hatvanas
évek nagy regénye, a Ha király leszel, ha bakó leszel (Fejér Irén fordításában)
modern bibliai hangvételének, megannyi fényben tündöklő jelképegyüttesének,
napjaink újszerű történelmi megközelítésének hatásával lett része a magyar
prózának is. E könyv sikerének köszönhető, hogy — egy kivételével — Tadeusz
Nowak valamennyi regényét kiadták hazánkban. Utolsóként „koldus-krónikája"
látott napvilágot Hogy zengett belé az ég címmel — Szenyán Erzsébet átültetésében. Főhőse — konok határvidéki Hamletként — elsők között, szólította meg
a Katyñban legyilkolt tisztek szétroncsolt koponyáit. Az életművét pártfogoló
Európa Könyvkiadó Királyság címmel verseit is megjelentette — Kerényi Grácia válogatásában és utószavával.
De Tadeusz Nowak csodálatos Vörösmarty-, Arany-, Nagy László-fordításai
révén, mondhatni, magyar költő is. Fáj, hogy tervét, a Toldi lengyelül történő
újrateremtését már nem valósíthatja meg. A veszteséget az elkészült Első ének
nyelvünket lengyel aranyszálakkal áttört sorai érzékeltetik.
„Szülőhazám mellett Magyarországról tudtam legtöbbet..." — írta egy vallomásában —, „ . . . mielőtt útra keltem volna Budapestre, mielőtt a Balatont, a
Tiszát és a Hortobágyot megpillantottam volna, kiviéiről ismertem, álmaimban
láttam a magyar rónát, az erdős, akácos magyar dombhátakat, a falvakat összekötő, kisvárosokba vezető hajdani földutakat..." „Mennyire közel éltünk egymáshoz . . . " — halljuk sóhaját.
Az egykor hűtlen folyónak hívott Dunajec mentén, egy kis faluban született
1930. november 11-én; jelképnek is tekinthető, hogy éppen a lengyel államiság
helyreállításának évfordulóján. Gimnáziumba Bem József szülővárosában, Tarnówban járt, irodalmunkra a figyelmét 1956 nyarán Gömöri György hívta fel
a Báthori Istvánnak is nyughelyet adó Wawel árnyékában... Tizenöt éve nem
.49

volt olyan esztendő, hogy néhány hetet ne töltött volna Magyarországon. Felesége, Zosia asszony is itt született — háborús menekült szülők gyermekeként.
Magától értetődő természetességgel fogadta a felkérését: legyen az ú j r a életre
kelt Tiszatáj főmunkatársa . . .
Évtizedekig Krakkóban élt. 1977-ben — orvosi tanácsra — költözött át a
tisztább levegőjű fővárosba. Egész életét, életművét a tisztaság, mint egy ú j
keresztség utáni vágy hatotta át. A tiszta vizek zsoltára című költeményében,
amelyet a lengyel líra egyik legszebb gyöngyszemének tartanak, így vall erről:
Tiszták a vizek Tollacska ring rajtuk
a vesztett május gyászánál
fehérebb
Álomnál apróbb vesszein
keresztül
a szemek vakon szeretettel
néznek
a gyásznál s tollnál fehérebb
homokra
— rajta az írás — a Genezis
Könyve
írásáról ma titkosan
susogják
örök gennyedő sebe lett a földnek
Tiszták a vizek A bolygók
kioltják
vemhes állatok kihunynak
alatta
gyermekláncfűként
a hit is kialszik
csak a vakondok emlékszik már arra
vak mint a fiú aki ezt nem tudva
a múlt tavasszal elm,ent szent
füvekbe
Tiszták a vizek Érte
imádkoznak
Mi fohászkodjunk
a vizekért
este

.50

Kétszáz éve született W. A. Mozart

LEVENDEL JÚLIA

A szeretet bonyolult
Valahogy kívülről is láttam magamat, míg ujjongva újraolvastam Nemes
Nagy Ágnes Babits-könyvét, A hegyi költőt. Mulatságos voltam infantilis belefeledkezésemmel, elragadtatásommal, ahogy vissza-visszalapoztam, és többször
is eldaloltam a Kortársból már ismert tanulmány néhány sorát, egy-egy — látszólag — odavetett megjegyzését, ahogy magamba szívtam, bekebeleztem az
egészet. És csodálatos volt, hogy közben éppen Nemes Nagy Ágnestől kaptam
felmentést gyerekes lelkendezésemért: ha neki szabad kamaszrajongással írni
Babitsról, ha az ő mondatait ma is átforrósíthatja a felelőtlenebb szenvedély,
ha köntörfalazás nélkül beszélhet gyerekkötődésérői-szeretetéről — végtére nekem sem kell talán restellni, hogy verselemzéseit olvasva boldogan csapkodom
a heverőt, s hogy aki belép a szobába, annak kéretlenül-tapintatlanul elszavalok néhány passzust.
Talán a legjobb is, ha mindent Nemes Nagy Ágnesre hárítok, ha egészen
belekapaszkodom, és követem. Például, ha a lobogás és a meghitt szeretet beismerése után értelmezni próbálom, hogy mit jelent számomra könyve, gondolkodásmódja — ő maga.
Vagy két évtizeden át nem éreztem a mester hiányát, bár tárgyilagosan
tudtam, hogy idősebb, már életmüvei rendelkező pályatársaim közül senki sem
adott nekem meghatározó, döntő szellemi-írói útmutatást, legalábbis nem többet-elevenebbet, mint amennyit könyvekből merítettem. Értelmetlenül akkor
kezdtem csak sóvárogni — s akkor persze visszamenőleg — mester után, amikor már elmúlt lehetséges tanítvány-időszakom. S bár annak idején nyakas
voltam, függetlenségimádó, és folyvást egyenrangú kapcsolatokat kutattam, azt
hiszem, jó és hálás tanítvány lettem volna. Csakhogy az előttem járó nemzedékből senki sem vállalkozott igazi mester-szerepre. Kihez vonzódtam? Hol kereshettem volna mestert? Aki eszmélkedésével együtt lett (kellett, hogy legyen)
antifasiszta, akinek a felnőttélet egyet jelentett a világépítő lendülettel, aki
szerelmesen őrizte az egész klasszikus kultúrát, s boldog bizalommal hitte, hogy
annak nincs vége, ó, hányféleképpen megújítható, aki öntudatosan hallgatott
el, s némán dobta oda szépnek ígérkező karrierjét, aki nem engedett a szelídebb erőszaknak sem, nem bizonyult megvehetőnek például — mester tehát,
aki leírt soraival, esetleg a hallgatásával, a tartásával vezethetett volna. A nagyon kevés esélyes közül is Nemes Nagy Ágnes lehetett volna az első, már csak
azért is, mert benne pedagógiai szenvedély is akad. Ha mesteremnek tudhatnám, róla szólva most milyen repdesve kölcsönözném a saját szavait: „rajongásaim listája hosszú, de azért ő irodalmi tudatom iniciáléja". Ízlelgetem a félmondatot, próbálom átültetni, s belevörösödök: úgy látszik, irodalmunk menthetetlenül nélkülözi a pásztorokat. Talán éppen a dacosan hallgató évek okozzák, hogy ma nincsen babitsi értelemben mesterünk. A bezárkózás, a nyílt harc
elmaradása, a társak, az egyszerre visszavonulók közötti jogos vagy jogtalan
gyanakvás, az atomizálódás alapos nyomokat hagyott; és mintha a világ új,
pillanatnyi kérdései nem rikoltanának, mintha nem robognának az ú j évek,
újabb évtizedek, a legnagyszerűbb könyvek a múltba hajolnak, az időből kizökkenten befejezettséget sugallnak ott, ahol a fiatalabb pályatárs még adekvát
.52

választ, megújított magatartást vár. Csak egy példa: a felszabadulás óta született magyar regények közül Ottlik Iskola a határonja talán a leggyönyörűbb
(nekem a legkedvesebb, s ez igazán nem vall egyedülálló ízlésre). A regény első
lapja pedig megidézi 1957 nyarát. Felejthetetlen mondatok, az ember valahogy
nagyobb önbizalommal gondol anyanyelvére, saját embervoltára — csak mintha 1957 hiányozna. Istenem, 1957 nyara!
Nem félek a kíméletlenségtől, elvégre egy tanítványságától megfosztott,
mesterhiányt panaszolónak ez megbocsátható, de igazságtalanul vádaskodó nem
akarok lenni. Lehet, hogy a világon ma sehol sincsenek klasszikus mesterek?
Hogy az őrzés és a mértékfelmutatás mindenütt magányba zárja az alkotókat,
a magány pedig megkövesít?
A hegyi költő is bizonyítja egyébként, hogy a beidegződött reflexek foglyai
lehetünk: Nemes Nagy Ágnes csodálatos védőbeszédet írt Babitsról, s nem csak
úgy, hogy a költő életművét egykor elutasító és meghamisító emberekről, egyfajta szemléletről és gyakorlatról felháborodottan, néha gyilkos szellemességgel
szól. Nem csak így. Az elragadó tanulmányban egyetlen mondat sincs, ami akár
csak utalna, kérdezne Babits botlásaira, a valamilyen szinten bizonyára mégiscsak megnyilatkozó gyarló voltára. Pedig szívesen hallanám Nemes Nagy Ágnestől, hogy miképpen éli és szenvedi át újra a mindenekfelett szeretett Babits
tévedéseit. Akár emberi, akár költői tökéletlenségeit. Emlékszem, sok esztendővel ezelőtt József Attila Kiáltozásáról beszéltünk, illetve egészen másról, s a
vers csak érintőlegesen került szóba, s ahogy várható, a társaságban mindenki
borzongó áhítattal idézte fel. Nemes Nagy Ágnes pedig anélkül, hogy összezúzta volna ezt az áhítatot, tehát nem a kívülálló szenvtelenségével, nem kötözködő méricskéléssel jegyezte meg, hogy a második sor jelzője felesleges, henye, s így ügyetlen, mert a „nagy bajom" nem nagyobb, nem súlyosabb, mint
a jelző nélküli baj. Szótagtöltés — mondta, s annyira otthonosan, bensőségesen, ahogy az ember tudja: a szekrény alja vagy a legfelső polc poros, de azért
ez a lakása, a vára, terepe, mindene.
Ha Nemes Nagy Ágnes megszólal, s akár egy egész életműről, akár egy
jelzőről beszél, mindig otthonosságot sugároz, számára az irodalom lakható tér.
Túlcsorduló indulattal olykor szüksége van a közvetlen kimondásra: „Bejelentem tehát igényemet az egész, nagy irodalomra, minden porcikájára, nem engedem kicsavarni a kezemből az érték egy darabját sem; szükségem van az
Ómagyar Mária-siralomra éppúgy, mint Petőfire vagy József Attilára, Homéroszra éppúgy, mint a most születőkre" — de a tárgyszerű, higgadt-okos megfigyelések közben is érezni, hogy az irodalom „minden porcikája" testként
hozzátartozik. Szóval: otthonosan mozog a költészetben, s ha azt találnám
mondani: szinte házikabátban, valami nagyon szép, talán sötétkék vagy meleg
barna, hosszú bársonypongyolára gondolnék. Kényelmes és méltóságot adó
ruhadarabra.
Az érzékletesség, különösen a téri érzékelés kifejezése bizonyára összefügg
ezzel az otthonossággal, de a kettő nem ugyanaz. Nemes Nagy Ágnes azt írja
Az örök folyosóról, hogy „a vers rövid. Főleg belső teréhez képest", s az ilyesféle „leírás", ezek az első hallásra egzakt megállapítások árulkodnak leginkább
arról, hogy költői érzékeléséről „számol be". Látja a vers zenéjében hallható
fejfölvetés mozdulatát, és hallja a képekben megjelenő tárgyak zörejeit. Azt
írja Babitsról, hogy „a végső kérdések és azon is túliak szélvihara rázta egész
lázas valóját, olyan volt, mint valamely végső bástyára kitűzött, szaggatott, tépett zászló, állandóan érzékelte, amit gondolni is alig lehet". — Érzékelni azt,
.53

amit gondolni is alig lehet: a költészetet és a költői magatartást ennél találóbban aligha lehetne meghatározni. S persze ezt teszi Nemes Nagy is — a Babitskönyv is költészet, költői tett, tehát a sok-sok végigmondott, aprólékosan-figyelmesen megközelített és rögzített dolog mögött ott vibrál az érzékelhető, sejthető, végtelen világ.
A hegyi költőben bátran anyagmintát vesz Nemes Nagy Ágnes: nincs szüksége semmiféle kényszeres leltározásra. Sajnálja persze, hogy a teljesség nem
fér bele egy kötetbe, de nem rémül el, remekül él a saját belső szabadságával,
a válogatás lehetőségével. És talán öntudatlanul épít az olvasó tehetségére is.
Azt mondják, a jó tankönyv, a jó irodalomtanár annyit ad egy-egy verselemzésben, hogy más műveket már önállóan közelíthessen a diák. A hegyi költő
ilyen értelemben is kiváló tankönyv. Jónásról többek között azt olvassuk:
„Meglóg, fogadkozik, duzzog, kifogásol, kételkedik. Ez kell nekünk, ez kell; mit
is kezdenénk egy kételytelen hőssel? Egy botcsinálta hős, egy kudarchős, nem
is elbukó, hanem megszégyenített hős: mennyire ismerjük ezt a figurát, menynyire hordozza legmélyebb tapasztalatainkat. Isten balekja. Hős. Ott áll azon a
keskeny sávon, a nagy, zúgó, ontológiai pátosz és a legköznapibb esendőség között. És persze, éppen a tények ősi dramaturgiája folytán válik személye elsöprően hitelessé, az ellentét okán, lotykos, rongyos, ragadós ruhájú, szembetűnően alultáplált figurájának harca Nini ve ellen abszurd; de mi ez ahhoz a
harchoz képest, amit önmagával és az Űrral kellett megharcolnia?" Persze, hogy
vers! Tömény, szellemes, és mintha minden hang külön-külön is a védtelenérzékeny szellem fájdalmát zengetné. Felsorolásban, metaforában, egyszavas
mondatban és szárnyaló körmondatban, elvont fogalmakkal és testi tünetek
számbavételével jellemzi a Babits-hőst, s milyen közel hozza: nem csak ismerősünk már, hanem a többes szám első személy használatával közülünk valóvá
lesz.
Ebből a keményre kalapált szövegből szívesen kiemelnék néhány szókapcsolatot — meggyőződésem, hogy Nemes Nagy Ágnes szinte egész költői látásmódját tetten érhetnénk így —, olyasfélét, mint az „Isten balekja", a „zúgó ontológiai pátosz", s különöse.n a. „szembetűnően alultáplált" kifejezést, de a buzgó
részletezés helyett megint csak őt idézem, a fontoskodástól idegenkedő vállrándítását: „node mindegy. Akinek füle van, hallja." S különben is: ha példákat
keresnék, jószerivel az egész könyvet idézhetném, hisz éppen ez a lényeg: a szöveg minden porcikájában fellelhető egységes szemlélet (ha ugyan szemléletnek
nevezhető a világérzékelés).
Nicsak! a zárójelem is talán Nemes Nagy Ágnes hatására biggyesztődött
ide? Igen, a zárójelekről külön is érdemes szólni. Először a változatosságukról,
noha tipizálhatók. Mert kiegészítőek vagy a szakadatlan ellentmondást erősítik,
az ember, a költészet rebbenékenységét érzékeltetik, máskor a végtelenségre
figyelmeztetnek. Áz olvasó meg bólogat, az íróval feszül, és néha-hangosan n e vet — például a Fekete ország elemzésébe szőtt tűnődésen: „többen megjegyezték már, milyen kár, hogy a fekete magyarul magas hangrendű szó; milyen jó
volna, ha például »noir«-nak hívnák. De hát mit tegyünk? Elég fekete ez
így is."
Tűnődései közé gyakran ironikus „áltűnődéseket" iktat, a csacska diáklány
mindenre rácsodálkozó pillantását próbálja, grimaszokat; mintegy a vitát késleltetve, s a lecsapást fokozva latolgatja a képtelen állításokat is. Meglep, de
azért érezhető: most jön a sodró érvelés. Felemel például egy kritikusi mondatot,-amely Babits passzivitását, cselekvő energiái fogyatékosságát állítja. Egy
.54

percig tartja, forgatja ezt a magabiztos kijelentést — tessék figyelni! így tűnődik álnaivul: „Érdekes. Elvégre lehetséges; nehéz volna valakinek a cselekvőenergiáját megmérni, mint a vérnyomását." Aztán következik az a bizonyos elsöprő replika: „Ehhez képest mintha elég mozgalmas életet élt volna a költő:
szerkesztette a Nyugatot, a magyar irodalom legfontosabb folyóiratát; állásából
háromszor mozdították el az első világháború alatt és után politikai okból; egy
forradalom egyetemi tanárrá tette, egy irodalmi forradalom vezető alakjaként
közéleti, szellemi harcok állandó középpontja v o l t . . . " És így tovább, feltartóztathatatlan lendülettel.
A szenvedélyes szeretet mindig meglepő dolgokat fedez fel, hisz a „szenvedély" meg a „szeretet" is végtelenül individuális. Nemes Nagy Babits-könyve
annyi meglepetést kínál, hogy ocsúdni sincs idő közben — ezért is olvasható
olyan izgalommal, egy szuszra. De soha nem hatásvadászóan meghökkentő.
Meglepetést gyakran az okoz, hogy nagyon egyszerűen fogalmaz. Amit az első
világháború korszakváltó hatásáról ír, vagy a magyar dekadencia sajátosságáról, aztán a magyar századvég szellemi-költői sivárságáról, arról az évtizedekig
tartó időszakról, amikor a nótát vagy a frázist hitték költeménynek, s amikor
„a művészet hivatásos közvetítői" is elvesztették érzéküket, igényüket az igazi
költészetre. Meglepő Nemes Nagy, amikor a legismertebb-vitathatatlanabb tényeket is megjeleníti. Mert ki ne tudná, hogy a Nyugat-nemzedék megújította
a magyar irodalmat és az irodalmi gondolkodást, s hogy a nemzedék kiemelkedő alkotója volt Babits. Mindez tény, száraz lexikontény, a költő azonban éppúgy élménnyé avatja, érzékelhető, személyes, izgalmas „tárggyá", ahogyan a
csillagos égbolt, a pusztán süvöltő szél, egy szomorúfűz vagy egy lyukba búvó
bogárka is az lehet. így hát A hegyi költőben ezt a „tényközlést" találjuk:
„Babits Mihály a nagy Nyugat-hegylánc egyik fő orma, a vízválasztó hegysoré,
amely a századelőn gyűrődött fel a magyar irodalomban, amelytől számítva
másfelé folynak a folyók."
Meglepetést keltenek aztán a valóban eredeti, egészen ú j versértelmezések,
az évtizedeken át gépiesen szajkózott és továbbadott hiedelmeket szétfoszlató
magyarázatok — közülük is talán a leghatásosabb A lírikus epilógjáról szóló
rész. Hatásos? Az „objektív" szövegelemzésen átsüt a személyes kín: itt nem
arról van szó, hogy Nemes Nagy Ágnes hogyan viszonyul a babitsi példához,
hogy szereti, lelkében dédelgeti — nem, itt a saját megszenvedett próbálkozásai
dörömbölnek, no persze, fegyelmezetten, a végsőkig visszafogottan, de azért takarhatatlan, hogy a kötet kettős portré. Éppúgy szól Babits világáról, mint Nemes Nagyéról. Tényleg nem lehet, talán nem is érdemes másként közelíteni.
Nincs értelme tovább szálazni, hiszen ú j r a és újra csak azt ismétlem:
Nemes Nagy Ágnes Babits-könyve egyetlen költői látomás-hallomás, érzet, hogy
versszerkezetű mű. Vagy a mániákusan (talán rondószerűen) visszahozott főtémák építésében is követhetem őt? Csempésszem ide legkedvesebb rög-eszméimet, „fedezzem fel" a könyvében ezeket, ahogyan ő teszi a Babits-életmű ürügyén? Mert tanulmányának még az utolsó, zárójeles (!) félmondata is önidézet:
„hiszen hajózni szükséges." A latin szállóige (navigare necesse est) a tenger ősi,
nagy erejű, természetes hullámzásával bukkan fel újra Nemes Nagy Ágnesnél;
a megszállottak lendületével emlékeztet, s mert ott a zárójel, hát kétkedőn, öngyötrőn és önironikusan is hangzik az egész: korszerű próféta-szavakká lényegül. Mint ahogyan — legalábbis számomra — igehirdetés az a néhány mondat
is, amelyben Babits „aszkézisét", erkölcsi fegyelmének természetét, „felfelé irá55

nyultságát" jellemzi. Végső soron azt a tartást, amelyet egy totális világnézettel
már nem rendelkező kor reprezentatív költője megmutathat: „az örömök hierarchiájának felfedezése" ez. Belső rend, öntörvényű, egyszeri, széljegyzetként
akár rá is írhatnánk: házi használatra — és mégis világnagy lehet.
Nagyon fiatalon olvastam az Illyés szerkesztette Babits Emlékkönyvet,
amely a költő halálának évében jelent meg. Annyi idő u t á n arra emlékeztem,
hogy a friss gyász fogja össze a kötetet, s hogy a gyászban iszonyú rémület
van, de — bizonyára igazságtalanul — Hunyady Sándor rövid, alig egyoldalas
írása maradt meg bennem a legelevenebbnek. Lappangó mester-hiányom okozta
vajon, hogy mondatait épségben őriztem, hogy időközben is oly sokszor eldünynyögtem? A kényszerűen-dacosan mindhalálig „törvénytelen", sóvárgó és azért
el-elolcsósodó Hunyady, a könnyen barátkozó bohém és a senkihez sem tartozó,
alkotó Babits temetéséről ír — és kihívóan, m á r - m á r frivol módon, megdöbbenve ébred rá, hogy jól érzi magát. Erre emlékeztem: az ő borzongására meg a
magaméra, hogy Babits temetésén jól érezhette magát, és a kétségbeesett melegségvágyra: „mert mindenkit szerettem, aki a temetőben összegyűlt." Nem
tudom, Nemes Nagy Ágnes ott volt-e azon a temetésen — mindegy. „Matrózblúzos hűségesküjét" a sohasem látott Babits kezébe tette, s jól ismeri, megtapasztalta a Hunyady-féle ámulatot: „Mi mindent tud tenni egy nagy szellem! . . . Vonzása összegyűjti azokat, akik szeretik egymást." S ha maga részese
lehetett ennek a csodának, talán érti a nélkülözéstől nyűgös szertelenséget is.
•

Amikor 1984-ben megjelent A hegyi költő, valóban lelkesen faltam a részletekből már ismerős szöveget — olyannyira lelkesen, hogy szemérmet, gőgöt
feledve, lám, felfedtem mester-sóvárgásomat is. A fenti néhány oldalt a Pár-sor
című kétszemélyes magánfolyóiratba írtam, abba a számba, amelynek Nemes
Nagy Ágnes is vendége volt egy jegyzetével. írásom elolvasásakor, úgy gondolom, biccentett, és semmit sem szólt. Később sem. Mindig figyelmes és érdeklődő volt; a mester-tanítvány barátságot sem hárította — mintha meg sem hallaná a görcsös-suta ajánlkozást. Ettől lett a bennem is sietősen visszacsípett
csíra szemérmetlen, már-már idétlen. Most, a halálával jóvátehetetlenül az.
Irigylem a képességet, amely, látom, nem is olyan ritka adomány, hogy a
halál közeledtekor, hát még bekövetkezte után, mintegy a meghatottság állapotában, az elömlő jóság indíttatására, talán öntudatlanul is, átszínezhető-értékelhető lesz a tények egész serege, jellem és kapcsolat milyensége. Nekem a
halála könyörtelenül lezárt, mozdíthatatlanná tett mindent, a lehetőség-tojásokat szétverte, mint a jég, kétséges még a gyászom is: milyen jogon. Ne játszd
meg magad, súgom, milyen jogon, kid volt. Tárgyilagosan-okosan biccenteni
próbálok hát, és azt mondom: jelentékeny költő, kivételesen nagy, eredeti eszszéista. Banalitásokkal próbálkozom — a csonkultság ettől nem lesz egészség, és
csak sejtem: ebben a csonkultságban jellemző módon ott vannak az elmúlt évtizedek. A közösségé is. A meghatározó, mindeneket tovább pusztító jelenséget
látom: jobban szenvedtünk attól, hogy létre sem jöttek dolgok, mint a meglevők tiltásától, hiszen az előző a mi saját felelősségünk, tehetségünk kérdéseit
bolygatta. Hányszor idéztük ezekben az években, önkényes aktualizálással
Vajda Jánost, hogy „Tekintetünkben, hajh! nem az elveszett — / Az el nem
nyert éden fájdalma van."
56

Halálhíre, hogy Ö halt meg, a kiejtett szavak — szavak! amelyeket klaszszikus fegyelemmel és gyönyörűséggel formált, rengeteg kétellyel és tűnődéssel
gyúrt-gyömöszölt, de azzal a rendíthetetlen hittel, hogy hajózni, megnevezni
szükséges —, a szavak most (hívószavak talán) az ő versét indították el bennem, Az egy költőhöz címűt, amely ezzel a külön szakaszba tett sorral zárul:
De a szeretet

bonyolult.

És mondom ú j r a és újra, kényszeresen végigdarálom a rövid, kristályos verset — belebonyolódom áttetszőségébe.
Tavaly nyáron, ősz elején még reméltük-remélte, hogy megírja, összeszedi
és egésszé építi ú j Babits-tanulmányát a Liget téli számába, majd A kor lelke
kötetbe. Néhány oldal megvan, újságolta, m á r csak pár hét, két-három nap —
ha folyamatosan dolgozni tudna. Oly sok jegyzet halmozódott fel az évtizedek
során, publikálatlan dokumentumok . . . És halasztódott minden. Nem kellett bizonygatnunk, milyen meghatározó az ő közreműködése. Aztán tovább nem várakozhattunk a nyomdai munkákkal. Az írása érvényes lesz később, a könyv
megjelenése után is, bármikor érvényes, vigasztaltuk magunkat.
Ottlik temetésének napján látogattuk meg, s csak amikor búcsúztunk — ő
ragaszkodott hozzá, hogy feláll, eljön az előszobaajtóig —, csak az újabb rákérdezésre, hogy mégis, mi a végső határidő, csak akkor lett nyilvánvaló, hogy
a könyvet az írása nélkül már nyomják. Bármikor, később, amikorra meglesz . . . — motyogtuk — nagyon szeretnénk, várjuk. Lehajtotta a fejét, bólintott. Ott álltunk szemközt, az imént még vicceket meséltünk, kajszilét ittunk,
ki-ki tartotta magát, az élet-üzem működött, és durván megnyilvánult, hogy
működni fog — nélküle is. Működik.
A temetésén — nincs mit szépíteni — a legsóvárabb lélek sem érezhette a
Hunyady-féle ámulatot. Pedig szép számmal voltak ott, akik tudják, hogy „mi
mindent tud tenni egy nagy szellem", és tudják, hogy Nemes Nagy Ágnes nagy
szellem volt. ö n m a g á b a n az, ha ennek egyáltalán értelme van. Nagy szellem,
aki halálában sem tudta áttörni a korszak szellemi alacsonyságát, nem tudta
hatásosan lebírni az atomizálódást és széttartást. Vonzása nem gyűjtötte össze
azokat sem, akik szeretik egymást; bizonyára lehetetlen is ma az efféle „összegyűjtés". A kultúrtörténet és a történelem tanúsága szerint jobban sikerül ez
azokban az időszakokban, amikor a szellemi elitnek elsőrendű feladata az ellenállás. Mint Babits halálának évében. Sajnos, alig akadnak most, akik elhiszik,
hogy ebben a felemás, identitás, s így eszmény nélküli demokráciában is éppoly fontos az ellenállás. Ellenállás például a felzárkózhatnékkal és a provincializálódással szemben. Ellenállás az olcsóságnak, az eltömegesedésnek, a kötelező,
manipulált, figyelemelterelő sopánkodásnak, a személyes pozíció féltésének.
Ellenállás az írástudók árulásának.
Nem hinném, hogy Nemes Nagy Ágnes életművében bárki egyetlen alkumondatra talál. A babitsi írástudó-feladatot töretlenül, a legcsekélyebb engedmények, akár kétértelműség vagy burkolózás nélkül teljesítette. S mégis, éppen
az ő kivételesen magasra tett és őrzött esztétikai és etikai mércéje döbbenthet
rá, hogy a korszak finomabb lelki erőszaka őt sem kímélte: valamennyire tudomásul vette, sőt, értékelte, hogy finomabb korszakban él, mint korábban.
Semmi látványos kiegyezés, semmi megvásárolhatóság, de a révbe érés hangulata, az előző totálisabb diktatúra túl gyakori elítélése a jelennel szemben valamiképp a történelem megállását, az egészséges értelmiségi gyanakvás, az ellenálláskészség megcsappanását érzékeltette. A mester-szerep, a pásztorság ke57

rülése, lehet, jó ízlésre, fegyelemre, század végi bölcsességre utal — de az űr,
amit a temetésén olyan testesen éreztem, mégiscsak ettől, ettől is reménytelenebb.
Néhány hónapja művelődéstörténeti szemináriumomon, amikor a Jónás
könyvéről beszéltem, és A hegyi költő bői idéztem az egyik nagyon is személyes
részt, hogy Jónás képviseli az átlagos, az úgynevezett egyszerű ember ütközését
a szituációkkal, „akinek úgy kell a történelmi tragédia, a nagy szerep, mint
púp a hátára, aki élni akar, házat építeni, horgászni, szőni-fonni, sörözni, de
nem hagyják. Nem hagyja a történelem, az örökös válságok sora, nem hagyja
saját emberi mivolta sem, sőt, a természet sem hagyja, az univerzum, amely
tele van követeléssel. Jónás szökése valami általános fűbe lapulást jelent a viharok elől, a túlélés ellenállását, az elemi vitalitás válaszát, istenem, hányszor
próbáltuk, mennyire értjük ezt. Hogy aztán a menekülő mégis elmegy prófétának? H á t . . . el kell menni." — Szóval, olvastam a szöveget és kommentáltam,
hogy mennyire izgalmas a többszörös bújócska, ahogy Babits Jónás mögé r e j tőzik, Nemes Nagy Babits mögé, de úgy, hogy mégis felismerhetőek legyenek;
objektivitási igényről és önironikus líraiságról beszéltem, sóhajjal, hogy „istenem, hányszor próbáltuk, mennyire értjük ezt"; míg hallgatóim fel nem nevettek: bizony, sokszoros a bújócska, én meg rajtakapottan kitértem. A szeretet —
mi más mondható —: bonyolult.

BELICZAY MÁRIA GRAFIKÁJA
58

VEKERDI LÁSZLÓ

Az emberi-erkölcsi minőségért
DOMOKOS MÁTYÁS: VARÁZSTÜKRÖK KÖZÖTT
„Csoóri tanszéke" — írta a Nomád naplóról szóló recenziója fölébe Kiss
Ferenc. „Ünnepélyesre kellene intonálnom — kezdte mondandóját a kortárs
magyar irodalom nagy ismerője és szerelmese — ezt a tanulmányt, hiszen aligha kétséges, hogy napjaink legjelentősebb magyar könyvéről beszélhetek. Olyan
ügyeket von az elrendezés tiszta fényébe, amelyek évtizedeken át üszkös sebként mérgezték szellemi életünket, s olyan módszerrel, amely az ellenfeleket is
megejti. Az ünnepélyes méltatásra jogom is volna, de a siker titka jobban érdekel, s azt hiszem, ennek felderítése éppolyan fontos, mint a mű által véghezvitt győzelem becikkelyezése."
Mutatis mutandis ugyanígy kezdhetné a recenzens a beszámolóját Domokos
Mátyás ú j tanulmánykötetéről, noha a sajtószabadságot az elbutikosodással
összetévesztő szellemi életünkben „mű által véghezvitt győzelem"-ről ma már
aligha beszélhetünk, ha a „jog" a „méltatásra" egyelőre tán még meg is maradt. Használjuk ki hát, és próbáljuk megkeresni Domokos tanszékének a titkát. Induljunk a Kiss Ferenctől vett idézet folytatásával: „Mert van abban valami nyugtalanító, ha egy könyv gondolataitól látszatra függetlenül ejti meg
olvasóit. A Németh László-irodalomban is fel-felötlik a kényszeredett vagy
nagylelkű elismerés: sok mindenben téved, elképzelései légvárak, de teljesítménye kivételes. S még szerencse, ha e kivételesség néhány eleme — műveltség,
vállalkozókedv, nyelvi erő — szóba is kerül. Csoóri teljesítményét még inkább
fenyegeti ama veszély, hogy erejét stílusának, esetleg a stílusban rejlő rokonszenves alkatnak tulajdonítva, létének értelmétől: szellemétől szakítja el a sokféle okosság."
Miután azonban ezt jóelőre leszögezte, a nagy irodalomtörténész maga is
erről felől kezd neki a teljesítmény méltatásának: „A stílus maga is ilyen műveletre csábít. Annyira eredeti, találékony, gazdag és életteljes. Ma nincs hozzá
fogható esszéstílus irodalmunkban." Domokos Mátyás stílusáról mindez ugyanígy elmondható, természetesen másféle erények miatt. De mifélék miatt?
A kérdés megválaszolásában sajnos már nem segíthet a nagy irodalomtörténész
útmutatása. Azaz, valamiképpen tán mégis, de már nem úgy, hogy ez egyszerűen vendégszöveggel megvalósítható volna. Vágjunk hát neki a föladatnak,
próbáljuk legalább nagyjából jellemezni Domokos stílusát, kompetens irodalomtörténészre és kritikusra hagyva a részletes elemzést.
Lássuk tehát, hogyan épül fel egy Domokos-esszé. Tekintsük például „Az
írói tisztesség keresztjé"-t. Egy rövid, határozott, indulatos és meglepő kijelentő
mondattal indít: „Vegyük m á r végre tudomásul a kínos igazságot: a mi korunk
59

is tele van ködlovagokkal." Aztán lexikoncímszó-szerű tömörséggel egyetlen kanyargó, nevekkel és jellemzésekkel fénylő inkább, mintsem zsúfolt, hosszú
(több mint 150 szavas) mondatban definiálja, hogy mit kell érteni „ködlovagok"
alatt, úgy azonban, hogy a definíció egyúttal ki is tágítja ezt a jellegzetesen
századvégi-századfordulói irodalomtörténeti fogalmat, a felejtés meszesgödrébe
került nagy írók és művek életre keltésének időtlen föladata, a „halhatatlanság
purgatóriuma" felé. Ezzel a transzcendens fogalombővítéssel írja halálpontosan
körül annak az egyetlen könyvnek a helyét, amelyről beszélni k í v á n : „Szabó
István nemrégiben napvilágot látott posztumusz kötete ... A szabadság
keresztje
című könyv juttatja eszembe a magyar irodalom életének ezt az örökké f á j d a l masan időszerű tékozlását, sok mindennel magyarázható, de semmivel n e m
menthető folyamatos amnéziáját." Helyben vagyunk, és nem egyszerűen a téma
behatárolásával. Hiszen az olvasónak (ha ugyan m a r a d t még benne valami a
századelő „jámbor olvasó"-jából) nyomban eszébe jut Domokos klasszikus eszszéje vagy inkább tán hátborzongató irodalompolitikai krimije, a
Leltárhiány,
1986-ból, az évkönyv formában újrainduló Üjholdból. (Az évszám fontos, m e r t
egyáltalában nem mindegy, hogy mikor szid valaki valamit. Kár, hogy a jelen
kötet nem tünteti föl az első megjelenések helyét és idejét.) Csakugyan megjelenik itt is egy mini leltárhiány: „Csak találomra f u t t a t o m meg a tekintetem a
könyvespolcomon, és a szomorú teljességre való törekvés igénye nélkül m á r i s
megkérdezhetem: ugyan, mit ér az író ma, ha például Veres Péter a neve? De
hol van Szabó Pál? Sarkadi Imre? Hogy Nagy Lajost, Déry Tibort ne is említsem. És Tersánszky Józsi Jenő, a létezés vidor és szomorú, anarchista a r k angyala, aki tán a legszabadabb lélek volt a 20. századi m a g y a r irodalom p a n teonjában?" Még néhány oldalvágás napjaink (vagy inkább tegnapjaink) képmutató kulturális arénájára, egy rövid utalás Márai nyomán „szerep és m ű "
kényes libikókájára, s mindezzel egyúttal szűkebbre vonta a kört Szabó István
körül, aki merészelt „csak író" lenni egy korban, amikor az engedélyezett siker
föltétlen kritériumaként várták el az „elkötelezettséget", tőle „származása" m i att tán még határozottabban. Mármost Domokos egyebek között azt m u t a t j a
meg, nem utolsósorban találóan választott hosszú idézetekkel („leletmentés" is,
mentegeti), hogy ez a cserszegiomaji parasztgyerek épp a szép szavak és a tisztán csengő mondatok szerelmeseként és mestereként mint „csak író" vált közéleti íróvá, kíméletlenül pontos társadalombírálóvá, az egyben-másban t á n látványos „apálykorszak" leleplezőjévé. „Olyasmit rögzít, amiben még m a sem h a n g zott el a végső szó, legfeljebb egy-egy úttörő kísérlete az őszinte, az igazat
mondó és igazat feltáró tisztázásnak: »Alighanem az én könyvem is rászorul a
bestsellerek anyagi mankójára. Ez a harmincegynéhány elbeszélés (a Ne nézz
hátra kötet anyagáról van szó — D. M.) jóformán mind falusi történet, és kit
érdekel manapság a paraszti téma? — Elavult világ — m i n t ahogy a paraszt is,
előnyére vagy kárára megváltozott. A legutóbbi húsz-huszonöt év összezúzta,
szétzilálta a parasztságot, amely mégis a nemzet alapja, mondhatnám, h á t t e r e
volt — de nem született a helyébe ú j osztály, csak egy felemás, heterogén réteg, amely azóta is keresi a helyét a világban. Nem jutott Steinbeck Érik a
gyümölcs című regényében hányódó okik sorsára, m e r t Magyarország kicsi,
egyszerűen nincs hely és mód, hogy milliós tömegek földönfutóvá váljanak.^"
Nos, ha így haladunk, könnyen lehet, hogy hamarosan lesz; ám m a r a d j u n k csak
a szerkezetnél.
Frappáns, kijelentő mondatos kezdet, komplex definitórikus horizontnyitás,
a tárgyalt mű elhelyezése az éppen uralgó honi szellemi, illetve társadalmi klí60

mában, s aztán — és közben — könnyedén, világosan, elegánsan felmutatja a
mű értékeit, szépségét, az ábrázolás és a kifejezés erejét. „Mert csak a mű számit, s még csak nem is a megformálás emberfeletti és a személyes sorssal is
megpecsételt kínja (nem mondom, hogy prométheuszi kínja, mert lám, Prométheusz az örökkévalóságig is elviseli a m á j á t marcangoló keselyűket). Hanem
a megformálás módja. Maradandóságának lenyűgöző ereje és elevensége a mondataiból árad. amelyekkel hangot és formát adott a faluja sarából egyszerre lázadva és ragaszkodó hűséggel gyúrt emberi jóságnak és gonoszságnak; a létezés egyetemes tragédiájának és az élet ősi, animális örömeit is sugárzó, önfeledt, vidám játékainak." És most megint hosszú idézet következik, frappáns és
olyan gyönyörű, hogy legszívesebben ideidézné az ember a recenzió folytatása
helyett az egészet. (Biztos jobban járna az olvasó is, de hát a recenzió az recenzió.)
Nem olyan nagyképű persze jelen recenzens, hogy azt higgye, ezzel a szerkezeti szkémával beskatulyázhatóvá varázsolta a Varázstükrök
között hihetetlenül gazdag és sokféle világát. Még csak azt se állítja, hogy legalább a tanulmányok egyik „típusára" talált valamiféle formulát. Nincs szkéma, nincs típus
és nincs formula. Egy eredeti, villogó, kombinálásra és töprengésre kész elme
alkalmazkodik folyton a változó feladatokhoz, mindig keresve és megtalálva a
legmegfelelőbb szerkezetet és formát. Ami persze nem azt jelenti, hogy ne
használna többször is, látható örömmel, egy-egy jól bevált megoldást.
„Nincs érdektelenebb és unalmasabb olvasmány a tegnapi újságnál, állítják
meggyőződéssel a sajtószakemberek." Ezzel az egyszerű kijelentő mondattal
kezdődik például a „Galgóczi-riadó", hogy aztán ezt az egyszerű állítást hatalmas körben, az Ulysses világhíres hirdetésgyűjtő ügynökének, Leopold Bloomnak újságolvasó szokásaitól Lázár Ervinig körüljárva igazolja a közhely olykori hatályon kívül helyeződését, illetve ellenkezőjébe fordulását: „Nincs érdekesebb és izgalmasabb olvasmány a tegnapi újságnál; hála a mai újságnak!"
Miközben ezt a bravúros szellemi szaltót produkálta Domokos, megadta persze
az ú j a b b tanulmányaiban elmaradhatatlan döfést a „létezőnek" is, de nem ez a
lényeg. A lényeg az, hogy a hosszú kitérő pontosan elvezet Galgóczi Erzsébet
riportjaihoz. Pontosabban Galgóczi riportjaival együtt újból egy általános kérdéshez: Mi történik, mi történhet, ha a riporter — író? Ha olyan író, mint Galgóczi. Olyan tisztességes és tehetséges. S az általános kérdésre (újból) találóan
választott idézetek tömegével válaszol, nem olyan hosszúakkal és teljesekkel,
mint Szabó István esetében, hiszen a riportban nem annyira fontos a szavak
zenéje, a mondatok hullámzása, mint a novellában. S hosszú kommentárok követik a rövid idézeteket. Az egykori Galgóczi-riportokból vett idézetekhez csatlakozva a mai Domokos vélekedését is megismerjük. (Egyébként mindig is ez
volt a nagy kommentátorok fő vonzereje, a m ű f a j megszületése vagy legalábbis
középkori kiteljesedése óta.) Így haladunk idézetek és kommentárok, részletek
és általánosítások — elnézést a szörnyen népszerűtlenné vált, nemrég még szorgalmasan gurgulázott szóért — „dialektikájával", amíg ebből a Galgóczi—Domokos kettősből mind magasabbra haladva időtől és helytől független kritériumokhoz jutunk. „Igazi író, »aki megszokta, hogy az ország keresztül-kasul zúg
az életén«, tehát abban a hiszemben él, hogy személyes sorsa és munkájának
értelme közvetlenül is össze van kötve az ország változásaival, az nem kívánja
sosem, hogy az idő, a történelem éppen a balsorsban igazolja írását; inkább
növekvő szorongással figyeli, meddig tart még politikai struktúra és emberi
természet összefogása az »emberibb világ« utópiája ellen."
61

És most tessék figyelni, most jön a lényeg. Hirtelen megfordul ugyanis
idézet és kommentár aránya. „Végezetül: miben áll az elkedvetlenítés technikája, s mi hozza működésbe? »És soha nem fordul elő — legalábbis velem még
nem, holott többször adódott volna alkalom —, hogy egy illetékes legalább a n y nyit beismert volna: Ügy látszik, nem ön tévedett, hanem mi. Ilyen is van. Az
író nem közgazdász, nem mezőgazdász, de van szimata. Titokzatos szeizmográf
jelzi benne a valóság meghamisítását. Lakkozását. A hazugságot.« — De hát
épp ez a baj." .
Magára adó „öntudatos" recenzens itt nyilván kurziválná az utolsó m o n d a tot, és zárójelben odaírná, hogy „kiemelés tőlem". De hát minek. A b a j t sajnos
nem lehet eltüntetni véle.
Szaporíthatnám a példákat, a „Miért jó a póknak?" recenziójával m o n d j u k
(„Tar Sándor neve, valljuk meg, nem áruvédjegy irodalmunkban"), vagy az
Ágh István kisregényeiről szólóval. („A prózaíró-költő Ágh István szerencsére
nem ír költői prózát.") Itt is a mű körül táguló és a műre koncentráló körök
egyre tovább gyűrűző hullámzása, itt is a jellegzetes „duplex dos": a m ű szakszerű ismertetése és az időtlen „prudenti vitám consilium monet", hogy a Domokoshoz igazán nem illő „etikai tanulság" kifejezést elkerüljem. S még a „risum movet" se marad el, hála Domokos Mátyás közismert (közismert?) iróniájának.
Rendes recenzens bizonyosan hosszasan írna Domokos iróniájáról. S a j n o s az
igazi irónia azonban olyasféleképpen viselkedik, mint az igazi vers: az elemző
retortájában éppen a legfinomabb esszenciája illan el megfoghatatlanul. (A rendes recenzenst vagy pláne az irodalomtudomány doktorát ez persze egyáltalában nem zavarja. Sőt.) Ezért aztán rendszerint jobban sikerül a kevesebb f i nom esszenciát tartalmazó versek elemzése; a nagy versek makacsul őrzik titkaikat. Jelen recenzenst, mi tagadás, nemigen győzi meg Domokos Mátyás általánosan elismert verselemző művészete sem. Bizonyára teljes joggal beszél például „a Bertók-líra keserűségéről", joggal állapítja meg, hogy a költő „magas
fokon mestere a megzabolázott szómágiának", hogy „Bertók létszemlélete szinte
kozmikus mély ontológiai válság érzületéből táplálkozik", „s hogy n e m kizárólag költői alapmeggyőződésről, hanem sokkal többről: az egyetemes r e m é n y t e lenség átérzésének a kínjáról van itt szó", hogy „a megvilágosodás folyamata
az ő esetében a rádöbbenés energiájával halad törvényszerűen a sötétség t a r t a l mainak a megnevezése felé", „és mindezek ellenére, pontosabban: mindezzel
együtt Bertók magatartása és költészetének kemény magja nem oldódik fel hitelesen és nagy költői erővel megfogalmazott Létfilozófiája keserű levében".
Bizonyára találó mindez s a többi okos megfogalmazás; csak éppen azt n e m
érti az ember, hogyan nem veszi észre, vagy legalábbis nem hangsúlyozza az
irónia nagymestere Bertók verseiben az elementáris és felszabadító iróniát, ahogyan felhőkben bujkáló tavaszi napként ki-kivillan, s még olyankor is sejthető
a fénye, ha takarja a felhő. Például az általa idézett strófában: „»van a valóság s van a tény / a köztes űr a gondolat
és senki sincsen a helyén / csak
a szótárban a szavak«. Mert bizony nemcsak sokkal több, de merőben m á s is
ez, mint „valamiféle »realitás duplex« létezésének" a „verstömör" megfogalmazása. Hogy mennyivel s mivel? Azt nemigen tudnám megmondani. De tán a n y nyival mindenesetre, amennyivel ez a Vörösmarty és Csokonai Vitéz Mihály
alakjával bíbelődő merengő garabonciás több bármiféle és bármilyen értelemben vett „poéta doctus"-nál.
62

Ám ha valaki oly botfülű mindenféle verselemzésre (és lételméleti fejtegetésre), mint jelen recenzens, ne írjon róla. Majd megdicsérik rövidesen Domokos versértelmezéseit és poétaportréit a hivatott kritikusok. Beszéljünk inkább
valamiről, amit a tudósok kevésbé szoktak észrevenni és méltányolni, pláne
nem az ontológiai indíttatásúak. Pedig a magyar irodalomban nagy hagyományai vannak, s ma — a naplóíró Fodor András mellett — igencsak Domokos a
legkiválóbb művelője. Nem véletlenül vonzódik Eötvös Károlyhoz, amint az
Albert Gábor tanulmánykötetéről írt congeniális ismertetéséből látható. Domokos majdnem olyan nagymestere az anekdotának, mint a „Vajda" volt. Valószínűleg azért csak „majdnem", mert — ellentétben a „Vajdá"-val — Domokos
mintha maga sem tekintené az anekdotát az irodalomelméleti és lételméleti
elemzésekkel egyenértékű eszköznek. Pedig hát nincs az a szakavatott elemzés,
amelyből az olvasó (legalábbis az a bizonyos „jámbor") többet megtudhatna
(vagy megsejthetne) Szabó Lőrincről, mint abból, ahogyan Domokos beszámol
a költő könyvtárszobájában látottakról és átéltekről, ahogyan felidézi emlékeit.
Az utolsó találkozásukat például, amikor Domokos szerkesztőként az Örök barátaink és a Tücsökzene miatt felkereste. A költő épp Tihanyba készült, s fiát
várta, hogy segítsen vinni a kofferjét. De Lóci késett, s Matyi ajánlkozott, hogy
majd ő kiviszi. Az egész történet ide kívánkozik, de ebben az esetben szerencsére nincs szükség „leletmentésre", így csak a végét idézem. „Kezemben a bőröndjével — írja a lektor — elindultam Budagyöngye felé. ö az aktatáskáját
szorongatta, régi jószág volt már, szétfoszlott varratai helyén varrta össze újból, amire szintén nagyon büszke volt, hogy ezt is meg tudja csinálni, és soha
nem adta ki a kezéből, mert abban tartotta az éppen munkában lévő, félkész
kéziratait. Nagyon jókedvű volt, s eufóriájában hirtelen azt indítványozta, hogy
menjünk taxin.. Szabadkoztam, hogy nem nehéz a bőrönd, s nincs is messze a
Déli, öt vagy hat villamosmegálló. De ő nem engedett: — Én fizetem! — S leintett egy taxit, amely, mintha csak rendelésre történt volna, éppen akkor ért
oda a villamosmegállóba. Alighogy beszálltunk, a költő a rá jellemző neurotikus
precizitással elkezdte magyarázni a sofőrnek, hányféleképpen lehet eljutni Budagyöngyétől a Délibe, s hogy melyik a legcélszerűbb útvonal, ami a taxist
nem csak szakmai önérzetében, helyismeretében sérthette, de azt a természetes
gyanút is megerősítette benne, hogy ez egy betegesen fukar pasas, aki ezen a
néhány száz méteres úton is szeretne megspórolni legalább két forintot, ezért
némán és rezerváltan csak azért is a leghosszabb utat választotta, mert természetesen sejtelme sem volt róla, hogy tulajdonképpen ki az, akit a Déli felé fuvaroz. Szabó Lőrinc arcáról lerítt a néma kétségbeesés, hogy íme, minden hiába, nem lehet az emberiséget felvilágosítani. S hiába adott komoly borravalót,
a taxisofőrben kialakult meggyőződést utasa fukarságáról ezzel se tudta megváltoztatni. Nagy emberismerők a taxisofőrök." Mondanom se kell, az esszé jóval a taxisblokád előtt íródott.
Más hangnemben ugyanez az anekdotikus megbízhatóság győz meg egy
látszólag filológiai kérdésben tett tanúvallomásában. „Miért vagyok én holtbizonyos abban, hogy az Egy mondat a zsarnokságról az ötvenes évek legelején íródott? Azért, mert talán járt is a kezemben annak idején a gépirata, bár éppen
erre nem emlékszem holtbizonyosan. Sárközi Márta jóvoltából, akinek Illyés
időről időre odaadta verseinek nyolcadrészt hajtogatott papírokra gépelt kéziratát, rendszerint azzal a meghagyással, hogy a volt VaZasz-ifjaknak s a Márta
által istápolt volt. Eötvös-kollégistáknak is megmutathatja a verseket. Mindazoknak, akik több-kevesebb rendszerességgel és kitartó hűséggel látogatták a
.63

mártírhalált halt Sárközi György özvegyét; »a fánkujjú asszonyt«, ahogyan
Kormos István versben nevezte őt (»Könyököltünk az asztalodra / nagy röhögések hallgatások / gutaütéses óriáskerék / nap és hold forgott Hunyadormon /
előbb kenyered szalonnád / borodat faltuk és nyaltuk / nem volt elég SM soha
mindent akartunk fiaid / osztoztunk fánk-ujjaidon / rángattuk szíved harangkötelét«); látogattuk a második Válasz kiadóját, akkoriban műstoppolásból tartotta fönn magát, és meglehetősen rakoncátlan legkisebb fiát, Sárközi Matyit.
Odajártunk a »vadgesztenye-vázak közt megfagyott-villám sínek, kvarc-vékony
huzalok, a két hegy közt szorongó ú t felett« (Lator László »In memóriám M.
S.« ajánlott verséből) lévő, Zugligeti úti egyszoba-konyhás lakásba, ahol a Válaszhoz s egy magasban lévő haza: a szellemi Magyarország emlékéhez és ábrándjához hűségesnek megmaradt emberek közül rengetegen megfordultak."
Az esszé remekbe szőtt szövetében jó néhány hasonló történet tündököl;
mondhatni, csupa efféle történetek, emlékek, másoktól (és egyáltalában nem
csak magától Illyéstől) bőségesen idézett életrajzi dokumentumok kollázsából áll
össze az egész tüneményes tanulmány, a kötet legszebb darabjainak egyike.
S miközben az olvasó szemei előtt bámulatos részletességgel, filológiai hűséggel és kézzel fogható érzékletességgel tárulnak fel egy nagy vers keletkezésének a körülményei, miközben szó szerint megelevenedik lelki szemei előtt egy
irtózatos, ám a szellem kiirthatatlan ellenállásának a fényével pásztázott korszak, azonközben jobban megérti magát a verset is. Illetve, inkább reádöbben,
hogy csak most kezdi voltaképpen megérteni, hogy ez ideig, bár jó néhányszor
olvasta és hallotta, hallotta magától a költőtől is a híres hangfelvételen, de
mégsem értett belőle semmit, így azt sem tudhatta, hogy miért szép ez a vers
— nem tudhatta, hisz nem tudta, hogy micsoda. Erre a kérdésre felel az esszé
a maga pompázatos logikájával. S a válaszból — ez tán a legvarázslatosabb az
egészben — egyúttal szembeötlik a felelet egy másik, fel nem tett kérdésre: a
kicsoda kérdésére. Kicsoda a költő, aki ezt a verset az ötvenes évek elején
írta? És közben sehol semmi nyoma semmiféle verselemzésnek, semmiféle ontológiai okfejtésnek. A másutt magyarázatként és helyzetjelzőként oly gyakori
„lét" szó itt sehol nem szúr szemet, se kicsi betűvel írva, se naggyal.
Bemutathatnánk jó néhány hasonló remeklést, például mindjárt a következő Illyés-esszét, „A költő és a vízügyi hivatal"-t. Vagy az előtte lévőt, a
„Hattyú és a görény"-t. A három Illyés-tanulmány egyébként triptichont alkot,
melynek kinyitásával újra meg újra rádöbbenhetünk egy jól ismert, jól ismerni
vélt történet megannyi újabb részletére, a külső és belső megvilágítás függvényében, idő és hangulat változásának a játéka szerint. A nagy esszének ugyanúgy csalhatatlan jele ez, mint a nagy versnek; ezért nem avulnak soha el Halász Gábor, Babits, Szerb Antal, Németh László, Cs. Szabó esszéi, ezért kell
őket újra meg újra föllapoznunk, ezért válnak idővel önmagunk meghatározásának kikerülhetetlen háromszögelési pontjaivá. Meglehet, effélére gondol Kiss
Ferenc is, amikor Csoóri tanszékéről beszél, hiszen nem éppen efféle fény sugárzik „a feladataihoz felnőtt szellem erkölcséből"?
A „feladat" azonban többnyire nehezen meghatározható, kritikusok és eszszéírók esetében még sokkal nehezebben, mint poétáknál és prózaíróknál. Hiszen „a költő — jó esetben — csak az ihletének van kiszolgáltatva, a kritikus
sorsát azonban a művek és a megbízások négyzetre emelt esetlegessége határozza meg." Lengyel Balázs ú j kötetéről, az Egy magatartás történetéről írja ezt
Domokos, „Egy született kritikus önarcképe" című bírálatában. „Poéta non fit,
sed nascitur; »a költő nem lesz, hanem születik«!" — olvassuk a jellegzetes rö.64

vid kijelentő mondatot kezdetként, s már ebből sejthető, hogy mindjárt szembéállíttatik véle a kritikus, „aki nem csak a régi, de mai közhit szerint-is éppen
azáltal lesz kritikus, hogy tájékozottsággal, műveltséggel, elméleti érdeklődéssel
és tudománnyal igyekszik pótolni a teljes értékű írói predestináció hiányát egy
olyan világban, amely felé különben kamasz álmai és szellemi vágyai vonnák,
s amelyben Cicero szerint »-gyakran többet ér a természetes tehetség tudomány
nélkül, mint a tudomány természetes tehetség nélkül«." De mi már ismerjük
Domokos turpisságát, s tudjuk, hogy ez a komplex bevezetés épp azt a célt szolgálja, hogy felismerjük: igenis létezik született kritikus, noha a többség csakugyan afféle „kentaurlény", „egy kényszerű pályamódosítás alakváltozata." Az
is sejthető, hogy a szellemes körülírások és kitérők egyetlen célt szolgálnak:
fölhívják rá a figyelmet, hogy Lengyel Balázs a ritka kivételekhez tartozik,
nem kentaurlény, hanem született kritikus. Az így felállításra kerülő tétel természetesen frappáns érvelések és idézetek tömegével bizonyíttatik, amint azt
már ismerjük, ám repetitio est mater studiorum — hogy éh is dokumentáljam
tanultságomat. Vagy csak kentaúrságomat? De nem ez a lényeg. Az Egy magatartás történetéről írt bírálat jelen szempontunkból azért fontos, mert valamiképpen éppen azt, mutat ja meg, hogy milyen a feladataihoz felnőtt szellem, ha
történetesen kritikus. Ezért tekint végig hőse gondolkozásán irodalmi eszmélésétől kezdve napjainkig, megérteti, miként határozta meg irodalmi ízlését és
kritikusi mércéjét az ifjúkori Babits- és Nyugat-élmény, hogyan „tanulta meg
Babits iskolájában »az érdekek és csoportok fölötti, egész emberiségre érvényes
erkölcs« létezésének és szükségességéhek az igazságát." „Az ifjúságát betöltő
lázas szellemi élményhez való töretlen hűség adott erőt Lengyel Balázsnak,
hogy sorsával is hitelesítse, mintegy aláírja kritikusi pályafutását; ha kellett, s
másként nem lehetett: a kényszerű hallgatás vállalásával." Ez a magatartás
emeli a kiszolgáltatottságok fölé, s teszi lehetővé, „hogy a kritikus hivatásáról
elmélkedve, Halász Gábor példáját és meggyőződését idézve, a Babits-iskola két
némzedékkel előtte járt hűtlen hűségesével együtt vallja ő maga is, hogy a
»bíráló nem az eredményét, hanem a példáját hagyja örökül; nem dogmát, hanem erkölcsöt, a személyiség radioaktivitását«". Ezáltal teremt ízlés- és kor»
fordulók hangzavarában mértéket, amely változatlanul érvényes ma is; „Ebben
az eszmények érvényesítésére törekvő kritikus számára különösen nehéz helyzetben, amikor már nem csak »ízlésváltásról«, de ízlésvesztésről is beszélnünk
kell, s amikor a magyar kritikai életnek az a szívós torzulásai hogy »vannak
tartós kedvencei és vannak mostohagyerekei«, sokkalta pusztítóbb következményekkel: értékek esetleg örökre szóló kiiktatódásával járhat, mert az irodalom
örök címzettje, a fiatalság manapság »esztétikai élmény nélkül sajátít el esztétikai fogalmakat« — Lengyel Balázs nem vált mértéket". És mutatis mutandis
ugyanez elmondható Domokos Mátyásról. Amivel nem azt akarom mondani,
hogy a „született kritikus"-ról rajzolt portré akár egy kicsit is önarcképi vonásokat ölt, de azt igen, hogy a legkülönfélébb emberek és a legkülönbözőbb korokban tartozhatnak ama bizonyos „másik Magyarországba", melynek — noha
tán nincsen is — megvannak a maga félreismerhetetlen jellegzetességei. Mindenesedre azzal a nem mellékes kiegészítéssel, amit Mándyról szóló (és releváns
anekdotákkal ékes) megemlékezése fölé írt: „Rosszkor születni — írói szerencse
a balsorsban."
Ezt a szerencsét használja ki fölényes eleganciával és megejtő tisztességgel
a „Mondom a magamét" cím alatt :— eredetileg még az első Magyar Naplóban
indult — közéleti írásaiban. Bertha Bulcsú, Csurka István, Esterházy és Szőré»
.65

nyi László mellett Domokos ma a legjobb mestere ennek a divatos és nagy
múltú műfajnak, melynek skálája a fennkölt vezércikki moralizálástól a bugyuta etikai humoreszkig terjed. Domokos jó ízléssel elkerüli ezt a két gyakori
végletet; kérdéseiben és következtetéseiben egyaránt. Talán azért is, mert őt
— annyi sok pályatársával ellentétben — nem a divat vonzotta a műfajhoz.
Hiszen a nívós műveléséhez szükséges elemek: a jóféle juvenalisi hajlam (difficile est satiram non scribere), az intenzív politikai érdeklődés, a széles körű
tájékozódási vágy, az alapos humanista műveltség, a filozófiai kitekintés, a közügyekért érzett felelősség, s nem utolsósorban (hadd mondom én is a magamét)
a remek anekdotázókészség, a példaértékű történetek, egyenként és a kellő helyekre szétszórva mindig is jelen voltak írásaiban. Most, az alkalom hívására
szinte önként rendeződtek a „Mondom a magamét" remek publicisztikáiba;
akár „Az ítélkezésről és megértésről" ír, akár „Az értékzavarról és az „ízlésterrorról", akár „A kultúra gazdasági normáiról", akár „A boszorkányüldözésről",
akár „A megalkuvásról", akár „A »kóros élénkségről« és a politikai orcátlanságról", akár „Egy fogalmi szemfényvesztésről" —, de álljunk meg itt egy szóra.
A többi cím önmagáért beszél, ez utóbbi azonban némi magyarázatot igényel.
„Az ex, mint önálló szó, egykor becsületesen egyértelmű jelentéssel rendelkezett." Az ismerős, jellegzetesen domokosi (tőmondatos és kissé enigmatikus)
kezdetből sejthetjük már, hogy most jön a definíció. Így is van, csakugyan ez
következik, iróniával jócskán megtűzdelve. Aztán exponáltatik a téma: „»Nem
tartom ízlésesnek — olvashattam nemrégiben a messzi New Yorkból elhangzott
intő szavakat egyik országos napilapunkban, amikor ez a pártpolitikai szócső
még nem húzta magára független nagymamaként a Bertelsman cég német csipke főkötőjét =—, ha exlapulók feszegetik, ki volt exmarxista.« Bizony, nekem is
ízlésem ellen való, ha az állatok királyát, a döglött oroszlánt, rugdalni kezdik
•a gyáva nyulak." És most megint izgalmas szófejtés következik, rövid vizsgálódás, hógy ki volt itt, s volt-e egyáltalában „oroszlán", s ilyenként tetszelgőknek
mi volt a valódi rendszertani helye. S főleg lemosható-e ez róluk egy egyszerű
;,ex"-szel? Pláne, mivel hajdanvolt „ex"-nélküli korukban a magukat marxistának mondók elkövettek egyet s mást. És azután a következtetés, kristálytisztán és cáfolhatatlanul: „Mindenki megtapasztalhatta, aki élt, hogy az úgynevezett frontvonalak nem ott húzódtak, se '56 előtt, se '56 után, ahol ez a
mostariában divatozó, s exszel megpatkolt arrogáns fogalmi ellentétpár szeirifényvesztő módon meghúzni szeretné. Mindig az a bizonyos, s a marxisták és
exmarxisták egy része — élcsapati része — által oly fölényesen lemosolygott
és semmibe vett »emberi tényező« határozta meg, hogy kik azok, akik a legreménytelenebb helyzetekben is egymás mellett álltak az oroszlán vermébe
vetve, amelyet szintén exmarxisták és exlapulók együtt ástak meg a számukra.
Bizony, nem a doktrína teremtett sorsközösséget Magyarországon a létező szocializmus korában, hanem az egymástól nagyon-nagyon különböző exmarxisták
és exlapulók emberi-erkölcsi iriinősége — mielőtt még exek lettek volna."
Azóta az exségek mellé különféle neoságok és antiságok is felsorakoztak, s
helyreállt fölöttünk az ú j politikai és szellemi élcsapat, az egykori emigráció
„élcsapati részét" is beleértve. Meglehet, nincs is mit tenni ellene, meglehet, ez
a dolgok rendje. A legszomorúbb mégis az, hogy az utóbbi másfél-két esztendő
pártharcai és gyűlölködései mintha felőrölnék azt a bizonyos „emberi tényezőt".
És ugyan mi fog akkor itt „sorsközösséget" teremteni egymástól nagyon-nagyon különböző emberek között? .
. ..
.66

Jelen recenzens legalábbis ezt a sorsközösséget teremtő emberi-erkölcsi minőséget véli ragyogni, s ezt becsüli a Varázstükrök között-ben, annyira becsüli,
hogy kisebb-nagyöbb kifogásait ebben a mai tükörhomályosító légkörben nem
is tartja ízlésesnek felsorolni. Azt például, hogy recenzens afféle bolondistóki
észtanszerűségen nevelkedett elméjének túlságosan sok a könyvben a kis és
nagybetűvel írt „lét", túlságosan szemet szúrok a szóösszetételei. De hát lehet,
hogy ez csak Hegel—Lukács György—Heidegger iránt egyformán érős ellenszenve miatt van így. No meg azért, mert az összes létségekből lassanként
egyetlen szorul reánk, mint a bivaly bőr be varrt indiánokra: a Létminimum.
Nagybötűvel.

GÁLL ERNŐ

Értelmiség, nemzetiség, erkölcs
Az írástudók sokrétű, szenvedélyektől is fűtött kérdése többszörösen napirenden szerepel. A régiónkban végbement kataklizmaszerű átalakulás összefüggései között az értelmiség helyzete, funkciója és felelőssége nem csupán heves viták előterébe nyomult, hanem a további fejlemények egyik meghatározójaként érezteti hatását. Ma már egyre inkább általánosan elfogadottá vált ama
felismerés, hogy a pártállami struktúrák felszámolásában játszott szerepe folytán a kritikai értelmiség társadalmi fajsúlya — a dominancia jegyében is —
több országban tetemesen megnőtt. Ezt a fejleményt szükségszerűnek és érthetőnek kell minősítenünk, hisz ézek az írástudók voltak azok, akik —_ Vaclav
Havel szavaival — már nem akartak tovább „hazugságban élni", s „az igazságban való élés" minden kockázatát, áldozatát vállalták. Kritikai fellépésük, a
civil társadalmat életre galvanizáló, a második nyilvánosságot kialakító tevékenységük nélkül a bürokratikus államszocializmus nem omolhatott volna öszsze. A Petőfi-kör vitái annak idején megingatták Rákosi uralmát, Franz Kafká
ébresztése a Prágai Tavasz előzményei közé tartozott, Szolzsenyicin Gulagszigetcsoport jának megjelenése és sokkhatása a sztálini rendszer feltartóztathatatlan csődjét jelezte és gyorsította, a lengyel KOR tagjai fontos hivatást teljesítettek a Szolidaritás értelmiségi tanácsadóiként, a Charta '77 polgárjogi mozgalom' pedig aláásta Husak és Jakes rezsimjét, amelyet aztán a Venczel téren
tüntető diákok buktattak meg. Közismert, hogy a magyarországi Demokratikus
Ellenzék kitartó akciói s a vonzásukban létrejött értelmiségi klubok, egyesületek siettették a kádárizmus végét, s ezt a folyamatot sarkallták a Demokrata
Fórum népi-nemzeti ihletésű állásfoglalásai. És ne hallgassuk el az uralmon
levő pártokban létrejött, főként értelmiségiekből verbuválódott reformirányzatok teljesítményét sem, hisz nélkülük a demokratikus kibontakozás sokkal nehezebben: indult volna el, sokkal több áldozatot követelt volna.
A román értelmiség körében észlelhető ellenzékiség gyengébb volt a mindenütt jelen levő félelmetes securitate terrorjával szemben, ám az elszánt diszszidens írók, költők 'szava (gondoljunk Paul Gomára, Doina Corneára, később
pedig Mircea Dinescura) szerte az országban lelkiismereteket rázott fel. A fia.67

talokban visszhangzó lázadó és lázító igék robbanótöltete végül is megdöntötte
a zsarnokuralmat.
A példákat még nyilván folytatni lehetne, lényegesnek tartom viszont kiemelni, hogy az értelmiség felfokozott hatékonyságát az egész nép sérelmeinek
és aspirációinak tiltakozásokban, beadványokban és programokban való megfogalmazása biztosította. Az írástudóknak a tömegek törekvéseit közvetítő
hangja hatalommá vált, s a nómenklatúrák parancsuralmának a felszámolását
ösztökélte.
Mindez azokat a gondolkodókat és társadalomkutatókat igazolja (Róbert
Michels, Alfréd de Martin, J. P. Sartre, Raymond Aron, Horkheimer, Marcuse),
akik már évtizedekkel ezelőtt az értelmiség kritikai-nyugtalanító, illetve vezető
szerepéről értekeztek. A bírálat és a kontesztáció nyilván sohasem lehet, nem
is volt egyetlen réteg, egyetlen társadalmi csoport előjoga vagy kizárólagos hivatása. Az értelmiségieket azonban tudásuk, a szavak, szövegek és jelképek tolmácsolásában kifejlesztett képességeik, a kommunikáció terén megszerzett szak-.
értelmük,.és végül, de nem utolsósorban ama tulajdonságuk, empátiájuk, hogy
mások helyzetével azonosuljanak, erre a szerepkörre kiválóan alkalmassá teszik. Éppen ezért, ők többnyire jobban, meggyőzőbben tudnak hangot adni az
általuk képviselt rétegek, népcsoportok szenvedéseinek és vágyainak, mint a
közvetlenül érintettek.
A közép-kelet-európai írástudóknak ez a szerepe elválaszthatatlan ama
funkcióiktól, amelyet a térség nemzeti-nemzetiségi mozgalmainak a kezdeményezésében és irányításában teljesítettek és ma is változatlanul ellátnak. A következőkben éppen ezt a feladatvállalást, ha akarjuk, küldetést kívánom taglalni, és kísérletemben különösképp tekintetbe veszem, hogy földrészünk tájain,
országaiban manapság a nacionalizmus démona garázdálkodik. Ügy látszik, hogy
a homo homini lupus tétele most egyre inkább az etnikumok, a nemzetek és
nemzetiségek viszonylatában válik uralkodóvá. Az etnikumközi kapcsolatokat
régi sérelmekből, gyakran jogos követelésekből táplálkozó, ám mai manipulációktól életre gerjesztett indulatok, a kizárólagosság, az elfogultság, sőt a bosszú
kerítik hatalmukba. Hamis önképek és torz ellenségképek fűtik izzásig a kedélyeket, amelyek Közép-Kelet-Európát a teljes balkanizálódással fenyegetik. Azt
hiszem, nem nagyon túloznak azok a szerzők, akik az államvallássá torzított
marxizmus—leninizmus csődjével keletkezett légüres térbe benyomuló nacionalizmust mint a közeledő korszakváltás legerőteljesebb, legagresszívebb irányzatát jelölik meg.
*

Ez a türelmetlen, idegengyűlölettel átitatott nacionalizmus, amelyet a nagy
magyar gondolkodó, Bibó István antidemokratikus
nacionalizmusnak
nevezett,
nem azonos a XIX. század „ébresztőinek", a nemzeti öntudatra ébredést szorgalmazó írástudóinak a felfogásával. Nem azonos az anyanyelv ápolását, a történelmi múlt és tradíciók feltárását, a folklór gyűjtését felkaroló értelmiségiek
eszmevilágával, amely a nemzeti szabadságért, függetlenségért és egységért, a
nemzetállam megteremtését célzó erőfeszítéseket, küzdelmeket erősítette. Ama
nacionalizmus még a társadalmi emancipációtól elválaszthatatlan demokratizmus szövetségese volt, s a feudalizmus, a „népek börtönei"-nek minősített cári,
Habsburg és oszmán birodalmak elleni harcot sarkallta, igazolta. Megfogalmazói, képviselői az értelmiségiek sorából kerültek ki, akik általa a nemzeti ébresztés ideológiáját dolgozták ki.
.68

A közép-kelet-európai nemzetté válás specifikus jellege abban a megkülönböztetett fontosságú szerepben is megnyilvánult, amelyet kifejletében az
értelmiségek játszottak. Ha ugyanis — korabeli felfogás szerint — a nemzetek
már régóta léteznek, azonban változatos okokból kifolyólag bizonyos ideje
„szenderegnek", akkor ebből a Csipkerózsika-álomból fel kell őket ébreszteni.
Az ébresztés történelmi missziója pedig főként azokra a költőkre, nyelvészekre,
újságírókra, történészekre, lelkészekre várt, akik egyben a nemzeti újjászületés
nélkülözhetetlen tényezőit, stimulenseit, nevezetesen az egységes nemzeti nyelvet és irodalmat, a közös múltból és származásból, a történelmi sorsközösségből
merítő nemzeti öntudatot megteremtik.
Ezt csak ők tehették meg, mert térségünkben, egy gazdag, erőteljes és társadalömpolitikailag tudatosan tevékeny polgárság hiányában, a társadalmi haladás és a nemzeti felszabadulás hordozója a polgárosodó nemesség, illetve a
még gyenge burzsoázia, főként azonban az értelmiség volt. Ez a réteg, amely
e tájakon különböző osztályokból, nagyrészt a középnemességből és a polgárságból, de növekvő mértékben a népi tömegekből is verbúválódott, gyorsan,
valamennyi kategóriánál fokozottabb mértékben nőtt. Jellege összetétele, színvonala népenként, országonként változott, közös volt azonban tagjainak ama
képessége, érzékenysége, hogy a társadalmaik, népeik létében munkáló szükségletekre, a jövőt alakító tendenciákra korán felfigyeljenek.
Bibó István annak idején elutasította azt a — marxista értelmezést egyszerűsítő — tételt, hogy a nemzeti érzés, a nacionalizmus a tőkés nagypolgárság
érdekeiben gyökerezne, és egyértelműen ezeket szolgálná. Elfogadta viszont,
hogy a nagytőkés polgárság a modern demokrácia és a nacionalizmus haszonélvezőjévé is vált. ö úgy vélte, hogy a nemzeti intelligenciában kell a nemzeti
eszme elsőrendű képviselőjét és megfogalmazóját felismernünk. A régióban kialakult körülmények folytán erre az értelmiségre hárult az a történelmi feladat, hogy a népet a nemzet leckéjére „megtanítsa". E feladat, e szerep révén
Kelet-Európában a művelődés — más tájakon ismeretlen arányokban — politikai színezetet nyert, s mindebből a művelődésfenntartó, nemzetébresztő írástudókra nézve súlyos felelősség származott.
Évtizedekkel e koncepció papírra vetése előtt Jászi Oszkár, a kelet-európai
nemzeti kérdés kiemelkedő hazai szakértője, A nemzeti államok kialakulása és
a nemzetiségi kérdés című mű (1912) szerzője hasonló szellemben taglalta a középosztálybeli „lateinerek", illetve a nemzetiségi tömegekből felemelkedett írástudók feladatait. Okfejtése Otto Bauernek a „történelem nélküli" népekre vonatkozó — az engelsi tételt kiigazító — értelmezéséhez kapcsolódik. Otto Bauer,
aki — mint ismeretes — alapvető munkát szentelt a nemzetiségi kérdés és a
szociáldemokrácia viszonyának (Die Nationalitätenfrage und die Sozialdemokratie, 1907), Engelsszel ellentétben nem tartotta a felsőbb osztályok nélküli jobbágynépek passzív, történelem alatti létét végleges állapotnak. Ellenkezőleg,
ő azt állította, hogy a társadalmi haladást mozgató tényezők ösztönzésére a
„történelem nélküli" népek, nemzetek öntudatra ébrednek, és önmaguk sorsának, történelmének cselekvő alakítóivá válnak. Ez a folyamat a kultúrfejlődésbe való bekapcsolódáson keresztül, az anyanyelvű művelődés kialakításával
megy végbe. Mindez azonban az értelmiség létét és intenzív közreműködését
igényli.
Éppen ezért érthető, miért irányul minden beolvasztó, a nemzeti-nemzetiségi elnyomást konzerválni igyekvő hatalom politikája elsősorban az „ébresztők" ellen. Jászi Oszkár is nagy teret szentelt említett művében ama gyakorlat
.69

bírálatának, amely — a kényszerasszimílálás célkitűzésével — a nemzetiségi tömegekből kiemelkedő entellektüelek pályáját, érvényesülését próbálta akadályozni, meghiúsítani. Jászi pálcát tört a korabeli magyar kormányok elnemzetlenítő iskolapolitikája fölött, elítélte, hogy az állami és helyi hatóságok egyrészt
nem alkalmazták a nemzetiségi írástudókat arányszámuk szerint, másrészt csak
alacsonyabb tisztségeket juttattak nekik. Persze a diszkrimináció ellenállást
váltott ki, s ebben az összefüggésben taglalta Jászi a korabeli román intelligencia magatartását. Méltatta, hogy — felismerve hátrányos helyzetét — a nép oldalára állt.
A nemzeti ébresztők teljesítményének, érdemeinek az elismerése nem jelentett, nem is jelenthet kritikátlan dicséretet. Mindkét idézett gondolkodó bírálatilag viszonyult a demokratizmus és a nemzeti törekvések közötti egységet megbontó, valaminő etnocentrikus beszűkülést, előítéleteket, elfogultságokat, végső
soron idegengyűlöletet szító értelmiségiek tevékenységéhez.
Jászi elmarasztalóan szólt a nemzeti „küldetés" mítoszainak megfogalmazóiról, akik népük múltját, az elődök tetteit a legmagasztalóbb módon próbálták feltüntetni. Rámutatott a nemzeti dicsőség „dühödt kutatásának" komikus
színezetére, utalt az ősi nagyságot bizonyítani hivatott hamisításokra és minden
realizmust nélkülöző jövőképekre. Bibó sem kímélte azokat, akik felelősek voltak a „zavaros filozófiák és a hazug propaganda" terjesztéséért, , s akik — a ' t e rületi vitákat táplálva
„misztikus lényekké, mágikus varázsigékké" változtatták az egyszerű gondolatokat, elködösítették. a tényeket, és nemzeti vágyálmokat elevenítettek fel. A kelet-európai kisállamok nyomorúságának diagnosztájaként, Bibó váddal illeti az ún. „nemzeti tudomány" megteremtőit, mert a régió országainak tudományosságát nagymértékben korrumpálták, az értelmiségi
elitet pedig a valóságtól eltávolították. Bibó valóságos filippikát intézett az antidemokratikus. nacionalizmust hordozó értelmiségiek ellen, akiknek szemére
vetette, hogy ha „megkérdezték őket, miért akarnak uralmat gyakorolni olyan
népeken, amelyek ezt nem kívánják, s miért akarnak többek lenni azoknál,
akiknél nem többek, akkor régészeti leletekre, népdalokra, népművészeti motívumokra, szókölcsönzésekre, szárnyas oltárokra, könyveik és intézményeik hatására mutattak rá, amelyek mind azt bizonyítják, hogy az illető nép őnélkülük
még ma is a legsötétebb barbárságban sínylődnék". A manipulált tudomány e
művelőiből kerültek ki ázoknak a politikusoknak (a Tiszák, Brátianuk, Pasicí
Bethlen, Venizelosz stb.) a szellemi csatlósái, akiket Bibó „hamis realisták"-ként
mutatott bel
.

.

*'

Az ébresztők, majd az antidemokratikus nacionalizmus képviselői a
XVIII—XIX. században léptek színre, tevékenységük és ellentmondásos szerepük azonban a mi lezárulás felé közeledő századunkban is nyomon követhető.
Mind pozitív, mind káros következményeikkel együtt. Az 1919-es békeszerződések pontot tettek a térségünket uraló soknemzetiségű birodalmak történetének
végére, ám nem szüntették meg az itt kialakult nyomorúság, a nemzeti-etnikai
konfliktusok okait. A volt birodalmak helyén létrejött „nemzeti" államok határai nem estek, nem is eshettek egybe az etnikai határokkal, az ú j kisállamokon
belül továbbra is nagyszámú kisebbség maradt, s a tegnapi elnyomottakból ú j
elnyomók lettek, akik nem mondtak le a diszkrimináció, a beolvasztás politikájáról.
i .•
:.'.•'..,
.70

Ilyen körülmények között ú j ébresztők lépek fel, akik a kisebbségi helyzetbe kerül népcsoportjuk válságba jutott, illetve megváltozó identitástudatát
fogalmazták meg, s a nemzettestről levált rész anyanyelvű művelődését ápolták, hogy a kényszerasszimilációs törekvésekkel szemben a megmaradásban'segítsék. A Romániába sodródott magyarság esetében például az ébresztők utódaiként jelentkeztek azok az újságírók, költők, tanárok és lelkészek, akik az
elsők között öntötték szavakba az ú j történelmi helyzetben való tájékozódás,
az önfenntartás parancsát. Az ő „kiáltó szavuk" hirdette meg a kisebbségi élet
erkölcsi-politikai követelményeit, s ők villantották fel azt a biztató távlatot is,
amelyben a pálma súly alatt is nőhet.
Persze, az ú j szerep felvállalóinak sok akadállyal kellett megküzdeniük.
A megszokott struktúrák csődje, a hagyományos keretek,. életformák és felfogások összeomlása zűrzavart és tájékozatlanságot idézett elő. Egyeseken csüggedt tehetetlenség vett erőt, mások csodavárásba, a határrevízió vágyálmába:
menekültek. Akik viszont — a valóság szorításában — az „ittmaradás" elvét
vallották és gyakorolták, létszükségletként érzékelték az ú j határok között
életre hívandó magyar művelődés és a megfelelő intézményrendszer megteremtését. Ilyeténképp az irodalmi, nyelvtudományi, filozófiai, művészi alkotó tevékenység, az iskolaállítás és nevelés nemzetiség-fenntartó
funkcióvá lépett elő.'
A vizsgált történelmi alakulás dialektikájához tartozik, hogy a hátrányok
— bizonyos összefüggések között — mint serkentő tényezők érvényesülhettek.
A kisebbségi művelődések és értelmiségiek számára erőforrást jelenthetett,
hogy leszakadtak a sokáig kiváltságos helyzetben lévő nemzeti központról. A
kisebbségi helyzettől elválaszthatatlan decentralizáció révén, a levált nemzetrész és művelődés újra felfedezhette sajátos hagyományait és jellegzetességeit,
termékenyítő kapcsolatokat építhetett ki az együtt élő népek kultúráival, s ez
az egész folyamat bizonyos — átmeneti jellegű — kulturális fellendüléshez is
vezetett.
Sok tekintetben hasonló tapasztalatokat szerezhettek azok az észak-erdélyi
román írástudók is, akik a második bécsi döntés következtében kerültek kisebbségi helyzetbe. Nekik is meg kellett élniük a kisebbségbe sodródás traumáját, nekik is át kellett esniük idéntitástudatuk bizonyos válságán, és még kellett kísérelniük, hogy anyanyelvű művelődésüket védve, népcsoportjuk létét,
fejlődését biztosítsák. Térségünk írástudóinak — sok vonatkozásban — tragikus
sorsát éppen ezek a felváltva elszenvedett frusztrációk, a kisebbségi sorsba jutás következtében átélt megpróbáltatások, az új és ú j erőfeszítések, az átmeneti
eredmények és kudarcok,.a remények és a csalódások élményei határozzák meg.
A romániai magyar értelmiség odisszeájának újabb állomásához érkezett,
amikor a második világháború befejeztével, a hitlerizmus veresége és a párizsi
békeszerződések után ismét kisebbségi sorsra ítéltetett. Ez a fordulat az akkori
nagy társadalmi átalakulással esett egybe, s noha értelmiségünknek több vonatkozásban a két világháború közötti korszak feltételeivel kellett szembesülnie, az új, akkor ígéretesnek mutatkozó távlatok bizakodással tölthették el. Ez
főként a szocialista elkötelezettségű írástudókra volt jellemző, akik ; akkor nem
tekintették magukat különálló, sajátos küldetésű csoportnak. Az „élcsapat" sorkatonáiként meneteltek a „daloló holnapok" irányába, és szentül meg voltak
arról győződve, hogy a felépülő igazságos és humánus rend a nemzetiségi kérdés eszményi megoldását is meghozza. E várakozásukat tények is alátámasztani
látszottak. A romániai magyarság megszabadult — a szlovákiaihoz hasonló —
kitelepítés veszélyétől, kiépültek az egyenjogúság égisze alatt azok az intézmé.71

nyek is, amelyek az érdekvédelmet és az anyanyelvű művelődés működését
szavatolták, s az óvodától az egyetemig terjedő magyar iskoláztatást biztosították. 1944—1947 között hatékony kultúrafejlesztő és közösségmegtartó erőként
érvényesült a baloldaliakat s a transzilvanizmus szellemét éltető demokratákat
átfogó ú j értelmiségi népfront. Gramsci kategóriáit használva állíthatjuk, hogy
ezekben az években — a romániai magyar értelmiség viszonylatában — bizonyos egység jött létre az „organikus" és a „hagyományos" entellektüelek között.
Míg az utóbbi — a kisebbségi lét és kultúra szempontjából oly nélkülözhetetlen — folytonosságot képviselte, az előbbi az új, többnyire népi származású
fiatal szakemberekkel gyarapodott. A kisebbségi-nemzetiségi szempontból döntő
fontosságú értelmiségi utánpótlást a magyar tannyelvű Bolyai egyetem és más
főiskolák tették lehetővé.
E viszonylag kedvező szakaszt azonban — a proletár diktatúrának nevezett — pártállami parancsuralomra való áttérés szakította meg. A „kötelezően
éleződő osztályharc" sztálini tételének megfelelően, a népfrontos együttműködést a tradicionális értelmiséggel való szövetség felmondása követte, a Rajkügy szórásában számos vezető magyar értelmiségit letartóztattak, és koncepciós
perek alapján bebörtönöztek. Különféle támadások indultak a magyar politikai
és kulturális intézmények ellen. Fokozódott az asszimilálásra törő román nacionalista politika, amely egyre inkább a nómenklatúra uralmát volt hivatott legitimálni és alátámasztani.
A nagy kiábrándulás, az utópia és a valóság közötti szakadék mélyülésének folyamatában — a kollaboránsok kivételével — a romániai magyar értelmiség hangadó körei fokozatosan felismerték, hogy a bolsevik eredetű — ismét
Gramsci szavaival élve — „kollektív értelmiség", a vezető állampárt végletes
közporttosítottsága, katonai fegyelme és minden kritika elfojtása révén mélységesen értelmiségellenessé torzult. Evidenssé vált számukra, hogy a párt nem a
szerves értelmiség emanációja, hanem egy ú j hatalmi elit előjogainak intézményesült biztosítéka. Rá kellett döbbenniük arra is, hogy a nemzetköziség cégére
alatt nagyhatalmi érdekek, a hazai belpolitikában pedig beolvasztó praktikák
érvényesülnek.
Ezek a traumatizáló tapasztalatok ösztönzőerővé is változtak, s a nemzetiségvédő funkció teljesítésére, a tradicionális értelmiséggel (köztük az egyházak
képviselőivel) való együttműködés, a közös front újra való kiépítésére sarkalltak.
Ma már evidenciaszámba megy, hogy egy kisebbségi népcsoport helyzete és
jövőbeni kilátásai nagymértékben ától függnek, milyen nagyságrendű és képzettségű értelmiséggel rendelkezik. Éppen ezért valamely többségi államhatalom
nemzetiségi politikájának megítélésében döntő ismérvként kínálkozik az a mód,
ahogyan az országban élő kisebbségek értelmiségi utánpótlását kezeli. E kritérium alapján sokatmondó, hogy az önálló Bolyai egyetemet 1959-ben a kolozsvári
román egyetemmel „egyesítették", majd a keretein belül folyó magyar nyelvű
oktatást elsorvasztották. Ugyanez a sors várt a többi magyar nyelvű főiskolára,
illetve részlegre. Ezt követően, egy következetesen alkalmazott numerus clausus
következményeként is, az értelmiségi pályák nacionalista kisajátítása bontakozott ki. Ezzel a kisebbségek, különösképpen pedig a legnagyobb számú magyar
kisebbség nem csupán kulturális szempontból, hanem gazdaságilag is a diszkrimináció tárgyává vált.
A Ceau?escu-féle totalitáriánus uralom-alatt, különösen a hetvenes évek
végétől kezdve s a nyolcvanas években a magyar vidékekre tömegesen küldtek
.72

román diplomásokat, az egyre kisebb létszámú fiatal magyar szakembereket
pedig a régi Románia megyéibe helyezték. Jellemző, hogy éveken át a végzős
magyar nyelv- és irodalomtanárokat az Ökirályság legeldugottabb mélységeibe
száműzték, ahol mindent taníthattak, csak éppen nem azt, amire készültek, s
amire Erdélyben égetően szükség volt. A különböző megszorító intézkedések
folytán, a homogenizálás nagyobb dicsőségére, a zsarnokuralom utolsó éveiben
a magyarság értelmiségi utánpótlása végzetesen lecsökkent.
Mindez konkrétan is bizonyítja, hogy a demokratikus román értelmiséget
is gúzsba kötő terror még kíméletlenebből fordult a romániai magyarság önazonosságát védelmező értelmiség ellen. E — túlnyomó többségében állami alkalmazottként is az önkénynek kiszolgáltatott — rétegnek számtalan nehézséggel, akadállyal kellett megküzdenie: Sorait a kivándorlás apasztotta vészesen,
szóvivőit a szekuritáté zaklatta és üldözte, erejét az eluralkodó félelem, az általánossá váló bizonytalanság és gyanakvás, a távlatvesztés és az atomizálódás
gyengítette. A tehetetlenség kínzó élményével viaskodó, egyre gyakrabban reménytelenségtől fojtogatott írástudók színe-java mégsem tette le a fegyvert.
Dacolt a nemzetiségi sajátosságokat tiltó cenzúrával, a történelem kisajátítását
célzó manipulációkkal — és lehallgatókészülékek, besúgók és pecsovicsok üzelmei ellenére — a szellemi-morális ellenállás „sündisznóállásait" építette ki.
A túlélést elősegíteni hivatott ellenállás különféle formáiban a romániai
magyar „értelmiségi mezőt" alkotó egyének, csoportok, irányzatok ismerhetők
fel. Ha Bourdieu eme fogalmához folyamodunk, akkor nem csupán e dinamikus
struktúra összetevőit, egymás közötti kapcsolataik bonyolultságát, hanem a hatalmi, ideológiai és kulturális mezőkhöz való viszonyulásuk alakulását is nyomon kell követnünk. Tudatosítani ós méltatnunk kell a romániai magyar underground, a hatalmi-ideológiai mezőn kívül kibontakozó ellenállás teljesítményét is. A szamizdat kiadványok és „repülő egyetemek" az önfeladással, az elszigetelődéssel szegültek szembe.
A túlélés frontjához tartoztak természetesen a magyar kulturális intézmények (a kolozsvári egyetem magyar tanszéke és más főiskolai részlegek, iskolák,
folyóiratok, napilapok, színházak, műkedvelő csoportok, dalárdák stb.), amelyek
kisebb-nagyobb kompromisszumok, engedmények árán tanították, ápolták az
anyanyelvet, a sajátos hagyományokat, szokásokat, s jórészt a kereteik között
utóvédharcot folytató szakembereknek köszönhető, hogy a forradalom után a
kulturális újjáépítésnek nem nullpontról kell elindulnia. A romániai magyar
művelődés életerejét a diktatúra nem volt képes megtörni.
*

Amikor a romániai magyar értelmiség nemzetiség-fenntartó — antitotalitárius erőfeszítéseit próbálom bemutatni, ismétlem, nem az apológia szándéka
mozgat. Nem vitás számomra, hogy egy ilyen vizsgálódást csak kritikai szellemben lehet/szabad elvégezni. Az ugyancsak bírálati önreflexió szintén nélkülözhetetlennek mutatkozik. Ezt az önelemzést sürgetik a fiatalabb nemzedékek is,
amelyek több vonatkozásban emeltek kifogást a nemzetiségi intézmények s az
őket irányító vezető értelmiség ellen. E — végső fokon hasznos és ösztönző —
kritikákban az értelmiséggel kapcsolatos, nyugati szerzők megfogalmazta vélemények hatását is fellelhetjük. Találkozhatunk például Jean-François Lyotárdnak és posztmodern követőinek nézeteivel, amelyek szerint „az egyetemes alanyokkal azonosuló" írástudóknak a napja lealkonyult, és talán felismerhetjük a
.73

Schelsky-féle konzervatív szemlélet valaminő változatát is, amely egy ú j világi
papi rend — előjogokat is biztosító — szereplését, missziós tudattól fűtött tevékenységét marasztalja el. És végül, rábukkanhatunk a Pierre Bourdieu képviselte koncepció tételeire is. Ezek az értelmiség önáltató, sokszor önös érdekeit
takargató illúzióit, hamis tudatát fedik fel. Az erdélyi fiatal magyar értelmiségiek kritikáiban hangot kap a régi rendszerrel kötött bizonyos rossz kompromisszumok okozta elégedetlenség, s egyre erősebb az abszolutizált egyéni jogokra hivatkozó irányzat, amely idegenkedik a nemzetiségi elkötelezettség morális követelményeitől, és nem hajlandó például a kivándorlást elutasító álláspontot elfogadni.
Az említett nélkülözhetetlen, sőt kötelező önreflexiót sarkallhatja annak a
megvizsgálása is, hogy milyen mértékben alkalmazható — a különböző „újosztály-elméletek" között — a Konrád György és Szelényi Iván kidolgozta, s
Az értelmiség útja az osztályhatalomhoz című könyvükben (1978) kifejtett elmélet a romániai magyar értelmiségre.
De mit is mond e — sokat vitatott — könyv?
Ha Milován Gyilász Űj osztály című — sokat idézett — alapműve az ötvenes évek végén arra a következtetésre jutott, hogy a kelet-európai országokban
nem a proletariátus, hanem a párt- és államapparátus birtokosai kerültek hatalomra, s e funkciójukban ú j osztállyá alakultak, Konrád és Szelényi úgy látták, hogy az apparatcsikok kezdik fokozatosan megosztani hatalmukat az értelmiséggel. A nómenklatúrák diktatúrája — szerintük — lassan az „értelmiség
osztályhatalmá"-nak adja át a helyét. Pontosabban: nem az egész értelmiség,
hanem csak ama része emelkedik fel a hatalomba, amely az államszocialista
redisztributív gazdaságokban megőrzi a tudás teleológiai összetevőjének uralmát a technikai ismeretek fölött. E csoport alkotja az ún. intelligenciát, a jellegzetes kelet-európai kategóriát, amelynek tagjai a régióra jellemző elmaradottság feltételei között felismerték annak előnyét, hogy ők nem szakemberek,
s ezt bizonyos végrehajtói készségek birtokában erkölcsi elkötelezettséggel és
történelmi látással kompenzálták. Ök voltak azok, akik — annak idején, majd
később is — elfogadták a bolsevikok felszólítását, hogy a társadalom forradalmi átalakításának az élcsapatává váljanak.
Tizenegy évvel azután, hogy a két szerző egy tanyán befejezte — a konspiráció körülményei között megírt — könyvét, á külföldre távozott Szelényi felülvizsgálta közös munkájukat. Visszatekintve, kénytelen volt megállapítani, hogy
a könyv, amely egyébként túláltalánosított (többnyire magyarországi) tapasztalatokat vetített ki jövős irányzattá, későn született. Prognózisai nem igazolódtak.
A nómenklatúrák hatalmi gépezete a legtöbb országban konokul ellenállt. A reformkísérletek elbuktak, s velük együtt azok az értelmiségiek is kudarcot vallottak, akiknek a hatalmát a könyv részben megállapította, részben pedig megvalósulni látta.
Ha az újosztály-elméleteket, s köztük a Szelényiékét is, a romániai viszonyokra próbáljuk alkalmazni, elsősorban azt kell leszögeznünk, hogy ebben az
országban nem csupán a reformtörekvések voltak igen gyengék, valójában nem
is léptek fel, hanem a pártbürokrácia sem mutatott semmilyen kompromisszumkészséget. Köztudott, hogy a Ceau?escu-féle vezetés — egy átmeneti, taktikai
jellegű enyhülés után — zsarnokuralommá fajult. A dühödt értelmiségellenesség — mint kimutattam — jellegzetes vonásai közé tartozott.
Ami a romániai magyar értelmiséget illeti, noha több tagja egy ideig a hatalmi elithez tartózott, a párt- és állampolitikában eluralkodó nacionalizmus
.74

folytán, onnan többnyire kiszorult. (Persze, mindig maradtak az apparátusban
ún. „ügyeletes" magyarok.) Volt azonban egy történelmi pillanat, éppen az említett rövid enyhülés és nyitás idején, amikor a diktátor a „függetlenség" pózában ideig-óráig némi engedményeket tett. Nemzetiségi vonatkozásban is.
Mindez azonban pünkösdi királyságnak bizonyult. A hatalom központosítása nemcsak hogy nem csökkent, hanem végletesen, a személyi-családi önkényuralom irányában fokozódott. Ha egy rövid időre a nemzetiségek előtt felvillantották a — nemzetével szinkron — hosszú távú lét távlatait, e csalóka perspektíva nem sokáig kelthetett reményeket. Az egyneműsítés gőzhengere már útban
volt, s azok, akik — egy ideig magukat is áltatva — engedtek a hatalom csábításainak, és kisebb-nagyobb kompromisszumokat kötöttek, ráébredhettek, hogy
illúzióik foglyaivá, túszokká váltak.
A romániai tapasztalatok is jelzik tehát, hogy Szelényi önbírálati visszatekintése elkerülhetetlen volt, ezek a tapasztalatok nem azt mutatják, hogy a
szóban forgó értelmiség útban lett volna a hatalom felé.
A múlt immár, többé-kevésbé mögöttünk van. De mit mondanak, mit jeleznek a mutatkozó jelenségek, tendenciák?
Mihez kezdjen a változásokhoz, s ugyanakkor egy művelődés túléléséhez
oly nagy mértékben hozzájárult értelmiségi gárda? Váljék-e a kapitalizmus
helyreállításának „élcsapatává", vagy vonuljon vissza a küjönböző szakterületek
zárványaiba? Meddig kell az íróknak, költőknek, tanároknak, kutatóknak és
lelkészeknek a fórumon ágálniuk, és mikor adhatják át a stafétát a hivatásos
politikusoknak? A választás kényszerűsége, a döntések elodázhatatlansága egész
Közép-Kelet-Európában újabb és újabb polémiákat gerjeszt. Dilemmák és alternatívák merülnek fel, s úgy tűnik, az egyértelmű válaszok, a megfellebbezhetetlen igaz feleletek ideje lejárt.
Egy azonban mégis biztosnak mondható: az előadásom elején bemutatott
anómiás közegben, a nacionalista elfogultságok, előítéletek és hamis ellenségképek kiküszöbölése főként a tárgyilagos kutatások és párbeszédek segítségével
érhető el, ha egyáltalán elérhető. Napjaink hisztérizált légkörében, a különböző
országokban kirobbant véres incidensek tanulsága szerint is, az elvakult szenvedélyekre mindenekfölött a ráció, egy szükséges és lehetséges közép-kelet-európai tudat jegyében lenne szabad csak válaszolni.

.75

ÁRPÁS KÁROLY

Töprengés egy kötelező olvasmányon
KATONA JÓZSEF BÁNK BÁNJÁRÓL
Az

élőkép

„A többi, néma

csend."

A múlt századnak jó érzéke volt a színpadi hatáskeltéshez. Színház akkor
is létezett, s ha éppen nem nyílott lehetőség előadásra, akkor a műkedvelők jótékony célú kísérletei gyakran még nagyobb közönséget vonzottak. A kor igényeiből fakadt egy sajátos műfaj divatja: az allegorikus élőképé. Ez esetben
még szöveget sem kellett tanulni, elég volt a ruhák elkészítése, a jelmezek beszerzése — aztán tűrni kellett negyedóráig, félóráig a beállítás mozdulatlan
fegyelmét, amelyet legföljebb az oldhatott, ha sikerült zenekíséretet szervezni.
„Az élőképet egy külön erre a célra emelt sátorban mutatták be. Két csoportból állott, a levert és felszabadult Magyarország alakja körül. Janka, mint
az elsőnek megszemélyesítője, roskadtan ült egy tört oszlop alatt, összeláncolt
kezekkel, fekete gyászos magyar köntösben, s ahogy egy halott honvéd teteme
fölé hajolt csüggedt arcával, aranyhaja kuszáitan omlott szét vállain. Mögötte,
az oszlopnak döntve a meghasadt magyar címer, s a porban a szent korona.
Természetesen körülötte ott keseregtek az özvegyek, árvák, búsuló parasztok és
juhászok, s minden más szükségesek. Kissé magasabban két lecsüggedt szárnyú
kesergő angyal takarta el szemeit az oszlop jobb és bal oldalán.
Eszti ellenben a másik csoportban kinyúlva, sudáran állt, a kiépült oszlop
tetején tündöklő szent koronára, s alatta a sértetlen országcímerre mutatva
meztelen, rózsaszínű karjával, melyről a habfehér selyem vállára omlott vissza.
Magasra tornyozott haját gyöngyös diadém fogta össze, bal kezével Szent István
pallosát tartotta maga előtt, hegyével a földben. Lábai előtt széttört bilincsek
hevertek. Körülötte boldog anyák emelték feléje kisdedeiket, a parasztok és
juhászok vigyorogtak, s a két angyal kifeszített szárnyakkal mosolygott a csoport fölött." (Makkai Sándor: Mi, Ernyeiek, Bp., 1940.) A nagy romantikus
festőiskola népszerűsítése volt ez, profanizálása is egyben.
A Bánk bán előadását, az előadások sikerét százegynéhány évig a színpadi
hatások kiaknázása határozta meg. A pompa, a nemzeti (és gyakran nemzetieskedő) ruhaviselet, a gesztusok, a díszletek, a csoportbeállítások jelképiessége a
nézőközönség (csak?) igényeire épített: ilyen volt a múlt, ilyen emberek (ti. a
jók) kellenének a jelennek, ilyen jellemekre építhetnénk a jövőt. S akkor még
nem írtam rendezőink, színészeink, kritikusaink és kultúrpolitikusaink szerepés drámaértelmezéseiről.
A mottó az utolsó jelenetekhez kapcsolódik. A király gyermekeit ölelve,
Kétszáz éve született Katona József.

.76

híveitől övezve áll, kissé féloldalt, de középen. Az emelvényen, a súlyos feketével (bakacsinnal) bevont katafalkon a királyné holtteste, nyitott koporsóban
tán (temetésrendezések!), esetleg az odaboruló Izidorával — lent Melinda teteme a földön, mellette (középpont) a megtört Bánk, árnyékában a süvegét morzsolgató Tiborc. Még alig ült el a zajgás a három rettentő hír után (Petur és
házanépe fölkoncolása, a pénzváltó polgár és Biberach halála), és még nem
hangzott el a király nagy zárómondata. A képmutogató ideális pillanata. Ez az
élőkép nem feloldásra vár — az elhangzik mindjárt, hanem magyarázatra.
A tisztázás, a leleplezés azonban elmarad, pontosabban nem olyan hatalmas
erejű, hogy az emlékezetes kép hatását fölülmúlná. Így a megrendítő erő többnyire csak a tapsig tart, a mélyebb benyomás elmarad. Korunk hibája lenne?
Vagy a kötelező olvasmány fantáziabénító következménye? A darab a gyenge?
Az előadás? A színészek vagy a rendezők' lennének a bűnbakok?... — Könyvtárnyi irodalom keresi a választ.
A zárt modell

'

„Ha, akkor az véletlen."

Középiskolában nagyon nehéz esztétikával foglalkozni, esztétikai rendszerekben gondolkodni pedig lehetetlen. Nemcsak arról van szó, hogy sem a tanár
képzettsége, sem a diák alapismerete nem teszi ezt lehetővé, hanem a rendelkezésre álló idő gyakran arra sem elég, hogy a szerkezetről, a jellemekről, a
motivációkról árnyaltan beszélgessünk. Az nem valószínű, hogy a művet az
Orosz László gondozta kritikai kiadásban olvassák diákjaink, s az is kétséges,
hogy hozzá az Arany-kommentárokat tanulmányoznák (pedig egy ideje már a
művel együtt kötik a Diákkönyvtár-sorozat szerkesztői). Történelmi ismereteik
is hiányosak: tankönyvünkben van ugyan hat apró betűs sor az eseményről,
ám a mű megírásának és a hatásának történelmi körülményeivel csak harmadik osztályban foglalkoznak (akkor is elsősorban politikatörténettel). Próbáljuk
hát ki a tanulók szellemi képességét ! Szophoklész, Shakespeare, Molière művei,
esetleg Corneille, Racine, Goethe és Schiller drámái már ismertek a tananyagból — így lesz lehetőségünk az analógiára. Az irodalomtankönyvet ne tegyük
félre, azonban elsősorban a szövegből induljunk ki.
Tételezzük fel, hogy az 1819-es végleges változat a szerző szándéka szerint
az egyetlen lehetséges világ. Hogy ezt milyen komolyan gondolta, arra az 1814és mű átdolgozása ad támpontot. Nem a „lehetséges világok legjobbika", hanem
áz egyetlen létező. A feladat pedig az, hogy ennek a létező világnak megértsük
a törvényeit, hogy embereinek tetteire magyarázatot találjunk — számítva az
esetleges irracionális döntésekre is.
Következtetéseinket a szövegből bizonyítsuk, legfeljebb utalva a szakirodalomra. Igaz, így nem biztos, hogy a dramaturgiai szabályok szerint közelítünk,
viszont az elsajátított irodalomelméleti fogalmak felgyorsíthatják az elemzés
tempóját. Jóval erősebben hagyatkozhatunk a tanulók kialakuló/kialakult világképére, különösen erkölcsi érzékenységükre. Felhasználhatjuk a számítógépes
kalandjátékok tapasztalatait is, hiszen azok is döntésre nevelnek. Tekintsük egy
sajátos játéknak a tragédiát, amelynek szabályaira közben kell rájönni. Egy ismeretlen földrész földerítéséhez hasonló játék lesz ez, amelyben mindent meg
kell értenünk, hiszen az elérendő ismeretek akkor is befolyásolnak bennünket,
ha nem kívánunk benne élni, . . . . . .
.77

A zárt modellnek tekintett mű akkor zárul le, amikor a befogadó belépésével megkezdődik a befogadási folyamat. Értelmezésünk szerint a szerző kettőssége abban nyilvánul meg, hogy egyrészt ő a mindenható teremtő,, másrészt viszont alkotó képzelete alárendelődik a teremtett modell működési szabályainak.
Ha rátalálhatunk erre a kényes egyensúlyt biztosító logikára, akkor nemcsak a
mű értelmezése lesz könnyebb, hanem ez az értelmezési gyakorlat átváltható
lehet a megismerés minden területére. A sikerélmény, a játék eredményessége,
élvezete olyan kihívást jelenthet, amelyet először természetesen a műelemzés
használhat föl (nem csak irodalomórán), később a többi tantárgyra is kiterjedhet.
Lehet másként tanítani Katona művét? Miért n e . . . csak kerüljük el a meg
nem értett, élménnyé és készséggé soha nem vált ismeretek bifláztatását.
Kérdések

vannak

„Különös teremtő tehetség volt ezé a Katonáé; bámulatos, hogy tudta a nagy szenvedélyeknek olyan megragadó
kifejezéseit
olyan gondos beosztással elrendezni,
hogy
tudott annyi számítással — költeni!"

Miért okoz annyi nehézséget a mű? Mert hiszen aki nem önszántából, gyönyörködésből olvassa, az tudja, hogy nehéz a befogadás. A legelső akadály maga
a nyelv. Gondoljunk csak arra, hogy a jóval későbbi Hamlet-fordítás — Arany
nyelvi remeke — mennyi félreértés forrása lehet az avatatlan hallgatóság körében. S az még csak a kisebbik baj, hogy a szöveg „nyelvünk vas-kórát" idézi.
A nagyobbik az, hogy mi nem ismerjük ezt a nyelvet. Katona furcsa szóalakjai,
tömörítő szófűzései, idegenes mondatszerkezetei nagyobb, egyre nagyobb figyelmet követelnek. Egyszerűbb a cselekmény, az akciók követése, kevesebb időt is
kíván, mint a figyelmes olvasás, a szavakba, utalásokba rejtett többletjeleritések kihüvelyezése. (Az is lehet, hogy a szerző ezért se bánta; színpadi alkotása
könyvdrámaként induljon.)
„Egyetlenünk a maga nemében." Erdélyi János mondása igaz, ám honnan
érzékelje ezt az egyszeri olvasó? A „csúcs" elfogadásához hiányzik a kortárs
művek ismerete. Megérné-e pusztán azért, hogy Erdélyi ítéletének jogosságát
megerősítsük, átrágjuk magunkat ezeken az Öpuszokon? Vagy filológiai jegyzetek bőségével ijesszük el a tanulót? Netalán tán Arany, Bródy vagy Móricz útját követve írjuk át „középiskolásoknak"? S csak ezt? Kit tanítsunk magyarul?
Ki tanítson magyarul?
A másik probléma a nemzeti jellegből adódik, Spiró megfogalmazását közvetve: a közjogi kérdésből. A mű olyan jogi, közerkölcsi problémákat vet föl,
amelyeknek már vagy hetven éve csak elméleti-történeti vonatkozásai vannak,
szemben a megírás idejével, vagy az azt követő száz évvel. Lojalitás a fennálló
rendhez: személyes ragaszkodás és intézményi hűség ez egyszerre, hiszen Bánk
nemcsak az ország nádora (mellesleg, erről a tisztségről alig tudunk/tanítunk
valamit), hanem Endre régi, kipróbált híve. Aztán itt van a királyné-királynő
kettőssége, amely nem egyetlen betű eltérésén alapul. Az elkülönített jogkörök
értelmezését, ha odafigyeltek rá, eléggé összekavarta Mária és Mária Terézia
uralkodása. Czímer József például ebből vezeti le a meráni (európai) viselkedést
hordozó csoport - gyarmatosító törekvéseit. S ehhez járul a felvilágosodásnak
kelet-európai értelmezése, amely könnyedén összemossa (esetenként) a függet.78

lenséget, a rendi előjogokra épülő autonómiát és a polgári szabadságjogokat.
(Erre még „rátett" az osztályharcos szemlélet érvényesítése.) S végül itt jelentkezik a térség korai nacionalizmusának idegengyűlölete, amelynek művészi (?) megszólaltatása máig kedvező alkalom lehet az allegorikus értelmezésekre, napi politikai érdekeknek alárendelve. A közjogi útkeresésre csak egyetlen
adott korban voltak fogékonyak, a reformkor utolsó, demokratizáló éveiben.
Mivel a történelem nem ismétli önmagát, így ne várjunk olyan befogadókat,
akik a legendává vált sikert átélhetnék, átértelmezhetnék. Igaz, voltak hasonló
helyzetek (lásd az 1868-as, 1935-ös vagy az 1942-es előadást, hogy csak a magyarországi sikerekre utaljunk), ám ezek csak a legendát erősítették.
A harmadik nagy kérdéskör a morális megközelítésé. E ponton érintkezik
Katona műve a klasszicizmussal — állítják egyes tudósok. Persze, jó lenne tudni, hogy mit tanult, mit olvasott Katona, milyen alapokat biztosított számára a
közoktatás, milyen volt a potenciális befogadók szellemisége. A hölgytisztelet
középkori eredeztetésére már Gyulai is fölfigyelt. A család fogalmának kettős
értelmezése: a gertrudisi és a bánki szintén közismert. Ottó és Bánk, Biberach
és Endre szerelem-, szeretetfelfogása ismét az érzelmek, az erkölcsi normák
fontosságára hívja föl a figyelmünket. Igen ám, de azt az etikát, amelyből
Katona merített, amelyre Katona támaszkodott, amelyet művében eszményített,
elmosta a „liberális-pozitivista", azt pedig a „szocialista" erkölcs- és jogrendszer; s hogy ma milyen elvek szerint közelíthetjük meg a darab szereplőinek
erkölcsiségét, azt csak az értékszociológusok tudnák megmondani. A többszörös
világrendrendülés ellenére ismerős-ismeretlen erkölcsi világ a Katonáé, ám
súlypontjait megérezni, sejteni tudjuk legföljebb — bármennyire ismerjük is
meg szabályait. Hiába pontos, kiszámított Katona műve (nem Arany az egyetlen, aki felismerte ezt — ő az első!), ha az a nézőpont, amelyből föltárulhatna
tökéletessége, már megsemmisült. így aztán tényleg nehéz olvasmány lesz a
Bánk bán, s a színpadi kudarcok is szükségszerűen követik egymást. Valóban
kifürkészhetetlen lenne az író döntése, amely sújt vagy emel?
Melinda

büntetése

,,A' sok udvari / szívek között...
legegygyügyűbb,
ártatlanabb..."

/

Miért hal meg Melinda? A válasz egyszerű: Ottó emberei elérik, Bánk emberei nem képesek megvédeni. Az ok is nyilvánvaló: Ottó. tudja, hogy ki ölte
meg nénjét, és a gyávák módján megfizet. Miért Melinda hal meg? Erre a kérdésre már csak a mű válaszolhat.
Melinda ^veszítette a régi Bánkot, ez az a fontos tény, amelyet leplez a
megőrülése. A bosszúdrámák e kellékének pontos értelmezését megnehezíti,
hogy ezt a lelkiismeret mellett a hevítő biokémiai hatása is okozhatta, ö n t u datlan áldozat lenne? Kétségtelen, hogy Melinda „együgyűen" kezére játszik
Ottónak: lásd a szerelmi jelenetet, vagy azt a bizonyos „kibékülést". Miért cselekszik így Melinda? Ártatlan, nem.ismeri az udvar ármányait? Ennek ellentmond az 1. szakaszbeli minősítése: „Bojóthi Melindának nem illik / Falun
gányban lakni; mert Nagy-úrné, / 's alkalmatosságot szerzél n e k e m / ezzel

ma(Ot-

tóra mutat) sok édes múlatságra is — / oh, mert hiszen Melinda egyjügyű!"*
(A 4. szakaszbeli minősítése, amely Arany szerint is. már kirívó, bár emlékez* Az idézeteket a kritikai kiadás alapján közöljük.

.79

tet Oféliára, de mi mégis hamleti rájátszásnak vesszük: az a bírálat Bánk szájából lenne élethű, hiszen Melindánál nem követi akció.) Vagy ez a viselkedése
levezethető lenne fiatalságából, déli temperamentumából, abból, hogy Bánkhoz
a hálából fakadó szeretet fűzte? Akkor viszont ez a hajlandósága nincs előkészítve, sem később indokolva. Néhány kérdés diákjaimtól: Hol vannak Melinda
udvarhölgyei vagy társalkodónői — e személyek szolgálata társadalmi pozíciójából következne? Miért nincs Simon felesége mellett — a gyermekágy ugyan
tiltja az idegent, ám a közeli rokonnak, főleg, ha magának is van gyermeke,
már egyenesen kötelessége lenne a segítség. (Jó, a titkos gyermekelrekkentésig
nincs ott, de aztán miért nem?) Miért nincs Simon vagy Mikhál környezetében,
amikor a férje távol van?
Melinda sebezhetősége abból következik, hogy valamilyen okból felrúgja az
általa ismert patriarchális vallásos szemlélet íratlan törvényeit. S ehhez kevés
Ottó kísértése vagy a királyné kényszerítő parancsa. Ez az a gyengeség, amelyet nem tudunk megmagyarázni. Ügy véljük, hogy Melinda utólag (ösztönösen?) rájön arra: mi ellen vétkezett. Az atyaátok miatti kétségbeesése, a lakodalom emlegetése, a testvérek, a família hangoztatása mutatja: melyek azok az
eszmények, amelyek ellen így vagy úgy vétett. (Persze nem állítjuk, hogy az
áldozat bűnös, csak arra keresünk magyarázatot, hogy miért ő az áldozat.)
Az ösztönösen cselekvőnek elmezavar a büntetése — ez logikusnak tűnik.
Miért kell mégis meghalnia? Kevés a véletlen mint magyarázat, hogy éppen ott
van, amikor Ottó emberei „Tűzet hánytak minden felé. / Nagy-úr rokonnyait
lángok közé / szórták..." Ügy látjuk, hogy itt a teremtő szerző lépett közbe.
Bánk képes felülemelkedni minden sérelmén: „vezessen békével szerelmem!"
Ezzel azonban — miközben Bánk emberi nagysága kiteljesül — megbillen az
erkölcsi rend: Melinda teljes feloldozást nyerne. Nagyon fontos, hogy Bánk nem
szánalomból mondja ezeket a szavakat; figyeljünk arra, hogy az utolsó, Gertrudishoz intézett mondataiban hogyan nyilatkozik! Csak az értékes Melindáért
küzdhet így a hős, de akkor mi lesz az erkölcsi világrenddel? Melindának a m ű
teljessége kedvéért vesznie kell. Jó híre után az életétől is megfosztja Ottó —
a véletlenek csak így állnak össze értelmezhető sorozattá, Melinda áldozata így
tölti be a szerepét Bánk tragédiájában. Más lapra tartozik", hogy Bánknak ki
és mi volt Melinda.
Gertrudis

halálbüntetése

„esküszöm, hogy a' Királyné

ártatlan!"

Igen komoly érvként hangzik el Myska bán szájából: „az örjjög is igazat /
mondana halála óráján, bizonnyal." Vajon a szerző álláspontját közvetíti? Hogy
Gertrudis rászolgált-e a halálra, az elsősorban a Jegyzésből tűnik ki: „Illyen
nevelésű öcsék között Gertrudist se reménylyük igen a n g y a l n a k . . . Csak mélj
tiszteletre méltó állapottya az, melly engem valamennyire mentségére kénszerített." Lehetne azon gondolkodni, hogy milyen állapotról van szó, ha már Szent
Erzsébet nem jön számításba: öt gyermek anyja, testvérszeretete, a királyhoz
való hűséges ragaszkodása vagy királyné volta? A darabban hosszan folyik a
végső megoldás előkészítése, a rendkívüli tett indoklása sokoldalúan bizonyított. Már a 2. szakaszban fölmerül az eltávolítás gondolata: „Zárt néki, míg
nekünk nem adja ő . . . " — jelenti ki Petur. Majd megjelenik a vészjósló kép:
„egyj a' Trónus alatt vérében fetrengő Asszony". (Macbeth?), végül elhangzik
.80

a végső elszántság szava-.'„magam is tudok / hóhérja lenni ázon Utálatosnak."
(A hóhér mint ítélet-végrehajtó a törvényes jogrendre is utal.) Itt jegyezzük
meg, hogy 1213. szeptember 28-án délután a pilisi erdőben végeztek Gértrudiszszal, de a történeti kutatások nem találnak arra bizonyítékot, hogy az összeesküvőket becsületbeli ügy is-motiválta volna. A királyné eltávolítása közjogi
okokból szükséges (közjogi úton és eszközökkel), Bánk viszont morális okból és
önvédelemből szúrja le végül.
Gertrudis halálának okát, a nagyravágyást az antik görögségtől vette át a
dramaturgia. A gőg, a hübrisz ott bukást kiváltó tényező. Hogyan jelentkezik
itt? Gertrudis intim pillanatában így beszél: „Uralkodás! Parancsolás... f ...
Egyj Magyar / Országba' ! majd Polyák' — Podólia', / aztán Velencze', a' kevély
Velencze' — / Európa' h a r m a d á b a ' . . . / ha egyszer annyira / segítne Endre'
fegyvere, semmivel / se lenne szédítőbb, mint mostan ez. / Törvényt kiszabni,
és úgy lenni e' felett / miképpen a' Nap sok világokon!" A görög, tragédiákat
idézi föl Szolón és Lükurgosz emiégetése mellett, mintegy a józan kart helyettesítve, Mikhál szava is, mely Polükrétosz számoszi türannoszra utal: „te nagy /
sorsodban elvakúltt kevély-eszű, / reszkess szerencsédtől..."
Gertrudis vétsége a mértékek elvetése — ez is á klasszicista rokonítást támasztja alá. A család klánszerű túlértékelése (öccse kedvének kiszolgálása vágy
az Erzsébettel adott nászajándék), az etnikúmi csoportérdek túlzott érvényesítése egyaránt az áldozat szerepébe juttatja. Nem ismeri fel a helyzeti viszonyok
kedvezőtlen fordulását, azaz tévedése/tévesztése, nem pedig uralkodói ambíciói
bátorítják arra, hogy lefogassa az összeesküvők utolsó kompromisszumban reménykedő követét. Rosszkor alkalmazott számonkérése nem téríti él Bánk szándékát, sőt, saját erejének túlértékelése vezet óda, hogy a menekülés helyett a
bezárt ajtónál dörömbölő és átkozódó nádort hátulról akarja ledöfni. A „Hitvány! ne bántsd Hazámat!" felkiáltással újabb erkölcsi erőt gyűjtene (a nézői
jóakarat felköltésének sem-utolsó ez a szózat), ám éppen ez a felkiáltás és az;
orozva gyilkolás kísérlete csap ellentétébe, hiszen Bánkban éppen a haza sorsa
miatt érzett indulat és a titokban meggyalázott becsületén kelt szenvedély há-.
gatja át a korlátokat.
Gertrudis agóniája lényéhez, szerepéhez hásonlóan többértelmű. A hatalmi
lét utolsó, komikus szavai — „Meghalni" — nem Királyi széken — ah!" — keverednek a családi nézőpont tragikus érzékeltetésével: „Gyermekeim? — még
ne is / láthassam őket? — Endre — Gyermekek — / . . . / Ottó! Ottó! — Gyilkosom!" Viszont az is kiderül, hogy föl sem ismerte a történtek lényegi összefüggését: „Így— ártatlanúl—".
Itt szokták föltenni a kérdést: Miért nem Ottót öli még Bánk? Jó, itt elfutott, de az országban a nádor megkerítheti, ha már a palotában elszalasztja.
Nem a királyné a feleséggyalázó. Ekkor ajánljuk feltétlenül diákjaink figyelmébe a nagykőrösi gimnáziumi tanár magyarázatát, amelyben — nyilván a tanulóknak is tartott óráinak összegzéseként — világosan kifejti Gertrudis bű»
nösségét. Arany mellett, után Gyulai, Orosz, Pándi, Sőtér és Czímer egyértelműen olyan mértékben találják bűnösnek Gertrudist, amely ésszerűvé'feszi az
áldozatcserét. Gertrudis az ok, létéből ered a rossz, benne összpontosul a zsarnokság, amely a szabadság mellett a boldogságot is elpusztítja. Ebben az udvarban nincs esély a magánélet harmóniájának megőrzésére sem, ,,a' legelső / Magyar, ki a' Hazáját kedveli, / megtette volna rajta áldozattyát."
Gertrudis uralma egyenértékű Claudiuséval, ám a hamleti létkérdés („Kizökkent az idő / Ó kárhozat, hogy én születtem / helyretolni azt .. .")'jóval egy8Í;

szerűbb, egyértelműbb helyzetben tevődik fel, hiszen Bánkban jobban összegződik a magán- és a közéleti sérelem. Mégis, Gertrudis kormányzata kevésbé rothadt, mint a dániai (Polónius, Osrick, Rosencrantz, Guildenstein másai nem élnek Magyarországon), így lehetséges, hogy a puccsra késztető petúri harag
olyan könnyen csillapódhat: „Elég is. Itt hever m á r . . . " (P. S. Peturék megölhetnék Ottót, fölkoncolhatnák ott helyben, ha Simon köztük van, akkor közvetlen ok is lenne hozzá, de nem teszik.)
Endre

alakja
„Egyj Királynak
/ kell látni
minden
könnyeket:
magának / könnyezni
nem
szabad."

A darabbeli Endrének igen kevés köze van a valóságos II. Endréhez, Katona egy eszményi uralkodót akart bemutatni a balsors csapásai alatt. Ez is a
klasszicista tragédiákhoz közelíti a művét. Kérdés lehetne, hogy akkor miért
a cenzúra döntése. Nem csak a királyi ház háttérbe szorítása az ok, gondoljunk
csak arra, hogy a színházi előadások koronként még a legkevésbé politikus drámákba is beleszőhették á pillanat üzenetét — legszebb irodalmi példa Az ikszek
Corneillé-előadása.
Jogos az első kérdés: miért nem volt itthon? Akkor nem csak Gertrudistól
védte volna meg híveit (Peturék Imre királlyal szemben is vállalták őt), a magyarokat, hanem Gertrudist is tőlük. A király azonban oda van Halicsban fejedelemséget szerezni fiának, Kálmánnak. A darab szereplői szerint Halics megszerzését a királyné szorgalmazta. Endre befolyásolható lenne? Gyenge akaratú
király? Ezt leplezné azzal, hogy nem sír? Helyzetéből következne habozása?
Ezért nem büntet? Hagyja Szent István módjára, hogy más éljen a megtorlással?
Figyeljünk csak az utolsó mondatára: „Hogy illy nemes Szivekkel egybe' /
férkezni nem tudtál Gertrudisom!!!" Szavaival a toleranciára utal. Mondhatjuk,
hosszú az út idáig. Ám már színrelépésének tizedik mondatában megfogalmazza
annak az emberséges uralkodónak az eszményét, aki csak az alattvalóiért él:
„Éppen akkor sírhat egyj / Szegény, midőn királya; 's a' Király / nem láttya
azt meg a' könnyek miatt.
" (Milyen ismerős ez az uralkodókép a 18. századból.)
Endre hosszú ideig birkózik e szerepkörrel: vállalása, hogy jó király legyen
— viszont a konszolidációhoz bűnöst kell találnia, hiszen azt a nőt, akit szeret,
aki hatalmának jelképe, meggyilkolták. Arról nem is beszélve, hogy a belső
rendezéshez és összpontosításhoz külső okra van szükség. Bonyolulttá teszi a
helyzetet, hogy úgy tűnik, Gertrudis kétszeresen is bűnös volt: mint magánember és mint királyné egyaránt vétkezett. Ehhez kapcsolódik az elszabaduló
erőszak lehetősége, hiszen a királyi intézkedés hiánya miatt Petur és Bánk
(csak?) házanépe lakolt. Endre összeomlása akkor lenne teljes, ha mindkét vád
visszavonhatatlanul igazolódna. A királynéi vétkesség tényét elfogadva a peturi
megtorlás bűntudatot vált ki belőle: „Még azt akarják, hogy kivessem itt' / a'
Kedvesért való fájdalmat / szívemből, és egyj pártoson kesergjek! —" A másik
vád félelmetesebb, mert a rejtőzködő magánembert zúzná össze (Bánknak is ez
fáj): „Tépjétek el csak mind mellőllem azt, / a' mellyhez a' sors édessen ragaszt — / tépjétek! én is embernek születtem." Melinda szavai, m á r csak afo.82

rizmaszerűségük miatt is eljuthattak mindenkihez, hiszen nem négyszemközt
vádolta meg Gertrudist: „testvéri indulatból / egy szennytelen Nyoszolyának
eltörése / végett, Király-házban bordélyt nyitottál." Ezt ugyan még-foghatnák
a hagymázas elme igazságtalanságának, ha nem lett volna közismert Gertrudis
álláspontja: „Magam készíték útat; / mivel beteg Testvérem' megvidámítása /'
volt Késztetőm; nem tiltottam sóhá / tőlled szerelmet! vidámság, öröm, / minden csak a' szolgálatodra v o l t . . . " A kimond(hat)atlan vádat (mert csak egy bolond szájából hangozhat el), mert Bánk sem igazolja, Myska szavai verik vissza.
Nem véletlen, hogy a hatalomban megingott király • milyen mohón kap rajta:'
„Ártatlan ő! ártatlan áldozat! — / "Mindent bocsáss meg vérző szív, csak ezt /
ne hagyd magadtól elrabolni." Először a magánembernek kell elrendeznie a
megváltozott körülményeket úgy, hogy visszamenőleg is fölmentést találjon a
választott társ, azaz saját tetteire.
S innen már szabadon folyik a király kegyelme, amelyet erősít Bánk magánemberi gyötrelmének látványa, s a hívek: Myska, Solom tanácsa. Gertrudis
halott, de személyes gyalázat nem tapad nevéhez (Izidora nem ismeri föl ennek
jelentőségét) —: most már a magyarokat kell biztosítani. A polgárháború lehetősége megszűnt, a megtorlásra nem épülhet a jövő — ezt látja be az uralkodó:
„előbb mintsem Magyar Hazánk— / előbb esett el méltán a' Király né! " ( N e m
hitvesem, nem Gertrudisom!) A személyes bosszú elmaradásával a király balsorsa fölé magasodik, immár valóban imponálóan és joggal mondhatja ki: ^Magyarok! igen jól esmérem — szeretnek, / enyimek!"
Lehet, hogy időnként ingadozónak, volt, hogy a hélyzet foglyának tűnt, de
a végkifejlet Endréje biztosíték arra, hogy az elviselhetetlen helyzet nem fog
még egyszer bekövetkezni. Az ország érdeke előbbre való, mint a személyes sérelem — a példaadó Endre elragadja Bánktól a figyelmet, a hazafiúi lojalitás
elnyomja a rokonszenv és a szánalom érzését •— furcsa kettősséget adva ezzel
a befejezésnek.
Bánk

tragikuma
' „Egy Magyar'
becsületével
rogy-le két Ház' drága
földi boldogsága. — —".

Az ajánlás a shakespeare-i tragédiák szellemének megfelelően röviden előlegezi a témát; így eszerint e mű nem lenne, több egy szomorú játéknál: Az utalás világos: Bánk becsületével a saját és a királyi ház üdve enyészik el. A szentimentalizmus hatása, jelenléte kétségtelen.
. >
Egyes vélemények szerint a szerzőnek e műve tekinthető az elsőnek (Katona maga is ezt írta: „ez' első szülöttemet" — ha ugyan nem a nyomtatottságra gondolt), s az első műveknek sokszor zsúfolt á cselekménye. Nem kívánom Arany, Czímer, Gyulai, Hont és mások dramaturgiai következtetéseit megismételni, csak azt vizsgálom: bűnös-e, bűnhődik-e Bánk.
- .
Kell, hogy bűnhődjön, mert mégszegte világa törvényeit: kezet emelt á
gyengébbre, a nőre, a királynéjára — embert ölt. Bűnösnek tartja magát Bánk ?Lehetne hozni a példákat: „ni — reszket a' Bosszú-álló", „ki! a' Tető mindjárt
rám szakad." Ám az 5. szakászban szavainak utalásaiból nem ez derül ki: „Vereslik is még vére rajta", „elkellett neki / akár miképp' is esni", „megtette
volna rajta áldozattyát" (ti;-más is).' Sőt kétszer szinte hivalkodóan szó szerint

ismételve jelenti ki: „csak én öltem meg a' Királynét!" Bár ezt Petur védelmében mondja, de öntudattal, lelkiismeret-furdalás nélkül. A király érzi, látja,
hogy Bánk oldalán az igazság: „Jobban remeg / előtte minden; mint előttem."
Igaz, Bánk kétszer is meginog („Petur engem átkozott alattomos / gyilkosnak —", „Orozva?!"), de méltóságából, tekintélyéből nem veszít.
Sőtér 1970-es tanulmányában Arany művére építve a kard szerepére hívja
föl a figyelmet. Motívumelemzéséből látjuk, hogy a kard, a nemesség és a hivatal jelvénye végig Bánk keze ügyében van (de nem ezzel öl!), csak akkor
veszíti el, amikor Melinda éneke fölhangzik. Mindeddig oszlopmódra állott, most
lerogyik: „Melinda, serkenyj fel; / . . . / — nem ezt akartam én, — / nem ezt!"
Hagyjuk figyelmen kívül a szentimentális, preromantikus kellékeket, a
részletező (és végrehajthatatlan) színi utasításokat, a bombasztikus kifejezése«
ket, a szenvedélyek, indulatok érzékeltetésének minden zavaros eszközét!
A tisztán fogalmazó Bánkra figyeljünk csupán!
„Az Ég siket fájdalmaimra —": ezzel indul a helyzetértékelés; a sirámok
helyébe az önvád és az önítélet lép. „vég-semmiség az én ítéletem —", azaz a
semmibe taszíttatott egyén ráébred nyomorúságára. (Magányos hős lenne?)
A magányraítéltség fölfedezése — ez a büntetése. Mert nem tudott Melindára
vigyázni? Mert nem tudott Peturékkal együtt haladni? Mert nem tudott a Tiborcok apja lenni? Vagy mert nem tudta az országos méltóságot és a bánki
becsületet az udvaronci hűséggel és a gertrudisi etikával összeegyeztetni? „az
Isten engem' büntetésre nem / tart érdemesnek" — a szerző itt ellentmondásba
kerül, hiszen korábban maga Bánk mondta: „ . . . .Midőn ti leg- / először, Aszszonyom, Hazánkba jöttetek, /. a' békességnek édes Istene / Pannóniára monda
akkoron / egyj átkot, és a' Romlás-angyala / mormogta rá az áment." Az lenne
a logikus, hogy Bánk mintegy isteni sugallatra (és az evilági erőktől támogatva)
semmisítené meg ezen átok előidézőjét. Miért a súlyos ítélet? Mert isteni szerepkörbe lépett? Nem tudjuk. Elgondolkodtató, hogy Isten csak Káint nem
büntette meg.
Megbánta-e Bánk Gertrudis megölését? Szavai válaszolnak: „ . . . elkellett
neki / akár miképp' is esni, hogy Hazánk / ne essen el polgári háborúban!"
Valóban, hiszen a lázadás már elkezdődött: a békételenek Petur vezetésével kiszabadították Mikhált, semlegesítették a testőrséget, és jelszavuk: „Az egész
nemet kiirtsátok" arra utal, hogy a palota, a székhely, az ország éppen abba a
polgárháborúba sodródik, amelynek a képével. korábban Bánk „leszerelte"
a pártütőket.
Bánknak egyszer már sikerült visszaállítania a meghasonlás előtti állapotot:
„ . . . illyen győzedelmet / mint Bánk neked nyertt most, nem nyersz soha!" Volt
ugyan egy pillanata a kételkedésnek: „ . . . M e l i n d a ! . . . a Haza! / . . . / a' párt
ütés kiáltoz, a' szerelmem / t a r t ó z t a t . . . / . . . / Két Fátyolt szakasztok el: / Hazámról és Becsületemről". Ottó mesterkedéseit ugyan nem tudja meghiúsítani,
éppen a zendijlést akadályozza meg, de a magánéleti sérelmének feloldásáig eljut. Az a kérdés, hogyan?
Mert ama nap reggelén Melindát hazugsággal vádolja, becstelennek mondja,
sőt azt állítja: „Ottó, 's Melinda, egyaránt örültek!" Ehhez társul Soma megátkozása és Melinda végső magára hagyása: „Menj, menj, hová a' Történet viszen!
" Mi történik ezután? Nem ő megy, Tiborcot küldi Melinda után.
Az összeesküvőkkel nem találkozik, hiába volt a kérése: „Ne mennyetek széjjel
mindjárt Barátim, / hogy megtaláljalak, ha hogy talán / lehetne szükség rátok —", mert akkor nem hagynák ki őt a délutáni akciójukból (sőt éppen a
.84

cselekvők kapkodása abból fakad, hogy nincsen köztük, nem is tudják, hol van,
mit csinál, különben hivatkoznának rá). Mit csinál Bánk reggeltől „nap-estig"?
Katona ezzel adós marad. Nem ismerjük a lelki folyamat vagy a cselekvés állomásait, csak a végeredményt: az a Bánk, akit a szerző így mutat be: „Nemes
Méltóság; mindenben gyanakodó tekéntet; fojtott tűz, melly minden pillantatban kitörni láttatik, és minden környülállás azt árulja el, hogy mindenkor nagyobb indulat dühösködik belőlről" — ez a Bánk a reggeliek után helyreállítja
és megerősíti a kapcsolatát Melindával: „Menj, menj, Melinda, ezen becsületes / Parasztal, és ne szégyeld el magad' — / . . . / a' Nap elnyugtával az / örvendezők is elnyugodnak / . . . / Köszöntsd helyettem ősi / váram' — vezessen
békével szerelmem!" (Kiemelések tőlem — Á. K.)
Bánk tehát az ország bajait orvosló beavatkozásához a magánélet visszatért harmóniájából merít erőt, nem pedig a magánsérelem váltja ki a bosszút,
hiszen akkor Ottót kellene megölnie. Mi hát a vétsége, amelyért büntetés jár,
amelyért Melinda elvesztése a megtorlás, amelynek nagyságához képest ,,a' büntetés már ennek irgalom.".
Tegyünk ellenpróbát! Mi lett volna a jó megoldás? A békétlenek segítségével és a közjogi hatalmával élve házi őrizetbe venni az udvart, majd üzenni a
királynak, rendezze az ügyeket. Hogy is mondja Bánk: „El, a' Királyhoz —
a' Császárhoz — a' / Pápához elmegyek..." — de nem a magánsérelemmel/Biberachnak nincs igaza, mert lehet, hogy a nagy Német-Római Szent Birodalomban „előbb feláldoznak tíz Bánkot is", de a Magyar Királyságban Bánk a
nádor, s ezt a méltóságot respektálják a magyar királyok. Arról nem is beszélve, hogy „Árpád' és Bor' vére közt / folyó dologban Bíró csak Magyar / Ország lehet." Vagy egy másik út: ugyan mi vagy ki akadályozhatná meg abban,
hogy a szomszédos Halics gyakorlatával élve lemészároltassa az egész udvart, és
magát vagy bábját ültesse a trónra?
A szélsőséges megoldások fölvillantásával nem a történeti tényektől elszakadni nem merő szerzőt hibáztatom," hanem csak azt szeretném érzékeltetni,
hogy itt is az ősi, ógörög tragédiaelv érvényesül. A mértéktelenség, a mértékek
eitévesztése lesz a tudatosan cselekedni akaró hős vétke. Hiába csillan meg a
lehetséges legbékésebb út képe, a szenvedélyeitől elsodort államférfi a pártütők
megbékítése után boldogsága vesztén felindulva belegabalyodik korlátozott szabadságának hálójába, és csak erőszakkal tudja a nagyobbik rosszat elhárítani.
A kisebbik rossznak, még ha önvédelem is az (Bánk tudja, hogy nem), megvan
a folyománya: az erőszak elszabadul. Gertrudis halott, a jóbarát Petur ártatlan
házanépével együtt lemészárolva, meggyalázva, sőt saját rokonsága is elpusztul,
Melindával együtt. Lesz-e, aki ezt meg tudja állítani?
A hős elhibázott egy fontos döntést, amelyet korábban kisebb méretekben
helyesen oldott meg. Sőt, felmerült az a jó megoldás is (Petur és Bánk szavaiban), amely megoldhatta volna a bonyolult helyzetet. Innen már nincs menekvés. Nem állhat a haza megmentőjének pózába sem, mert tudja: tette nem
feddhetetlen. A visszavonuláshoz vagy a vállalható mártíromsághoz pedig hiányzik á már újjákovácsolt házastársi, szerelmi kapcsolat. Ahogy a királynak
félre kell tennie magánemberi érzéseit, úgy kellett volna tisztségviselőjének,
követőjének, hívének, alteregójának is tennie. A kialakult politikai válság megoldója a király lesz. Bánkot mégsem alázza meg a vesztesége, nem rettenti a
büntetése, hiszen ezek még jobban kiemelik jó szándékát, lelki nemességét, em.85

beri értékeit. Bánk, az esendő hibázik és bukik, bukása megrázó, ám a darab
zárása mégis reményt keltő: az erkölcsi világrend, a politika egyensúlya, a társadalmi béke helyreállt újabb erőszak nélkül.
Az értelmezés

szabadságáról

„Vedd

kegyessen..."

Létezik-e egyetlen igaz olvasat? Rögzíthető-e a tananyagban egyetlen értelmezés? És kettő? h á r o m . . . ? Minden évfolyamnak más az élménye, minden
újraolvasás tükrözi: magunk is változtunk. Sziszifuszi munka lenne a műelemzés, ha nem tudnánk: a kő nem ugyanoda gurul vissza.
Ha dédelgetett álmaim megvalósulnának, akkor a diákokban kialakulna az
a játékos hajlam, amely őket arra késztetné, hogy tanuljanak meg részleteket
az olvasmányaikból, és játsszák el azokat. A drámai játéknál nincs jobb alkalom a tanulásra^ A tanári segítség szükségszerűen többet jelentene, s a játszók
jelleme, egyénisége is gazdagodna,
" . A mű elfogadtatásához jogosult minden kísérlet, ám azt többnek tartani
énnél, ahhoz művész-polihisztor-váteszi öntudat kell, s bátorság így írni: „átigazították: ők ketten a Bánk bánt. Katona József és Illyés Gyula! Föloldották
vak • disszonánciáit, kiégették gyötrelmes hömályfonádékait a lángelme-műnek,
tették az emberségben magyarabbá, a magyar tudat-múltat az emberiség állandósult (!) tudatává!" (Juhász Ferenc, 1976.)
Nem feltétlenül jobb a mű, ha nézhetőbb, ha játszhatóbb. Nem a Bánk bán
nehezen értelmezhető világának értelmessé „világításával" oldható/oldódna meg
a kötelezővé tett mű befogadási problémája, hanem az oktatási rendszer átalakításával, olyanná-tételével, amely kellő időt biztosít annak a néhány kiválasztott műnek.
-•
A zárókép

•'•••:.

„Nem dúl a fút
Országunk élni

viszály
fog..."

Az idézet ugyan a'Hunyadi Lászlóbán elhangzó kardal szövegének részlete,
dé méltán énekelhetnék ebben az operában is.- Érdekes, hogy a szövegkönyv
sókkal erősebbén épít a morális szálra, mint az eredeti mű (a keletkezés ideje!),
viszont a zeneanyag, a rendezés többnyire a nemzeti (közjogi) szálat erősíti.
Éz lenne a megoldás? Gondoljunk csak arra, hogy Verdi a risorgimento zenei
kifejezőjévé merevedhetett a köztudatban. Az opera hatalmas tablói, a nagyvonalúan vázolt jellemek, a látványos tánc- és tömegjelenetek olyan kort. idéznek, amelynek óriásokra volt szüksége. Valljuk be: bennünk is él ez a vágy.
...•Az opera nem azonos, a drámával. A Bánk bán nem a Kisfaludy- vagy a
Jókai-darabok társa. Méretei, arányai eltérőek, távlatai mások. Igaz, előadásai,
különösen az operaváltozatéi ünnepszámba mentek mindig — nem is képzelhető el olyan esztendő, amikor ne hangzanának el Katona szavai, évfordulóra
való tekintet .nélkül. Azonban tudunk-e olyan előadásról, amelynek során harmóniába olvadt volna Katona szövege, a rendező elgondolása a kritika és a közönség igényével? S ez a harmómahiány jelez valamit. Számomra azt, hogy a
mű minden szépsége és. inegkomponáltsága dacára nem. tökéletes. Éppen az
.86

Arany említette tudatosságból következtethetünk arra, hogy ez szándékos szerkesztés következménye. Már a Bárány a Rostában is felfigyelt ilyen elemekre.
Nem tartom lehetetlennek, hogy az átdolgozó volt-aktornak eszébe juthatott egy
másik Shakespeare-tragédia, amely prológjának szellemében nyitva hagyta nekünk a művet, a kései maradékoknak legyen hol bolyongniuk. Ám ha ez így
nem is áll, az idézet mégis ide kerül, legalább a töprengés méltó befejezéséül:
„Kérünk, hibákra most ne nézz!
így lesz az is, mi csonka még: egész."

CSICSERY-RÓNAI ISTVÁN

Hét végzetes nap
TELEKI
PÁL.DRÁMÁJÁNAK
UTOLSÓ
FELVONÁSA
1941 március—áprilisában a magyar társadalom tájékozottabb része lélegzet-visszafojtva figyelte azt a küzdelmet, amelyet Teleki Pál miniszterelnök
folytatott a német kolosszus ellen. Ennek a válságnak valódi története magyarul még nem jelent meg. Teleki halálának leghitelesebb leírása C. A. Macartney oxfordi történész hatalmas művében, az „October Fifteenth"-ben található.
Mind otthon, mind az emigrációban különböző mértékű elfogultságot tapasztalhatunk a háború alatti magyar politika tárgyalásánál. A skót történész, még
ha sokan túl konzervatívnak tartják is, a legelfogulatlanabb és legilletékesebb szakértője a kornak. A válság után Budapesten járt, és minden szereplőt
részletesen kikérdezett. ítéleteiben éppúgy távol tartotta magát a magyar nacionalista állásponttól, mint hazája hivatalos politikájától.
*

A magyar történelem jelentős állomása 1940. december 12., amikor a Teleki Pál miniszterelnök által semlegességi politikája betetőzésének szánt magyar—jugoszláv örökbarátsági szerződés aláírására került sor. (Az „örökbarátsági" jelzőt egyébként a jugoszlávok kívánták belevenni, a bolgár—jugoszláv
szerződésből kölcsönözték.)
Jugoszlávia Franciaország veresége s Románia német megszállása után, és
Olaszország meg Bulgária ellenséges magatartása folytán diplomáciailag elszigetelődött. így örömmel vette, amikor magyar részről megindították a közeledést.
„Ablak Nyugat felé" volt a magyar külpolitika jelszava, s Csáky István
külügyminiszter Bakách-Bessenyei György belgrádi követünknek meg is mondta: reméli, hogy Pál régensherceg nyugati kapcsolatait Magyarország javára
tudja fordítani. A Trianonban elvesztett Délvidék részleges visszaszerzése szerepelt ugyan a kormány elképzelésében, sőt a tárgyalásokon is, de a jugoszláv
belpolitikai helyzetre való tekintettel a problémát a háború utánra halasztották. Ugyanezen okból a horvátokkal szemben is rendkívül tartózkodó álláspon.87

tot foglalt el a magyar kormány, annak ellenére, hogy már 1940 elején a horvát vezetők, Macek és Krnyevic a zágrábi magyar főkonzulnak kifejezték azon
meggyőződésüket, hogy Jugoszlávia egysége nem éli túl a háborút, s Horvátország számára az egyetlen megoldás egy független Magyarországgal való föderáció lehet. Olaszország viszont Horvátország, megkaparintására tört, ami a
Csáky és Ciano olasz külügyminiszter közötti összecsapáshoz is vezetett. A magyar álláspont Jugoszlávia egységének tiszteletben tartása volt, olyannyira,
hogy a kormányzó egy ízben Pál régensherceget egy bizalmasával értesítette az
olasz machinációkról.
Nem lehet kétség afelől, hogy Teleki a barátsági szerződésre irányuló tárgyalásait németellenes céllal indította el. Időközben azonban — 1940. október
28-án — Mussolini meglepetésszerűen megindította hadjáratát Görögország ellen. Az olasz vereségek és angol támaszpontoknak ennek folytán lehetővé váló
létesítése Görögországban Hitler előtt világossá tette, hogy Jugoszlávia jóindulatú semlegessége neki is elsőrangú érdeke. így a magyar—jugoszláv szerződés egyszerre a németek érdeke is lett, amit azok a magyar kormány tudtára
is adtak. Hitler kész volt garantálni a jugoszláv határokat Olaszország ellen, és
a háború utánra Szalonikit is Jugoszláviának ígérte. Erre az olaszok is észre
tértek, és Hitlernek megígérték, hogy ők is készek lesznek garantálni Jugoszlávia határait, de Jugoszláviának csatlakóznia kell a Háromhatalmi Egyezményhez. Ez volt Hitler nézete is,
így, .amikor a magyar—jugoszláv, szerződés megfogalmazására. került sor,
Csáky. a németek és olaszok javaslatát is közvetítette — kérésükre — a Háromhatalmi Egyezményhez való jugoszláv csatlakozásra vonatkozólag. Sőt most
már a magyar—jugoszláv egyezmény is kettős értelművé vált, hisz a tengely
égisze alatt lett megkötve.
. . .
Ezt azonban a magyar, kormány London előtt elhallgatta, ami nagy hibának bizonyult. Sir. Alexander Cadogan, a külügyminiszter állandó helyettese
megjegyezte,.hogy amennyiben valóban az a szerződés értelme, hogy Magyarország Németország befolyása aiól. akarja magát kivonni, örömmel üdvözlik, de
ha Magyarország Németország eszközeként Jugoszláviát a tengelyhez hozta ezzel közelebb, a helyzet gyökeresen különbözik. A súlyos árulás vádja később
ennek a helytelen beállításnak volt a következménye.
A magyar sajtó ez egyszer megírta az igazat, de senki sem hitt neki, ahogy
eddig se hitt. Az eredmény: a parlamentben a baloldaliak a.szerződés mellett
álltak ki, a nyilasok é s . a többi németbarát — ellene!
Az aláírást követő több mint: három hónap alatt a magyar semlegesség
— a Romániába küldött német csapatok átengedése ellenére is — nemzetközi
tény volt. Anglia „baráti állam"-ként kezelte országunkat, és Eden külügyminiszter közölte Barcza György magyar követtel, hogy „új Trianonról" nem lehet többé szó. (Romániával viszont Anglia megszakította a diplomáciai kapcsolatot.) Teleki még 1941 márciusában is hosszú listát küldött Londonba, felsorolva, milyen német követeléseket utasított vissza.
: Amikor Teleki Bécsben a Háromhatalmi Egyezmény aláírásakor — 1940.
november - 20-án — H i t l e r egy elejtett megjegyzéséből értesült annak a Szovjetunió megtámadására vonatkozó terveiről, Esterházy Móric v. miniszterelnöknek kijelentette, hogy „ez Németország végét jelentené". Magyarország egyetlen menedéke az lenne, ha a Szovjetunióval megnemtámadási egyezményt kötne, s így kimaradhatna a háborúból. Újévkor Teleki megüzente Esterházynak,
hogy Horthy-visszautasította az egyezmény gondolatát.
.88

Nemsokára a Szovjetunió egy szimbolikus aktussal mutatta ki, hogy súlyt
helyez a Magyarországgal való jó viszonyra: ünnepélyes keretek között kicserélte az 1848—49-es szabadságharcban zsákmányolt zászlóinkat magyar kommunista vezetőkért, Rákosi Mátyásért és társaiért. A budapesti szovjet kiállítást maga Horthy kormányzó is megtekintette. Teleki külön megbízottat küldött Moszkvába, kipuhatolandó, segítségére sietne-e a Szovjetunió Magyarországnak, ha Németország és Jugoszlávia között megszakadnának a tárgyalások,
és Németország Jugoszlávia megtámadására szabad átvonulást követelne, amit
ő, Teleki megtagadna.
Még az előző évi tervek egy németellenes emigráns kormány felállítására
is feléledtek: a budapesti angol követ vetette fel Horthynak arra az esetre, ha
Jugoszlávia megtámadására német csapatok törnének be Magyarországra.
Horthy kész volt — az átvonulás megtagadása után — egy törvényes kormányt
kinevezni, amely emigrációban folytatta volna működését. Bárdossy László pedig — aki az elhunyt Csáky István után lett külügyminiszter — egy semleges
blokkot próbált szervezni, de Svájc, Svédország és Portugália félt az esetleges,
következményektől.
A HÉT N A P
A jugoszláv vezetők 1941. március 25-én írták alá Bécsben a Háromhatalmi Egyezményt. A 27-ére forduló éjjel azonban a szerbek öngyilkos hősiességükben megdöntötték az egyezményt aláíró kormányt.
Hitler Jugoszlávia azonnali szétzúzását határozta el, „katonailag is és úgy
is, mint nemzeti egységet". Április 11-ére tűzte ki az ország lerohanását. Ehhez
azonban Magyarország segítségére feltétlenül szüksége volt.
Teleki számára tehát elérkezett a végzetes óra. Az elkövetkező napok döntései ma sem állnak még tisztán a közönség előtt, pedig Teleki államférfiúi
nagyságát e végzetes hét megértése nélkül nem tudnánk lemérni.
Március 27. Hitler katonai támogatást kér Magyarországtól. Horthyhoz intézett üzenetében írja: A revízió órája ütött, és a kormányzó maga határozza
meg, meddig terjedjenek a magyar területi igények, ő egészében elismeri azokat. Sőt Hitler felajánlotta Horvátországot is Magyarországnak azzal, hogy
utóbbi biztosítson autonómiát a horvátoknak. Szabad tengeri kikötőt is kilátásba helyezett. Végül közölte, hogy a német főparancsnokság érintkezésbe lép
a magyar főparancsnoksággal.
Teleki, Bárdossy és az üzenetet hozó Sztójay, berlini követünk, még este
összeül, s aztán Horthyhoz siet. Horthy a félmillió magyar visszatérése reményében egyszerre fellelkesedik, és minden segítséget — s hozzá azonnal — meg
akar ígérni. (Teleki később keserűen mondta Esterházynak, hogy a „kormányzó 34-szer biztosította, hogy sohasem fog idegen érdekekért háborút viselni", s
most megváltoztatta a véleményét.) Telekiék ráveszik, hogy legalább aludjon rá.
Március 28-án újra.kezdődik, a vita. Teleki: „Nem döfhetjük hátba azokat,
akiknek barátságot esküdtünk!" Horthy: „Azok az emberek már nincsenek
ott!" Teleki: „De a világ úgy tekintené, hogy Magyarország elvesztette a becsületét!" Végül Horthy hozzájárul, hogy válaszában csak nagyvonalú gesztust
tesz majd, és az orosz s román veszélyre hivatkozva lefékezi a katonai előkészületeket, de azért a vezérkari megbeszéléseknek örül. A levelet még aznap
elviszi Sztójay Hitlernek.
.89

Délután minisztertanács. A katonák intézkedéseket sürgetnek, így döntés
születik, hogy Magyarország akcióba lép, de csak ha az alábbi feltételek valamelyike fenn fog forogni: a) Jugoszlávia felbomlik mint állam, pl. ha Horvátország kikiáltja a függetlenségét, b) ha szerb katonai akció veszélyezteti a magyar kisebbséget a Vajdaságban, c) ha vákuum keletkezik a Vajdaságban a német katonai akció következtében. De ez esetben is csak minimális erővel
(3 vagy 4 hadosztállyal) vesz részt. Mindjárt a minisztertanács után Teleki
megbízottat küld Mussolinihez, segítséget kérve.
Teleki aránylag meg van elégedve az eddigi eredményekkel. A levelet
Hitlerhez inkább mentegetőzésnek lehet olvasni (tekintve, hogy tétlenek maradnak), mint ígéretnek a cselekvésre. De utóbbit azért nem is utasította el.
A diplomatikus szöveget a katonák — Werth vezérkari főnök és Sztójay —
végleges és visszavonhatatlan" beleegyezésnek veszik. Sztójay értelmezése
nyomán a német tábornokok „örömmel üdvözlik a magyar—német barátság
teljes helyreállítását". Hitler pedig Paulus tábornokot, a német hadsereg helyettes főszállásmesterét még aznap Bécsbe, majd Budapestre küldi, hogy" a német csapatok felvonulását Magyarország területén és magyar csapatok részvételét a Jugoszlávia elleni hadműveletekben megbeszélje.
Március 29-én megérkezik Mussolini nemleges válasza Teleki kérdésére.
Ezen a napon egy különösen riasztó hír érkezik Budapestre. A vajdasági
németek nyílt szervezkedéséről egy Prinz Eugen Gaü felállítása'érdekében,
amely Temesvárt, Hunyad megyét, esetleg Tolnát is magába foglalná a Délvidéken kívül, és Németország integráns részévé válna majd. Paramilitáris egységek SS-éhez hasonló egyenruhában parádéznak a Vajdaságban. Titkos parancsot kaptak arra, hogy a vajdasági magyarok részéről minden kísérletet a Magyarországhoz való csatlakozásra csírájában fojtsanak el. Egyúttal azt is hirdetik, hogy a Führer kijelentette, a német katonák nem fognak Magyarország
érdekében meghalni, hanem a Prinz Eugen Gau megteremtése érdekében.
A zágrábi magyar konzul — akin át a hír érkezett— a tervet megelőzendő a
németekével párhuzamos magyar katonai akciót ajánl. (Mint utólag kiderült,
Hitler ezt a vasat arra az esetre tartotta tűzben, ha Magyarország nem indült
volna meg.)
MiveT Teleki legfőbb félelme a Németország részéről való bekerítés volt,
ennél robbanóbb hatású információt aligha kaphatott volna. (Ahogy fiának,
Gézának megjegyezte, Németország egyik karmát már levágta-a Kárpátalján,
most a másikat is le kell, a Délvidéken.) Ez a nap számára épp a legalkalmatlanabb nyugtalanító hírek nyugodt kiértékelésére: az orvosok közölték vele,
hogy nagybeteg felesége már csak pár napot élhet.
.
A beavatkozást tehát Teleki elkerülhetetlennek tartja, de Londont és
Washingtont előbb meg akarja győzni lépései helyességéről. Munkatársainak
elrendeli, hogy egy memorandum számára dolgozzák fél' a tervezett Prinz
Eugen Gau statisztikai adatait. A memorandummal együtt továbbítani -ákarja
a Szovjetunió megtámadására vonatkozó hitleri tervekről az újabb, Berlinből
kapott bizalmas értesüléseit. S le akarja szögezni, hogy ha német támadás esetén Magyarország be is vonul a Vajdaságra, nemcsak a magyar kisebbséget
védi meg, de Európa érdekeit is szolgálja a német hatalomnak az Al-Dunán
való konszolidációja megakadályozásával. (A határidőre, április 3-ára elkészül
a memorandum, de hiába viszi reggel a miniszterelnökségre Rónai András, felbontatlanul visszakapja.) Bárdossy azonban már március 30-án megtáviratozza
.90

Londonba és Washingtonba a memorandum konklúzióit, és, hogy a beavatkozás
elkerülhetetlen, ha a magyar kisebbség veszélybe kerülne.
Ezen a napon érkezik Paulus tábornok Budapestre, s állapodik meg Werthtel öt hadtest bevetésében, méghozzá német parancsnokság alatt! Teleki erre
Werthet azzal vádolja, hogy felhatalmazás nélkül intézkedett. Werth a Horthylevélre hivatkozik. Telekiék most Esterházy Móricot mozgósítják, aki ráveszi
Horthyt, hogy a kérdést egy április elsejére összehívandó Legfelsőbb Honvédelmi Tanács-ülés elé terjesszék.
Március 31-e várakozással telik el. Ezen a napon válaszol Bárdossy Maceknek: A magyar kormány továbbra is teljes megértéssel viseltetik a horvát
nép törekvése iránt, hogy az a szuverenitását elnyerje. Ezzel jelezni kívánta,
hogy kormánya nem fogadja el Hitler ajánlatát Horvátország bekebelezésére.
Április 1. Jugoszláviában a hadsereg a helyzet ura. Magyarországtól a németek követelik a Paulus—Werth egyezmény életbe léptetését.
Délután 17 órakor összeül a Legfelsőbb Honvédelmi Tanács. Erről az ülésről nemrég egy fontos dokumentum került nyilvánosságra. Náray Antal ezredesnek, a tanács vezértitkárának visszaemlékezése az ülés lefolyásáról.
E szerint a kormányzó megnyitó beszédében ismertette a. közte és Hitler
között lefolyt levélváltást, és ezen az alapon meghatározta a tanácsülés tárgyát.
Az első hozzászóló Bárdossy László külügyminiszter volt. Szerinte minden
alkalmat fel kell használni az idegen uralom alatt élő magyarok felszabadítására. Viszont a megkötött jugoszláv—magyar szerződés, mindaddig, amíg Jugoszlávia mint olyan fennáll, lehetetlenné tesz minden kezdeményező és támadólagos fellépést, mert ez a történelem előtt igazolható aligha lehetne. A második
szempont, hogy a magyar katonai fellépés semmi esetre se terjedjen ki másra,
mint az ezeréves magyar föld pacifikáló felszabadítására és visszacsatolására.
Míg ez Jugoszlávia bekövetkező szétesése folytán az ottani magyarok érdekeinek megoltalmazásával lenne a világpolitika előtt indokolható, a hadműveletek
egyéb jugoszláv területre való átvitelével Magyarország szembehelyezkednék a
politikai etikával, és olyan bonyodalmakba keveredhetne, ami nem érdeke az
országnak. Figyelmeztetett arra is, hogy angol és amerikai győzelem esetén
Magyarország mindén eddig megszerzett területét elvesztené, és Trianonnál is
nehezebb helyzetbe jutna. Felhívta a figyelmet arra is, Szovjetoroszország a
balkáni kérdésben nem mutat érdektelenséget. (Náray benyomása az volt, hogy
a beszédet Bárdossy Telekivel behatóan megbeszélte.)
A kormányzó a beszédnek azt a részét, ahol a magyar óvatosságról, öncélúságról és a háborúba sodródás elkerüléséről volt szó, láthatólag helyeselte.
A többi miniszter közül hat szavazott a német követelés elfogadása ellen,
három mellette. Utóbbiakhoz csatlakozott Werth vezérkari főnök.
Az utolsó felszólaló gróf Teleki Pál miniszterelnök volt. Kifejtette, hogy az
angolszász világhatalmak azok, amelyek a világtengerek és felmérhetetlen
anyagi javakkal rendelkező földrészek birtokában á nagy háborúban urai maradnak a helyzetnek. Mint "a nagyvilágban sokat járt geográfus, óva intett attól, hogy a pillanatnyi események szűk látókörből ítéltessenek meg és olyan elhatározások szülessenek, amelyek az angolszász, illetve szövetséges hatalmak
előtt, és így a háború vége szempontjából jóvátehetetlenek lennének. Semmi
esetre sem javasolhatja hát, hogy a magyar Délvidék pacifikálására Jugoszlávia szétesésének bekövetkezése előtt kerüljön sor. A katonai műveleteknek
nem szabad túlterjednie az ősi Dráva—Duna vonalon. A többi szomszéddal való
.91

későbbi jó viszony is ezt kívánja meg. A vezérkar főnöke által követelt erők
nagyságát sokallja, mert egyszerű megszálló feladatokra kevesebb (két-három
hadtest) is elég. Számolni kell Románia és a Szovjetunió esetleges közbelépésével is. Különben sem tartaná okosnak, ha nagyobb magyar erőket a jugoszláv
erődvonalnak hajszolnának. A jugoszlávok azokat az események során úgyis
kiürítik.
Az ülést a kormányzó zárta le. Kifejtette, hogy bárki által is inkorrekt
magatartásnak minősíthető korlátlan és korai beavatkozást, amely túllépné a
magyar öncélúság, vagyis magyar területek felszabadításának határait, nem tud
magáévá tenni. Utasította a miniszterelnököt és a vezérkar főnökét, hogy
egyezzék meg egymással a készenlétbe helyezendő hadtestek számára nézve, és
tegyenek az eseményekhez képest neki sürgősen előterjesztést.
A határozat,, jegyzi meg Macartney, nem kis mértékben helyezkedik szembe a németekkel, és terveik meghiúsítását jelenti. Gyakorlatilag annyit feltétlenül jelent, hogy a jugoszlávok legérzékenyebb frontjukat a középen védelem
nélkül hagyhatják — és hagyják is. Horthy később Macartney kérdésére, miért
nem helyezték kilátásba a németeknek, hogy ellenállnak, azt felelte, hogy a
fegyveres ellenállást egy óra alatt leverhették volna, és Budapestet összebombázhatták volna. Macartney szerint az sem lebecsülendő tény, hogy a horvát
kérdésben Magyarország egyszerűen félreállt.
Ami a kormány emigrációba való távozását illeti, Teleki egy probléma
tisztázását tartja előfeltételnek: a nyugatiak az időközben újra elismert Benesféle csehszlovák emigráns kormánynak nyilvánvaló tiltakozása ellenére el fogják-e ismerni az emigráns Horthy-kormányt.
Teleki elképzelése az volt, hogy Horvátország kikiáltja a függetlenségét, s
ezáltal a jugoszláv állam, amellyel szerződtek, megszűnik létezni. Ekkor kell a
magyar hadseregnek megindulnia, megakadályozandó a német terveket. Bárdossy az 1945-ös budapesti népbírósági tárgyalásán azt vallotta; az angol követtel való megbeszélése meggyőzte arról, hogy Anglia megérti, Magyarország
megragadja az alkalmat félmillió magyar felszabadítására, és nem fogja tétlenül nézni, hogy azok a szerb elnyomást némettel cseréljék fel.
Április 2. Teleki egy Apor Gáborhoz intézett komor, de nem .kétségbeesett
levelében leírja a sötét helyzetet, kiemelve, hogy a kormányzó, a hadsereg és
a kabinet fele vele szemben áll. (Náray szerint kilenc miniszter közül csak
három.)
Délután megjön a német válasz: a csapatok megindulnak Magyarországon
át, már késő megváltoztatni az intézkedéseket, különben is. Magyarország ezekhez már korábban hozzájárult. Egyúttal várják, hogy Magyarország csatlakozzék az akcióhoz, ahogy már eleve követelték. Telekiék ráveszik Horthyt, hogy
ne engedjen, ragaszkodjék az előző napi határozatokhoz.
Este Teleki a Bazilikába megy, egy, a cserkészvezetők számára tartóit misére. Aztán beáll a sorba, meggyón, és feloldozást nyer. Még betér a külügyminisztériumba, ahol rossz hírek várják. Barcza távirata az angol válasszal
Bárdossy március 30-i táviratára: ha Németország megtámadná Jugoszláviát,
Nagy-Britannia utóbbit azonnal szövetségesének jelenti ki; ha Magyarország
átengedi a németeket, megszakítják vele a diplomáciai kapcsolatot; ha bármilyen jogcímen részt vesz a támadásban, hadat i^zen neki. A háború végén Magyarországot ellenségként fogják kezelni. Sem Angliában, sem Amerikában
nem fogadják el a Bárdossy táviratában szereplő „különleges szempontokat".
Telekit a távirat mély depresszióba dönti. Aztán csak ennyit mond: „Mindent
.92

megtettem, többet nem tehetek." Utána felesége betegágyához siet a szanatóriumba, ahol egy telefonhívást kap. „Hát mégis, mégis!" kiáltja, s azzal lecsapja
a kagylót, úgy, hogy az összetörik. „Rossz hírt kaptam!" mondja ezután, de
soha nem tudjuk meg, ki hívta, s mi volt a hír.
A TRAGÉDIA
Másnap, április 3-án reggel 7-kor holtan találják, mellette revolvere. Jobb
halántéká alatt hatolt be a golyó. Az éjjeliszekrényen Barcza távirata és egy
példány Nostradamus jóslataiból. íróasztalán Széchenyi „Napló"-ja és egy Teleki László-szobrocska. A másik szoba íróasztalán több levél, köztük a kormányzóhoz írt búcsúlevele:
„Főméltóságú Ür! — Szószegők lettünk — gyávaságból — a mohácsi beszéden alapuló örökbékeszerződéssel szemben. A nemzet érzi és mi odadobtuk
becsületét. — A gazemberek oldalára álltunk — mert a mondvacsinált atrocitásokból egy szó sem igaz! Sem a magyarok ellen, de még a németek ellen
sem! Hullarablók leszünk! a.legpocsékabb nemzet. Nem tartottalak vissza. Bűnös vagyok!"
(A másik oldalon: „Főméltóságú Ür! — Ha cselekedetem nem sikerülne
teljesen és még élnék, ezennel lemondok.") A levél egyrészt a depressziós lelkiállapotra jellemző felfokozott önvádat mutatja, másrészt utal annak az utolsó
telefonüzenetnek a valószínű tartalmára.
A boncolás megállapítja, hogy 2.30-kor állt be a halál, s hogy vagy 14—
16 órája embólia keletkezett az agyában, ami rendkívül erős fejfájással is kellett "hogy járjon.
Aznap 11 órakor érnek a Bánát felé vonuló német csapatok Budapest határához. Végeláthatatlan oszlopokban vonulnak a budai rakparton páncélosok,
tüzérség, motorizált gyalogság, a magasban repülők zúgnak el — Teleki ravatala fölött.
Nem sokkal előbb csapott le rám a hír, amint a Mezőgazdasági Egyetemen
kollégáimmal beszélgettem. A Prinz Eugen Gau terveiről és a németekkel folytatott tárgyalásokról sokat hallottam, de Teleki öngyilkosságának a híre az „elvégeztetett" halálos szorításával csavarta szívünket.
Aznapi napló jegyzeteimből. „Fél tíz van. — Most kaptam a hírt, hogy
Teleki öngyilkos lett!!! — Nem tudom elhinni. — De ha igaz, végünk van.
I g a z . . . — Nem tudom, mi lesz velünk . . .
De Teleki talán e tettével mentette meg az országot. Mire a zűrzavar elmúlik itt és mozgósítanánk, már nem lesz rá szükség. Nem is szólva a tragédia
hatásáról külföldön." (Ez lényegében így is történt.)
Ott voltam, a temetésen, április 7-én. A gyászmenet az Alkotmány utcán
vonult lassan, Chopin gyászindulójának hangja mellett. A koporsó után Horthy
Miklós kormányzó, admirálisi díszben, aztán a miniszterek, a parlament tagjai,
az állami méltóságok, utánuk egyszerű emberek tömege. Volt valami szimbolikus abban, hogy akkor szólaltak meg először a légvédelmi szirénák. De senki
sem változtatta meg lépései tempóját, senki sem lépett ki a sorból, hogy óvóhelyre siessen. Ez a haláltáncszerű menet, magába foglalva a halálra ítélt régi
magyar társadalmat fő.képviselői.személyében, ez a saját sírja felé is imbolygó
vonulás örökre megmaradt emlékezetemben.
.93

Teleki politikáját Horthy és Bárdossy (az ú j miniszterelnök) becsülettel
folytatni kívánta. Mégpedig betű szerint. Sőt Horthy egy ideig teljes passzivitásba készült vonulni.
Április 3-án reggel leállította a mozgósítást. Erre Werth beadta a lemondását, majd mégis meg tudta győzni a kormányzót (hamis hírek segítségével,
miszerint pl. a Bácskában nagy szerb egységeket vontak össze), s az két hadtest s további egységek mozgósításához hozzájárult. (De ezek nem mozdulhattak, amíg a c a s u s nem állt elő!) Erre Werth visszavonta lemondását. A minisztertanács pedig felhatalmazta a kormányzót, közölje Hitlerrel a Legfelsőbb
Honvédelmi Tanács határozatát. Bartha honvédelmi miniszter vitte a levelét
— április 4-én — Berlinbe, s neki még az is feladata volt, hogy megmagyarázza a Magyarországon Teleki Pál halálával kapcsolatban kialakult ú j politikai
helyzetet. A két üzenetvivő azonban — Sztójay is csatlakozott — sokkal inkább a német álláspontot támogatta, s ez rányomta bélyegét az „értelmezésre".
Hitler mély együttérzését fejezte ki Teleki halála fölött, és eloszlatta a magyarok rémálmát, melyet a Prinz Eugen Gau terve ébresztett, a Bácskát és a Bánátot Magyarországnak ígérte, valamint kijáratot a tengerhez. Beleegyezett
abba is, hogy a hadműveleti területre küldött csapatok ne az ő (szimbolikus)
parancsnoksága alá kerüljenek, és a honvéd seregtestek fölött Horthy rendelkezhessék.
Ezalatt Budapesten Bárdossy összehívta a pártok vezetőit, érvényesnek
tartják-e továbbra is a jugoszláv—magyar szerződést. A többség a Legfelsőbb
Honvédelmi Tanács határozata mellett szavazott. (Bárdossy végig távol tartotta
magát a horvát függetlenség kikiáltására irányuló német—olasz intrikáktól.)
Ami Angliát illeti, Bárdossy sürgetésére Barcza közölte, hogy 2-i távirata több,
nem is mindig hivatalos vélemény összegezése volt (!).
Április 5-én azonban ugyanezt — most már hivatalosan — Cadogan közölte Barczával.
Április 6-án Németország megindította a támadást. A magyar sajtó hangja
új mélypontot ért el, de a magyar csapatok nem mozdultak, és a jugoszlávok
így visszavonhatták erőiket a bácskai határról.
Április 7. London ennek ellenére megszakította a diplomáciai kapcsolatot
Magyarországgal. Barcza erre egy bizalmasa útján Churchillnek magyarázta el a
magyar álláspontot. A válasz meglepő volt: „A magyar követnek valóban igaza
van. Mi, angolok, bűnösök vagyunk, a múltban komoly hibákat és mulasztásokat követtünk el. Magyarország végül is mindig nyíltan fenntartotta revíziós
igényeit, és most, amikor a magyar csapatok arra szorítkoznak, hogy csupán
olyan területeket foglalnak el, amelyek azelőtt magyarok voltak, ez emberileg
érthető. Sajnálom, -hogy számomra politikailag lehetetlen mást tenni, mint a
diplomáciai viszonyt megszakítani, ámde addig, amíg magyar csapatok nem kerülnek szembe harctéren angol erőkkel, valóban nincs szükség hadüzenetre.
Egyébként a magyarok nagyon rokonszenves nép."
Az amerikai álláspontot a külügyi államtitkár ugyanezen a napon közölte
követünkkel: megértik Magyarország nehéz helyzetét, de Magyarország formális magatartása rendkívül fontos, formailag nem tűnhet támadónak. (Később
Roosevelt a Semlegességi Törvény alapján Magyarországot agresszornak minősítette.)
Ugyanezen a napon jugoszláv gépek zavaró berepüléseket hajtottak végre
déli határainkon át.
.94

Április 8-án Eden a legsúlyosabb' következményekkel fenyegette meg Magyarországot egy elkövetkező békekonferencián.
Április 9-én a németek Erdmannsdorff követ és a német vezérkar útján
koncentráltan gyakoroltak nyomást a magyar kormányra, és sürgették a hadműveletek azonnali megindítását. Bárdossy kategorikusan megtagadta a Jugoszlávia elleni támadást, illetve részvételét a német támadásban, tekintettel arra, hogy Jugoszlávia, mellyel baráti szerződést kötöttek, még fennállt.
Április 10-én este Kvaternik, mint a „Horvát Állam Ideiglenes Feje" a
zágrábi rádión kiáltványt olvasott be: Horvátország elszakad a jugoszláv királyságtól. Önálló és független! Nem sokkal utána Horthy mint a Legfelsőbb
Hadúr, beolvasta Budapesten a rádióba hadparancsát: „Előre az ezeréves határokig!" Bárdossy még egy másik proklamációt is megfogalmazott Horthy részére: „Az új belgrádi kormány — hangzik többek között a szöveg — katonai
erőket vonultatott fel határainkon, s ezzel szemben Magyarország csak akkor
tett védelmi intézkedéseket, amikor sorozatos légitámadások érték az ország
területét, és határainkon betöréseket kíséreltek meg, ami ellen kormányom hiába tiltakozott... Az önálló Horvátország megalakulásával Jugoszlávia megszűnt létezni, és alkotóelemeire bomlott." (Persze, a betörésekről szóló megállapítás nem volt igaz.) A hadműveletek néhány óra múlva megindultak.
Bárdossy még mindig remélte, hogy a szövetségesek megértik politikáját.
De — írja Macartney — „bár a szövetségesek sok mindent csináltak a háború
alatt, amit könnyebb volt metafizikai úton megmagyarázni, mint nemzetközi
jog alapján, nem szerették, ha mások követték példájukat."
Végeredményben tehát megállapíthatjuk, hogy Teleki Pál életének feláldozásával — ha nem is tudta a jövendő győzteseket nemzete kíméletére bírni — biztosította, hogy az ő elképzelései kerültek megvalósításra: ha a német
csapatok átvonulását nem is lehetett megakadályozni, a magyar csapatok csak
Jugoszlávia felbomlása után és Horthy parancsnoksága alatt indultak meg.
A teljes vákuum létrejötte után (a jugoszláv csapatok kiürítették a Délvidéket,
egyetlen kisebb összeütközésre került csak sor!) és a kései mozgósítás miatt a
németek — egy kisrádiuszú akciótól eltekintve — nem használhatták fel őket
további hadműveletekre. A Prinz Eugen Gau nem öltött testet. Az angól hadüzenet pedig elmaradt.

95-

Profán meditációk és apokrif imák
JÓKAI A N N A : A TÖVE ÉS A GALLYA
Hogy egy alkotóművész mikor érkezik el pályájának fordulópontjához, mikor
érzi kényszerét a műfajváltásnak, az összegezésnek, előre nehezen kiszámítható, s
csak utólag regisztrálható. Talán az sem bizonyos, hogy szükségesek az ilyen fordulatok, változások és sommázások. Jókai Anna írói pályáját nem kísérték eddig látványos metamorfózisok; a megújulásra, a módosulásokra, az érintésekre azonban
mindig késznek mutatkozott. Annyi kitűnő szépprózai mű, regény és novella után
most maga az írónő is úgy érzi, hogy valamiféle szellemi-gondolati összegezésig jutott el, s legutóbbi nagy lélegzetű regénye, a Szegény Sudár Anna (1989) után közel
egymás után, két, sajátos műfajú munkával jelentkezett: a némileg elegyes írásokból álló, főképpen cikkekből és interjúkból összeállított Mi ez az á!om?-mal (1990)
és a kötet folytatásának ígért, nemrég megjelent A töve és a gallya című kötettel.
„Nem epika, nem líra, nem dráma. Nem esszé" — mondja a kötetről az írónő.
Hát akkor mi? „Tulajdonképpen vándorlás a kereszten" — folytatja. De ez többértelmű, metaforikus megnevezés. Ha fogalmi meghatározással élünk, akkor azt
mondhatjuk: a kötet két ciklusát valójában profán meditációk és apokrif imák töltik meg. Az eddig is gazdag termésű szépírói pálya elérkezett egy korszak lezárásához, eddigi eredményeinek összegezéséhez, gondolati-szellemi hátterének, morális
alapjainak föltárásához, s a példázatokban, epikus mesékben, szépírói történetekben
való szólás után az írónő az „egyenes .beszédhez" fordul. „Hátravan ez a néhány
csatolandó melléklet" — mondja Jókai Anna. De ebben az esetben a melléklet nem
mellékeset, elhanyagolható függeléket, hivalkodó, magamutogató lábjegyzetet, hanem
bizonyító erejű dokumentumot, kiegészítő vallomást, perdöntő bizonyítékot jelent.
A kötet első része tizenhárom elmélkedést, második része hat imát foglal magába. Az írásoknak három rétege van; ezek némileg keverednek is egymással, némileg el is különülnek egymástól, s mintegy az írások sorrendjét is meghatározzák.
Az egyik réteg az egyénhez szóló erkölcsi tanítás, a legbelső kör, a személy megszólítása, a minden emberre érvényes igazságok megfogalmazása. Itt az érték kisajátításának veszélyéről, az aranyról, az anyagiasságról, a szegénységről, a hivatás betöltéséről, a többre vágyás csapdájáról, az alkalomról és a sorrendről, az istenkeresés
kalandjairól, a szeretetről elmélkedik. A másik réteg a történelmi meditációk sora.
Számba veszi a huszadik század borzalmait, a társadalmi és a politikai elnyomás, a
diktatúrák kalandjait, a fasizmus és a bolsevizmus szörnyűségeit, „Pokolműveit", s
a szabadság megélésének szépségére és szükségességére figyelmeztet. Az írások harmadik rétege az író legszemélyesebb gondjairól, az írói műhely problémáiról tájékoztat: az író számára érvényes tizenegy parancsolatot fogalmazza meg, s az ipari
tevékenységgé váló írás és a teremtő, elhivatott, érvényes alkotómunka közti különbséget definiálja. A ciklus egyik legfigyelemreméltóbb darabja az az írás, amelynek címét az egész kötet élére emelte: A töve és a gallya. Ez a meditáció a Várkonyi Nándor, Hamvas Béla és Kodolányi János között megvonható párhuzamra épül.
Ami közös bennük (bár életművükben eltérő súllyal, eltérő műfajban és különböző
96.

invencióval szólalt meg), annak fölismerése, hogy — némileg leegyszerűsítve — a.
huszadik századi világválság érzékelése idején az írásos történelem előtti korra és
emberre hívták föl a figyelmet. Hozzátehetjük: ez. nem egymásra hatás, még csak
nem is kölcsönhatás, hanem párhuzamosság és rokonság volt-közöttük. Továbbá a
párhuzamot kiegészíthetjük Weöres Sándor nevével, valamint mindazok nevével
(például Teil-hard de Chardinével), akik ugyanezt a gondolatot az európai és az
egyetemes szellemi életben képviselték. Az ötleten, a fölismerésen túl persze a szövegszerű elemzést is el kell majd egyszer végezni. A három réteg a második ciklus
írásaiban, az apokrif imákban is érintkezik egymással. Az utódokért és a szülőkért
való „objektív" imáktól a huszadik század nagy átkozottaiért s az új évezred küszöbén elmondott imán keresztül a -legszemélyesebb' imáig, a halál előtt, a „könnyű búcsúért" megfogalmazott imáig ível a ciklus, az apokrif imák sora.
Mi az a szellemi-erkölcsi alap, amelynek birtokában Jókai Anna gondolatait,,
intéseit az egyénről és a korról, az emberhez és a közösséghez fordulva megfogalmazza? Mindenekelőtt a keresztény életfelfogást, az evangélium dialektikáját fogadja
el. A bosszú, az engesztelhetetlenség helyett a szeretetet és a kiengesztelődést, az irgalmat és a megbocsátást hirdeti. A kategorikus döntések, a kizárólagosság helyett a
különbözőség vállalója, a megértés, a dialógus híve. Kötőszava nem a „vagy-vagy"
merevsége, hanem a „nemcsak—hanem—is" toleranciája. Útjelzői, hivatkozott fórrá-,
sai, gondolatainak legtöbbet idézett megtámogatói a Biblia mellett — az azzal egybehangzó eszméket valló — Pascal, Hamvas Béla és Simoné Weil.
Módszere roppant vonzó, s — mint a nagy elmélkedőké és imádkozóké Kempis
Tamástól Rákóczi Ferencig — viszonylag-egyszerű, könnyen áttekinthető, követhető.
A nyelv anyagával dolgozó, a nyelvi anyagban gondolkodó, a nyelvi kifejezésben
otthonos művészként az erkölcsi fogalmak nyelvi megközelítését választja: "egy-egy
fogalom, szóösszetétel, kép, szólás jelentését igyekszik sokoldalúan és egyéni, módon
föltárni és kibontani, a „maguk történetét" megvizsgálni, a képben rejlő minél több
változatot az értelmezés során kihasználni. Hányféle értelmezési lehetőség rejlik az
„arany" metaforában? Milyen út vezet az „arany" szó mágikus jelentésétől addig,
hogy viselése „majomparádé"? Mit jelent a korai. József Attila-vers motívuma:
„Tövit töröm s a gallya jut"? A „váltás" szót hányféle igekötővel -lehet ellátni, új
jelentéshez juttatni, míg elénk villan a „megváltás" szó? Van, amikor saját morális
igazságait ő is metaforikusán fogalmazza meg. Például a csökkentség érzetét, a félmegoldások elégtelenségét ezzel a képpel érzékelteti: „Ha védelmet követelnél a
gyengének, elérheted, hogy verés előtt a kötél ne ázzon." Az értelmezés gyakran nagyon messziről indul, de a legközvetlenebb mához szól, rávetíti a történelemre, rokonszenvesen aktualizálja. Az ószövetségi intés — „Ne főzd meg a gödölyét az anyja
tejében" — értelmezésébe például szervesen beleillik a „sötétsapkásokra" történő utalás, az inkvizíció valódi jelentésének fölvillantása, a fanatizmus — a legfrissebb, az
intézményesített, az iráni fanatizmus — elítélése, a francia forradalom kezdetben
vonzó eszméinek „elrákosodása".
Jókai Anna a kötet egyik helyén azt írja: „Jó lenne mellőzni a többes szám első
személy felmentést sugalló kollektivitását is (mintha csak általában lenne szó rólunk, s nem megkülönböztetetten, kedvetlen barátom, mégiscsak rólad)!" Amennyire
mélyen igaz ez a megállapítás, épp annyira meglepő, hogy az írónő ennek ellenére
— néhány villanást leszámítva — az elmélkedések és imák zömében többes szám
első személyt használ, a „felmentést sugalló kollektivitásban" fogalmaz. Ha van
ezeknek a szép és vonzó írásoknak valamiféle gyöngéje, akkor az egyik ez. A minduntalan előlépő többes szám első személy csak valamiféle félreértett szerénység lehet. Az ellenpróba bizonyít: a kötet legszuggesztívebb, legmegrendítőbb vallomása a
könyv végén álló Ima a könnyű búcsúért. Itt az írónő nem rejtőzik a „fejedelmi"
többes szám első személy mögé, itt leplezetlenül közvetlen, s éppen ezért az olvasót
is a legmélyebben megszólító: „mert attól félek, nehéz lesz a búcsú, — Uram, hallgass meg engem — amikor itthagyom csontnyelű gyöngyház fésűmet..." Bár az olvasónak talán nincs csontnyelű gyöngyház fésűje, de itt a vallomás saját elmúlásá-

val és halálával szembesíti. Nem vonjuk kétségbe a kifejtett gondolatok igazságtartalmát, de az általánosító fogalmazás megnöveli a szöveg „pedagógiai" jellegét, és
csökkenti művészi intenzitását, már-már fölment az alól, hogy a gondolatok személyes és egzisztenciális érvényességét kutassuk. A személyes sorsban és önkritikus
módon megforgatott igazságok nagyobb érvénnyel hatottak volna. Gondoljunk csak
arra, mi adja az egyik legnagyobb vallomástevő, Szent Ágoston Con/essiójának máig
tartó hatását.
Elégedetlenségünket más is táplálja. Az elmélkedésekből hiányzik az epikus
anyag. A példák, a példázatok, a parabolák meggyőző és megvilágító ereje. Gondoljunk a „minta", az evangéliumok nyelvi megformálására, a krisztusi tanításban rejlő
hatás erejére és okára. Az erkölcsi tételeket nem ezek a példák teszik számunkra
érthetővé és elfogadhatóvá? A szőlősgazdáról, az aratásról, a halfogásról és a többiről szóló példázatok? S egy másik név is eszünkbe jut a nagy elmélkedők közül,
Pázmány Péteré. Prédikációit — gyakran igen elvont teológiai tanításokat — nem a
példák (például az étekmetélőkről szóló példázat) teszik világossá, hozzánk szólóvá,
hatásossá? Különös, hogy az az iró, aki elsősorban történetekben és figurákban,
vagyis epikus anyagban gondolkodik, ezúttal éppen arról mond le, amiben leginkább
otthon van, amivel a leghatásosabban dúsíthatta volna föl meditációit. Ehelyett inkább az írások „lírai hangoltságát" emelte meg, s a nyelvi megformálást, a költői
eszközök szerepét állította előtérbe. A gondolatok igazságát egy-egy szép kép, s főképpen a különféle gondolatalakzatok — párhuzam, ellentét, fölsorolás, fokozás —
nyomatékosítják. Ezek szerepét hangsúlyozzák a különféle tipográfiai jelek és kiemeljések: a kurzív és fett szedés, a különféle nyilak, valamint a szöveg gyakran
versszerű tördelése és tagolása. Tegyük hozzá: mindig természetes megoldásként, a
gondolatot hangsúlyozó, azzal szervesen egybeforrt elemként jelennek meg, s nem
keltik a pótszer, a formalizmus hatását.
Az írónő gondolataira ráhangolódott olvasó együttérzéssel, rokonszenvvel, megindultan teszi le kezéből a könyvet. Majd eltölti egy másik érzés: a fájdalomé, a
szomorúságé. Jó, jó, így van, mélyen igaz és hiteles megállapítások ezek. (Például
amit a határok spiritualizálásáról mond: „mindaddig önáltatás, amíg a nemzetek
maguk el nem kezdenek valamelyest spiritualizált életet é l n i . . . " S erről az is
eszembe jut, amit Illyés mondott ugyanerről a témáról: „Spiritualizálódjanak a határok, de miért spiritualizálódnak Nagyváradon innét, s miért nem túl?") Mondom,
mélyen igaz és rokonszenves könyv A töve és a gallya. De mikor és hogyan .valósulnak meg gondolatai az egyénben és a társadalomban? Fájdalmasan tudomásul kell
vennünk, hogy a magyar társadalomból korábban is hiányzott, ma is hiányzik az
evangéliumi tanítás. A magyar társadalom nem volt keresztény a-millennium idején
a nemzetiségekkel, nem volt az 1944-ben a zsidókkal, nem volt az egymással szemben az elmúlt negyvenöt évben. S ma sem az. Netán a közömbösök, a cinikusok, az
erőszakosok, a fanatikusok, a kínzók, az ütlegelők, a 'mindenkori smasszerek „hitét",
„erkölcsét", „evangéliumát", „vallomását", „imáját" is ismernünk kellene? Nekik is
meg kellene írni a maguk „evangélium-magyarázatát"? A negatív „hitek" hatása talán katartikusabb lenne, mint a vonzó példa, az igaz gondolatok fölmutatása? Reménykedjünk... Reménykedjünk a jövőben és a pozitív tanítás erejében... (Szépirodalmi, 1991.)

TÜSKÉS TIBOR

.98

„Munkásköltő" — ezredvégünkön
BÉKÉSI GYULA VÁLOGATOTT VERSEI
1942—1984*
Minden korszákban tudunk több, a figyelem előterében álló költőről — s keveset vagy semmit más, ritkán emlegetett pályatársairól. Ez a hangsúlykülönbség később, a majdani „utókor" közeledtével vagy változatlan marad, vagy'módosul. A kialakult értékrend akár még feje tetejére is állhat.
Vajon Békési Gyula hova tartozik mindezen belül?
Előttünk immár válogatott verskötete áll. Hatvanéves születésnapjára tudhatta
lezártnak (1984 a legutóbbi dátum). De a kényszerűen megszokott késés miatt 66—67
évesen vehette kézbe hajdani lírikusi visszatekintését. Számára nem új a várakoztatás. Negyvenegy éves volt, amikor először láthatta nyomtatott könyv formában a tizennyolc éves korától gyülekező, csiszolgatott költeményeit, s három-nyolc esztendő
választja el egymástól a többi, gonddal összeállított, összesen hat, vékony versgyűjteményét.** Ajánlatos óvakodni az általánosításoktól, mégis közelmúltunk irodalmát
madártávlatból szemlélve, úgy tetszik, hogy a kései indulás, ritkán jelentkezés, a
mennyiségre kevés, jól megszűrt termés íróink egy részénél nem a múzsa mostoha*
voltát, hanem állásfoglalásukból fakadó szűkszavúságot, fegyelmet és befelé fordulást képvisel. Békési Gyulánál azt kell hozzátennünk, hogy pályája sajátos aszinkronban alakult az irodalompolitikai igények mozgásával. 1965-ben lép elő kötettel,
amikor már nem olyan keresett az alulról jövő tehetség, mint akár egy-két évtizede.
Az újfehértói parasztcsalád nyolcadik gyermeke, aki szakmunkássá vált, s így dolgozik a fővárosban, származását még mindig tekinthetné jó ajánlólevélnek, tehetsége
mellé a ki- és felemelkedés útegyengetőjének. Hiszen olyan országban él, ahol vezetők, államférfiak neve alatt is a büszke „munkás" szó jelöli a hovatartozást. De Békési Gyula nem lesz „munkásköltő". Továbbra is villanyt szerel — költőként; illetve
költeményeket ír a szó szoros értelmében vett munkásként. Nem függetlenített poéta, hanem elsőként szellemi függetlenségét és sorstársaihoz való hűségét így őriző
ember..
Mit jelent ez a költészet számára?
A Tetőtlen ég ciklusai mintegy életrajzi- képsort adnak. Az összeállítás Szerkezeti
elve, a versek sorrendje mintha szándékosan tematika szerint alakulna: a szülőföld,
majd a külváros, a műhelyek világa, a „háborús nemzedék" emlékei, s a „civilizáció
dzsungelének" élményei. Ügy vélem, ez a kötetépítés nem válik a líra bemutatásának javára. Nem követhető a poézis érlelődésenek útja, sokszor egymás mellé kerülnek az 1962-ből, '73-ból, '80-ból; netán '45-ből való darabok. S ebben az együttesben
egyenetlen benyomást keltenek. Másfelől jellemző is ez a beállítódás Békési Gyulára; a költő, aki lírája szemléjét mintegy életszámvetésként kezeli. A poéta önmaga
fölé, elé emeli belső elkötelezettségeit. Hiszen kezdettől középpontban áll nála a szolidaritásvállalás. Felemeli szavát a „perifériákra vetett sorstöröttek"-ért, az „öklökért, melyek sohasem ütöttek vissza", megörökíti a „jobb sorstól" elperelteket,
„Roncstelep — roncsemberek"-et (Hazai notészlap; Tarlók, vadvizek népe; Szúnyogpusztán, Temetés után stb.). Névtelenül elhullottakról ad hírt. „Puskatussal verték
agyon. / Nőtt fölötte homoki gyom" — „Az emberek nem ismerték, / mert megkérdezni se merték: / Bihar küldte, vagy á Jászság...? / Élnek, akik halni látták."
(Az életre való) A hősiestől, de még a puszta emberi esélyektől is távol eső utak,
* Tetőtlen ég, 1990.
** Hazatalálni, 1965; Melegség fénye, 1969; Ember a hídon, 1972; Tüske és virág,
1980; Estébe kékülő, 1984.
.99

sorsok, tragédiák képeit őrzi. Azét, aki „Futott, akár a többiek / a völgybe le, a
hegyre fel; / vére kibuggyant, visszeres / lábán felszakadt a sebhely.", s aki mindhiába erőlködik a fulladásig, végül
Ebek szagolták, varjúhad
csapott le rá, Majd elkaparták
a megtöretett hegy alatt.
A még élő, Don-kanyart járt öregek társait idézi. A „Jóskák, janik és miskák; és
vaszilok, szergejek és / minden Egyanyafölddé iszapult-porladt holtak"-at (Vendégségben — egy .pusztai öregnél). Láttatja a „kerékvágásban" fekvő katonát, akinek
„Vére már elfolyt. Nadrágja szárát, zubbonyát kutyatejgyöngyök szeplősítették." De
látja azt a „reszkető fejű nénikét" is, aki „édes fiam"-nak szólítja az „idegen"-t „s
kendője szárnyával elárnyékolja" az elesett arcát (Márványnak tetsző
fehérséggel).
A megsárgult iskolai fényképről is az jut eszébe: „Mennyi fekete kendőtől megriadt,
fájdalomra felkészült arcú" nebuló (Hazai noteszlap). Még 1973-ban ilyen képpel merészkedik visszaemlékezni a háború végére, az Űj világ születésére: „Ruhádat lator
tépte le; / összekarmolta melledet / horgas, fekete erőszak. / Vértócsák és hullák felett / rongyos eget férceit a hó."
Mégis, ezt a komor, tragikus sorsoktól súlyos világot megragadó szépségek varázsa szövi át. A jelképesként is felfogható Katonasír és Cseléd János-sorsok mellett .Békési Gyula elemi ösztönzői a felemelő, lebegő könnyedségű ünnepi pillanatok.
Nem csak indulására illenek saját vallomásának szavai: „Csodaszépet gondoltam
egyszer, de elfutott vele a napmeleg, és maradék-gyönyörűsége csak annyi volt, hogy
leülhettem egy padra hallgatni a levelek zenéjét." Ez az ihletforrás elkíséri.
A pontos, érzékletes földközeliséget a csaknem súlytalan, szárnyaló látomások
teszik áttetszővé. Ö az, aki tudja, milyen egy elhagyatott porta, amelynek „Tyúkját
görény viszi, kacsái felfáznak; / kutya se őrzi már gönceit a háznak"; ahol oda a
„veréce", „góréról az ajtó", s tört „ekevas mellett nyirkos dudva", szemétért „kajtató" sündisznó „kurcog", neszez. De ő az is, aki meglátja, meghallja, amint:
Vacogva hócirádát
rezget a rózsatő;
lebbenti
pehely-álmát
a súlyos kerti kő
(Egy elhagyatott portán, Hóesés). Észreveszi, milyen a „Hóhab / az ágak tenyerén",
s az „Alkonyati foltok égi rezen" (Ünnepi rögtönzés, Egy vers születése). Szemei
előtt „mennybe száll a tócsa visszfényrezzenete", máskor „Szivárványt rezgetett a
szennycsatorna".
Így vállalja azt is, hogy a hitelrontó, megrendelt szocreál után és ellenére viszszaadja pontosan és költőivé emelten a Kábelfektetés, az Öntödében, a Forgácsolóban belülről átélt látványait is. „Kés ha csisszan nyomról-nyomra, / pléh zizzen, lemez dorombol; / vasporhártyás vizén táncol / kört körözve kékes fény . . . " — forgácsolás közben. „Vas-rózsa a kézben a véső" — az öntödében.
Békési Gyula hagyományfolytatásának és teremtő leleményének mintha apró
tükrei lennének jellegzetes szavai, kifejezései, verseit tarkázó egyedi neologizmusai.
Nála szekerek indulnak „röcsögve", giz-gaz „irombul", a szög „nyiszog", szél „páhog", vagy „bicereg". A pokróc az ázott állat hátán „buborog". Az akác „pusmog",
a vas „zumorog", a tücskök „zizeregnek", a költő „szöszmékel", a szárnyas ének
„prümmögdél". „Lattyog nyulókás" felszín a tavon, „brekkencs-nép" a békák népe.
Gyermekek és a nyelv, folklór naiv, névtelen alkotóinak frissességét érezhetjük a
hang-, alak- és érzékletutánzó találékonyságban. Néhol meg az expresszionisták szóhaj lításainak feszítettsége, túlzása, már-már görcsössége kísért. A „mohát bibircsózó
kerítés", a fogó nyelén „elpetyhüdt szurok", amint „barnáll"; a veríték ahogy ,,szobrosul", vagy amikor az „indulati napkitörések elcsitulnak"; a szó „visszasetteng" tudata legbensőbb üregeibe; másutt „befelé szór szikrát, bel-ege lángol" és .¡.salakot; •/
.100

pöfögtetve" hűl a porban a fém — ezt a rokonságot juttatja eszembe. A nyelvformálás egyik tudatos-tudatlan indítéka is a 20-as évek expresszionistáihoz hasonló lehet:
főként igékben mutatkozik a lefojtott, tehetetlenségre kényszerült cselekvésvágy
jelenléte.
Az éber elme, a fogékony érzékek magukba vésik, megrajzolják a megélt napok
hű képeit. Ámde néhol ez a létközeliség a puszta megfigyelést, a még formálatlan
nyelvi, képi anyagot, a műhely jellegűt is belesodorja a versbe. Elmosódnak a nyers
észlelés és a mű határai. Ezt tapasztaljuk némely szabad versében. Például a Kábelfektetés vagy az Ünnepi TMK így lesz — költői részletei mellett és ellenére — többségében köznapi beszéd, meditáció, kvázi-szabadverssé tördelve. „... — Igen: »Itt
minden fontos.« A dolgok láncolat- / rendszerében nincs kvalitás-különbség." (Kábelfektetés)
Békési Gyula személyében, verseiben — ahogyan szóteremtményei is tükrözik
ezt — különös hagyományfolytatóval és újítóval találkozunk. Azt mondtam: adott
válogatott kötete nem előnyös oldaláról mutatja be líráját. Ebben a fajta, idő- és
fejlődésrétegeket összecsúsztató ciklusrendben erősen szemet szúr, fokozottan zavar
a szabad versekbe szüremkedő prózaiság, s a kötött verseken belül felbukkanó szabadosság, rím-ritmus döccenő. Például szonettjeinél. Másutt, úgy tetszik, hogy ő, aki
oly kitűnően játszik a szavakkal, úgy megy bele e játékba, hogy már a szavak játszanak vele (Egy varázsló strófái). Sokszor úgy érzem, a vers „csak szolga" itt, dé
nem „cifra" szolga; az életgond a műgond helyére nyomul. Ellenőrzésül fellapoztam
megelőző, vékony köteteit: ezekben egy erőteljesebb költővel találkoztam.
Mindez szorosan összefüggni látszik Békési Gyula hűen vállalt, követett, nehéz
szerepével, útjával, helyzetével. Azzal, ahogyan ő megélte az elmúlt, visszás korszakot. „ . . . befogott, mint olló / a szövetet — a hozzám hasonló. " — írja. S nem szólam nála az sem, amikor úgy érzi: „Sorsokat kaptam élet-nehezéknek" (Megítéltettem). Emberi, költői pályája egyszerre lesz Kassákék kései folytatója és Sinka Istvánék örököse, csakhogy megváltozott körülmények között. Nem egyszerűen az korlátozza, hogy munkásként — értelmiségi és fordítva, inkább az, hogy olyan közegben történik ez, ahol így, elhatárolva magát, elszigeteltté válik. Eredendő, megőrzött
tisztessége oka és eszköze is annak, hogy ezt is kimondja: a „sehová-sem-tartozás
szeplői"-t, s azt, hogy a költőlétet „űri üresség, ég-töltete"-ként látja (Éjféli dialógus). Czigány Zoltán megfogalmazása lényeget megragadó: „a moralitásért való küzdelem a versben is küzdelemmé válik" (Somogy, 1990. szept.—okt.). Ügy érzem, ehhez kötődik a szabad és kötött forma, illetve az expresszív jegyek jelzett kétarcúsága. S a mintegy fordított lírikusi útja is: nem első verseiben tűnik fel a mesterek
nyoma, hanem az összegezés felé haladva. Itt viszont szándékos, tudatos megidézésként. József Attila, Nagy László és mások lírájába épülő elemi hatásai után most az
öregedő Arany János biztatását maga választja. Ugyanazzal a mélyről fakadó gesztussal, mint amellyel az anyához, a szülőföldhöz hajlik vissza. „Zárul a Kör már és
én is visszaütődöm a röghöz" (Anyáin). Hűségéből, következetességéből ered: első
kötetének címe (hasonló és mégis eltérő az őt gonddal, figyélemmel kísérő költőtárs, Fodor András: Hazafelé címéhez): Hazatalálni, jelképesnek tekinthető, immár
vissza- és előrepillantva. Ugyanakkor áttételesnek értett vágyként is értelmezhetjük.
Ügy, ahogy Békési Gyula naiv és fogékony tisztaságával egy máig szótlan emberi
közeg nevében kimondja. Akárcsak a változatlan figyelemre méltó kérdéseket, végső
és elemi igényeket:
Sírt keresek; Embert, aki
betéve tudja már,
hogy kell a sorsot felmondani,
ha kérdez a halál.

Sóhajok sója — tű hegyén
Onnan szállnak fel a fémkucorgó lét vacog,
és üveg-holnapok? ...
(Harmincöt év múlva)

SZÉLES KLARA
.101

Túlérlelt narancsok
GÉCZI JÁNOS: VADNARANCSOK I—II.
Bevallom: Géczi János valamikor megérdemelt szenzációt keltett könyveinek
újrakiadását fokozott érdeklődéssel fogadtam. Elsősorban azért, mivel jó alkalomként
kínálkozott az újraolvasás akkori (s az első könyv esetében egyértelműen kedvező)
véleményem mai megmérettetéséhez. De felcsigázták olvasói fantáziámat a fülszövegben találtak is. Miszerint: „Mindkét könyv eredeti, csonkitatlan szövege most jelenik meg először." Érdekelni' kezdett tehát az újdonságok 'mibenléte, az első kiadáshoz viszonyított különbségek jellege is.
A művekkel való újrabarátkozás folyamán természetesen több, a múltban keletkezett, s máig ható érzelmi kötődésemet is bizonyos távolságtartással kellett kezelnem. Elsőül a tényt, hogy az akkori pozitív fogadtatásba, az az elmúlt valóság — s
annak politikai felhangjai — vélhetőleg jelentékenyen belejátszottak. (Csak emlékeztetőül: a Mozgó Világ egyik számát éppen az egyik interjúrészlet közlése miatt zúzták be, s legéndák övezték'a kötet hirtelen eltűnését is. Kevesen hittük, hogy oly'
gyorsan elkapkodták őket, inkább az akkor oly divatos könyvesbolti visszavonás esetére gyanakodtunk.) Azt is számításba kellett vennem ugyanakkor, hogy bár a szociográfiának alkati sajátossága egy adott .problémakörnek egy adott időszeletben való
vizsgálata, kivételes-alkalmakkor (tényleg jó munka esetén) a jövőbeli olvasóban
nem szükségszerűen csak a múlt egy dokumentumának kijáró köteles tisztelet ébred. (Ilyen, máig ható érvénnyel. szól hozzánk a „Puszták népe" Illyés Gyulától,
vagy a közelmúltból Berkovits György, Csalog Zsolt, Tar Sándor és Zám Tibor
írásai.)
Mindeme 'nehézségek' dacára rögtön a kezdésnél leszögezhetem: Géczi első — s
számomra mindmáig az igazi — Vadnarancsok kötete ma is saját élményt képes
nyújtani. Különösen „Juli" önvallomása emelkedik ki a sorból, nem pusztán mozgalmassága okán, hanem azért is, mert ennek az éppen hogy felserdült lánynak személyes — mozgalmár szüleiből kiinduló — társadalomkritikája a legmélyebb s a
leginkább, hiteles. (Talán csak a kötetzáró „Józsi" elbeszélésével kapcsolatosan maradt némi averzióm e második olvasatnál is; ma is változatlanul úgy érzem, nem
illik ő annyira a riarkósok közé, s ráadásuk még élettörténetét is némileg érdektelenné teszik a gyakori ismétlések, a terjedelmi ökonómia bizonyos mértékű hiánya.)
Ám ami a pozitívumokat illeti, azok ténylegesen a „föltáró szociográfia" példaérté-:
kű alkotásai. (Berkovits György találó terminusa a műfaj azon alkotásaira illik, melyekben az írói problémaérzékenység és bátorság egy kívánatos nonkonform szintre
képes jutni — nem feledkezvén meg természetszerűleg a megjelenítés művészi követelményeiről; sem.) Emellett az is igaz, hogy — a közelmúlt változásainak köszönhetően — az itt olvasható négy „élettörténet-rekonstrukció" napjainkban. inkább lélektani és szociológiai, semmint (kétségtelen) politikai hitelével győzi meg az olvasót. Beigazolódni látom előfeltevéseimet: az egykori felfedezésben rejlő ama élménymögöttes, melynek töltése inkább az író politikailag is bátor gesztusának szólt, mára
érzékelhetően meghalványult.; (Ha tudjuk is, hogy a hetvenes évek elején kábítószerező fiatalokról írni — még a tudományos sajtóban is — tabunak számított, minket
elsősorban a mai, az aktuális élmény érdekel. Akkor is, ha abban a dicséretes fejleményben, hogy a narkomán fiatalok helyzete egyáltalán, napvilágra került, s foglalkozni lehetett vele, hogy e betegek gyógyításának kérdése egyáltalán felmerülhetett — az akkor még jórészt, kizárólagos rendőri megoldásokkal szemben —, jelentékeny mértékben Géczi János érdeme is benne foglaltatik.) S ami. mindebből a jelenkori hatásban föllelhető, az éppen a probléma — a fiatalkori kábítószer-élvezet —
sajnálatosan továbbélő jellegében mutatkozik meg.
Hanem ami az új kiadás fülszövegén beígért nóvumát illeti, arról csak a csalódás hangján szólhatok. A két szöveg filológiai összevetése ugyanis csupán kisebb
.102

stilisztikai változtatásokkal szolgálhat. Rövidebb kihagyások, magyarázó betoldások
(pl. a GYIVI esetében), valamint a néhol előforduló kurzív szedés jelzi elsősorban a
változtató szándék nyomait. Politikai értelmet, netán a hajdani átkos cenzúrára utaló
jelleget az eredetiben csupán kezdőbetűvel jelölt gyógyszernevek teljes kiírásában
(Gracidin!, Parkán!), valamint az egyik interjú „burzsuj szülők" kitételét „káder
szülők"-re nemesítő javításban találhatni. (Mindez azért is hatás nélküli felfedezés
csupán, mert ugyanebben az interjúban a már méltatott „Juli" mindenféle gátlás
nélkül nyilatkozik mind a rendszer, mind az ahhoz túlzottan lojális szülők iránti
antipátiájáról — s ugyanakkor hitet tesz Amerika iránti rajongásáról is.)
A másik Géczi-kötet, a homoszexuálisok bemutatását felvállaló Vadnarancsok
II. esetében azonban már tartalmilag is más a helyzet. A most is csak dicsérhető
témaválasztás ellenére ugyanis ez a szociográfiaválogatás sem akkor, sem a mostani
újraolvasás folyamán nem tudott igazán meggyőzni. Valamikori, a Szegedi Egyetem
1988. április 8-i számában közölt, a földolgozás módját, alaposságát illető véleményemet tehát akár most is idézhetem. Változatlanul úgy érzem ugyanis, hogy a szerző nem eléggé tág körben, s talán nem a szükséges mélységig búvárkodott témája
mélyrétegeiben. Mintha valamiféle félreértett elit szemlélet (továbbélő osztályszemlélet?) következményeként Géczi csupán a homoszexuálisok két fölső rétegéről
számolna be: a magas társadalmi presztízzsel rendelkező „palotapincsik"-ről és az
ugyancsak kielégítő egzisztenciával bíró „melegek" világáról. A legalsó, vélhetően a
legszámosabb réteg, a pórias „buzik" létére csak a többiek, a kiváltságosok lesajnáló
szavaiból (melyek jelzői általában a „rossz", „undorító" stb.) következtethetünk —
a szerző maga ugyanis nem méltatja őket figyelmére. Ez nem csupán számbeli arányuk, hanem a címre utalva, szerepük miatt is meglepő lehet: hisz ők az igazi „vadnarancsok" valójában, a társadalomba legnehezebben illeszkedők, a deviánsok. Kik
szociális helyzetük és a rájuk kollégáiknál is inkább jellemző promiszkuitás okán a
legveszélyeztetettebbek — és a társadalomra is a legnagyobb veszedelmet jelentők.
Az ő körülményeik dokumentálása, problémáik — másságuk tragikus következményeivel egyetemben való — feltárása lett volna a követelő közigénynek megfelelő,
tehát a leginkább hasznosuló vállalkozás. További hiányként vetődik fel az is, hogy
az interjúgyűjtemény eme újrakiadásában sem módosított a szerző a korábbiakban
szintén nem kellően reprezentált női homoszexuálisok — a leszbikusok — kötetbeii
arányán.
Meg kell említeni ugyanakkor a máig ható pozitívumokat is. Azt, hogy a Vadnarancsok II. az életrajzok személyes vonatkozásai mellett a probléma társadalmi
összetevőire is gondol, s hogy az írásokból kirajzolódik a homoszexuális kapcsolatoknak a tágabb közösség életét, a fontos döntéseket is befolyásoló korrumpáló hatása. További előnye az összeállításnak az is, hogy nem elégszik meg az önvallomásokkal, ellátogat az alanyok törzshelyeire (vendéglőibe) is. Mindezek mellett a
könyv máig ható példájaként mindenekelőtt mégis az a toleráns szellemi beállítódás
említendő, ahogyan, a szerző a homoszexualitást mint az ember nemi szerepvállalásának egy alternatív módját kezeli (nem tagadva ugyanakkor az' AIDS miatt megnövekedett általános veszélyeztetettség tényét sem).
Ami az újraolvasás filológiai oldalát illeti, a levont tanulságok nagyon hasonlítanak a megelőző kötettel történt' összevetés tapasztalataira. A szerzői javítások
ugyanis itt szintén jobbára csak a szöveg stilisztikai tökéletesítésére, csinosítására
korlátozódnak.. (Áz ilyen jellegű finomító változtatások azonban, az alapszöveg
kevésbé érett jellegének megfelelően, a Vadnarancsok I.-hez képest ebben áz esetben
számosabbak.) Talán érthető így örömem is, amikor az utolsó, „Az alvilág" címet
viselő fejezet esetében végre jelentékenyebb tartalmi változtatást is. regisztrálhattam
(először a vaskos kötet folyamán). A nevelőintézeti lázadásra emlékező interjúalany
történetében az inkább az öngyilkosságot, mint a rendőrkézre jutást választó lányok
esete ugyanúgy megrázó dokumentuma egy kornak, mint az elmegyógy-intézeti (vélhetően) indokolatlan kényszergyógykezelések sorozata is. Mindez föltétlenül nóvum,
többlet az eredetihez képest, s akkori kihagyása tényleg a cenzúrát vádolja. Ezzel
1'03

szemben viszont semmiképpen nem fájlalható a kötetzáró utóhangok itteni elmaradása. Mind az írónak a gyűjtemény létrejöttéről tájékoztató szavai, mind dr. Buda
Béla pszichiáternek a homoszexualitást és az AIDS-et történetiságében és szakmailag is elemző rövid dolgozata az akkori aktualitáshoz költődő elvárások szülötte, s
kihagyása ma már szükségképpen keveset mond. (Azt viszont nem értem, miért
kellett eme, úgy érzem, tisztességesen orientáló, kifejezetten szakmai jellegű utószót
a fülszövegben gúnyosan megemlíteni, s ezzel hamis politikai színben tüntetni fel.)
Ugyanúgy — minden imént fölsorolt pozitívum ellenére — nem vagyok biztos abban, hogy ez az újrakiadás föltétlenül szükséges volt. A változtatások csekély mértéke— minden rosszízű borítólapi kommentár ellenére — legalábbis ebbéli kételyeimet erősíti.
Másrészről viszont föltétlen optimizmussal tölt el az újrakiadás ténye, ha a sokat siratott hazai könyvkiadás vonatkozásában közelítek a problémához. Végül is,
úgy tetszik, ennyit még megengedhetünk magunknak. S ez nem szükségképpen rossz
jel. (Szépirodalmi Könyvkiadó, 1990.)

SZERDAHELYI ZOLTÁN

a tegnapból a holnapba"
SZEKÉR ENDRE: HAGYOMÁNY ÉS ÚJlTÁS
MA! KÖLTŐI NYELVÜNKBEN
Elöljáróban kell leszögeznem; elfogult, s ezért kissé személyes hangvételű recenziót írok. Szekér Endre tanárom volt és maradt, nem csak írásainak olvasása
közben, előadásait hallgatva, de az irodalom, az olvasás szeretetére ösztönző, máig
ható példájában is. Sokak nevelője ilyen módon, és tudom, tanárnak érzi magát tanulmányíróként, szerkesztőként vagy kritikusként egyaránt! Tegyük hozzá, hogy ő a
szó • Gyulai Pál. fogalmazta-értelmében „Tanár!', vagyis a legmagasabb „rang" birtokosa.. ...
., •.
. .
. , •'
. .. • Könyve a 60-as évek gimnáziuma -irodalomóráinak, önképzőköri összejöveteleinek hangulatát idézi számomra. Azokat a napi irodalmi életre való rendszeres reagálásokat, amelyekre mindig volt idő még a Kölcsey- vagy Petőfi-versek elemzése
közben is. .- .
Szekér Endrével a tanítani akarás íratta ezt a művet, és gondolom, épp a sokirányú irodalmi tájékozódás s alkotó munka tette lehetővé számára,, hogy győztesen
birkózzon meg e — már a cím alapján is rendkívülien nehéznek tűnő — feladattal.
„Veszélyes" témát választott. Hiszen a jelen változásairól ad jelentést, és így szükségképpen értékítéletet is megfogalmaz. Vállalnia kell a távlat hiányából adódó tévedések lehetőségét Úttörő szerep az övé, és ezért is kikerülhetetlen. Veres Péternek
a címben jelzett gondolatát idézem: „Ezt kell megírni. A mát, amint megyen a tegnapból a holnapba." A szerző tehát az „átmenetet", elemzi. Bemutatja korunk költői
nyelvének állapotát, de nem érzi feladatának a ma még talán felelőtlennek is értékelhető végkövetkeztetések levonását. Szekér Endre kedves szerzője és tanára, Füst
Milán példáját követi, aki egy tanulmánya bevezetőjében így fogalmaz: „Nem elméleteimről, hanem tapasztalataimról szeretnék számot adni." Tán porit ezért is van,
hogy a könyv beszámolója „félelmetesen" gazdag. Felöleli szinte teljés líránkat, és a
válogatásnak — í-több más riaellett — kiemelkedő érdeme, hogy feltérképezi a környező országok magyar líráját, de a nyugati, valamint a tengeren túli magyar költészetet is. Ugyánakko'r rendkívül pontos tájékoztatást ad azokról a tradíciókat elevenítő, illetve „formabontó" törekvésekről, melyek a ma magyar poézisét jellemzik.
.104

Példák sokaságával győzi meg. az olvasót, hogy ez a kettősség egyszerre és gyakran
ugyanazon alkotói életműben mutatkozik. Így manapság már nincs alapunk költőink
ilyen szempontú tipizálására sem. Hiszen, mondjuk, egy Weöres Sándor-i oeuvre-ben
éppúgy megtalálhatók az evokáció legkülönbözőbb formái, mint például a nyelvi játékok sokszor abszurditásba hajló képi megjelenítései.
Ez a sok szempontú kutatás már csak azért is alapvető jelentőségű, mert jóval
túlmutat a mégoly fontos poétikai, stilisztikai vizsgálódáson. A nyelvi változás szemléltetése által a nemzet, a gondolkozás formálódásáról ad látleletet. A munka tehát
más művészeti és tudományágak továbbfejlesztését is szolgálja. Hogy célját elérje, a
legjellemzőbb és egyben a legkényesebb területre, a költői nyelvre irányítja a figyelmet. A megközelítés Szathmári István egy 1976-os előadásának bevezető mondatát
húzza alá: „Mai magyar nyelvünk jellegét, további alakulását illetően is sajátos helyet foglal el a szépirodalomnak — és benne különösen — a költészetnek a nyelve.
Egyrészt, mert ez a legátfogóbb stílusréteg, amely a nyelvet mint művészi anyagot
használja fel, és amely stilisztikai eszközként minden nyelvi-és nyelven kívüli úgynevezett extralingvisztikus jelenséget, továbbá valamennyi stílusréteget értékesíti.
Másrészt pedig, mivel egyik legfőbb tere a nyelvi normarendszer teljes megerősödésének, elterjedésének, valamint további változásának, fejlődésének."
Persze szó sem lehet arról, hogy Szekér Endre továbbgondolásra szánt művét
minden részletében ismertessem. Hiszen a cím és a mottó jellemzőitől a vizuális
költészet sajátosságainak tárgyalásáig rendkívül széles az elemzett skála. Engedtessék meg, hogy csak két, számomra kulcsfontosságú fejezet érdemét emeljem ki. Az
egyik „a vers töredékessé válásának" kérdése. Igaz a megállapítás, hogy az úgynevezett töredékkultusznak jelentős magyar és világirodalmi hagyományai vannak. Mégis leszögezhetjük, hogy felfrissítését a huszadik század modernizmusa hozta meg, és
igazi reneszánszát talán épp korunkban éli. A zaklatott, soktípusú útkeresés kedvez
ennek a formának. A mai tartalmak előzményei között éppúgy ott van az Ady
Endre-i „Minden Egész eltörött" gondolatisága, mint a Radnóti Miklós megírta
Töredék rettegése. Most persze nem a kényszerűen abbahagyott művekről van szó,
hanem a töredék jelleg, a befejezetlenség művészi eszközként való alkalmazásáról.
A hiány, a csönd feszültségteremtő erejének tudatos .használatáról, és arról is — erre mutat rá erőteljesen a szerző —, hogy ez által válik hangsúlyozottabbá a közös
teremtés, a művész és a befogadó együttes alkotása. Szép példák erre a könyvben
idézett Illyés Gyula-töredékek A Semmi közelít kötetből, és azok a befejezettségükben is töredékjelleget hordozó versek, melyek Pilinszky János egy-egy korszakát
karakterizálják. Az ilyen bemutatások kapcsán szükséges felhívni a figyelmet arra,
hogy bár nem tekinti feladatának, de önmagát meg nem tagadhatva Szekér Endre
gyakran iktat a szövegbe briliáns rész-műelemzéseket, melyek nem kis mértékben
emelik a könyv színvonalát s az olvasmányosságot. (Utalhatok itt a sokak áltajl vizsgált Négysoros- vagy az Apokrif-értelmezésre, de említhetem Goór Imre és Buda
Ferenc egy-egy művének bemutatását is.) Ezek az elemzések is meggyőznek arról,
hogy a töredék műfaj elterjedése nemcsak valamiféle divatnak, de egyszersmind
szomorú létjogosultságának is manifesztálódása.
Fontos és újszerű megközelítés még a könyvben például a mai költők nyelvhez
való viszonyának jellemzése. A Vallomások a nyelvről fejezet megállapításai bizonyítják, hogy költészetünkben az anyanyelvvel való kapcsolat túlmutat egy, a romantikából hagyományozódott nyelv- és hazaszeretet megfogalmazásán. Több és mélyebb annál: az emberi léttel azonosul. Remek példák erre az emigráció kiemelkedő
alkotóinak, Márai Sándornak, Faludy Györgynek versei, a sok reminiszcenciát inspiráló Halotti beszéd, vagy A magyar nyelvhez írt vallomás idézése; az a megközelítés, amely az egyetlen érvényes azonosságtudatot a nyelvben mutatja fel, és jelzi,
hogy elvesztése az emberi minőség egyfajta megsemmisülése is egyben. E gondolatok
.105

kapcsán méltán idézi kiemelten a szerző Illyés döbbenetes erejű Koszorú című versét, mint a Kosztolányi megfogalmazta „erős várhoz" való tartozás megrázó példáját:

. .

„... nem léphet föl oly ünnepi .polcra,
nem kaphat koszorút
oly ragyogót, amelyet szaporán lesietve ne hozzád
vinne, ne lábad elé
tenne, mosollyal bírva mosolyra vonagló
ajkad, fölnevelő
édesanyám."

Felhívták már a figyelmet arra (Lőrincze Lajos, Szathmári István és mások),
hogy Szekér Endre könyvének egyik fő érdeme a rendkívüli filológiai munka, a példák bősége, a jegyzetapparátus precizitása. Én inkább most a bevezetőben tett megjegyzésemet folytatom: tudom, hogy a bátorság csakúgy nem esztétikai kategória,
mint ahogy alkalmatlan minősítése a tudományos műveknek is. De amikor megjegyzem, hogy-a könyv valós értékelése többfajta szakkritika feladata.lesz, még egy.
dolgot a fentiekhez hozzá. kell tennem. Latinovits Zoltánnal értek, egyet, amikor
megállapítja: „A vers az.: ember legtöményebb. megnyilvánulása, leganyagtalanabb
repülése.".
•.
Ezért is van, hogy megközelítése bátorságot és. egyszerre alázatot követel. Szekér Endre könyve mintát ad erről az attitűdről.. Most visszavonva a recenzió első
mondatának egy szavát: elfogultság nélkül írom ..le, hogy ez a könyv egyszerre jó
példája a tanulás és tanítás irodalmi módszerének. (Tankönyvkiadó, 1989,)

PAPP ISTVÁN GÉZA

.106

Emléksorok egy festőről —
akit egy téli estén ajándékba kaptam

BALLA JÓZSEF: ÖNARCKÉP
107

Mert Balla Józsefet, a festőt és életművészt — mi tagadás — én ajándékba
kaptam. Nagybányára látogatván az ötvenes évek elején-közepén, s a Harag
György vezette új magyar színházban pár napra lecövekelvén, Csiky András
vagy Cseresnyés Gyula, de még inkább Köllő Béla egyszerűen megajándékozott vele.
Persze, mégsem volt ez ilyen egyszerű. Mert este volt. Ott, ahol sosem volt
eladdig színház. Lucskos, téli este. Sőt, szabadnap. Előadás- és próbaszünet.
Tehát, szellemi nyomor! Nem sokkal azelőtt végigjártuk a főtér valamennyi
fűszerüzletét — ez, most már emlékszem, Diószegi Iván ötlete volt, de valamennyien követtük —, mindenhol kiválasztottunk egy narancsot, és fogadtunk:
van benne mag vagy nincsen. Aztán gondosan cikkekre téptük a gyümölcsöt,
igazságosan elosztottuk, és a vesztes fizetett.
Nos, egy ilyen magvas szórakozás után, és olyan körülmények között, amikor — mint említettem — a világmegváltás épp szünetelt, az én őket felkereső
baráti ragaszkodásom viszont változatlanul tündökölt a . már akkor is elég sötét
éjszakában, nos, mondom, ekkor így szólt (inkább mégis) Köllő Béci:
— Nahát, ide figyelj, kisapám, hát elviszünk téged Balla Jóskához!
És abban, ahogy széttekintett, ahogy elmosolyodott és talán el is érzékenyült, ahogy a többiek felharsantak, s ahogy azonnal elindultunk, benne volt,
hogy én tulajdonképpen abban a pillanatban lettem — nem a barátjuk, hisz az
régóta voltam, nem a romániai magyar irodalom egyik akkori reménysége, aki
szintén voltam — a társulat fogadott tagja, titkos álomviláguk részese.
De hogy aztán azon az estén mi történt, arra már igazán nem emlékszem.
Egy bizonyos: ugyanaz történt, mint Ballával azóta rendszeres és immár több
mint három évtizede ismétlődő találkozásaink mindenikén. Feltárulkozott előttem — mint ahogy azóta is minden alkalommal feltárulkozik — az élet egy
nagy titka, amit a nem sokkal Balla előtt tanult poéta így fogalmazott meg
számomra: „Mi dolgunk a világon?"
Nem, olvasó, nem kell hibát keresni a fenti mondatban. Akkor még nem a
felelet tárulkozott fel előttem, hanem igazi nagyságában csupán a kérdés. De az
jelentőségteljesen. Ahogyan egy daliás férfi bízó mosolya láttán felsejlik a feleség tisztasága, szépsége, a gyermekek egészsége.
Igen, egyelőre én akkor, azon az estén csák ebbe a — képletes értelemben
használt — magabiztos férfimosolyba vakultam bele. A tisztán, modorosság és
hazugság nélkül feltett és egy életbe-foglalt kérdésbe: mi dolgunk a világon . . .
A feleletet — ismétlem — nem tudtam, lehet, hogy általános érvényű feleletet ma sem adhatok. De maga a kérdés, amely — mondom — iskolában tanult nagy költőnkben fogalmazódott meg, s amely alighanem egy több száz
esztendős töprengés eredménye, akkor szállt le a tenyeremre, s akkor égette
meg a lelkemet.
Tisztázzuk addig is sietve, hogy ilyen és efféle kérdéseket Balla nem tesz
fel. Sem magának, sem másnak. Akkor már inkább fest egy képet. Egy képet,
amelyről a nézővel szembenéz egy szamár. A szamár előtt áll egy kordé. A kordéban ül egy ember. Pontosabban egy árva szempár, amihez valamiféle embersejtelem tartozik. És ez á gyermeki egyszerűséggel vászonra vitt ember átöleli
a szamár nyakát, úgy néz segélykérően ránk. Miközben a feje fölött — pontosabban a . fejük fölött —^ hideg színek között sárgán bóbiskol a Hold. Erre sem
mondja azt. Balla, hogy izé, hogy — teszem azt —: gondolatok, egy Vörösmartyvers olvastán. Nem. Vörösmarty egy klasszikus. Mit hogyishívjákoljon ő egy
klasszikussal? Különben is a fia, kicsi Jóska — közel 1,80 méter nagy hopplás
.108

és szintén zenész — közeli viszonyban volt az említett irodalmi halhatatlannal.
El is nyerte a jutalmát: leérettségizett. A képzőművészettel azonban már nem
volt ilyen szerencséje, mert kétszer felvételizett Kolozsváron, és egyszer sem
jutott be. Igaz, hogy Bogyóka, az anyunak becézett játszótárs kissé megkavarta
a dolgot, mert röviddel azután, hogy a nevezett hopplás kibukott a főiskoláról,
saját anyai intuíciójára hallgatva, beküldte fiacskája egyik képét az országos
képzőművészeti tárlatra, amit aztán szerencsésen be is vettek.
Vagyis, foglaljuk össze a dolgokat: miközben azoknak a képét, akik nemcsak hogy bejutottak a főiskolára, de kitűnő eredménnyel el is végezték azt, és
viselik is a képzőművésznek kijáró körszakállt, miközben tehát ezek közül sok
megbukott a művészi rangot jelző országos tárlat zsűrijénél, Kicsi Jóska — így,
nagybetűkkel —, akit ugye nem találtak alkalmasnak Kolozsváron diáknak az
első évre — a tárlatra bejutott. Semmi baj, mondta Bogyóka, szép arcán egy
olyan mosollyal, mely vetekszik azzal, amely a Rozsályra 'telepszik kora őszi
délutánokon. Semmi baj, így mondta Bogyóka, és a következő évben Jóskát
pakolta be és küldte el ismét a Képzőművészeti Akadémiára, de ezúttal ügyébe
vetett nagy bizalommal. És mit ad a vizsgáztató bizottság? Pár nap múlva a
csomag visszaérkezik Bányára: vissza a feladónak. Untauglich! Kicsi Jóska pedig néhány, a bányai gesztenyék alatt bosszúsan elmondott szerelmi vallomása
után elmegy moziplakátot festeni. És azóta is azt teszi. Egy vallomás, egy plakát. Míg aztán Klaudia azt nem mondja, hogy: gátá! Mert Klaudia így beszél.
Jó, de ezek után — mit csinál az anya, és mit csinál az apa? Pontosan nem
tudom. Én se tudhatok mindent. Csak azt tudom — tudtam harmincvalahány
évvel ezelőtt is, hisz ez volt a nagy felismerésem akkor mindössze —, hogyha
mellettük s velük és úgy élhetnék, talán minden másként lenne. Beleértve az
érelmeszesedés világstatisztikáját is.
Belátom — és elnézést —, hogy most már teljesen kancsivá tettem a nyájas olvasót. Mert mit kérdezett Balla — testvérek között mégis inkább — 35
évvel ezelőtt, egy lucskos téli estén tőlem, és mit válaszolt, amikor az élet a
fenti módon szemébe nevetett? Főleg ez az utóbbi ügy izgalmas, hisz ennek komoly és széles körű használati értéke van. Egy ilyen helyzetre alkalmas recept
aranyat ér. És már igazán ideje volna valami, a világ számára is értékes dolgot művelnem!
Nos, mikor ezt a figurát a világ vele megcsinálta, akkor Balla elővette az
ecsetet, és festett egy képet. De lehet, hogy kettőt festett. És talán épp azt is
mondta, halkan — esetleg egy-két nap és számos festmény után —, „hagyja
el Bogyóka, lesz valahogy, na". És hangjában egyszerre volt kérlelés és megbocsátás. A kezében pedig szinte biztos, hogy ecset volt.
Jó — mondja most már az én szellemi testvérem, az olvasó —, tehát azért
élünk a világon, hogy fessünk? Vagy inkább arról lehet szó, hogy az írói lelkesedés, mint a vörösbor is, szobahőmérsékleten fogyasztható? Mert ezzel a fáradsággal már azért is élhetünk a világon, hogy fogakat húzzunk. És mi tagadás, az emberiség hálásabb, ha kihúzzuk a gennyes fogait, mintha kimutatjuk
egy festményen a kockafejét.
És akkor lehet a bányászat is gyógyír. A snapszról már nem is beszélve.
De bevallom, én már zavarban volnék, ha az olvasó velem ezt tenné, és
ilyesmit kérdezne. A szobahőmérsékletről meg az én életem során oly gyakori
lelkesedésről már nem is beszélve. Ez utóbbiban én egyenesen célzást éreznék.
Mint ahogy — nem tagadom— Balla Don Quijote című képében is ezt éreztem. Ugyanis,-mixit a homlokomon levő sebhelyek tanúsítják, gyakran volt dol.109

gom szélmalmokkal. És Balla ugyan ismeri a harcot, de szélmalmok ellen sosem vezette támadásra a festői útján őt kísérő gyermekhadakat. Sem a későbbi, a moziszakmában tevékenykedő Kicsi Jóskát, aki abban az időben egy Trixi
nevezetű, borjú nagyságú, veres kutyán lovagolt. Balla mindig nagyon el volt
foglalva a festéssel. Azzal, hogy harsányan bejelentse az őt körülálló és kórusban szipákoló mezei hadaknak: na, jól vigyázzatok, pupákok, mert most csinálunk egy gyárkéményt! És egyetlen mozdulattal függőleges barna vonalat helyezett el a vásznon, amire a legmaszatosabb veresvízi óvodás is esküdni mert
volna, hogy az aztán igazi gyárkémény.
És akkor egyszer csak megjelenik Balla műtermében Don Quijote. Rendes
lovag. Sanchóval, öszvérrel, ahogy illik. Csak a kissé félreejtett fejen, pontosabban arcon van egy eddig másutt nem észlelt szenvelgés. Igen, Don Quijote, a
szomorú, a poéta kissé mégiscsak szenveleg. Nem érti, még inkább nem a k a r j a
érteni, hogy a világ így megyen, és akkor legalább szenveleg. Ez a Don Quijote
azért emberi, mert egy, az érzelmi életét több mint racionális, egyenesen irracionális alapokra helyező világban tiszta szívvel - megy neki az idealizmus
szélmalmainak.
Én ekkortájt léptem szövetségre a cirkusszal. És írásaimban sűrűn kezdett
főhősködni egy Kokó nevezetű illető. Egy bohóc. És akkor Balla is festett egy
Bohócot. Oda is írta a kép sarkába: Kokó. És akkor én megdöbbentem, mert
ez a kép önarckép volt. És íme, 15 évvel a döbbenet kezdete után, maradt még
bennem egy jó adag ámulat. Ugyanis nézem ezt a két, velem (a kortárssal) vitatkozó képet, és megrendülök. Balla a Don Quijotéban megbocsátja nekem és
magának, hogy a tervezett világmegváltás — technikai okokból — egyelőre elmarad. A Bohócban azonban nem bocsát meg semmit. Nem von vissza semmit,
de nem is bocsát meg. Kokó, az ő Kokója könyörtelen. Miközben szinte kőtömörségű csipkegallérjával, meg egyéb rejtett eszközökkel mosolyt csal a realizmus híveinek ajkára, szemének vádló szomorúsága, ajkának keserű lefittyedtsége megdöbbenti a humanizmus hirdetőit. Balla szava itt hangos, majdhogynem kiabál: emberek, nem tudtok méltóan élni! Hamis szépségeket koszorúztok, hamis érzelmek hívó szavára nyitjátok meg könnyetek zsilipjeit! Nem. látjátok a képeimet? Azt a kugligolyó fejű tanítót például, aki kugligolyó fejűekre modellált tanítványokkal pózol. Bohócnak kell öltözni, esetlennek kell mutatkozni, hogy kiabálván, ki ne tessékeljetek. És ti még így sem halljátok meg
az üzenetet: engedjétek hozzám az egyszerű vágyakat! Tanítsátok meg szeretetre a gyerekeiteket. Tanítsátok meg arra, hogy nem csak az alkohol, de a
vers, a zene, a festészet is felold, felemel. Tágítsátok az ember érzelmi határait,
ne a kozmosz — a szomszéd irányába!
. . . Az ügy — mondom most már én — gyanús. Én volnék a Bohóc is? Én,
a kortárs, a festővel együttgondolkodó ember? Ugyanis az önarckép fenti
nagyáriáját én kollázsoltam össze. Egy évtized megfestett és kiállított, s magánlakásokba költözött képeinek kórusából válogattam ki.
Jó, de akkor ki válaszol a „Mi dolgunk a világon?" kezdetű kinyilatkoztatásra? Ki oldja meg a sokezer éves talányt? Balla sürgős elfoglaltságára való
hivatkozással nem nyilatkozik a világlapoknak. Várja őt a város végén a szipogó kórus.
•
Én? Én oldjam meg ezt is? Balla pedig csak fest? Kacagva és felmagasztosult lélekkel egyik világot csinálja a másik után?
. . . Hát, ami azt illeti, nekem volna egy tervem: fertőzzük meg Balla Jóskával a. világot! Forduljunk az emberiséghez, és. mondjuk, azt neki. halálos ko.110

molyan: Na, pupákok, most pedig vegyétek tudomásul, hogy élni csakis Ilyen
gyermekien tiszta lélekkel érdemes. .
És ez a szöveg azért volna adekvát, mert akkor Balla biztos, hogy közbeszólna: nekem mondjátok? Én nyolcvan éve játszom az életet mindennap.
Balla ugyanis, elfelejtettem mondani, nyolcvanéves. Ezért ünneplik a barátai. ö pedig zsörtölődik, hogy igazán — mire kell az ilyen felhajtás. Ezért
van, hogy ő az ünnepelt, és én kapom az ajándékot. Én kapom ezt a pillanatot
az élettől, amelyben egy nagy embert megérthetek. Egy nagy embert, akivel
sorsom, a kor, a barátok, valamikor, értelmesedésem kezdetén megajándékoztak. Ahelyett, hogy ő kapna, m o n d j u k . . . Mit is kaphatna születése napjára,
valóban? Mit kaphatna szebbet, mint gyönyörű napfelkeltét a Rozsályon vagy
a Kereszthegyen, varázsos nagybányai hangulatokkal a tetején. Hát ennél nagyobbat adhatna neki valaki?
UTÓIRAT
Megállás! A továbbiakért nem. vállalom a felelősséget. A többit — becsű»
letszavamra! — nem én alkottam. Balla József nevű hősöm sorsának végkifejlesztéséért nem én vagyok a felelős.
íme a bizonyítékaim:
„Sándor! Kérdésedre a válaszom ennyi: Balla Jóska 1910. szeptember 22-én
született. Kicsi Jóska •— sajnos — Pesten van kórházban. Januárban operálják.
Daganat. Rossz daganat! ölel Cseresnyés Gyula Temesvárról. írj!"
írtam. Olvasó, megint csak az eskümre vagyok, utalva. írtam egy pesti irodalmi hetilapnak. írtam: az emberségnek erről a nagy hőséről, Balla József
festőművészről. Még illusztrációt is kértem Nagybányáról.. El is küldték. Sajnos — fenti — írásomat nem ítélték elég jónak. Írtam hát Baliának, de — elnézést — nem mondtam meg, hogy Magyarországon miattam nem ünneplik.
Erre jött az alábbi levél Bogyókától, vagyis Ballánétól.
„Sándor! Köszönjük az üdvözlő sorokat. Jóskának Nyíregyházán és Győrben volt kiállítása a születésnapján, amelyen 62 munkáját mutatták be. Reméljük, hogy az anyagot átviszik Veszprémbe is. Igaz, hogy a kiállított anyag minden darabja magántulajdon, de Pesten a Vármúzeumban megnyíló »Erdélyi
művészek« kiállításon is szerepel több képpel. Itt Nagybányán hatalmas volt a
siker... Ekkor szakadt ránk az ég. Kicsi Jóska betegsége. Fiam jelenleg itthon
van. Január 7-én kell visszamennie Pestre, műtétre. írj neki pár nyugtató szót.
Csók Bogyó."
Írtam. Kicsi Jóskának is.
Azt válaszolta: „Köszönöm Sanyi bácsi, hogy mellettem állasz. Ha szükség
lesz rá, mármint arra, hogy feljöjj Pestre, írok. Ölel: Józsi."
Nem írt! Hurrá!
Cseresnyés — a drága, hűséges barát! — végig tudósított: „Józsi hazaérkezett Bányára. Időnkint hívom telefonon."
És ekkor — valamivel később — jött a távirat: „Fiamat július 7-én a
nagybányai Virághegyi temetőben temetjük. Bogyóka."
Egy hét múlva válaszoltam. Akkor is csak ennyit: „Veletek sírok." Megint
Cseresnyés Gyulára, testvéremre vagyok utalva, aki a posták kíváncsiságát kijátszandó, már kézből küld levelet.
„Vittem virágot a sírra a ti nevetekben is. Nagyon megviselte Ballát a

mindössze 38 éves fia halála. Jobb napokon ugyan leviteti magát a magyar
impresszionista festészet szülőhelyét jelentő festőiskola parkjába, és próbál festeni. A nagy bohóc, az igazi Kokó elkezdi a legnagyobb mutatványát:
próbálja
megfesteni azt a parkot, amit ő és a fia annyi időn át festett és csodált. Aztán
két mankóján és némi segítséggel visszamegy az emeleti lakásba — zokogni."
Ez volt 1991 augusztusában. Szeptember ötödikén újabb tudósítást küld
Gyulánk:
„Pénteken délután felutaztunk Bányára. Épp értek a szelídgesztenyék,
amelyek virágzásáról annyi szép emléket állított drága barátunk, Kokó, a
bohóc...
Egyik első és utolsó képe is bohócot ábrázol. Az utolsó, mit fia halála után festett: síró bohócot. Egy svájci barátom vette meg, ezt az utolsó képét."
És most már az események drámai gyorsasággal peregnek. Szeptember másodikán Cseresnyés arról ír, hogy Balla agyvérzést kapott. Tizedikén arról, hogy
Balla halott. Klaudia, a menye, akivel telefonon sikerült beszélnie, azt mondta:
„Apósom egyszerűen nem akart tovább élni."
Ötödikén azt mondta Bogyókának: megyek Józsikámhoz. És meghalt.
Pont két hónappal a fia után temették.
És most? Most aztán mi lesz az én lelkesedésemmel, amit így széttaposott
az élet?!
Semmi.
Marad!
Bárki írta esszém végkifejletét, dilettáns volt! Ezt fennhangon állítom. És
ismételten kijelentem: élni igenis csak úgy érdemes, ahogy Balla József élt. Aki
másodállásban a romániai magyarság, egy nagyon jelentős festője volt. A történelmi nagybányai festőiskola méltó folytatója térben és időben.
Főfoglalkozása más.
Nagy Ember. Nagyon nagy!
HUSZÁR SÁNDOR

.112

Alapítványunk fölhívására újabb
támogatóink fizettek be számunkra
jelentős összeget. E helyen is köszönetet mondunk a Magyar
Külkereskedelmi Banknak,
a József
Attila
Alapítványnak,
Szeged Megyei Jogú
Város Közgyűlésének
és
SurányiSzortsik
Istvánnak.
Emlékeztetőül
közöljük alapítványunk számlaszámát: OTP Csongrád Megyei Igazgatósága MNB 289—98 008, Tiszatáj
Alapítvány 34 133—6.

A terjesztés
anomáliái már oly
mértékűek,
hogy híreink
szerint
előfizetőink
sem kapják meg mindig lapszámainkat.
Az sem
vigasztaló, hogy általános jelenségről
van
szó. (Augusztusi számunkból
például
— gondatlanságból
— több száz a
nyomda
raktárában
maradt.)
Arra
kérjük
kedves előfizetőinket,
hogy
közvetlenül
szerkesztőségünknek
jelezzék a hiányzó
példányokat.

BELICZAY MÁRIA GRAFIKÁJA

prw-yer-i

J a

•H
Ára: 25 Ft

H

i i
áü

