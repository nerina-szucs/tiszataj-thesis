tiszatáj
1995. FEBR. * 49. ÉVF.

Kiss Anna, Marsall László,
Mózsi Ferenc, Vitéz György versei
Ferdinandy György:
Az én életem egy kész regény
írások a délszláv háborúról
Diák-melléklet: Olasz Sándor
a regényíró Kosztolányiról

tiszatáj
I R O D A L M I FOLYÓIRAT

Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R

A szerkesztőség tagjai: A N N U S G Á B O R (tördelőszerkesztő),
ENGI MÁRIA (korrektor), HAJÓS J Ó Z S E F N É (szerkesztőségi titkár),
V Ö R Ö S LÁSZLÓ (a szerkesztőség elnöke)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány
és a Nemzeti Kulturális Alap támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a H Í R K E R Rt. és
az N H Rt. Előfizethető bármely postahivatalnál, a hírlapkézbesítőknél, a Posta hírlapüzleteiben
és a Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

r

Tartalom
XLIX. ÉVFOLYAM, 5. SZÁM
1995. MÁJUS
MARSALL LÁSZLÓ: A fejekben sűrített mocsárgáz tartományai; Visszatérő álom egyszeri változata

3

VITÉZ GYÖRGY: Fél, Álom; Székesegyházak; Morbus
H(ungaricus)

5

ERDÉLYI ERZSÉBET-NOBEL IVÁN: „Nemigen hiányzunk mi senkinek otthon" (Beszélgetés Vitéz Györgygye1)
FERDINANDY GYÖRGY: Az én életem egy kész regény (i-n.)

12

MÓZSI FERENC: a hatalomról...; ez a tíz nap sem

19

KISS ANNA: Genitivus

21

7

HORVÁTH TAMÁS: Szuvenír (Részlet)

26

FRIED ISTVÁN: Sztojcsev Szvetoszláv „illuminációi" elé

37

SZTOJCSEV SZVETOSZLÁV: Szerecsenmosoda; Lear,
a bolond; A bárd; Jelenség madáréknál

37

TANULMÁNY
GÖMÖRI GYÖRGY: Radnóti Miklós: Tajtékos ég

39

PÉTER LÁSZLÓ: Füst Milán textológiai nézetei

45

NÉZŐ
A délszláv háborúról
A. SAJTI ENIKŐ: Jugoszlávia széthullása

59

JUHASZ ERZSÉBET: A délszláv háború és a vajdasági
magyarság sorsa

64

BEKE GYÖRGY: Felégetett eszéki hidak

69

POMOGÁTS BÉLA: Határszerződés és kisebbségi önrendelkezés (A magyar-román vita margójára)

84

MŰVÉSZET
VARGA MÁTYÁS: Emlékezés mesteremre, Varga N.
Lajosra

95

ILLUSZTRÁCIÓ
VARGA MÁTYÁS metszetei a 18., 20., 36. és az 58. oldalon,
VARGA N. LAJOS önarcképe a belső borítón.
DIÁK-MELLÉKLET
OLASZ SÁDOR: A regényíró Kosztolányi

MARSALL

LÁSZLÓ

A fejekben sűrített mocsárgáz
tartományai
Valaki, ki tudja mire vágyó falánk és zavart elmék,
szájuk is volt - „elméknek szája"-, mivel a képzavar is
tőlük eredő - hosszas éveken át gondosan fölzabálták
a fertőzött posványokat, megrágták-lenyelték,
és őzcombbal elegyítve vadászházakban emésztették,
hogy agyukban keletkezett rotáló mocsárgáz,
s ez belesüvített a politikásoktól készen kapott
- mindig is kész - „sűrítőEszme-tartályokba"
(apriori adottak, bár koronként változók),
a mérges csócsa formált gondolatot, pofon-minőséget,
szótárat, közbeszédet, légkört, idiómát, tájat;
többszörös ki-be légzéssel, belefújták, -beszélték
a fák gyökerébe, hálószobákba, oktatók logarlécébe,
hogy a követendő például szolgáló bölcselem
a maga átláthatatlan sűrűjéből erigessen
gumibotokat, végtelen idézéseket, végzéseket,
kijelentéseket, hamisított jelentéseket, följelentéseket,
és Ariel fogja be az orrát, húzzon fejére gázálarcot,
balkáni gerle, Békegalamb - fóliát a labdarózsára! templomi kórust halott besúgó csontkeze dirigáljon,
aki valódi tavaszi szelet szimatol, halljon üvöltést,
talpa legyen érzékeny, a bőre libabőrös,
és ha volnának még hiteles bírák,
csak magukban lássák az egyszál antik marathoni futót.

4

tiszatáj

Visszatérő álom egyszeri változata
Jobb időket megélt ház homályos padlásán a mestergerendán lépdelek és
a koszorúfákat összekötő fecskefark-kötéssel ácsolt vékonyabbakon, óvakodva, hogy rá ne hágjak a társalgó fölötti pozdorjalemezekből egybeillesztett padlatra - alulnézetből festett kazettás mennyezet: sejtem? vagy
tudom? Fölhallik a murira gyülekezők harsánykodása, rikogatása, telőürülőpoharak csendülése, kések, villák és tányérok zenéje. Balra lehajtott
fejjel fülelek - és megpillantom a félig nyitott ajtajú régimódi páncélszekrényt. Belső űrméretéhez igazodva, kissé meggörnyedve, pipiskedve
belépek a vaskazettába. Itt mintha világosabb volna. Lábam előtt kötegnyi papírbankó, ismeretlen ország betűi, jelei és címletei. Az egyikőjük
ábrázolata: keresztmarkolatos egyenes kard, mellette sisakos fej, akár
a száguldó motorosoké. A kazetta sarkában megfeketült, vagy eleve fekete, nagyméretű kúpforma lámpaernyő, belső szilárd váza keskenyülő
spirális, talán acél. Odalent hirtelen házrengető erővel rockzene robban,
tíz hangfalból támadó földrengés. A páncélszekrény billeg inog én is vele
együtt járom a táncom, fejem az acélfalba ütődik, a szekrény ajtaja becsapódik. Aknára futott tengeralattjáró matróza vagyok egy padláson?
Kezemben a bankóköteggel zuhanok, hallom a reccsenést, amint szekrényestül áttörtem-áttöröm a pozdorjakazettát. Még egy reccsenés, a terített
asztal lapja szétzúzva, a falrengető zene abbamarad, generálpauza? Cseng
a fülem, a páncélszekrény ajtaja kipattan. Ügyefogyottan kikászálódom,
kucorgok, és látom a hökkent, ünneplőbe öltözött, nyakkendős népséget,
a volt-asztal alatt gubbasztok, fölöttem nagy kerek szemek, kétkedőek és
kíváncsiak. „Kiféle szerzet ez? Mintha nem tudná, hol van? Hogyan?
Pénz van nála! Csak teszi magát a kölök!" A bankóköteget kikapják
a kezemből. Amíg itt-ott összebújva nézegetik, silabizálják, belenézek
a fekete kúp keskenyedő tölcsérébe. Mintha nagy magasságból látnám szédelegve, mint egy cérnával összefércelt papírhelikopter pilótája, a társalgó
zöld-barna és tarkapokróc-mintás szőnyegén „arányos rövidülésben" öregek ülnek, kártyáznak, söröznek, gyerekek labdáznak, lángost majszolnak, fagylaltot nyalogatnak, mint valami közligetben majáliskor. Talán
szédülök? A lámpaernyő kúpját kifeszítő fekete acélspirálisban körözök
lefelé, de nem is én, hanem talán ő, akinek szemszögéből E. A. Poe láttatta a Malström örvényét. Miért mondom? - és hallom is a hangomat,
valami mögém került időből, annak iskolatáskás szegmentumából „voltak-e ünnepek? kis ugrások? nagy esések?feledések?" Zenekari árokféléből - magasságából basszus hang: „Könnyek, Judit, könnyek, könynyek..."

1995. május

VITÉZ

5

GYÖRGY

Fél, Álom
Nemrég ismertem meg a kalauzt
aki a Karinthy fejében megindult vonatokon
lyukasztotta a jegyet. (Egyik se volt menettérti.)
Mindenféléről mesélt volna a kalauz,
de félfüllel figyeltem csak - mint Van Gogh
s az álom elnyomott: a Nagy Diktátor, Morfeusz,
az Emlékpárt vezére - kitárja medúza karjait
s a kígyók közt felrémlenek az arcok;
szájuk mozog de a hangot itt hallom
a két fül közt: és mondják, egyre mondják,
- delejes mormogás - mégis külön szól mindegyik sor.
Mindegyik sor rangos kádencia.
Egy pillanattal tovább tart az álom,
az a fényességes érzés
amire véletlen utalt a kalauz:
a zakatoló ablak keretében
téli hajnal, rózsaszínű hó.

Székesegyházak
Katedrálisokkal dicsekedik a tudálékos turista,
még ha nem is volt jelen személyesen
mikor G, Gabrieli (nehéz rezek) szólt Szent Márkus templomában,
vagy Chartres-ban, mikor a letűnő nap
átpillant a káprázó ablakokon
és Ozawa fölemeli pálcáját
minta varázsló, minta varázsló,
hogy a nyurga trombiták rikoltozása
dagassza a főhajó vitorláit:
Nina, Pinta, Santa Maria
és ím egy új világ
keletkezett, és Antigonéval találkozol
az Ötödik Avenuen, és Szép Helénával,
aki gyíkbőr táskát vásárol örömében,
mert orvosa jó hírrel lepte meg...
Egy kőhajításnyira Szent Patrick temploma,
hol hírességeket esketnek és temetnek
s ahol - úgy mondják, Jézus is megfordult.
De hát ebben az utcában sok a jézusküllemű ember.

6

tiszatáj

És Coventry. A főnix-katedrális
oldalában bronz Szent Mihály bronz Belzebubot tipor.
Szegény ördög: nagy, bronz nemi szerve mered...
Vajon mit jelenthet? Az arkangyal
tán engem is megtipor?Rosszkedvűnek látszik...
S ahonnét Mozartot temették?
(Ezt nem csak filmen látta a turista,
mert Bécs közel van, és a Kártnerstrassén
legalább flancolni lehet - az áhítat
lekopik róla, mire a Ringhez ér.
De Rómában nem a Bazilikát (hol Szent Péter sírba téve)
a Kolosszeumot kell megbámulni először,
ahol a császárt magyar gladiátorok köszöntötték hajdanán:
„MÓRI, TÚRI, TESALUTANT"

s a tigrisek székesegyházában vesztek már akkor is.

Morbus H(ungaricus)
Az ápoló elkapar, mint sebét az eszelős;
a hányaveti idő palackjából kinéz a szellem:
azt suttogja, olyan vagy, mint az ócska autó.
Terjed rajtad a rozsda, hol a kipufogó
esik le, hol a kuplung ragad be, az ablak
bepárásodik; a motor influenzás: köhög és harákol,
és végül szétesik, mint az M-es számú taxi
a cirkusz porondján - a bohóc kezében marad a kormány
és Ádám, utazunk - szállá fűrészpor,
amivel az ápoló eltakar - s mint zsebét az eszelős,
kiforgatja a szót - hogy nevessenek akaratlan;
ne vessenek meg - hogy ne vesszenek meg.
Hányja-veti az idő a cirkuszsátrak sorsát.
Olyan vagy, mint az ócska ajtó, akit már be se csapnak
Az ápoló elkapar, mint a művi vetélő;
így lesz belőled angyal.
Fölötted a meg nem születettek csillagát fényesítik,
s nyikorgó bélyegzővel érvénytelenítik
szemed láttára (!) életed személyi igazolványát,
amiről azt hitted, hogy a Paradicsomba is érvényes,
mert eddig az Állatkertbe járhattál vele.

1995. május

7

„Nemigen hiányzunk mi senkinek otthon"
BESZÉLGETÉS VITÉZ GYÖRGGYEL
- Azt írja Vitéz György: „...lehet másról és másként írni, mint amit a Szokás és
a Szabály elvár, elfogad." Mit várhat el a Szokás és a Szabály, és mi a „más" és a „másként"?
- Három kis epizóddal s egy Ady-versre való utalással igyekszem kérdésükre válaszolni.
Üvegfülöp c. szövegem valamikor '87-ben jelent meg az Alföldben. Alminimalista
textus, és bizarr címe Philip Glass, amerikai minimalista zeneszerző nevének egyszerű
fordítása. Egy régi jó barátném könyvtáros ismerőséhez fordult, hogy készítsen másolatot számára. A könyvtáros teljesítette barátném kérését, majd végtelen felháborodással és szarkazmussal megkérdezte tőle: „Neked ilyen barátaid vannak?"
A Kemenes Géfin László szerkesztette Nyugati magyar költők antológiáját (1980)
többek között a római Katolikus Szemle is recenzeálta. A kritikus (akit köztársaságunk nemrégen jónak látott kitüntetni) alaposan rámpirított, fölhívta figyelmemet,
hogy a szavak másodlagos és harmadlagos jelentését elsődleges értelemben nem szabad
használni.
A 80-as évek derekán, egy torontói barátunk lakásán tartott irodalmi est szünetében (Arkánum-estről van szó) hozzánk fordult egy már kissé pityókás, nemrég érkezett orvosnő, s így rivallt ránk: „Miért nem írnak inkább úgy, mint a Sanyika?" (Mármint Weöres Sanyika.)
Az első anekdota a honi irodalmi közönség szinte mérhetetlen konzervativizmusára, esztétikai merevségére vall. A fölháborodott könyvtáros ennek a minden újtól,
szokatlantól dührohamot kapó rétegnek az őstípusa.
A római kritikus kezében viszont az a pipaszár suhog, mellyel az „Egy csúf rontás" című versben Ady kezére üt a szigorú ős. Olvassák el kérem (ismét?); ez a vers
mindennél jobban summázza a hazai magyar íróművész dilemmáját.
A kapatos doktornő kitörése is a normák, regulák betartására int. Az aranyszabály híres, köztiszteletben álló szerzők műveiben lelhető fel; vétkes az, aki másképpen próbálja csinálni, s magát közösíti ki a pannon kultúrcéhből.
Szóval ezt várja a Szokás és Szabály. Amit várhat, azonban az, hogy nem tartom
be, hanem betartok neki. A más és másképp: fölháborítom a könyvtárost; nyersanyagnak tekintem a nyelvet; a szavakat fölszabadítom, hogy minden értelmükben, minden
összefüggésükben használhassam őket. Nem hagyom, hogy legendás költőink iránti tiszteletem epigonizmussá torzuljon saját írásaimban. Fölszabadított szavak szabad gondolatokká állnak össze. Ilyesmi csak szabad országban, szabad kultúrában lehetséges.
Arrafelé, amerre barátaim s én elkerültünk.
- Vitéz György verseiben domináns szerepet kap az irónia. így akarja elkerülni az érzelmességet, vagy a műben megfogalmazott gondolat hűvös szemlélője szeretne lenni?
- Nem tudom, mennyire „domináns" verseimben az irónia. A világot azonban
(s ez nyilván az én idioszinkratikus hozzáállásom) olyan abszurd színjátékként észlelem
s érzékelem, melyben legtöbbünknek csupán statisztaszerep jut. Esetleg rugdalózhatunk
a balettkarban, vagy kornyikálhatunk a kórusban. Gyakran rémült nézői vagyunk ennek a komédiának, mely minden, csak nem divina. Hogy az irónia valamiféle önvéde-

8

tiszatáj

lem? Lehet. Csehov komédiának szánta a Ványa bácsit, s egy kritikus így jellemezte
a darab „üzenetét": Az érző ember számára az élet tragédia, s komédia a gondolkozóknak. Modern szerzők közül a nagy belga drámaíró, Ghelderode mond ki hasonló dolgokat; a világ gonosz bohócok iskolája, s még az érsek porhüvelye is rosszillatú a ravatalon. (S ő még katolikus is ráadásul!)
Nálunk mindig rossz néven vették az ironizálást. Sokan úgy vélték, idegen ez
a magyar lélektől, kultúrától. De ez a nézet kultúránk „törzsi" jellegéből ered. Törzsi
társadalmakban nem lehet gúnyt űzni a sámánokból, totemekből, tabukból és a (pszeudo-) szakrális viselkedés különböző elemeiből, mivel (s ezt az antropológiából tudjuk)
az ilyesmi a törzs létét veszélyezteti. Végtére azonban el kell döntenünk, törzsközösség
akarunk-e maradni, vagy lelkünkben is európai nemzetté akarunk-e válni. Az irónia
nem destruktív kísérlet a törzs elpusztítására, csupán a művészi közlés egy módja.
Az iskolában azt tanították, hogy Európához való csatlakozásunkat Szent István már
elintézte. Lehet, hogy tévedett; ő is, mi is?
- Missa Agnostica című, egész kötetet kitevő verse az eredeti miseszöveg alapján készült (talán annak parafrázisaként), de felhasználja benne a nyelv változatos rétegeit a költői
szövegtől a blaszfémikus zsargonkifejezésekig. A megrendülés, a kétely, a kiábrándultság
ihlette ezt a verset? A Dies irae ítélkező hanga is megszólal ebben a költeményben?
- A Missa Agnostica intézménybírálat, nem vallásellenes kirohanás, nem Renanutánérzés; s nem annyira kétely vagy megrendülés, hanem inkább a felháborodás és harag ihlette. Az Egyház mint szervezet történelmi-kulturális jelenség, s így nem lehet
mentes a történelemelemző kritikától. Ugyancsak kérdőre vonható a keresztény (és
-tyén) egyházak számos olyan ideologizált álláspontja, mely nem vezethető le Jézusnak
az Evangéliumokban foglalt tanításaiból. Már kisdiák koromban képtelenségnek tartottam lelkigyakorlatainkat vezető papjaink számos kijelentését. Később, pszichológusként, megdöbbenve ismertem föl e „gondolatokat" szektavezérek, karizmatikus politikusok, hivatásos váteszek őrjöngéseiben. S ettől függetlenül hol és mikor tanította
Jézus a fegyverek megáldását? Reakciós, elnyomó világi hatalmakkal való lepaktálást?
A normális nemi élet szinte minden aspektusának bűnné nyilvánítását? Vagyonharácsolást? Reformerek eretnekként való megkínzását és kivégzését? S a mi magyar vetületünkben a keresztény és nemzeti fogalmak összemosását? Lehet, hogy rosszul emlékszem, de Jézus olyasmiket mondott például, hogy: az én országom nem e világból való.
Meg: dugd vissza hüvelyébe kardodat, mert aki kardot húz, kard által vész el. Esetleg: ne
ítéljetek, hogy meg ne ítéltessetek, sőt: az vesse rá az első követ stb.
Úgy tűnik, tragikus emberi dolog, hogy a lelkek legmélyéből fakadó vágyakozásra felelő tanítások formális, adminisztratív szervezetek alapjává válnak. E szervezetek
elbürokratizálódnak, s eredeti céljuk antitézisévé torzulnak.
(Ez sokkal hamarabb következik be a földi paradicsomot ígérő ideológiákkal:
a marxizmus-leninizmus szemünk előtt pukkant el, mint egy túltöltött léggömb.)
Érdekes kérdésükben a Dies irae-re való utalás. Celanoi Tamás rímelő latin himnusza nem ítél, csak figyelmeztetésképpen idézi föl az Utolsó ítélet apokaliptikus képeit. S minden fenyegető kép alatt ott állanak a megbocsátásért könyörgő sorok:
salva me fonspietatis
voca me cum benedictis
s végül, supplicanti parce Deus (szó szerint: kíméld meg a könyörgőt, Isten). Egy kicsit
erről is szól a Missa.

1995. május

9

Cum vix iustus sit securus - még az igaz sem lesz ott biztonságban - akkor hogyne
lenne a homo reus (vádlott, gyanúsított, bűnös ember) agnosticus - aki nem tudja (csak
szomorúan sejti).
- A Missa Agnostica költője jó barátságban volt a pap költővel, Tűz Tamással. Mi volt
ennek a barátságnak az alapja?
- Szerettük a költészetet. Nemcsak a magyart, hanem a németet, angolt, franciát,
amit akartok. Szerettük a nyelv művészetét. Volt miről beszélgetnünk. Tulajdonképpen
nem voltunk „jó barátságban"; Kemenes Géfin László (aki kiváló tanulmányt írt Tamásról) közelebb állt hozzá mint emberhez. Én inkább művészetét, esztétikai érzékenységét, életvágyát kedveltem. Tamás különben nem volt „pap költő"... Ez a fogalom
egyébként csak a magyar nyelvhasználatban ismeretes. Nyilván abból a hiedelemből
ered, hogy a szakrális őstípusok (mint egyirányú vektorok a mechanikában) egymást
erősítik. (A múlt század elején a költőket néha istenfinek nevezték. De az olykor
sámánnak vagy orákulumnak titulált költő más fogalom.)
A valóság sajnos világiasabb. Nincs arra semmi bizonyíték, hogy valaki jobb pap
lesz attól, hogy verseket ír, s hogy költészetén lendítene az, hogy pap. Én Tamással,
a költővel voltam barátságban, s ha Tamásnak, a papnak nem tetszett a Missa némely
része, Tamás, a költő ezt sohasem éreztette velem. Érdemes volna élettörténetét megírni. Eddig csak rövid, pietista megemlékezések s honi kritikánktól megszokott, „nesze
semmi, fogd meg jól" recenziók jelentek meg róla az országban.
- Jel beszéd című, 1982-ben megjelent kötetében feltűnik a játék, a játékosság iránti
vonzódása. Egy nap című versében a nap huszonnégy órájához, Kismagyar ábécéjében pedig
az ábécé betűihez kapcsolódnak a játékos, ironikus, groteszk, látszólag össze nem tartozó
sorok. Játék ez csupán a nyelvvel, a gondolattal, vagy a világról alkotott véleményét közli
ezekben a versekben, a kötetben?
- Mind a kettő. Persze, a nyelvvel úgy és azért is játszom, mert '57 óta barátaim
és én éljük és megéljük azt, amire József Attila csak ácsingózhatott. A Rendet szülő
Szabadság minket valóban jó szóval oktatott, s játszani is enged. Csak a törzsi harcos
komoly állandóan. Csingacsguk, Dörgőfelhő, Winnetou nem tréfáltak, nem mosolyogtak. Be kell vallanom: elvesztettem magyarságom törzsi kultúrjegyeit. Ami pedig a világról alkotott véleményemet illeti (lásd fent), azt nem tűzi kalapja mellé bokrétának
a demiurgoszteremtő (mint szép hazánkat, egy eléggé együgyű 19. századi versikében).
Bár ez a megjegyzés is túlzás és tréfa; „ízléstelen és igazságtalan" (amint az Arkánumot
epitomizálta egy, sajnos, túlontúl ismert kritikus). De nehéz a világot nem szomorúan
vagy keserűen nevetve nézni. Mert lehetne jobb. És jobb lenne, ha jobb lenne.
- „aki fölveszi a vonót leteszi a garast" - írja a Hatodik vonósnégyesben. De a Bartók New Yorkban sem csupán tisztelgés a bartóki szellem előtt, hanem bizonyára személyes üzenet is megfogalmazódik ezekben a versekben.
- Bartók bálvány és ikon, s mégsem ismerik (vagy szeretik) igazán. Számos polgári otthonban még mindig pofákat vágnak, s elfordítják a rádió vagy a tv gombját, ha
a hatodik vonósnégyest, esetleg a két zongorára és ütőhangszerekre írt szonátát játszszák. Bartók Kemenes Géfin és Bakucz szövegeiben is megjelenik. Gondolom, azért,
mert ő is más volt és másképpen írt zenét. Nem fért el a Magyar Glóbuszon (a zöldség
és főzelékkonzervek közt). Kinőtte a magyar finitizmust. Mi is kinőttük. Ez az üzenet.
Erre utal a Hatodik Vonósnégyes második sora: „a garas élére áll megpördül" stb.

10

tiszatáj

Az első sor elkötelezettséget jelölő iuxtapozíciója {fölveszi a vonót, leteszi a garast)
után a garas képének visszakonkretizálása az első sor kiegészítője és egyben ellenpontja
is. Én másképp kötelezem el magam. Mint Bartók.
A Bartók New Yorkban huszonegy évvel előbb keletkezett. Akkoriban jártam először a híres New York-i közkönyvtárban, s átolvastam a Bartók-dossziét. Megpróbáltam elképzelni, hogy érzékelte ez az ideges, csöndkedvelő alkotó Manhattant. Avantgard előtti szöveg ez, de már ez is más, mint az átlagos „Bartók-vers". Ki is tiltotta
1981-ben a láthatatlan cenzor a Bartók-antológiából. Egyébként van egy harmadik
Bartók-szövegem is, a Magyar Műhely '93 augusztusi számában. Hármasoltás a címe
(hármasoltár helyett). Ez Bartók három színpadi művének avantgard exegézise. Van
benne irónia, abszurditás, ez-az. Bartók Manhattan-vízióját pedig jobban megírta
ő maga a Concerto zenekarra utolsó tételében.
- Első három kötetét Párizsban adták ki. A véletlen hozta így, vagy valamilyen kötődés, kapcsolódás eredményeként jelent meg mindhárom mű a Magyar Műhely kiadásában?
- A Magyar Műhely szerkesztőivel, a „fiúkkal" a hatvanas évek óta jó barátságban
voltam. (Bujdosó Alpárt még a gimnáziumból ismertem.) Verseimet gyakran közölték;
tagja voltam a Magyar Műhely munkaközösségének, s (sajnos) túl ritka személyes
találkozásaink ellenére egymás írásainak olvasása (később, a Magyar Műhely szerkesztőinek vizuális korszakában, megtekintése) egyre erősítette egymás iránti kölcsönös tiszteletünket, megbecsülésünket.
A „fiúk" kezdettől fogva más utat jártak, mint a többi emigráns csoportok, folyóiratok. Nem tekintették magukat száműzöttnek a szó pszichológiai vagy kulturális értelmében. Eleinte otthoni - akkoriban még mellőzött - szerzőket támogattak, majd
a nyugati modernizmusnak nyitottak ajtót. így két tűz közé kerültek: egyes emigráns
körök kollaboránsnak és idegenmajmólónak tartották őket, míg a pártállam kultúrfelelősei azért gyűlölték a Műhelyt, mert társutasító kísérleteiket a fiúk ellenük fordították.
Konferenciáikra „elengedett" otthoni vendégeiket suba alatt, diszkréten „mételyezték"
a szabadság szellemével. Szóval ezért volt kötődés, kapcsolódás. (Nota bene: a Magyar
Műhelyt még mindig páriaként kezelik a hivatalosak - akik többen vannak, mint a választottak.)
-Az A rkánum címűfolyóirat talán a párizsi Magyar Műhely ellenében jött létre, vagy
az úgynevezett „amerikai iskola"alkotóinak támogatására?
- Az Arkánum egyáltalán nem a Magyar Műhely „ellenében" jött létre, inkább
annak kiegészítésére. 1979-ben az „amerikai iskola" szinte minden tagjának a neve fönn
volt a Magyar Műhely munkaközösségének listáján. Többen azonban (Géfin, András
Sándor, Bakucz s jómagam is) úgy éreztük, hogy amennyire elkerültünk Európából,
annyira kerültünk közelebb egymáshoz.
Érdemesnek tartottuk egy olyan avantgárd folyóirat kiadását, mely kevésbé ragaszkodik szigorú szemiotikai és dekonstrukciós elvekhez, nem tart mindent „metafizikának", aminek hétköznapi értelme van. A vizuális költészet nem lelkesített annyira s technológiánk is hiányzott hozzá. Sok mindenen és mindenkin múlott, hogy az Arkánum partizánharcot folytató időszaki kiadvány maradt, s nem lett belőle reguláris
folyóirat. Legtöbbnyire a magunk zsebéből fizettük. (De azért még emlegetik.) Lapunk
hetedik számában negyvenoldalas kerekasztal-beszélgetést közöltünk a Magyar Műhelyről s a vizuális költészetről. Kicsit megorroltak érte a „fiúk", de hát abban az időben
még egy flekket se igen szántak otthon a Magyar Műhelyre, hacsak nem fogcsikorgatást és sziszegő szidalmat.

1995. május 13

Az Arkánumot valóban az „amerikai iskola" hangjának szántuk. (Egy másik jeles
hazai kultúrharcos „önképzőkörnek" aposztrofálta.) De otthoni szerzők is küldtek és
küldenek anyagot. Elképzelhetik, micsoda öröm volt számunkra fölfedezni: van több
mint tíz igaz Pannóniában; lelki rokonaink, más nép, másfajta raj.
- Van-e kanadai magyar irodalom? Ezt a kérdést Bisztray György is taglalta 1987-ben
Torontóban. Olyan jelentős, az egyetemes magyar irodalom számára fontos alkotók, mint
Vitéz György, Kemenes Géfin László, Tűz Tamás, Fáy Ferenc, Zend Róbert, utat találnak-e
a mintegy százezres kanadai magyarsághoz?
- Úgy gondolom, van. De ez magyar irodalom, nem magyar nyelvű kanadai irodalom. Fáy Ferenc és Tűz Tamás annak idején mind könyveikkel, mind felolvasásaikkal könnyebben találtak el a kanadai magyar ajkú közönséghez, mint a fél generációval
utánuk jövők. Ok az emigráció legreménytelenebb éveiben (1950-75) egy viszonylag
jól szervezett, szabad magyar kultúrára éhező emigrációhoz tudtak fordulni; - bár az
avantgárd (mármint az „arkánisták" & barátaik) is verbuvált magának kicsiny, de megértő tábort. A kanadai magyar irodalomról Miska János írt jelentős, összefoglaló angol
nyelvű monográfiát. Jó lenne, ha magyarul is megjelenne.
1988-89, az igazi „fordulat éve" óta a nyugati magyar irodalmak helyzete gyökeresen megváltozott. Különösen az észak-amerikai kontinensen élő szórvány magyarságot érdekli egyre kevésbé az, amit mi itt művelünk. S még azok is, akiket érdekel
a magyar kultúra, otthon vásárolják meg a könyvet, hangszalagot, CD-t. Az otthoni
kiadványok még mindig jóval olcsóbbak. S az utolsó néhány évben fölolvasásainkra
leginkább az országból nemrég érkezett - most már nem menekültek - ösztöndíjas diákok, szakemberek, vendégek jöttek el. Attól tartok, Horváth Elemérnek volt igaza,
amikor - ma már hírhedtté vált sorával jellemezte az „amerikai iskolát": „gyökértelen,
mint a zászló nyele".
Fáy, Zend, Tűz fizikailag halottak. Tűz Tamás és Zend Róbert még megkapták
az obligát főbólintást irodalmi kultúrtestőreinktől. Fáy még azt sem. S ezért az igazi
kérdés nem az, hogy a kanadai magyarsághoz találunk-e utat, hanem, hogy eljutunk-e
a tízmilliós magyarországi magyarsághoz... Egyesek „hiányzó" vagy éppen „elveszett"
nemzedékről beszélnek, ha egyáltalán szóba esünk. Nos, nekünk úgy tűnik, nemigen
hiányzunk mi senkinek otthon. Viszont el nem vesztünk, csupán jobban körül kell
nézni - mint ezt önök tették.
1994. november 3.

tiszatáj

12

FERDINANDY

GYÖRGY

Az én életem egy kész regény
i.
Rosszkor kezdődött az életem. Éppen 1944-ben, a háború utolsó évében végeztem
el az építészetet.
Vagy mégsem lettek volna ezek olyan rossz idők? A Sarlónál találtam munkát,
Balatonfenyvesen. Hotelban laktam, a Kékgolyóban. Volt egy motorbiciklim, hét végén mehettem haza Pestre. Négy ember dolgozott a kezem alatt, két napszámos és két
1

n

kőműves.
Nekem az volt az életem szerencséje, hogy ikergyerek voltam. Az öcsém mindig
kapott számlákat, behívókat, meg hogy munkaszolgálat, meg ez, meg az, én pedig soha
nem kaptam semmit, töröltek a listáról, nem is gondoltak rá, hogy ketten vagyunk.
Akkor már bombázták Budapestet. Útban Fenyves felé gyakran megálltam a hajtűkanyarban, és számoltam a becsapódásokat.
Éjjel az oroszok bombáztak. Az amerikaiak csak reggel tíz után. Mi meg lent
a Balatonnál néztük, ahogy mennek Pest felé a liberátorok. Furcsa idők voltak. A bombázások után ment tovább az élet. Soha nem szakadt meg a vízellátás, a villany vagy
a telefon.
Huszonegy éves gyerek voltam, folyószámlám volt, a munka ment, mint a karikacsapás. Ha meg volt valami zűr, akkor ugye az öcsém kapta a papirosokat.
így éltem egészen novemberig. Akkor egy éjjel dörömbölnek az ajtón. Bejöttek
Balatonfenyvesre az oroszok. A szállodatulajdonosék elmenekültek, szekéren vitték
magukkal a holmijukat. Otthagytak engem a tizenhét éves cselédlánnyal. Nem is volt
az tizenhét éves, legfeljebb tizenhat lehetett.
Az oroszok elvették az órámat és a pénzemet, azt hitték, hogy én vagyok a tulajdonos. Ott, abban a kis szállodában rendezték be a főhadiszállásukat. Én főztem rájuk,
tele volt étellel a kamra, lehetett.
Nem bíztak bennem, minden ételt meg kellett kóstolnom. Vacsora után pedig járatták velem a csárdást. Ha elfáradtam, odalőttek a lábam alá. A ruszkik vicces emberek.
Volt közöttük egy fiatal tiszt, aki tudott németül. Az mondta nekem, hogy bevagonírozzák, és viszik Szibériába az embereket. Menj innen, mondta, mert összeszednek téged is!
Másnap beszéltem az egyik kőművessel. Mondtam neki, nézd, téged is el fognak
vinni, ha itt maradsz. Szereztünk egy csónakot, jól felöltöztünk, az volt a tervünk,
hogy átevezünk az északi partra, ahol még nem voltak oroszok.
Hát, amint elkezdtünk evezni, a ruszkik kirohantak. Éjjel volt, nem láttak meszszire, csak vaktában lövöldöztek. Nem tudták, hogy térdig ér a víz, akár bejöhettek
volna utánunk gyalog.
Odaát már vártak minket a magyarok. Bevittek a főhadiszállásra, kikérdeztek,
hogy mi van, hogy van, hogy milyenek és hogy mit csinálnak az oroszok.
Azt mondja nekem a százados: „Fiam, megtennéd-e, hogy visszamennél, és megtudnád, hogy hol tartják a ruszkik az üzemanyagot?" Kaptam két kísérőt, visszacsóna-

1995. május

13

káztunk másnap éjjel. Holdvilág volt} Fonyódnál észrevettek minket. Az őrmestert,
aki velem volt, ott helyben lelőtték. Én berohantam a bokrok közé, vártam reggelig.
Reggel találtam egy házat, ahol még laktak emberek.
Szívesen fogadtak. Olyan, de olyan két szép lánya volt annak az asszonynak! Lefeküdtem aludni, ez meg azt mondja nekem: „Vitéz úr! Megkérem nagyon szépen!" És
beküldte mellém az ágyba a lányokat. „Könyörgöm" - azt mondja - , „inkább maga legyen, mint az oroszok!"
Szép kis szívesség! De hát én nem tettem meg neki. Ilyen hülye az ember húszévesen.
Másnap még körülnéztem egy kicsit, azután visszaeveztem Révfülöpre. Hát ezek
itt meg se köszönték az adataimat. Létszámba vettek, beosztottak egy propagandaszázadba. így lettem katona.
Az úgy volt, hogy kiválasztották a fiatalabb gyerekeket, beöltöztették vadonatúj
egyenruhába, és énekelve kellett végigmasírozni a falvakon. Hadd lássa a nép, hogy van
még magyar hadsereg!
Amikor átadtam a századosnak a skicceimet, azt mondta: „Na gyere fiam, meglátjuk, a tudásod mit ér!" Hát, egyetlen lövéssel felrobbantották az üzemanyagot! Annyira pontosan megmondtam nekik.
Én pedig kaptam egy nyílt parancsot, hogy mehetek haza.
Mentem is. Pápa felé járt még a vonat. Győrben a vasútállomáson aludtam. De
akkor már körülfogták az oroszok Budapestet, nem tudtam továbbmenni. Karácsony
estéjét a győri vasútállomáson töltöttem. Szép karácsony volt, mondhatom!
Másnap - mi mást tehettem - visszamentem Révfülöpre. Ott aztán elkezdődött
a cirkusz. Egy nap kétszer is bevetettek, elmentünk negyvennyolcan, visszajöttünk
tízen. Akkor feltöltötték a századot, azután jött az újabb bevetés. Kiosztották a szalonnát, a pálinkát és a kenyeret, és irány Bér! A front!
Én csak azért maradtam életben, mert egész idő alatt nem sütöttem el a puskám.
Nem mintha nem akartam volna, de senki se mutatta meg nekem. Bérről visszavezényeltek, újra feltöltöttek, és elküldtek Dadra. Ott határoztam el, hogy megszököm.
Hát egy reggel fogtam a hordozható telefont, és nekivágtam. Nem állított meg
senki sem.
Kint azt országúton megállítottam az első teherautót. Felvettek, bevittek Győrbe. Jelentkeztem a parancsnokságon, hogy elvesztettem az egységemet. Kaptam egy
másik nyílt parancsot, hogy menjek Ajkára.
Én meg ugye tudtam rajzolni, Ajka elé tettem egy szép rö-betűt, kész volt,
mehettem Rajkára, az osztrák határ felé. Először lekocsiztam Nagykanizsára. Megérkezem, bemegyek a borbélyhoz, hogy borotválna meg. Hát mit ad Isten, ott ül egy
barátom!
- Gyere be - azt mondja - a Maorthoz!
Bementem még aznap. Fölvettek, béreltem magamnak egy szép bútorozott szobát. Egy napig voltam ott. Másnap reggel verik ám az ajtót! Két német, két nyilas.
A szökött katonákat akkor azonnal főbe lőtték. Na, mondom, ennek is vége van!
„Nem kell felöltözni!" - mondták. - „Húzzon csizmát a pizsamára!" Semmi papír,
semmi igazoltatás. Bevittek a parancsnokságra, ahol már állt vagy húsz pali. Egyetlen
kérdést tettek fel: hogy ismerem-e a maortos barátomat. „Hogyne ismerném!" - feleltem. „Elég!" - ordítottak rám. - „Vihetik!"
Bevagoníroztak, és irány Németország!

14

tiszatáj

Egy személyvonat után kötötték a vagonunkat, és akkor megtámadta egy angol
gép a személyvonatot. Én voltam az egyetlen, aki nem aludtam. Ültem. És azoknak, akik
feküdtek, elvitte a lábukat egy sorozat. A szalma kigyulladt, állati füstben állt meg
a vonat.
Kinyitották az ajtót, és abban a pillanatban lángba borult az egész vagon. Kiugráltunk vagy nyolcan. A többi maradt. Akkor a németek - ilyent még életemben
nem láttam! - lerendelték az utasokat a személyvonatból, és leborították a töltésről az
égő vagont. Az a pár ember! Elkezdték billegetni, és egyszer csak lelökték. Mindenestül, élő emberekkel, égő sebesültekkel, le a töltés alá.
Mi meg beszálltunk az utasok közé, és ment tovább a vonat. Két évvel később
visszamentem, megnéztem azt a helyet. A szénné égett vagon még ott volt a töltés alatt.
Talán ki se szedték belőle az én szegény útitársaimat.
A táborban, ahová kerültünk, volt bőven ennivaló. Egyszer, jól emlékszem, születésnapja volt a parancsnoknak. Sorba kellett állni, és mindenki húst kapott. Volt ott
háromszáz fogoly, nem voltunk sokan. Mindenkinek adtak egy jegyet. Volt háromszáz
jegy és háromszáz húsadag.
Négyes sorban álltunk. Gyorsan bekaptam az adagomat, és rohantam a másik
sorba jegyért. Kiosztották a húst, és négy embernek nem jutott. A németek vitatkoztak, kiabáltak. Ilyesmi még nem fordult elő a második világháborúban! Végül is szereztek még négy adag húst, hogy rend legyen. Még jó, hogy nem lőtték le a négy embert,
aki éhen maradt.
Akkor már egészen közel voltak az amerikaiak. Vittek minket tovább. Egy erdő
szélén adtak vacsorát, ránk esteledett. Auf! Auf! - kiabálták evés után.
Mindenki felállt, én meg nem álltam fel. Elmentek. Bebújtam egy szénapajtába,
ott húztam meg magam. Marharépán éltem, és ettem a havat.
Ott, abban a pajtában találtak rám az amerikaiak. Bevittek a főhadiszállásra,
odaküldtek egy ilyen amerikai magyart, aki rám ordított: „Mondja utánam azt, hogy
Debrecenbe kéne menni, pulykakakast kéne venni!" Utánamondtam. „Magyar vagy!" állapította meg ez a fasz.
Elvittek a Rajna partjára, dolgozgattam az amerikaiaknak. Javítgattam a bicikliket. Közben kitavaszodott, elfogyott a türelmem. Egy nap összecsomagoltam, és elindultam biciklin, haza.
Ez májusban volt, 1945 májusában. így lett vége a második világháborúnak.
II.
Passaunál, az osztrák határ mellett volt egy tábor, odáig jutottam el biciklivel.
Tovább nem lehetett. Az amerikaiak adtak egy papírt, hogy fogolytáborból szabadultam, és ez minden ajtót megnyitott. Felvettek mint tejelosztót, volt egy szobám, és én
osztottam a tejet. Ott töltöttem az egész nyarat. Jó munka volt, éjjel pálinkát főztünk,
a tejeskannákban pálinka állt tej helyett.
Már ősz volt, amikor megindult haza az első szerelvény. Amint megérkeztünk,
elkezdődött az igazoltatás. Hát amint ott várok a soromra, egyszercsak viszik el előttem a századost, aki Révfülöpön kilőtte a benzintartályokat. Nem nézett rám, és én se
mertem szólni neki. így kezdődött az én itthoni életem.
A szüleim sírva fogadtak. Az egyik gyerek, aki velem volt még Dadon, elment az
anyámhoz, és azt mondta, hogy látott meghalni. Engem otthon már eltemettek. Most
meg újra itt vagyok!

1995. május

15

Szerettek volna otthon tartani, de hát be kellett látniok, hogy itt nem lesz belőlem soha semmi. Legfeljebb egy alkalmazott. Apám egész életében postán dolgozott.
Bagóért. Végül még csak nyugdíjat se kapott.
Nem volt kifejezetten rossz itthon az élet. Németországban akkor még éheztek
az emberek. De valahogyan perspektívátlan volt minden. Reménytelen. Nem akartam
én aktakukac lenni! Huszonkét éves voltam, de tudtam már, hogy a magam erejéből
ennél többre megyek.
Aznap indultam el, amikor kijött az új forint. A Nagy Laci, a legjobb barátom,
kint volt egy olasz táborban, és azt üzente, hogy jöjjek, mert tervei vannak velem.
Vittem magammal fél kiló sót, az nagy pénz volt akkor, odaadtam a vonaton
a kalauznak, levitt Szentgotthárdig a vonat. Jól ismertem Gasztony környékét, egyszer
ott nyaraltunk apámmal, és azzal szórakoztunk, hogy átmentünk a határon. Jól ismertem az utat.
Át kellett gyalogolni az erdőn, egészen az angol zónáig. Ott fölültem az első vonatra. Nem volt se pénzem, se útlevelem.
Filach volt az olasz határ, pár napig ott ténferegtem. Azután indult Olaszországba egy tehervonat. Jól elbújtam, mégis megtaláltak. Egy hónapig voltam börtönben. Jó
volt. Nem fázott az ember, és nem éhezett.
Volt bent velem két brazil, nyolcan voltunk egy szobában, négy magyar, egy
orosz. Ez felrajzolt egy segget a plafonra. Jó rajz volt, láttad, hogy a pali néz minket, és
közben szarik. A magyarok pedig aláírták, hogy le vagyunk mi szarva. De én úgy gondoltam már akkor is, hogy én vagyok az, ott fent a plafonon.
Közben az ember persze érdeklődött, megtudtuk, hol a legkönnyebb átmenni.
Amikor kikerültünk a börtönből, szereztünk egy térképet, amin be voltak jelölve a
katonai utak. Négyen voltunk, a Szabó Bandi festőművész, ő lett később a futballcsapat kapusa, meg két testvér. Na, mondtuk, nekivágunk még egyszer!
Minden rendben is lett volna, de ott volt az Enns. Át kellett kelnünk rajta mindenáron. Akkor már nagyon hideg volt, november vége lehetett.
Levetkőztünk teljesen meztelenre. Keskeny volt a folyó, de borzasztó sebes. Belekötöttük a kabátokba a ruhánkat, és így vittük át a fejünk felett. Már ott voltunk a másik oldalon, amikor a Szabó Bandi rálépett egy kőre, megcsúszott és elengedte a csomagot. Rohant, úszott utána, el is kapta, visszahozta.
Kint a parton mindenki felöltözött, ő meg csak így, csuromvizesen. Ahogy mentünk fölfelé, egyre magasabb lett a hó. Fent egy fenyő tölcsérében megálltunk pihenni.
Hát amikor indulnánk tovább, a Bandi nem tudott felkelni, mert a ruhája ráfagyott.
Elértünk egy menedékházat, nem volt benne senki. Be volt rakva a tűzhely, fantasztikus^ ágyak voltak, és akkor, még most is rossz rágondolnom, nem gyulladt meg
a gyufa. így aludtunk, abban a kurva hidegben, a pokrócok alatt.
Másnap mentünk tovább. De akkor már kiszúrtak a határőrök, sível könnyen
utolértek. Azt mondták, jöjjünk vissza az őrsre, adnak teát nekünk.
Tényleg, adtak mindent. Kávét, kaját. De közben fölhívták a többieket. Bekerültünk megint egy börtönbe. Ott is töltöttük az ünnepeket.
Az a börtön olyan volt, hogy nekünk kellett kulcsra zárni az ajtót. Családokhoz
jártunk ki dolgozni, vendéglőben kosztoltunk. Közben a menekülttáborokban éheztek
az emberek.
Utolsó este elmentünk vacsorázni. Abba a vendéglőbe, ahol csak úgy ismertek,
mint foglyokat. És akkor mi négyen megettünk huszonegy vacsorát.

16

tiszatáj

Másnap pedig elindultunk Olaszország felé. Akkor már tudtuk a pontos utat, és
már vége volt a télnek. Megérkeztünk a másik oldalra, ahol már járt a vonat. így
mentünk tovább, hol vonaton, hol pedig gyalog.
Hát ahogy ott megyünk, egyszercsak kisütött a nap. És akkor mi, egyik a másik
után, ledobtuk, otthagytuk az út szélén a télikabátokat. így érkeztünk meg Udinébe,
onnan kértem az áthelyezést Reggio Emiliába, ahol már várt a Nagy Laci.
Itt Olaszországban akkor már volt minden. Az olaszok pedig nagyon szépen viselkedtek velünk. Akárhol megálltál és mondtad, hogy magyar vagy, olyan nem volt,
hogy ne hívtak volna be.
Ott, Reggio Emiliában nyitottuk ki az első üzletet. A főtéren volt egy bérház, és
ennek volt egy ilyen hatalmas bejárata. Beszéltünk a tulajdonossal, a Nagy Laci már jól
beszélt olaszul, mondtuk, engedje meg, hogy tegyünk egy asztalt a kapu alá, és ott
áruljuk a szendvicseket. Rögtön megengedte, pedig egy fillér lakbért se kapott.
A Nagy Laci hozott nekem ajándékba egy Enzborel órát, azt most elvittük a zaciba. Adtak érte hatezer lírát, ami elég volt, hogy vegyünk mortadellát és kenyeret.
Csináltunk körözöttet, vágtunk bele paprikát.
Hát ezt nem lehetett bezárni, ezt az üzletet. Huszonnégy órán át nyitva tartottunk, ott aludtunk a kapu alatt. Három hónap múlva volt eszpresszógépünk, bazár és
pénzváltó részlegünk. Ment az üzlet. Olyan lányokkal jártunk, hogy az nem igaz. Akkor még működtek a kuplerájok, ötven líráért az ember oda is bemehetett. Mennyire
mások voltak akkor az emberek!
Amikor volt elég pénzünk, fölmentünk Rómába. Akkoriban svéd útlevele volt
minden magyarnak. Mi meg szereztünk bele egy brazil vízumot.
Eladtuk az üzletet, átmentünk Genovába. Két hét múlva indult is egy hajó, az
Enrique Vespucchi. Egy olasznál laktunk, az óváros végében. Hát ez tudta, hogy van
pénzünk, azt mondta, ne fizessük ki a hajójegyet, hanem ő tud egy nagyon jó üzletet.
Amerikai cigarettát kell eladni, mondta, ez egy biztos dolog. Taxival fogjuk szállítani a kartonokat. Az anyja úristenit, megvettük a cigarettát. Na, azt mondja, most menjetek el Milánóba, ott megduplázzátok a pénzeteket. Hát ülünk a vonatban, és akkor,
még bent az állomáson, elkaptak a vámosok. Elvettek mindent, ott álltunk csupaszon.
Föl kellett szökni egy hajóra, nem volt más megoldás. Ment is egy Chilébe, vasúti
kocsikat szállított, és ugye milyen az élet, ezt azután láttam is Chilében, ezt a vonatot.
Antofagastától Serénáig ment, keskeny vágányokon. Azon nagyon könnyű lesz elbújni, mondták nekünk az olaszok.
Meg volt beszélve, a hajó indult reggel ötkor, ott várt a pali, aki bevitt volna, és
az anyja istenit, elaludtunk. Amikor felébredtünk, már magasan járt az égen a nap.
Várhattunk tovább. Amikor indult egy másik hajó, felszálltunk. Ha tudom, hogyan ellenőrzik az utasokat, nem kapnak el minket soha. De nem tudtam. Amikor
bemondták, hogy minden utas menjen fel a fedélzetre, mi marha fejjel elbújtunk egy
zsidó ember ágya alatt.
Ezek meg kiszedtek az ágy alól, de ez már Nápolyban volt, odáig nem vett észre
senki. Ha fölmegyünk az ebédlőbe, egy hónap múlva Brazíliában vagyunk.
Bevittek Nápolyba. Emlékszem, volt ott egy lány, aki annyira megsajnált, hogy
ingyen lefeküdt velem. Nincs sok jó emlékem a nőkről, de ezt a lányt nem felejtem el
sohasem.
Hát ugye nem tudtak mit csinálni velünk. Azt mondták, van egy ilyen tábor Bari
mellett, adtak odáig egy vonatjegyet. Ott találkoztam újra össze a Szabó Bandival, aki
Reggio Emiliából egyenesen oda ment.

1995. május

17

A Bandi a Szépművészeti Főiskolára járt. Később megfestette az iráni sahot. Máig
is a legjobb amerikai portréfestők között tartják nyilván. Meghalt már szegény, az újságból tudom.
Hát ez lett aztán a csapatnak a kapusa. De először még ott volt a cigarettagyár,
a foci csak utána következett. A Nagy Laci gyártotta a táborban a cigarettát, és én voltam az eladó.
Két nagy bőröndben cipeltem az árut. Kifizettem a tanulópénzt. Mindjárt az első
alkalommal egy pali megvette az egész rakományt. Bevitt egy bankba, hogy vesz ki
pénzt. Oda is adta nekem a vadonatúj ezreseket. Mind hamis volt, még fogott is! Jól
megvette a cigarettát, a fene ott egye meg!
Később már egyenesen a borbélyhoz mentem minden faluban. Megborotválkoztam, beszélgettünk. Amikor befejezte, azt mondtam neki: „Nézze, kaptam a nagybátyámtól amerikai cigarettát, nem tudna rá valakit?" „Cigarettát?!" Mind lecsapott rá.
És már utazhattam is vissza, üresen.
Vigyáznom kellett, hogy ne kerüljek kétszer ugyanabba a faluba, mert a cigaretta rossz volt. A tizedik után megfájdult a torkod. Nem a mi hibánk volt, a dohány
volt vizes.
A tereken akkoriban mindenütt gyerekek árulták a cigarettát. A másik trükköm
az volt, hogy megkérdeztem tőlük, nem akarnak venni? Azt felelték, hogy megmutatják a főnöküknek. Megmondtam nekik, hogy melyik szállodában lakom.
Jött is hamarosan a főnök, vett öt kartont próbaképpen. Másnap már az én cigarettámat árulták a piacon. Akkor körbejártam a téren, és visszavettem tőlük dupla
áron. Azután vártam. Hát rohan ám a pali, hogy van még a cigarettából? És megvette
az egész bőröndömet.
Egyszer egy borbélynak adtam el így cigarettát, és amikor legközelebb fölülök
a vonatra, hát ez a borbély ül szembe velem. Na, lebuktam, gondoltam, mert ez egy
olyan cigaretta volt, hogy ha egyszer veszel, nem veszel belőle többé sohasem.
A csomagolás gyönyörű volt, csak mondom, megfájdul tőle a torkod. Hogy feljavítsuk, hozzákevertük a vizes dohányhoz a csikkeket. Szárított füge levelét adtuk
még hozzá, tettünk bele salétromot, hogy égjen, és kumalint, az adta neki a Camel-illatot. Kumalint árult minden patika, irtó jó szaga van. De hát mivel a dohány nyers volt,
megfájdult tőle a fejed.
Azt mondja ott a vonatban az a borbély:
- Van még abból a cigarettából?
-Van.
- Na - azt mondja erre - , maga jól becsapott, de most elvisszük, eladjuk valakinek, a fene ott egye meg! Azután felezünk.
Ilyen jópofák voltak az olaszok.
Jaj Istenem, hányszor aludtam egyszerre két lánnyal is! A vasútállomásokon
mindig hirdettek olcsó ágyakat. De ha elment az ember egy ilyen házhoz aludni, rendszerint nem volt elég ágy. Ha engedtem, befektették mellém a lányokat.
Közben a többiek futballoztak. A táborban élt vagy százötven magyar, ugyanannyi horvát, és vagy ötven török. Az irodán volt egy barátom, a Vojta, aki tökéletesen beszélt olaszul. És ami a fő, írni is tudott. Tudod mit, mondom neki, írjunk az
egyesületeknek! Rendezzünk focimeccseket!
Mondta nekem mindenki, hogy á, Gyula, ez egy hülyeség! Nem lett igazuk:
özönlöttek a válaszlevelek. Hogy mit kérünk? Megmondtam, hogy a bevétel felét. El-

18

tiszatáj

fogadták, megvettem a szereléseket. A bokszkesztyűket is, mert gondoltam, ha már
belevágok, akkor a bokszolókat is elmenedzselem. A táborban a lányok kihímezték a
címert, mi lettünk a Külföldi Magyarok Sportegyesülete.
A trénerünk a Szűcs volt, aki még a Főbuszban játszott. Egy igazi profi. A bokszolok edzője pedig a Saub Miki. Az első meccsünket Palermóban játszottuk.
Teljesen megtelt a stadion. Mi meg elaludtunk a vonatban, és ellopták a cipőnket.
Leszálltunk a pályaudvaron, piszok elegánsan, sötétkék öltönyben és mezítláb. Az egész
csapat.
A meccsen kikaptunk kettő-egyre. De hát ez a Palermo egy profi csapat volt.
Félidőben lementem a kasszába, és kifizették nekem a járadékomat. Volt egy kis görög
a csapatban, ez rúgta az első gólunkat. A Szabó Bandi pedig úgy védett, mint egy párduc.
Palermóból mentünk Katániába, és Katániából Messinába. Itt már győztünk. A helyi lap azt írta, hogy a magyar csapat csárdást táncolt az olaszokkal. Mentünk Torinóba, Rómába, Bariba.
A bokszolókkal is majdnem minden héten meghívtak egy-egy faluba. Komplett
műsort tudtam összeállítani, volt három amatőröm és három profi.
Ez így ment egy évig. Azután egy szép nap belépett az Idegenlégióba az egész
csapat. A Klárik, a nehézsúlyú bokszolom és a többiek. Addig kerestem ötszáz dollárt
is egy találkozón. Egy Fiat árát. Hát most ennek is vége lett. Eladták a szerelést, és leléptek. Ilyen hülyék az emberek.
Nem mondom, volt velük bajom. A szállodákban ellopták a törülközőket, éjjel
leütötték a mulatók előtt az embereket. De szép idők voltak így is. Felejthetetlenek.
A Vojtával még találkoztam egyszer Argentínában, a többivel - többé - sohasem.
(Folytatjuk)

1995. május

Mózsi

19

FERENC

a hatalomról...
a hatalmasok mind hatalmat akarnak
szítják a tüzet és aki közel áll
lángra kap megperzselődik bekormozódik
látszatra szagra más és más alakzatban
mutatkozik mint mozihős filmvásznon
tv-képemyőn emlékkönyvekben
plakátokon kisebb-nagyobb újsághír rádiókommentár
akár a világ fütyije akivel csak sújtani
dugni és dugványozni kell
mert gyorsan terjed az erő híre és
azt állandóan igazolni és
a rekordokat meg dönteni kell
az ilyen preparált világsztár aztán lehet akár kisjézus is
imákba és átkokba foglalják majd fenn ül a Mindenható Média
jobbján balján tetején alján és mindenestül mellett
meggyőződés nélkül igazodik igazul igazít
szükségképpen politikai mennybe megy
és általában megdicsőül...

sem

• • •

ez a tíz nap sem rengette meg a világot
mégis egypár költő leszállt a témára
leporolta és a maga megszokott következetességével
papírt tett alá megadva módját az emelkedett hangulatnak
ez az év sem lesz kirívóbb csak gyorsabb az eddigieknél
van aki jézus szíve felől közelít
van aki atommagokat emleget
türelmetlen hiszékenység veszi körül a földet
a gravitáció már sokat veszített eredeti lényegéből
gül baba rózsáival bíbelődik
a kilátás szűkül
az illat kevésbé illatos

20

tiszatáj

a virág követeli a cseppeket
üres könyveket lapozgatunk
az intelem is illanóban
az írástudók szedelődzködnek
mindenki valahová készül
csak a jóhiszeműek nem mozdulnak
makacsul őriznek
egy majdnem lakatlan szigetet...

1995. május

Kiss

21

ANNA

Genitivus
HOLD

Az Időt
jelentő, ki
megelőzöm s elhagyom a
Sötétet, üveghólyag Hold,
a lenti huták buboréka, omló
felhőn át már csak
sejtem lenn a Földet
lengvén mind följebb,
följebb.

ANGYAL

(itt sárkányrepülő)
Isten elhagyott
műhelyei nyitva,
egéből a hó csak
dől a nagy udvarokba,
kőhombárok
mélyén zúgnak a
lángok.

LÁNGOK

Zúgunk a kürtőn át, mert el sem oltott,
széthagyva minden, amit egybehordott,
öntőmintái telnek lassú hóval,
hiánya a zugokból, minta sóhaj,
fényből való kötényét énekelve
huzat kutatja át, és száll a pernye.
Zúgunk a kőszagú nagy műhelymélyen,
pislákolunk olajban úszó bélen,
fel a tetőig nő az ember árnya,
ki érte nyúl megint, mi szertehányva,
fogást talál vasfúvón, sók, arányok
természetén elindul és aláfog
a buborék-üvegnek. Bármit gondol,
megsokasítva néz alá a polcról.

ÜVEGEK

Butéliák, mi teltek,
sőt kövérek!
Mi orvosságszagúak,
éjsötétek!
Ablakszemek, világra
felnyílóak,
mi tükrei a nagy, világló
hónak,

22

tiszatáj

lámpáinak felgyúltát
hóra, égre
vetítgetők, ha kitaszít a
szélbe!
LÁNGOK

S a nő, ki híg viaszba lenfonalt márt,
gyertyáival megterheli a kalmárt,
zendül a jég de sustogunk mi, lángok,
szirmok közt jár a kandúr, mint a látnók.

ANGYAL

Isten elhagyott
műhelyei télen,
nagy hószitái járnak
fönn az égen,
hajnalába
tollat terít a
páva.

FÉRFI

Fenn huzattal
bíbelődik az
angyal,
ponyva-szárnyak
csattognak és
zihálnak,

NŐ

Kantusából
kilógatva a
lábak!

ANGYAL

Ég s a Föld közt
támadt pogány huzatban
álom s világi nyűgök
közt maradtam,
szárny s kerék közt
elmélkedem magáról
a kétfelé bandzsító
Ideáról.

NŐ

Felkapva, s hóba érve
a sarkak! Am mivégre
a fel, le,
égből égbe!

SZELEK

De már az ég nagy zsákjait kioldták,
földi lyukak süvöltenek, üres fák,
görgetjük omló felhőit nyugatnak,
rabló szelek, elszáll velünk az ablak,
s az angyal kan tusát nyakába fújva

1995. május

23

eloldalgunk a zsákba vissza újra.
Ső nem mutatkozik, hol elhagyott nagy
műhelyei azóta is duhognak,
gyertyamártó edényei is épek,
sói minden aránnyal frigyre léptek,
festik felfúvott Nap-gömbjét, s ha nézem,
a lent valóban ég - másféleképpen.
S a lenn hullámló, szívig nyers tavaszban
szédül a téli szárny, a nyughatatlan,
földi tenger sodorja, ne riaszd fel.
FÉRFI

Az angyal

NŐ

Ó, az angyal!
Ól

FÉRFI

Madártojás előtte,
holmi fészek.
Mit ámul egy
tojáson?

NŐ

Hát
nem érted?

TOJÁSOK

Koppan belül a csőr, a szárnyak végre
előmerészkednek a lusta szélbe,
héjaink zárt, türelmes mértanába
mi rejtve volt, a hattyú, vízre szállna.
S míg a huták kőhombárai hőben
zúgnak és fel-le nyikorog a nőtlen
zúzótönk - de a borítókosár nagy
kotlóbeszédre csöndesen vet árnyat -,
a víz fehér bárkái már elúsznak,
nézvén kettévált képletét a Holdnak.
S kik héjakká leszünk az angyal ujján,
világos, nagy szemétől messze hullván,
álom ha még egésszé visszaálmod,
gurulunk szélhimbálta kantusához.

ANGYAL

Isten elhagyott
műhelyei délnek
túl a szikrázó
tarlón átalérnek,
malomárok
mélyén forgó
lapátok.

VÍZ

Malmának folyton rázkódó falára
tolul a bodzák irdatlan virága,

24

tiszatáj

s vonulok én, a Víz, malom-sötétben,
lomb és virág homálya nő fölébem.
Hálót, halat ingatva lenn, a kőnek
lassú görgését hallgatom. Erősek
az én zúgása im, meglassulásom,
rengvén a Föld kövér csontját kihányom.
ANGYAL

Eget dobál, hol
kövei felgyűlnek,
száradni szegett
vászonok repülnek,
malomárok
fölött telnek a
zsákok.

VÍZ

Hálót, halat ingatva lenn, nagy álom
partjáig lassul görgeteg futásom,
el s vissza járok, vissza s el, a Holdnak
torlódva, s mind eloldódik a csónak.

FÖLD

Hol partjaim alá- és fölmerülnek,
virága gyúl az áldott hangafűnek,
és ámikának itt, s a pille mákok
úgy lengenek felhőben, mint az álmok,
s az orvosságos fű kötegje százszám
lóg a tetőről, leng a fészer ágán,
az égből is, ha mára kert nagy érett
gyümölcsei szelíden földet érnek.
Mind én vagyok, a Föld. Az ember is, kit
formált a fénylő kéz; unván a Semmit,
önárnyékát az Isten. Egyiküknek
szárnyat talált ki tán a túl nagy ihlet!

ANGYAL

Ponyva-szárnyat
szőttek rám szövőfái,
és a lennek
műhelyei a szélbe
messze lengnek,
száll a kelme
világos végtelenbe.

VÁSZNAK Asztalok dísze,
tornyos ágyak
szentsége mi,
gyöngybéli vásznak,
nász éjjelén
bíborra váltak,

25

1995. május

síró gyertyákkal
körülálltak,
pólyálgatunk
Kezdetbe, Végbe!
ANGYAL

Csak én alá!
S újból az
égbe!

NO

Orsó futásán
át, szövőfalármán,
hallom, hogy nő
esőből a szivárvány,
minta lámpavirágfölé az
árnya,
zúg a kas még
virág firkál a
szélre,

FÉRFI

orsó futása,
hámortűz világa
sem űz föl ennyi
holt levélt a fára!

NŐ

Ó, de...!

FÖLD

Meglóduló levélfúgák - még hallom.
Hogy jár a vad, hogy lőnek rá - is hallom.
Betöltenek önnön szülötteim, s én
megszülöm őket újra, másik estén.
Tárnáimban Hiány s Remény egy álom,
mint lassan változó báb kinn a fákon,

NŐ

(fölvéve a pólyát)
...mint lassan
változó báb
kinn a fákon...!

NAP

Hol én, eleltűnő, ki
megelőzöm s elhagyom a
sötétet, buborék-Nap, a
lenti hutákból égre fújt - nagy
hópilléimmel
áltatom a Földet
örvényén át a
ködnek.

26

HORVÁTH

tiszatáj

TAMÁS

Szuvenír
(Részlet)
Június vége, darazsak, legyek zümmögnek az ünnepi asztal romjai fölött, délelőtt
még esett, a nagymama születésnapjára gyűlt össze a család a verandán.
Meleg van. A kert frissen gőzölgő párái, a datúrákkal tűzdelt rózsacsokor az üvegvázában, a nyárelő gőgje, a részeg természet. A nap cintányérja, az ég roppant, vakító,
kék-sárga díszlete. Ehhez képest az idelenti burjánzás olcsó, de örömteli komédia.
Az iménti esőtől bársonyos gyöngédségzöld és a kerti virágok rikító dicsősége harmonikusan kiegészíti egymást.
A nagymama évek óta beteg, és ez az állandóság olyan masszív, mint az eurázsiai
hegylánc a Pamírtól a Kaukázuson át a Kárpátokig. Szívkoszorú-elégtelensége van,
mellyel feküdnie kell, s csak kivételes alkalmakkor támogatják ki a verandára, a fűzfafotel párnákkal bélelt ölébe.
Néha már az az érzése, hogy nagyanyja fekve járt iskolába, fekve ment férjhez,
fekve főzte az ebédet, püfölte a fakanállal iányait, ha rossz fát tettek a tűzre. A négy
Bánkúti lány a férjeikkel és a gyerekekkel. A süteményestálak kifosztva, néhány
almáspite árválkodik csupán az egyiken.
Keresztanyja kávét töltöget a csészékbe, az asztalon szódásüvegek, kancsóban
málnaszörp, szőlőfürtökkel díszített, hasas butéliákban könnyű homoki siller. A felnőttek egymás gondolataiba vágva beszélgetnek, megannyi leleményes szerep. Most
végre szabadjára van engedve a nem létező siker. A meghitt környezet arra inspirálja
a társaságot, hogy legalább egymás előtt a magabiztosság és jólértesültség álarcát húzzák
megsebzett büszkeségükre. A lecsúszott középosztálynak a felső közepe: volt tisztviselők, tanárok, katonatisztek. Gizi néninek például ruhaszalonja volt, Gellért bácsi,
a cisztercita atya a k.-i kertészet segédmunkása, keresztapa donkanyaros, tartalékos,
„horthyfasiszta" főhadnagy, egykori polgári iskolai tanár, és örülhet, hogy fölvették
könyvelőnek a helyi késárugyárba. No és az apja? Aput tavaly rúgták ki a bíróságtól,
most a vasútnál krampácsol, és szó nélkül tűri... Keresztapjának az a legfőbb vágya,
hogy legalább napközis tanárnak visszakerüljön valamelyik általános iskolába, de persze hamarabb megy át a tű fokán a teve, semmint ez sikerüljön. A hajdan volt aranykorról ábrándoznak, amikor még valakik voltak, s most, kibillentve ebből a valakiságból,
a lehető legszorgalmasabb pedálozásra kényszerülnek a marxista fejtágítókon, csakhogy
páriaként megtűrjék őket munkahelyükön. A hajdanvolt aranykor... Minden csak
viszonyítás kérdése. Néha már sajnálják, hogy nem születtek tanyasi csicskásnak vagy
prolinak, vagy ha mondjuk egy icipici zsidóvér keringene az ereikben... Nem, azt azért
talán mégse! Kivéve természetesen az aput, akinek szép, nagy kampós orra van, és azt is
tudja mindenki, hogy apu anyja, vagyis az ő másik nagymamája (milyen bonyolult néha, hogy ki kinek a kicsodája! mindig utána kell gondolni, mert az apun és az anyun
kívül mindenkiből több van...), szóval a Tercsi nagymama, ahogy a családban emlegetni szokták (meghalt már) fiatalon egy éltesebb, gazdag, özvegy zsidó ügyvédnél szolgált
mint házvezetőnő, és nagyon hirtelen ment férjhez... Tehát „a Dezső kicsit gyanús!"

1995. május

27

Apjáról mindig úgy beszélnek a háta mögött, mint valami kóbor macskáról, akit
ők fogadtak be: a fényességes Bánkúti família. Magyarán, kegyeskedtek méltóztatni!
Bár a Dezső mentségére legyen mondva, most ő is a rendszer feketeseggűje, hiszen ki
látott már bányász vagy vasúti pályamunkás zsidót?
- Te Dezső, ezzel a tokmánnyal már rég bent kéne ülnöd a pártbizottságban ugrasztja aput Béla bácsi, a Gizi néni férje, aki a társaság legjobban szituált tagja és
egy környékbeli falu igazgató-tanítója. („Hja, a Béláéknak könnyű, nekik mindenük
megvan!")
Apja szeme szúróskéken villan, akár a gáztűzhely takarékra kapcsolt lángkarikája.
Aranykeretes szemüvegét (de sokat macerálják érte a krampácsolásra született bunkók!) föltolja vörösesbarnára égett homlokára. Szomorú kecskefeje ezernyi ráncba gyűrődik, megszépíti a boldog vigyor. Na végre, csakhogy a Béla rákezdte! Már várta,
nagyon várta, afféle rituális bábszínházosdi ez köztünk, paprikajancsi visszapüföli a hitványokat. Apu most újra elmondhatja, hogy a SZAK-ban futballozott, az első osztályban, és a vidéki válogatottságig vitte, amikor közbeszólt a háború (még az első!), aztán
kivitték a Piavéhez a frontra... Majd mindjárt lehűti ő ezt a falusi krampuszt! Labdához
se érhet mellette, ugyan mit mutathat fel a hordónyi pocakján kívül ez a Béla? Ráadásul még tizenöt évvel fiatalabb is nála, buta, nyálasszájú, fölfelé nyal, lefelé rúg, mindig
is ki volt kímélve. Ez csak akkor olyan nagymenő ám, ha a háta mögött tudja az egész
csirkeudvart.
- Százszor mondtam már, hogy amikor egyszer a Fradi ellen játszottunk, orrba
rúgtak. Nem úgy, mint téged, Bélám, aki még a nyilasoknak sem kellettél. Hiába
nyaltad a seggüket, tudták, hogy a zabáláson kívül semmire se vagy jó, és még ők is fenéken billentettek.
Tekintetes ifjabb vitéz Takács Béla igazgató elvtársat (mert apja, az öreg Takács
csakugyan „vitéz" volt) elönti a pulykatakony. Mit képzel ez a genetikailag gyanús
elem, hogy merészel ez a család által fölkarolt, befogadott, rühes kandúr vele így beszélni? Már ordít is, de az asszonyok beléfojtják a szót.
- Te Béla, amikor negyvenötben tele lett a gatyád, nem voltál ilyen nagyfiú - így
Rózsika néni, a legfiatalabb Bánkúti lány.
Célzás az igazolóbizottsági hercehurcára... Annak idején Rózsika néni ment könyörögni Pálfihoz, a kommunista polgármesterhez, akivel még negyvenöt előtt együtt
dolgozott a városháza szociális osztályán, hogy engedjék el ezt a maflát, nem csinált ez
semmit. A családban nyílt titok, hogy amikor a rendőrök beültették a kocsiba, hogy
a Tisza Szállóba vigyék, ahol az AVO elődje tanyázott, akkor ifjabb vitéz Takács a szó
szoros értelmében összecsinálta magát. Káromkodva lökdösték vissza a lakásba, hogy
tisztát váltson.
- Kár a Dezsőt kárhoztatni, ő csak bélyegeket gyűjt - ez pedig a keresztmama, Ila
néni, aki hanyag eleganciával pöffenti oda a cigarettafüsttel a falusi tökfejnek a csöppnyi vitriolt. Mert azt is tudja mindenki, hogy Béla bácsit ott, a Tisza Szállóban rögvest
beléptették a kommunista pártba, egyet s mást el is vállalt, úgyhogy azóta kizárólag az
épületek homlokzatára, meg a tányérsapkákon virító vörös csillagra függeszti tekintetét. Furcsa görcsbe merevedett a nyaka, valószínűleg úgy meszesedtek el a csigolyái,
hogy lejjebb már nem vesz észre senkit, de hát ez érthető, odalent csupán a burzsoá
dekadencia férgei tekeregnek.
- Fiam, most legjobb volna, ha elvonulnál a toalettbe, és lecsapolnád a vérnyomásodat - tanácsolja neki a nagymama, a megfellebbezhetetlen döntőbíró.

28

tiszatáj

Apu megdicsőülve ragyog, rettenetesen élvezi a purparlét. Soványan, szálfaegyenesen ül a széken, teste a fizikai munkától csupa ín és izom. Egyetlen deka fölöslege
sincs, pedig betöltötte a hatvanat. Szétfeszíthetetlen rugó, akit nem lehet kipiszkálni
önérzetéből, vagy ha mégis, akkor nagyot pattan és visszaüt.
Azért az jó, ha anyu nem hallotta a cirkuszt, mert amilyen indulatos, képes lett
volna a körmével kidekorálni a Béla elvtárs arcát. Biztosan a száját rúzsozza a belső
szobában. Megátalkodottak ezek a Bánkúti lányok, mindnek megvan a maga flúgja...
Anyu az Élelmiszeripari Vállalatnál sem hagyja magát, de nem ám! Ott is elő-előkapja
a rúzst, és ha valamelyik nacsalnyik rákezdi, hogy a naccságák ideje lejárt, meg hogy a
szájfestés kispolgári csökevény, azonnal visszavág neki: „Idefigyeljen, V. kartárs, törődjön a saját dolgával! Tudja azt maga nagyon jól, hogy hó végén nem a maga népi demokratikus röfögésére van szükség, hanem rám." „Meglásd, egyszer még elvisznek,
Ircsikém!" - csóválja aggodalmaskodva fejét apa, valahányszor vállalati ügyekről esik
szó, de anyu csak legyint, és igaza is van. „Hja, a Mérleghnének mindent szabad, vele
kivételeznek!" - mondogatják a háta mögött. Anyunak tényleg nem léphet senki a lába
nyomába, olyan frappáns termelési beszámolókat ír, hogy azokat küldözgetik mindenhová: a pártbizottságra, a megyéhez, a minisztériumba. Csak úgy kirázza a kisujjából. Neki mindegy, hogy kinek: akárkinek, akárhová, akármikor... Anyu vállalati
kincs, a hentesből lett igazgató lélegzetet sem tud venni nélküle. Igaz, apura tekintettel
anyu nem tölthet be semmiféle komolyabb tisztséget (ez sajnos a fizetésén is meglátszik), mindössze egy kis, besorolt előadó az áruforgalmi osztályon. „A respekt a lényeg, Dezső - szokta mondogatni apunak - , valahogy talpon kell maradnunk. Különben is, a Hentes megígérte, hogy elintézi neked a paprikabeváltót." Maguk közt csak
„a Hentes"-nek hívják a szakérettségis gyorstalpalóban kikupálódott Gy. elvtársat. Lehet, hogy augusztus elsejétől apu már a paprikásoknál dolgozik.
És ő? Szereti mindkettőjüket, de bizony inkább az anyja természetét örökölte.
„Tiszta Ircsi ez a gyerek" - szokták mondogatni nagynénjei. Hát az igaz, hogy vajmi
kevés szorult belé apja szelíd, vigyorgó blazírtságából. Apu helyett most őt gyötri
a düh, legszívesebben bevágna néhányat a nagy, tohonya állatjának, csakhogy a Béla
bá1 legalább egy mázsa, ő pedig csak tizenegy éves, és vaságyastól harminc kiló.
Kihasználja a zűrzavart, és amíg Béla bácsit a többiek forrázzák vagy hűtik (az elhatalmasodó agyhúgykő ellen mindkettő egyformán hatásos), kioson a verandaajtón, le
a lépcsőn a deszkakerítéssel elválasztott, veteményes mögötti, hátsó kertbe. Valaha ez
az egész városrész mocsár volt, a talajvíz magas, nem nagyon lehet ide mit ültetni, legfeljebb kukoricát és napraforgót, ami összekeveredik a kert végében burjánzó náddal és
sással. Középen méternyi széles árok, poshadt vízzel és egy fapallóval.
Csak jó valamire az a rúzs, mert anyja úgysem engedné le a kertbe: vigyázni kell
az ünneplő ruhára, a fényesre suvickolt cipőre, a fehér térdharisnyára (egyikből sincs
több), a sötétkék úttörőnadrágra, ami nagyon is jól illik az özönvíz előttről megmaradt
matrózblúzhoz. Hogy utálja, de hogy! Úgy néz ki benne, mint szarospista Jézus nevenapján. Akár egy kis pisis, elsőáldozós... Az ünnep az ünnep, olyankor mindenki kinyalja a kölykét, jó ürügy ez a csimotaversenyre. Csupa „szemünkfénye", úgy dicsekednek
velük, mint a háztömb körüli, gyorsasági bajnokságokon a bukósisakos, bőrcsizmás
menők a spécire túráztatott motorjaikkal. Azoknak persze van mire felvágni, a múltkor is hogy irigyelte Puhony Nándort, a Bp. Honvéd többszörös bajnokát, aki egy
teljes körrel megelőzte a többieket a fantasztikus Gilerájával!

1995. május

29

Mindegy, kockáztatni kell, még ha kap is néhány taslit. Nyomás, hátra, a nád
közé, adjunk a Béla bácsinak, adjunk a felfuvalkodott Döbrögijének! Hersegnek az
árokparti lapuk, a kardként lecsapó lécdarab nyomában sok-sok fejetlen hulla, köröskörül húsos-nedvesre csonkolt szárak meredeznek. Amelyikre most üt, az a legnagyobb:
az a Béla bácsi. A földre huppanó levél pedig Béla bácsi nanking-mellénye, az a vastag
ér a levélen a zsebóra ezüst lánca. Béla bácsi is túlöltözte magát, a kötelező lódenhez
meg az ócska, gyűrött kashaöltönyhöz képest ez nem valami káderhez méltó viselet...
De kit érdekel! Amott meg, az a leszakadt levélfoszlány a Béla bácsi keze, a dupla
vastag karikagyűrűvel.
Meg kell büntetni a Döbrögit! Bizony, büntetést neki, büntetést a hordóhasújának a hülye vicceiért! Hátha még egy hercig kis levelibékát is belepottyanthatna a kisebbik Takács lány blúzába hátulról... Nincs az a verés, ami elrettenthetné! Vagy
inkább vegye rá a Kisgizát, hogy játsszon vele papás-mamást? Be kéne csalni a kerti
budiba, leráncigálni róla a bugyinkét, de ez a kis hülye úgyis mindent elfecseg a felnőtteknek...
Becsörtet a kukoricásba, ide-oda rohangál, nagyrészt már felszáradt a sár, a föld
szomjas, az árokban vígan kuruttyol a békakórus.
Szitakötőket kerget, lepkék után kutat, észrevesz egy különlegesen szép fecskefarkút, de az csak incselkedik vele. Karnyújtásnyira bevárja, és amikor már lecsapna rá,
felröppen, egy-egy pillanatra megmerevedik a levegőben, majd bravúros, kiszámíthatatlan cikcakkokkal eltűnik a kerítés mögött.
Itt, ebben az elhanyagolt, gizgazos kertben keríti először hatalmába az a szorongással teli, alig megfogalmazható érzés, hogy soha, de soha nem kerülhet igazán közel
a világhoz.
Kiszemel egy békát, amelyik smaragdzölden gubbaszt az árokba csüngő levélen.
Behajlítja tenyerét, óvatosan közelít, összes gyorsaságát beleadva rázúdul az áldozatra, de a béka csobbanva eltűnik, néhány buborék marad csak utána. A sáros víz arcára, blúzára fröccsen, keze alámerül az iszapos pépben, undorodva kapja ki, ujjairól
csöpög a víz.
Az utálattól és naptól kábán, kiszolgáltatva a kudarcnak, lecsüccsen egy árok
partján heverő, esőtől kifényesedett, vadonatpiros téglára. Nemrég kerülhetett ide,
biztosan Zámbóné, a kicsit dilinyós, alsó lakó hozhatta ide a kút menti téglarakásból,
netán, hogy megjelölje, meddig érdemes még egyáltalán fölásni a kertet.
Zámbóné mindig gumicsizmában jár, kackiás kis bajuszt visel, művezető a kenderfonógyárban, és felesben műveli a kertet, még ha nem is átütő sikerrel. Ez az egyetlen
mániája. Zámbóné az ilyen névnapi, családi susmusok epizodistája, mindig szóba hozza
valaki, hogy a „kisnyilas" negyvenötben azonnal váltott, ehhez képest nem nagyon
„kényezteti ugyan a Párt", de azért „bizonyára mindent jelent, ami a házban történik,
és nem szabad vele bizalmaskodni".
Ot mindenesetre a vasorrú bábára emlékezteti. Nagyon is jól el tudja képzelni,
hogy egyszer mindhármójukat elkapja, vele együtt a Kisgizát és a keresztapáék
Micukáját is, rájuk zárja az ólajtót, s aztán majd ki kell dugni az ujjukat, hogy elég kövérek-e már, érdemes-e valamelyiküket megsütni és fölfalni... Valójában iszonyodik az
ócska, mocskos göncökben járó, mogorva csoroszlyától, de Zámbóné most nincs a láthatáron, valószínűleg kiment a temetőbe a férje sírjához.
Meg-megborzong, ahogy Zámbónéra gondol, keskeny kis feneke felszívja a tégla
melegét, jólesik neki, ahogy a nap tüze a nadrágon keresztül beleivódik bőrébe, átjárja

30

tiszatáj

csontjait, akár az élet igazsága, ami ugyanúgy teljesedik be, mint a Zámbóné által
mormogott, érthetetlen átkok, mint a halál, mint az a romhalmazból előmeredő kéz
Szombathelyen, amikor a rettenetes szőnyegbombázás után feljöttek az óvóhelyről.
Abból a napból már alig emlékszik valamire, de például arra a karomszerűen felmeredő
kézre igen, mintha valaki fordítva szúrt volna bele egy csirkelábat a mészportól és
üvegcserepektől borított gerendacsonkok, tégladarabok közé.
Itt, ebben a kertben még nem sejti, hogy a sikertelen lepke- és békavadászattal
csakugyan az életét játssza végig, ezt a napforró, téglavérszínű, agyagkő életet, ami egy
napon valahol messze, egy téglafal tövében ér majd véget, és a novemberi ködben egész
testét el fogja önteni a halálveríték, hogy aztán mégis visszarángassa ebbe a se hús-se hal
iszonyatvergődésbe a reszketés, a hideg...
De most még - vagyis azon a június végi délutánon - csak rohangálunk a Kisgizával és a Micukával, két kis hülye, akik utánam szöktek, és a puszta tény, hogy ott szökdécselnek a nyomomban, felgyorsítja reflexeimet. Csak el kellett határoznom, hogy lesújtok, és a tenyeremben máris ott vergődik a lepke. Hátulról, egyetlen, villanásszerű
mozdulattal kapom el szárnyánál fogva a szitakötőt, úgy cserkészem be áldozataimat,
ahogy a macska vadászik...
És ettől kezdve minden könnyen ment, a kis dinkák ámítása, hogy varázserejű
a kezem, meg hogy egy bikafejű szörny lakik a kert végében, ott, ahol a legsűrűbb a nád,
meg a sás, és ennek a szörnynek én vagyok a királya, minden kívánságomat teljesíti.
Aki például ezt a piros téglát a hóna alá kapja, és nem teszi le estig, annak egy káprázatos, dió nagyságú, indiai rubin lesz a jutalma. És azt is beszopták, hogy egyszerre két
hangon tudok énekelni, mint a város ismert bolondja: Bolond Báró Bíró Béla, vagyis
a Gugus, csakhogy amit én produkálok, az még ennél is több! Az egyik éneklésem
farkasüvöltés, a másik szellemhuhogás, s ezzel éjszaka bárkit odacsalogathatok az ágyamhoz, hogy elmesélje történetét. Ha akarjátok, belenézhetek a torkotokba a varázserejű
pitypanggal itt, ni. Ez egy mindent láttató lámpás, csodás ereje van, mint Aladdin olajmécsesének. Hadd nézzem, hátha nőnek már a színarany hangszálhúrok a nyelvetek
mögött, nyisd ki csak, Gizike, a szád, hunyd be a szemed, úgy! Most szép lassan benézek ezzel a pitypanggal, igen, már látom... P-h-h-h!
Kisgiza bőg, köhög, öklendezik, tele van parányi ejtőernyővel a szája, köpköd,
fulladozik, szalad az anyjához, beárulni engem. Tagadok, nem igaz, nem igaz, ő is fújta
ránk a pitypangot, igaz-e Micuka, ösztönösen lehúzom a fejem, így anyám tenyere csak
a nyakamon csattan, de már tudom, hogy diadalt arattam a vágyakozás és a megaláztatás között valahol félúton.
El-ká-posz-tá-sí-tot-ta-la-ní-tot-tat-tál.
Ezerkilencszázötven június huszonhetedikén, a nagymami hetvenhatodik születésnapján még a legyek is azt zümmögik: milyen szerencse, hogy Petőfi nem most él! Percenként jönne érte az AVO, percenként dobná fel a talpát, el se jutna a kozák pikáig.
Mintha egy átírótömb indigója alól tépnéd ki: minden nap az előző másolata, bepókhálóz az unalom, megfertőznek a jelképek, szünet nélkül süvít a nincs, a rádióból
egyfolytában bugyog a gyűlölet. Rettegés tölt el, és hazudni kell, hazudni, hazudni
mindig mindenkinek a holnap kifestőképeskönyv-mennyországáról, mert soha nem
tudhatod, mikor ki jelenti föl az aput egyetlen rossz mondatodért. Még Csillapilla néni
magyar szakkörében sem ordíthatod ki magadból (pedig oda csak az osztály válogatott
elitje jár!), hogy minden olyan tompa, zavaros, sivár, és nem történik semmi, de semmi, ami kigyújtaná az időt, mint hajdanán, ama dicső március közepén, jó száz évvel ez-

1995. május

31

előtt. Bűzös árok ez az év, alján haldögszürke, szappanos lé koszlik, és azt is tudod,
hogy az összes átjáró, kocsibeálló, keresztbe fektetett palló, kanyarulat mögött ugyanaz kezdődik és ugyanaz folytatódik majd jövőre is, egyre beláthatatlanabbul, elviselhetetlenebből...
Egész nap ebben a sivatagban bolyongtam, hiába volt vasárnap, s a krémes és az
ünneplés, csupán a képzeletem ragyogott, vonszolt, lökött előre („Előre, őrsvezető
pajtás!"), mintha a szívem helyett fantáziám pumpálná tagjaimba a vért. Ez az igazi Szahara, nem ám a másik: itt legeli a homokot a tevecsontváz!
Tehénlepény ez a város, egy lapály, soha nem jártunk kirándulni, nem is lett
volna hová. Apu szokta gúnyosan mondogatni (pedig ő tősgyökeres, őshonos családból származik), hogy Szeged az ország végbele, mire keresztapa se mulasztja el a replikát, hogy nem is ez a legnagyobb baj, de még az aranyeret is kibányászták innen. Csupán a nyár röpke két hónapjára keríti hatalmába a mit tudom én, miféle nyugtalanság
a nálam nagyobbakat - fiatalokat és idősebbeket - a Tisza-parti strandon. Ebben az álmos, tunya városban azt hajszolják, ami nincs, ami mindig is hiányzott ebből a tájból.
Mesterkélt a nyüzsgés, felfokozott a császkálás, ide-oda a strand ösvényein és a part
menti homokban, a pontonokra telepített mólótól föl egészen a Bertalan emlékműig,
meg vissza, hogy aztán augusztus végén hirtelen elzsibbadjon minden. A kabinokból
kidöglik a lüktetés, és ott marad a csend, mint egy félig elrepedt kagylóhéj. De engem
taszít ez, nagyon taszít, a börtönt börtönnek látom, akármennyire is csak egy kis pöcsös vagyok, sasszemmel látok ott, ahol a többiek azt hiszik, hogy ha a jelentéktelenségig összehúzzák magukat, akkor megúszhatják és átevickélhetnek a holnapokba.
Gyávák. Ezért azzal ámítják egymást, hogy másutt se járnának jobban, mert mindenütt ugyanolyan a priccs, ugyanolyan a cella, és ugyanúgy forgolódhatnak egyik oldalukról a másikra álmukban. Itt ez a kötelező szerep, mást nem játszhatsz, ezt várják
el'mindenkitől. Ezért nem fogom elmondani senkinek, hogyan szöktem be az egri várba, hogyan fogadott Dobó kapitány, hogyan vittem be neki talpig érő, felnőttre való
kabátom alatt a távcsöves kispuskát kétszáz lövedékkel, s aztán másnap reggel hogyan
lőttem fejbe a Bolyky-bástyáról a sátra előtt állló Ali basát, majd sorra a többi beglerbéget, és hogyan futottak ezer felé, a rémülettől üvöltve, lófarkas kopjáikat s a próféta
zöld zászlaját elhajítva a pogányok, végül hogyan hódítottuk vissza édes hazánkat, hogyan csaptunk szét a négy égtáj felé, hogy mi legyünk Európában a legnagyobb hatalom, egészen addig, amíg Magyarország partjait újra három tenger mosta...
Lassan estébe fordult a délután, az aranyzöld égbolton előparázslott a vizestejfehér hold, Béla bácsiban is rég szétolvadt a nagyzási hóbort, fröccs fröccs után („Nem
lesz ez egy kicsit sok, fiúk?"), a méregtüskéket is kiizzadta már a lélek. A férfiak kint
maradtak a verandán néhány gyors ultipartira, de a politika kártyalapjai is minduntalan belekeveredtek az időfecsérlés véget nem érő játszmájába. Az ultizok testvérekké váltak az ürességben, az összetartozást mímelő képmutatásban, elöntötte őket a csillogó, vak remény, hogy az orosz nem húzhatja soká, a Nyugat csak-csak megembereli
magát, majd a Dhulles így, majd az amerikaiak úgy, majd ha bevetik az atomot, de nem
ide, mi nem kapunk belőle, kizárólag Moszkvára hullik az áldás, meg Szibériára, de te
ne félj Bélám, nem égsz porrá, te csak arra ügyelj, és úgy dolgozz az elvtársaid keze alá,
hogy azért valamiképpen ki tudjunk ráncigálni a szarból.
Közben minket is terelgettek már befelé, nehéz volt a viháncoló gyerekeket öszszeszedni. A nagyobbik Takács lány, Anikó gőgös libapillantásokat vetett ránk, ő bezzeg el nem mozdult volna a felnőttek mellől. Jövőre gimnáziumba megy, hát úgy pipiskedik, mint egy dáma.

32

tiszatáj

Anyu és Rózsika néni visszafektették nagymamát az ágyba, Ha néni Gizi nénivel
sustorgott valamiről, hogy már megint hülye vagy, miért nem raksz zablát a szájába,
hát nincs neked önérzeted, csak kihasznál téged, a Takácsok mind ilyenek, az öreg is
hogy bánt a feleségével, te meg csak tűrsz, szenvedsz, hagyod, hogy előbb-utóbb belesodorjon benneteket egy újabb bukásba.
Mindenki kókadozott már, a vázában az egyik rózsának lehorgadt a feje, akárcsak
az enyém, pedig ablak, ajtó tárva, hűs esti szellő fújdogált. Keresztanyáék szedelőzködtek, mert Micuka elaludt az anyja ölében, és Takácsék is hozzáfogtak a búcsúzkodás
hosszadalmas rituáléjához. Csók és puszi, és a fogadkozások pingpongja, hogy majd ekkor meg akkor, és el ne felejtsétek, hogy két hét múlva lesz Gellért bácsi születésnapja,
azt is itt rendezzük, el kell hogy jöjjetek, viszont ti is kiutazhatnátok hozzánk néhány
napra, ennek a gyereknek is jót tenne a levegőváltozás, meg egy kis falusi tej...
Figyeltem, ahogy az előttem imbolygó arcokon hol felragyog, hol hervadozni
kezd a tiszteletteljes, udvarias mosoly, amelyben még ott bujkált a megfáradt szeretet,
de mindinkább erőt vett rajtuk a türelmetlenség, hogy már mennének, szinte menekülnének, annyira keveset bír ki az egyik ember a másikból, és nem is titkolták érzéseiket,
egyre több lett a grimasz, a homlokránc, a megvető fintor, a hepciáskodva gesztikuláló
mozdulat.
A nagy nyüzsgésben Micuka elbújt a tükör háta mögé, Kisgiza nem találta a babáját, sürgető kiáltások, félmondatok röpködtek, ajtók csapódtak, végül a felnőttek türelmetlensége pakolt rendet a káoszban.
Nagymama kivételével mindannyian lehömpölyögtünk az utcai kapuhoz. Ugye,
hogy a mama milyen boldog volt, akkor a jövő héten valamikor beugrunk hozzátok,
de anyu, én úgy szeretnék elmenni a keresztmamiékhoz, vedd tudomásul, Sanyika,
hogy azt az aranykoronát igenis a tündérkirálynőtől kaptam, tele van gyémántokkal,
de nem mutatom meg neked, te hülye, mert belefújtál a számba, b-e-e-e! Hagyjátok
már abba, mindjárt szétcsapok köztetek! Hölgyeim, ha lehet, ne húzzátok az időt...
A-p-u-u-u-u, fáradt vagyok, vegyél f-ö-ö-ö-1! De ugye, Dezső, nincs harag?
A fejünk fölött ott ragyogott a Göncöl. Hosszan néztünk a távozók után. Mielőtt a sarkon befordultak volna, visszaintegettek, aztán elnyelte őket az éjszaka, mely
tele volt illatokkal, kutyaugatással, titkos jeladásokkal.
A nagymami tényleg boldognak látszott, még fekve is ott vibrált, röpdösött a
családja körül, kotlós, akit a csibék szoros gyűrűje őriz, kérdései és véleményei mindmind a család ügyes-bajos dolgaiból csipegettek, hadd fogyjon a baj, mert az aztán bőven van, hetekig lehetett volna belőle csemegézni.
Akik még maradtak, odahúzták széküket a nagymama ágyához. Éreztem, hogyan
lassul a szívverésem, szemhéjam malomkő, el-elbillen, képtelen vagyok felemelni, nyitva tartani. Aztán lefektettek öreganyám lábához keresztbe, az ósdi, támlás ágyba, mely
valóságos anyahajó volt, le lehetett röppenni a végébe, és elernyesztett szárnyakkal heverni, mint a kert óriás szitakötője. Az egész napi ugrabugra, a nap heve kiszívta minden erőmet, és az is zavart, hogy tudtam, nemsokára úgyis fölkeltenek. Saját lábamon
vánszorgok majd hazafelé, félálomban, anyuba és apuba kapaszkodva, addig nyafogva,
amíg meg nem hintapalintáztatnak minden utcasaroknál.
De most még nem gondolok a hazamenetelre, halkan zsong bennem az élet, sodródom az álom bódulatával, hamarosan szétszóródom a káprázatok égtájai felé, megfeledkezem a bőrömön kívüli világról, láthatatlanul suhanok, mint a szél, az elhagyott,
török sátrak közt száguldók, magam előtt görgetve a janicsársüvegről leszakadt strucc-

1995. május

33

tollat, rátenyerelek a meleget árasztó dombokra, onnan nézem, hogyan ujjonganak
a várvédók. Még a félhalottakat is felhordták mind a romhalmazzá ágyúzott falakra,
bástyákra, de én nem vagyok köztük, hisz nincs testem, egyszerre jutok el mindenhová, és mégis, csak ritkán éreztem magam ennyire jelenvalónak az emberek közt,
mintha éppen akkor szabadultam volna ki a fáskamrából, ahová néha bezártak, ha valami főbenjáró bűnt követtem el. Boldogság fogott el, tudtam, hogy a szélnek a legjobb, és biztos voltam benne, hogy ezentúl minden nap más lesz, mint a többi, mindtől várhatok még valamit.
Tele édes ízzel a szám, csak a beszédfoszlány-szigetek emelkednek ki az álomtengerből. Csordultig betört az iménti szabadság, a meghódításra váró jövő, a kerti
tücskök lágy cirpelése. És akkor egy mondat a tarajára kap, hatalmas ívben dob ki
a partra, hirtelen éber leszek, mint a nyúl.
- No de, hogy nem jött rá mindjárt? Miért nem szólt előbb?
- Azt hitte, valami részeg társaság randalírozik a sírok közt.
- Nem nézte meg?
- Dehogynem. Lámpást gyújtott, elbócorgott a hangok irányába, de nem látott
senkit. Akkor azt gondolta, hogy hallucinált.
- Végeredményben nem csoda. Borzasztó lehet egy temetőcsősznek, én semmi
pénzért nem csinálnám.
- Ugyan már, Ircsikém! Az is csak egy foglalkozás. Megszokja az ember.
- Én ugyan soha.
- Végül is, kedves mama, hogyan jöttek rá?
- Hát úgy, hogy a csőszt csak nem hagyta nyugodni a dolog. Másnap reggel az
volt az első, hogy jelentkezett a városházán. Haza akarták zavarni, mert tudták róla,
hogy szereti a tütüt. Özvegyember volt ez a Kiss bácsi, nem talált olyan asszonyt, aki
odaköltözött volna hozzá a temetői kis házacskába.
- Azon egyáltalán nem csodálkozom.
- Elég az hozzá, hogy az öreg addig hajtogatta a magáét, amíg ki nem szállt a helyszínre egy bizottság. Köztük volt Gyuri bácsi, az én keresztapám is, mint a rendőrkapitány helyettese. Emlékszel még rá, Ircsikém? Nem? Pedig de sokat lovagoltatott
a térdén. Szegény meghalt még kilencszáznyolcban. Onnan jött a zaj, mutatott a csősz
egy nagy, kápolnás kripta felé. Gyuri bácsiéknak végigfutott a hátukon a hideg, tudták,
hogy előző nap oda temették a szegény Zsámbéki gyereket. Jóképű fiú volt a Zsámbéki
Zoli, még én is táncoltam az egyik bálon vele, régi, zentai família sarja. Ment az utcán,
egyszercsak összeesett, megállt a szíve. Nagy temetést rendeztek neki, az a rengeteg koszorú, olyat már akkoriban is csak ritkán lehetett látni, a virágok egészen elborították
a kápolna előtti, parányi sírkertet. No és aztán, de ezt is csak a Gyuri bácsitól tudom,
mert akkor én még fiatal lány voltam, alig tizenhét éves, az apátokat se ismertem,
Rózsikám, szóval semmi gyanúsat nem találtak, amikor kinyitották a kápolna ajtaját,
illetve mégis, mert a koporsó mintha egy kicsit keresztbe állt volna a téglapadlón, egy
iciripicit ferdén, csálén valahogy... És akkor a Kiss bácsi kijelentette, hogy bizony nem
így helyezték el tegnap, hanem pontosan a bejáratra merőlegesen, és középre fektették,
tehát itt valami nem stimmel. A halottkém azonnal parancsot adott Kiss bácsinak meg
a városi altisztnek, hogy feszítsék föl a koporsó beszögezett tetejét, és ami akkor a szemük elé tárult, maga volt a tömény iszonyat. A Zsámbéki fiú arccal lefelé fordulva feküdt, csupa véres csonk az ujjak helyén! Kiderült, hogy csak tetszhalott volt, odabent
a koporsóban föléledt, ordítozott, dörömbölt, kínjában összevissza marta az arcát,

34

tiszatáj

lerágta az ujjai végét. Életemben ilyet még nem láttam, mesélte a Gyuri bácsi, és azt is
elmondta, hogy ennek a gesztenyebarna fiúnak a haját mintha lisztbe mártották volna,
egyetlen éjszaka megőszült. És persze, hamar elfogyott a levegője, ott fulladt meg a szerencsétlen.
- Ez tényleg borzasztó. Mintha az egész világ összeesküdött volna ellene. Micsoda
sors az ilyen! Elképesztő.
- Pedig amúgy nagyon jóravaló fiúként ismerte mindenki, építészhallgató, műegyetemista volt Pesten. Ez a nyári szünidőben történt. Állítólag nagyon szépen rajzolt. Sokat gondolok mostanában erre, és elvárom tőletek, hogyha itthon halnék meg
és nem boncolnak föl, akkor valamelyikőtök szúrja át a szívemet egy kötőtűvel.
- Jaj, mama, hogy mondhat ilyet a születésnapján!
- Mert félek! Csak ettől az egytől félek, a haláltól magától nem. Értem nem nagy
kár, de az a szerencsétlen fiatalember még el se kezdte az életét.
- Hát igen, mindig a java hullik el. A háborúban is az a sok halott... És manapság
megint a félkegyelműeknek áll a világ. Annyit pofáznak nekünk, hogy így a szocializmus, úgy a kommunizmus, és hogy a vallás a népek ópiuma... Most aztán megkaptuk!
Ha nem ordítjuk túl a másikat a gyűlésen, hogy éljen a párt, éljen Rákosi, már rúgnak
ki, sőt, attól is reszketni kell, mikor visznek el.
- Ez a legpogányabb vallás, Dezső, és ezt nem a cisztercita mondatja belőlem,
mert tény, hogy ilyet még nem hordott a hátán a föld. Ez a Sátán legrafináltabb műve!
Mi, öregek, te is, meg én is már sokat megéltünk, két háború is kijutott nekünk, de
lám, Ircsikém, Rózsikám, ti sem úsztátok meg a szörnyű bombázásokat, és aztán,
ugye, ott volt a menekülés... De higgyétek el, egy szép napon ez a mostani pokol is véget ér, mint amikor gombostűvel beledöfnek a luftballonba: pukk! Ne felejtsétek el,
hogy az emberekben időről időre ellenállhatatlanul tör fel az élet büszkesége.
- Nicht vor dem Kind! Er hat die Augen geöffnet.*
- Kisfiam, felébredtél? - simogatja meg Anyu a fejem. - Gyere, húzzuk a cipődet,
indulnunk kell.
A cipő... Illetve, dehogyis a cipő... a borjúboksz csizma, amit a körúti susztertől
kapott november elsején, vagy másodikán, aznap, amikor kiállították a nemzetőr-igazolványokat... Illetve, dehogyis a csizma, mert hol van az már!
Maga alá húzza a lábát ebben az alkalmi koporsóban, akárcsak a Zsámbéki gyerek. Micsoda elképzelhetetlenül pompázatos idill volna, ha csupán a csizmáját lopták
volna el!
Mindjárt eldől, hogy tetszhalott marad-e, vagy sem... Az előbb már föltérdelt,
most újra meg fogja próbálni, s ha nem sikerül, még mindig lerághatja az ujjait. Igen
ám, ha volna mivel! Amúgy az arca totálisan ki van dekorálva, egy balta se hasogathatta
volna jobban össze.
Tetszhalottkám, ne várd meg, míg jön a tetszhalottkém, nyomd ki magad!... Ha
nem sikerülne, még mindig kérhetsz kötőtűt a továrisoktól, aztán bele a szívbe: egy
sima, egy ferkelt.
Összeszedi maradék erejét, különösen a combjára koncentrál, mintha máris a falnak rugaszkodna, de valami visszahúzó, elgyengítő hűvösséget érez a térdhajlatában,
mintha odanyomtak volna hirtelen egy darab jeget.
* Ne a gyerek előtt! Kinyitotta a szemét.

1995. május

35

Nem a fagy rántja le. Furcsa, de ez mégsem az előbbi, szuronyos, velőt dermesztő hideg.
Nem! Nem!
Ez a vészvillanás hidege.
Zúzmarát liheg, csontkorcsolyáján csattogva rohan a halál, most lendül elő a kanyarból, ismét célba vette őt, tudván tudva, hogy csak akkor állíthat fel újabb gyilkolás! világcsúcsot, ha a Mérlegh Sándor nevű embermaradványt átszakítva siklik győzelemre.
Mintha kigyulladt volna a nap a fal tövében.
A fényszóró.
Rohanó léptek.
- Sztoj! Sztoj! Jappajimaty!
- Jézusom! Mária segíts!
- On ubezsit, daj jimu, kak szlédujet! *
Egy sötét folt röpül át fölötte, aztán egy tompa puffanás, egy test puffanása a falon.
Valaki.
Egy újabb áldozat.
Rövid géppisztolysorozat.
És a valaki eldől a közvetlen közelében.
O pedig ép szemét szorosan összecsippenti, kifacsart tagokkal hever, még a fejébe
nőtt gumót is elernyeszti, visszafojtja lélegzetét.
Még egy rövid géppisztolysorozat...
De te most ne törődj semmivel, zuhanj, zuhanj, anélkül, hogy a kisujjadat is megmozdítanád, zuhanj valami sötét lyukba, kucorodj magadba, csak a láthatatlan szél létezik! Te nem vagy, soha nem is voltál, veled ne foglalkozzon senki!
- Etyi vsze izdahnuli! **
A háta közepébe kapja a rúgást. Te szentséges ég, majdnem feljajdult!
Iszonyatos erővel feszül benne a görcs.
A görcs, hogy meg ne moccanjon.
Most úgy érzi, egyetlen mozdulattal át tudna pattanni a falon, ahogy a bolha menekül. Akár a teste százszorosát is keresztülugraná. Soha, de soha még ekkora erőt!
Az idegek atommáglyája, a lefékezhetetlen energiaháló kifeszítve remeg szétroncsolt koponyájától a sarkáig. Ott remeg gyomra közepén a fölrobbanni készülő,
hatalmas tűzgolyó hang nélkül, láthatatlanul. Reng a vulkán, remegnek a zsigerek,
a szív, a tüdő, a belek. Egy beépített harckocsimotortól sem vibrálna jobban a bensője.
Ki tudja, meddig feküdt így, arra gondolva, milyen jó a többieknek, akik már
nem léteznek. És az is milyen furcsa, hogy ettől az újabb kivégzéstől mennyire megrémült. Ámbár rettenetesen visszafogta magát, a fülében még most is alig sustorog a vér.
Csak akkor nézett föl, amikor jobb szemhéja mögött sötétebb kárpitok váltakoztak a reflektorvillanásokkal.
A ruszkik megint eltűntek, beállt a „szokásos" rend. Hatvanig számolt, ezalatt
egyszer, a negyvenhárom és ötvenegy közt sepert át rajta a távolabbi (kétszáz méter?
* - Meg akar szökni! Adj neki!
** - Megdöglött mind!

36

tiszatáj

háromszáz méter?) teherautóra vagy páncélkocsira, vagy miafene olajozott istennyilára
szerelt, forgó reflektorfény. Azt a célra irányított, állandóan világító másikat viszont
ismét kikapcsolták...
Bizakodjunk, bizakodjunk! Úgy néz ki, hogy itt, a Ludovika kertjében, lejárt
a műszak, ma már nem üzemel a szovjet vágóhíd. Kezdés hajnali hatkor.
Mélyeket lélegzik.
A görcsbe szorító pánik ledarálta húsát, lisztté őrölte csontjait, mehet kutyapogácsának. Mindamellett egészen biztos benne, hogy az az irdatlan erő, ami az előbb megvédte, most már nem fogja cserben hagyni.
Hirtelen rátör a szomjúság, iszonyú fájdalom hasít szétroncsolt fejébe. Lám, az
élet újabb, átkozott jele... Inni szeretne. Úgy ég belül, mint az az áldozatára váró, üres
bronzüst a pokolban, melyet az ördögök nagy lángokkal, buzgalommal hevítenek.
Valami könyvben látta, egy középkori reprodukción...
Aztán valami kocorgást hall, valami berregő vacogásfélét, ami összevegyül a furcsa, alig hallható, kölyökállat-vinnyogással.
Csak nagysokára fogja fel, hogy ő nyüszít, s hogy ez az ő hangja. Régóta nem
hisz már az üdvösségben, s most mégis úgy ömlik, bugyog belőle a könyörgés, akárha
eltört volna benne a főnyomóvezeték: „Miatyánk, Úr Isten, ki vagy a mennyekben,
szenteltessék meg a te neved, jöjjön el a te országod, legyen meg a te akaratod, miképpen a mennyben, azonképpen itt a földön is, mindennapi kenyerünket add meg nekünk ma, és bocsásd meg a mi vétkeinket, és ne vígy minket a kísértésbe, de szabadíts
meg a gonosztól, ámen!"

1995. május

37

Sztojcsev Szvetoszláv „illuminációi" elé
Az egyik nyelvből való átlépés a másikba: kockázatos. De szerencsés esetben
pompázatos eredményekkel kecsegtethet. Hiszen nem feltétlenül jelenti az átlépést
az egyik kultúrából a másikba. Sztojcsev Szvetoszlávot Bulgária küldte a József Attila
Tudományegyetem Bölcsészettudományi Krára, hogy ott magyar irodalmat és nyelvet
tanuljon. Az eredmény nem csupán ritka nyelvi felkészültségben mérhető, hanem az
eredetileg (és talán még ma is) újságírói ambíciókkal rendelkező ifjú - aki ma Békéscsabán szerkesztőként tevékenykedik - már első kötetét is összeállította, az alábbiakhoz hasonló formájú prózaverseiből. Hirtelenében (távoli az analógia) a világirodalom
egyik kísérletezője, az önmagát látnokká kiképező, egészében modernné válni akaró
Rimbaud jut eszembe, az ő prózaversei, „Illuminációk" című sorozata, amelyben hol
a szerkezet adja a prózavers jelentését, hol a mese sejtelmessége vezet el a jelképiséghez,
hol az ismétlések, gondolatritmusok árján jutunk el egy aligha megfejthető líraisághoz.
Sztojcsev Szvetoszláv sem mond le a történetről, töredékességében mutatja föl
a mindig roppant egyszerű eseményt, amely modern világunk űzöttségéből éppen úgy
táplálkozik, mint egy ironikusan értelmezett világirodalmi vagy mitológiai témából.
Szuverén világ az övé: összetett szavai nyelvi fantáziáját igazolják, bekezdései ritmusérzékét, meghökkentő gondolatisága eligazodni vágyását az általa kaotikusnak látott
világegészben.
Nem tudható még: meddig írja a szó szoros értelmében és talán műfaji értelemben is vett prózai meséit Sztojcsev Szvetoszláv, merrefelé tör előre és vissza a magyar,
a bolgár vagy a világirodalom kulturális emlékezetében. írásai tehetségről árulkodnak,
a szerencsekívánásokat mindenképpen megérdemlik.

SZTOJCSEV

SZVETOSZLÁV

Hőhullámok hátán szárnyal a repedező lét.
A bűntudatmag szüntelenül lelkeket robbantgat, olthatatlan tűzforrásokat szül.
Az elapadhatatlan energia holt szavakat vet és észmaradványokat arat a hőzuhatagban.
A hősmondák lassan elhalnak már, a repedéseken szétfolyik a lét... van itt valaki?
Génsebész-sugallatokat áraszt a sebzett lelkiismeret, gyóntatószékhez láncolja magát a gondolkodó lény... csókold meg a földet, utas, és bűneiddel s vérző ujjaiddal itasd
meg a repedező űrt.

38

tiszatáj

Lear, a bolond
LEAR:
Te bolondnak hívsz engem, fiú?
BOLOND: Minden egyéb címeidet elajándékoztad, az veled született.
A valaha rettegett (és igazságos) királyok szörnyű tévedések folytán olykor megfosztatnak a koronától, s a leari útra kényszerülnek. A hizelgó nyáj elárulja a királyt,
kegyetlen bosszút áll a már fogatlan oroszlánon, köddé vész a népes múlt, és csak egyvalaki tart ki a néhai nagyság mellett - a bolond.
A leari úton két bolond.
Az úton túl a kíméletes időtlenség, ahol az egyiket megkoronázzák és királyt adnak hozzá, hogy meg ne őrjítse a magány, a szegénység, az emlék.

A bárd
Kísértetiesen csöndesek az éjszakák és eseménytelenül feszültek a nappalok. Feledésrétegek ülepszenek rá a múltra, a súlyosan terhes mozdulatlanság-vákuumban csak
régi bűnök árnyai keringenek nesztelenül. Néhanapján résnyire kinyílik az egyetlen
ablak, a szobába behatol egy-egy jelentöredék, porlepte észfoszlányok szabadulnak ki a
múltból, szipákol a tér, és egyre vaskosabb a vissza-visszatérő állókép. A csupasz falon
fej magasságban egy szögre kiakasztott, vörösesen fénylő, súlyosan lógó bárd. Réges-rég
kiszáradt a folyó, az éltető, nyomokat eltüntető víz, szomjúhozik a hideg acél... él az
acél, nem éri utol az enyészet.

Jelenség madáréknál
A galambok viselkedésének három változatát figyelte meg töprengő utazásai során a vándor:
Északi nyár, barátságos és elképesztően tiszta skandináv kisváros. A piac melletti
téren a padokon pihenő emberek és az éhes madarak békességben elférnek egymás
mellett. Egyik lábát a másikra téve ül a vándor, kenyeret majszol, egy galamb a lába
alól is szedegeti a morzsákat. Centiméterekre a halál.
Egy másik tájon - valahol Közép-Európában - már bátortalanabbak a madarak.
A vándor morzsákat szór, a galamb tartózkodóan figyeli tisztes távolságból. Az ember
kissé odébbáll, a madár azon nyomban felszedegeti a kenyérdarabkákat.
Valahol délen jár a vándor; a madarak messzire elkerülik az embert.
Ne bántsd a madarat, bármerre is jársz! A főnix feltámad poraiból, és eledelért
esdekel...

1995. május

39

TANULMANY
CÖMÖRI

GYÖRGY

Radnóti Miklós: Tajtékos ég
Tajtékos égen ring a hold,
csodálkozom, hogy élek.
Szorgos halál kutatja ezt a kort
s akikre rálel, mind olyan fehérek.
Körülnéz néha s felsikolt az év,
körülnéz, aztán elalél.
Micsoda ősz lapul mögöttem újra
s micsoda fájdalomtól tompa tél!
Vérzett az erdő és a forgó
időben vérzett minden óra.
Nagy és sötétlő számokat
irkált a szél a hóra.
Megértem azt is, ezt is,
súlyosnak érzem a levegőt,
neszekkel teljes, langyos csönd ölel,
mint születésem előtt.
Megállok itt a fa tövében,
lombját zúgatja mérgesen.
Lenyúl egy ág. Nyakonragad?
nem vagyok gyáva, gyönge sem,
csak fáradt. Hallgatok. S az ág is
némán motoz hajamban és ijedten.
Feledni kellene, de én
soha még semmit sem feledtem.
A holdra tajték zúdúl, az égen
sötétzöld sávot von a méreg.
Cigarettát sodrok magamnak,
lassan, gondosan. Elek.
1940. június 8.

A Tajtékos ég Radnóti Miklós utolsó éveinek fontosabb versei közé tartozik.
Maga a költő ezt a címet adta még életében összeállított utolsó versválogatásának,
amely aztán csak 1946-ban jelent meg posztumusz kötetként. A versben Radnóti saját
lelkiállapotát próbálja megfogalmazni költői képekben, egy olyan történelmi helyzet-

40

tiszatáj

ben, amely csüggedéssel, letargiával tölti el a jóakaratú embereket. Mielőtt magát a verset elemeznénk (bár hangsúlyozzuk, megértéséhez szükség van bizonyos háttérismeretekre), vázoljuk fel az adott politikai helyzetet.
A vers 1940. június nyolcadikán íródott. Magyarország ugyan még semleges,
de már határait nyaldossák a második világháború hullámai: a németek elfoglalták
Lengyelországot, majd lerohanták Norvégiát és Dániát, a tavaszi villámháborúval birtokukba került Belgium és Hollandia, sőt a franciaországi győzelem is már szinte bizonyosra vehető. A francia kormány két nappal később, június 10-én hagyja el Párizst,
abová a német csapatok néhány nap múlva be is vonulnak. Az angol expedíciós sereg
maradványai hajókon menekülnek át a Csatornán. A Szovjetunió az 1939-es barátsági
szerződés értelmében semleges (illetve részt vesz Lengyelország felosztásában, de „egyébként" semleges), az Egyesült Államok még nem lépett be a háborúba. Hitler hadserege
és légiereje ezekben a napokban verhetetlennek látszik.
Radnóti, akit már a spanyol polgárháború óta szüntelenül foglalkoztat a szükségszerű „költőhalál" gondolata (a Federíco García Lorca c. vers keltezése 1937), a világháború közeledtével egyre gyakrabban reflektál más írók vagy költők eltűnésére és
halálára. A Csütörtök c. versben két ilyen öngyilkost említ, a T. betűvel jelzett Ernst
Toller német és a J. M. betűkkel jelzett Jifi Mahen nevű írókat, akik New Yorkban,
illetve Prágában végeztek magukkal; Toller azért, mert nem bírta az emigráns sorsot,
és Mahen azért, mert szenvedett a német megszállástól.1 Az ugyanebben a versben
harmadikként említett Pierre Robin csak eltűnt, de mint tudjuk, nem halt meg, túlélte
a háborút. Radnóti Naplójában olvassuk, már 1939 őszéről ezt a bejegyzést: „Prejean
elesett a nyugati fronton".2 Ugyan a francia filmszínész halála is álhlrnek bizonyult,3
a fronton eltűntek között volt egy, akit Radnóti jól ismert - Hevesi András. Róla csak
egy konkrét jegyzet van 1940 júniusáig a Naplóban - Havas írja Casablancából, hogy
„De H. Bandi rien de nouveau",4 ami véleményünk szerint azt jelzi, hogy Hevesi eltűnéséről Havas már 1940. május 23-i levelében kellett hogy szóljon. (Ebből a levélből
Radnóti nem idéz, csak jelzi, hogy megkapta. Egyre szaporodnak hát az áldozatok a csak hírből ismert más nemzetiségű írók és a személyesen ismert kül- és belföldiek,
akik eltűntek, de meglehet, már nem élnek.
A személyes szorongatottság, megbélyegzettség állapotát erősítik a magyarországi
fejlemények is. Bár Teleki Pál külpolitikájában a semlegesség híve (megtagadja a segítséget a németeknek Lengyelország megtámadásakor, menedéket ad a menekült lengyel
katonáknak), még 1939-ben elfogadtatja a magyar országgyűléssel a második zsidótörvényt, amely már nem vallási, hanem származási alapon korlátozza a zsidóknak
számító magyarok munkalehetőségeit. Ez kihat Radnóti egzisztenciájára is - a magyar
rádiónak készített irodalmi előadás-sorozatát abba kell hagynia,5 ezáltal nemcsak jövedelemtől, a szélesebb közönségtől is megfosztják. Arról, hogy magyar-francia szakos
tanári állást kapjon egy középiskolában, szó sem lehet. Az igazságtalan megkülönböztetettség érzése, amit korábban a „hazámban száműzötten" fordulattal fogalmazott
meg, most minden eddiginél élesebben jelentkezik, és először az 1940-es munkaszolgálat élményével tetőzik.
A Tajtékos ég éjjeli képpel indul. Nem új ez Radnótinál, akinek talán az alkonyat
a legkedvesebb napszaka, bár hajnali képeket is szívesen használ verseiben. A háború
alatt viszont feltűnően elszaporodnak az esti-éjszakai versek (Két töredék, Mint a halál később pedig: Tarkómon jobbkezeddel, Rímpárok holdas éjszakán stb.). Ezek sorába illeszkedik ugyan a Tajtékos ég, bár más 1939-41 közt írott versekhez képest kevésbé van

1995. május

41

pillanatkép-, szubjektív hangulatfelvétel-jellege; Bori Imre úgy érzi, benne a költő
mintegy „összefoglalja a költői élet eddigi eredményeit".6 Szerintem inkább csak egy
meghatározott időszak jellegét érzékelteti, egy olyan időét, amelynek eseményei politikai csapásként hatottak a szemlélőre. A Tajtékos ég háttere nem olyan nyilvánvaló,
mint például a Lángok lobognak... c. versé, amelyben „katonák lelke száll most a fényes
délkörökre",7 de éppoly valóságos, csak lassabban bontakozik ki a szövegből.
Ezekkel a sorokkal kezdődik:
Tajtékos égen ring a hold,
csodálkozom, hogy élek
Ez a kezdő kép eléggé szokatlan. Erős a leütése: a „tajtékos" szó egyszerre juttatja
eszünkbe a hullámok által vert tajtékot, ahogy a hullám a tengerpart szikláin vagy egy
csónak oldalán megtörik, és egy hajszolt ló izzadtságát, sőt, öntudatlanul még tovább
asszociálhatunk a „tajtékozni" igére - az ég dühös, ezért „tajtékzik". A versnyitó „tajték"
itt nyilvánvalóan az égen kavargó felhőkből áll össze, de mindenesetre változó, viharos, feszült állapotot jelez, s így már nem ér teljesen meglepetésként a következő sor
lakonikus megállapítása: „csodálkozom, hogy élek". Háborús állapotban ez a megállapítás teljesen érthető lenne; itt inkább egy olyan ember mondja ezt, aki szemléli a háborút - kissé úgy, ahogy a felhők háborgását nézi az égen. Ha logikai összefüggés nincs
is a tajtékos ég és a halál gondolata között, teremtődik mégis egyfajta képi-érzelmi
kapcsolat. Az első két sor jambikus lejtése még talán valamilyen idilli hangulatot is teremthetne, ha nem követné mindjárt ezt a megszemélyesített halál szorgalma: „szorgos
halál kutatja ezt a kort / s akikre rálel, mind olyan fehérek". A halál nemcsak a hadszíntereken van jelen, másutt is keresi az áldozatokat, hogy megjelölje őket „krétájával"
(vö. az Elsőeclogával: „tudja, kivágják, s rajta fehérlik / bár a kereszt, mely jelzi, hogy
arra fog irtani holnap / már a favágó..."); különben más Radnóti-versben is találkozunk olyan kitételekkel, mint a „hófehér enyészet". De ez a „szorgos halál" egyelőre
másokat választ ki, egyelőre elkerülte a már „megjelölt" (tehát megölendő), de most
mégis élő költőt.
A következő versszakban az „év" mintegy megszemélyesítve jelenik meg, menekülőként, üldözöttként, akinek csak körül kell néznie ahhoz, hogy elszörnyedjen. Áll
a kertben, a költő mellett, de áll az időben is - ha áttekinti, mi történik a világban, az
átélt fájdalomtól eszméletét veszti. Persze az „év" döbbenete azonos a költő személyes
döbbenetével, ezt intonálja a következő két sor: „Micsoda ősz lapul mögöttem újra /
s micsoda fájdalomtól tompa tél!" Ne feledjük: ez az ősz a második világháború első véres ősze, amikor Hitler (és utána pár héttel Sztálin) megtámadta Lengyelországot és
Varsó elesett (ugyanakkor, amikor elhunyt Nagy Etel, Vas István első felesége, Radnótiék barátja). Hogy ez az ősz mennyire leverte Radnótit, bizonyítják a Napló számos
bejegyzései. De mit jelentsen a zsibbasztó jelzőjű tél? Képi kódban a szovjet-finn
háborút.
Ez a háború, jóllehet, mellékes eseménye volt a totalitáriánus hatalmak és a nyugati demokráciák mérkőzésének, jelentős mértékben befolyásolta a korabeli baloldali
magyar értelmiség tudatát. 1939 augusztusáig a baloldal még a Szovjetunióban látta
a nemzetközi antifasizmus fő erejét. És bár a szocializmus magyarországi hívei között
akadtak olyanok, akik még ekkor sem ítélték el a szovjet politika irányváltását (pl. Bálint
György), számos baloldali íróra és művészre hideg zuhanyként hatott a RibbentropMolotov szerződés. Világos volt ugyanis, hogy a második világháború nem robban-

42

tiszatáj

hatott volna ki e nélkül. Csalódás, dezorientáció, undor a politikától - ezek voltak
a szovjetekkel korábban szimpatizálók reakciói. Radnóti ennyit ír erről naplójában:
„...megfeküdte a gyomromat a világ".8 A második, de az elsőből következő csalódást
a szovjet csapatok szeptember 17-i támadása okozta Lengyelország ellen. A Naplóban
ez is nyomot hagy; Radnóti néhány, a szovjet politikát megkérdőjelező mondat után
így foglalja össze érzéseit: „Csak jegyzem az »eseményeket«, émelygek és nem értem".9
Finnország megtámadása 1939 novemberének utolsó napjaiban volt ennek a csalódássorozatnak a harmadik mozzanata. Illyés Gyula, akit korábban igazán nem lehetett
„szovjetellenességgel" vádolni, most megírja Folyók, fjordok, kis falvak... című versét,
amelyből kitetszik, milyen traumát okozott neki ez a háború, mennyire megingott hite
a „haladásban"; így szól az emberiséghez: „Ki bizakodón / mentem veled, az útmentére
állok",10 s a vers végén Petsamo „véres-fényes foltjára" utal, arra az északi sarki finn városra, amit a szovjetek Helsinki és Viipuri mellett a legtöbbet bombáztak.
De térjünk vissza a Tajtékos égnek a finn háborúra utaló versszakaihoz. A harmadik versszak ugyanis továbbszövi az ősz és a tél történéseit: „vérzett az erdő" ősszel,
s „Nagy és sötétlő számokat / irkált a szél a hóra". Az erdő itt Lengyelországot, az ottani harcokat jelentheti, míg a második, ez a határozottan téli kép, a finn háborúban
elszenvedett roppant katonai veszteségeket. Ezekről egy újabb történelmi forrásmunka
a következőket mondja: míg a finn veszteségek közel 25 000 főre rúgtak, a szovjet katonai veszteségeket sohasem hozták nyilvánosságra, de ezek - különösen a háború első
fázisában - igen nagyok voltak; Mannerheim marsall becslése szerint összesen 200 000
körül mozogtak. A finnek 700 orosz repülőgépet semmisítettek meg, míg ők maguk
hatvanegyet vesztettek.11 Ezekről a veszteségekről, valamint a szovjet terrorbombázásokról a polgári lakossággal szemben a magyar sajtó és filmhíradók részletesen tájékoztattak. - S hogy olvasatunk nem túlzott, mutatja a Radnóti-vers negyedik versszakának
kezdősora: „Megértem azt is, ezt is". Itt egy percre jelentkezhet némi szemantikai bizonytalanság az ige értelmét illetően, de az előzmények ismeretében biztos, hogy itt
nem a mindent megértő költő beszél, hanem az, aki még ezt is megérte, vagyis megélte.
Más szóval megérte azt az időt, amikor Európa legerősebb katonai gépezete szovjet
segítséggel szétzúzta a független Lengyelországot, és utána a baloldal reménységének
képzelt ország stratégiai meggondolásokból nyílt agressziót hajtott végre egy, a magyarral rokon kis országgal szemben. Ez az állapot a mindennemű politikai hit vagy
bizalom ideiglenes csődjével volt egyenértékű Illyés és Radnóti számára is.
A hang csüggedt, lemondó. De az élet, a puszta létezés ténye valóságos. És itt
a közelmúlttól elfordul a jelen felé a költő, s ezt az átfordulást metrikailag is érzékelteti a vers (lényegében jambikus, bár más metrumokkal is tördelt) lejtése itt megtörik,
és átlépünk a hangsúlyos, magyaros verselésbe: „súlyosnak érzem a levegőt". Sőt az őt
körülvevő csönd egy pillanatra a születés előtti állapotra „emlékezteti". A kert mintha
az anyaméhhel azonosulna. Újjá lehet tehát születni ebből az állapotból? Mivel lehet
még azonosulni egy ilyen év és ilyen csalódások után?
A költő nem válaszol erre a kérdésre. Helyette konfrontáció-lehetőséget ad azzal,
hogy a kertet mint színhelyt belépteti a versbe: „megállok itt a fa tövében / lombját
zúgatja mérgesen. / Lenyúl egy ág. Nyakonragad?" Az előző sorok csöndjét megbontja
egy fa lombzúgása. Mivel a kerti fa antropomorfizáltan jelenik meg, joggal kérdezhetjük: mit jelképez? Teljes bizonyossággal ez meg nem mondható, de valószínű, hogy
vagy a munkásmozgalmat, vagy Radnóti Fölöttes Én-jét (mert az ellenséges Rendről

1995. május

43

ebben a szövegkörnyezetben nem lehet szó). Talán közelebb segít a megfejtéshez egy
József Attila-vers, a Bánat, ahol hasonló kapcsolatot találunk a csönd és a lenyúló faág
között. Idézzük:
...A fold csöndje^
fekszik, nehéz. Agak, karok nyúlnak:
Minden hatalmat!... Lombos hajamba
száraz ág hull. A száraz ágak hullnak.
A Bánat ezután a lehető legszemélyesebb reflexióval folytatódik: „Csak egy pillanatra martak ki, csak. / Zúgj, erdő elvtárs!"12 A vers hátterében József Attilának egy
olyan sérelme áll, amit még „pártos" korszakában szenvedett el (1931 őszén vagy 1932
első felében), az illegális magyar kommunista párt, illetve a moszkvai emigráció részéről. Gyertyán Ervin szerint lehetséges, hogy a Bánat az után a hírhedt Platformtervezet
után íródott, amelyik József Attilát mint fasiszta szimpatizánst(i) marasztalta el.13
Hogy Radnóti ismerte-e a „Bánat" keletkezésének körülményeit, nem tudhatjuk, de
József Attila „politikai csalódásairól" jól tudott, s arról is, milyen szenvedést okozott
a Külvárosi éj költőjének a munkásmozgalmi kapcsolatok megszakadása. Ennek figyelembevételével a Tajtékos ég kerti fája lehet, hogy a Mozgalom felelősségre vonását jelképezi a költővel szemben, aki „nem gyáva, gyönge sem / csak fáradt". És mivel az
adott politikai helyzetben sem a Mozgalomnak, sem a magát felszámoló illegális kommunista pártnak nincs erkölcsi joga a felelősségre vonáshoz, a „nyakonragadásból" tétova motozás lesz a fa alatt álldogáló költő hajában. Nincs mit mondani az ágnak,
amelynek mozdulataira, motozására csak két olyan jelző illik, mint „néma" és „ijedt".
S ha a Mozgalom nem felejti, nem bocsátja meg, ha cserbenhagyják, így a szocialista
eszmék híve sem bocsáthatja meg a Mozgalom árulását: „Feledni kellene, de én / soha
még semmit sem feledtem". Afelől ugyanis nincs kétség, hogy a taktika kedvéért
a Szovjetunió elárulta az eszmét.
Mindeddig nem esett szó a vers rímtechnikájáról, illetve a kifejezés formai eszközeiről. Ezek - a formaművész Radnóti más verseinek ismeretében - eléggé egyszerűek.
A kezdő versszak rímképlete ugyan ABAB, de az összes többiben csak a páros sorok
rímelnek, tehát -B-B a képlet. A sorok hosszúsága váltakozó; a hang az emelkedetten
költőiből a vers második felében átvált egy oldottabb, az élőbeszédhez közelítőbb
hangra; itt Radnóti kérdést iktat be, enjambement-1 alkalmaz, és kétszer is igényi tőmondatot: „Hallgatok" - „Élek". Érdekes az is, hogyan adja fel Radnóti a vers közepén
a nyugat-európai verselést a magyaros forma kedvéért, illetve, hogyan keveri a későbbiekben a kettőt (hiszen az ötödik versszak olvasható hangsúlyosan és metrikusan is).
Az utolsó versszak viszont határozottan ellenpontozza a nyitó versszakot (amihez
képileg részben hasonló) magyaros verselésével.
Az utolsó versszak képei mintegy keretbe fogva zárják le a kerti meditációt.
„A holdra tajték zúdul" - ez a kép még erősebb a verset indítónál: a szél, amelyik eddig
is űzte a felhőket, most szinte viharossá válik. És „az égen / sötétzöld sávot von a méreg". A méregnek, ami a háborús gyűlölködést szimbolizálja, a klasszikus kor óta ismert
jelzője a zöld (Szokrátész bürökpoharáról?), s a „méregzöld" a zöldnek általános használt színárnyalata. Radnóti egy későbbi versében, az 1944-es Töredékben újra egyesül
a hab (tajték) a méreggel: „míg habzott asztalán a sürü méregoldat"14 - ezt a sort, ha
színben akarom kifejezni, én határozottan zöldnek látom. Az égen húzódó méreg-sáv
Európa mérgezettségét jelenti, a háborút, amelyben minden emberi érték értelmét

44

tiszatáj

veszti. Ez alatt a mérgezett ég alatt a költő a cigarettasodrás figyelmet igénylő, de köznapi tevékenységével mintegy elutasítja a politikai világdrámában való részvételt. S miután számot vetett Európa és a saját (eléggé reménytelen) helyzetével, nem marad más
hátra, mint megismételni, most már tőmondatos nyomatékkal az egyszerű igét: „élek".
Mindezek után nem kétséges, hogy a Tajtékos ég a mély csalódás, kiábrándulás
verse. Radnóti Miklós a világháborútól a lehető legrosszabbat várta, de 1939 augusztusáig talán élt benne valami remény a szocializmus jövőjét illetően (amit, mint tudjuk,
nem látott összeegyeztethetetlennek katolikus hitével). Ezt vették el tőle a jelek szerint
az 1939/40-es év eseményei. Reménye és a jövőbe vetett hite majd 1941-ben újul meg a szerelemnek köszönhetően, amely átsegíti a személyes megpróbáltatásokon, és a háború kimenetelét illetően, amely az apokaliptikus végkifejlet után valamilyen tisztultabb életet tesz majd lehetővé („az új falak tövében felhangzik majd szavam" - írja
a Sem emlék, sem varázslatban). Bár a későbbi évek még sok szenvedéssel, megpróbáltatással sújtják, Radnóti hitének mélypontja 1940 júniusára, a Tajtékos ég megírásának
idejére keltezhető.

JEGYZETEK
1
2
3
4
5
6
7
8
9
10
11
12
13
14

Pomogáts Béla: Radnóti Miklós. Bp. 1977., 157.
Radnóti Miklós: Napló. Bp. 1989., 80.
Uo. 311.
Uo. 93.
Uo. 79.
Bori Imre: Radnóti Miklós költészete. Forum, Újvidék, 1966., 134.
Radnóti Miklós művei. Bp. 1976., 184.
Radnóti: Napló, 59.
Uo. 66.
Illyés Gyula: Poharaim. Bp. 1967., 259.
Oliver Warner: Marshal Mannerheim and the Finns. Helsinki, 1967., 169.
JózsefAttila összes versei Bp. 1955., 350.
Gyertyán Ervin: JózsefAttila alkotásai és vallomásai tükrében. Bp., 1970., 130.
Radnóti művei, 232.

1995. május

45

PÉTER LÁSZLÓ

Füst Milán textológiai nézetei
Sokan csináltak egy-egy jó kis művet, ezek elvesztek. De ha nagy név lettél, akkor megőrzik minden kézjegyed.
Napló, 2: 261

„Vannak poéták, akik sosem írnak, / Csak a szivükben élnek költemények" - írta
az ifjú Juhász Gyula (.Költők, 1904). S e költői túlzást mérsékelve a filológus is megállapíthatja, hogy az írói típusok változatosságában két szélsőség nyilvánvaló: az életmű értékétől független szűkszavúság az egyik, a bőséges termékenység a másik véglet.
Az Új magyar irodalmi lexikon kapcsán szoktam emlegetni a Géza-paradigmát: Ottlik
Gézát helyezzük el az egyik, Hegedűs Gézát a másik póluson.
Füst Milán életművének talán legjobb ismerője, Somlyó György, legutóbbi
könyvében {Füst Milán vagy a Lesütöttszemű Ember, 1993) más alapon állít szembe két
költőtípust. Az egyik (Goethe vagy Petőfi legjelesebb képviselői) műveiből megírható az
életrajza; a másik (mint Schiller vagy Arany) áttételesebb alkat, „belsőbb szemléletű", rejtettebb lélek (49).
Textológiai szempontból is fölállítható bizonyos költői skála. Egyik végén az
egyszer lerögzített alkotás változatlanságának hívei, másik sarkán pedig a művükkel
soha meg nem elégedők, folyton változtatni akarók találhatók.
Babits és Kassák szigorúsága
Kevesek vallják az elsőként említett elvet, de figyelemre méltó keménységgel.
Mint a legszélsőségesebben Kassák Lajos. A rideg munkásköltő értetlenül nézte, sőt elítélte kortársainak a műveikkel való örökös elégedetlenségét. „Vannak költők, akik
verseik gyűjteményes kiadása előtt még egyszer átfésülik műveiket, nyilván azzal a szándékkal, hogy tökéletesebbé tegyék a gyöngén sikerült szüleményt - írta válogatott
verseinek utószavában. - Én nem helyeslem ezt a jószándékú korrektúrát, úgy érzem,
nem idézhetjük fel és nem ragadhatjuk meg még egyszer annak a pillanatnak önfeledt
lázát, mértéket szabó éberségét, amiben a mű megszületett. Tapasztalatból mondhatom, azok a költők, akik ilyen utólagos foltozással, plasztikai műtéttel akarták jóvátenni verseik fogyatékosságát, egy léniával sem vitték előbbre a dolgot. Minden utólagos javítgatás csökkentette a bensőség hőfokát, a megjelenési forma közvetlenségét.
Úgy látszik, utólag sem a vers szárnyait megnöveszteni, sem a tökéletlen harmóniát
összecsengőbbé tenni nem lehet. Mikor a költő versében letette az utolsó pontot,
a pillanatnyilag összegyűlt alkotó energiák folytán vagy sikerült a mű, vagy nem. Ha
púposnak született, púposnak kell maradnia örökké; ha süket az akusztikája, semmilyen rafinériákkal nem lehet zengővé átalakítani; ha első szárnycsapásaival nem sikerült
lejutnia a kellő mélységekbe, vagy nem tudott felemelkedni a kápráztató magasságokba,
akkor mindörökké ott csoszog és bukdácsol majd a jó és rossz határvonalán, talán elfogadhatóan az iskolakönyvek számára, de kirekesztetten a művészetek paradicsomkertjéből." (Kassák Lajos válogatott versei. 1956. 497-498.)

46

tiszatáj

Hasonlóképpen elutasította a változtatást Babits Mihály. Különös, hogy ó, aki
köteteinek nyitóversében {In Horatium, 1904) „a soha meg nem elégedésnek" himnuszát
zengte, e kérdésben Kassákkal értett egyet. Szép Ernőt egyenesen verseinek meghamisításával vádolta, amikor összes költeményeinek kiadásában módosított első megjelenésük szövegén. „Egy jó verssor - úgymond Babits - szent dolog, nem szabad hozzányúlni,
még alkotójának sem!" (Esszék, 2:90.)
Goethe példája
E látszólag meggyőző érvelés ellen szól a költészet egyetemes története. A szélsőséges példa itt is Goethéé: ő tekintélyével és személyes példájával a világirodalomban és
a textológiában általánosan elfogadtatta az utolsó kéztől származó kiadás (Ausgabe
letzter Hand) elsőbbségének elvét, és saját ifjúkori műveit - mondhatni - valóban meghamisította. (Horváth Károly: Klasszikusaink kritikai kiadásairól, Magyar Tudomány,
1959. 70.) Ezzel egyszersmind létrejött a textológia első számú antinómiája: az az ellentmondás, amely az első megjelenésnek az időrendi helyén való közlése és a költőtől
származó legutolsó szöveg közt támad.
De nem mindig ilyen feloldhatatlan ez az ellentmondás. Általánosabb a gyakorlat,
ahogyan a költők zöme folyton csiszolgatja, olykor tökéletesíti, olykor, ahogy Kassák
mondta, csak toldozgatja-foltozgatja művét. Éppen ennek a folyamatnak föltárása, művészi hozadékának hasznosítása a textológia egyik föladata.
Aligha volt tehát Babitsnak és Kassáknak igaza, amikor a javítás jogát kétségbe
vonta. Csaknem minden íróra, költőre jellemző az örökös kényszerű kicsinyhitűség,
önelégedetlenség. Kin kevésbé, kin jobban vesz erőt az elnyomhatatlan, legyűrhetetlen
inger, hogy javítson, csiszoljon egyszer már leírt, sőt közölt versén. Ha kisebb mértékben is, de a gyakorlatban - mint készülő kritikai kiadása mutatja - ezt tette Babits is,
sőt a Számozott költemények kiadásának tanulsága szerint Kassák is! (Vö. Csaplár Ferenc utószavával a Számozott költemények 1987. évi kiadásában.)
Kijavított múlt?
A másik - Babits és Kassák merev elveivel szögesen szembenálló - végletnek tán
legjellemzőbb képviselője a magyar szabad vers másik úttörője, Füst Milán. Örök elégedetlen: ahányszor közlési alkalma nyílt, csaknem mindannyiszor változtatott valamicskét. 1921-ben írta Osvát Ernőnek: „Nemrég a verseimet újból rendeztem: - s igen
megutáltam őket, s mindenkinek igazat adtam magamban, aki nem szerette ezeket
a tisztátlanul szenvedélyes, sokszor modoros, sohasem kristályos megnyilvánulásokat.
Hogy ebben a tömegben van szép is, - meg tudom állapítani, - egyik-másik kis munka
tisztább, - persze van jobb is. Ázonban: ezeket is csak azoknak ajánlom, aki[k], sok
utálatos szemétből hajlandójk] kibogarászni valami kevés élvezetest" (Petrányi Ilona:
A szürke pokol rabja, Kortárs, 1992. 12:36).
1927-ben Emlékezés egy ifjú költőre, aki voltam címmel idézte régi verseit. „Mikor
nagy ritkán - írta - régi verseimet olvasom, néha elfog a vágy... De másnap rendesen
elszégyellem magam. A versek, amelyeket ilyenkor a régiek hatása alatt írok: utánzatok, a szent ifjúság utánzatai. Lehangolnak, összetörnek, pedig nem is éppen rosszak.
Csak a léleknek nem abból a mélységéből születtek, ahonnan verseimnek születniök
kell, hogy nekem magamnak örömöm teljen bennök" (Emlékezések és tanulmányok,

1995. május

47

1967. 226). Másutt, költészetének elapadásáról szólva, szintén úgy vallott: „Amit csináltam, semmi se tetszett nekem, márpedig a műnek első kötelessége, hogy nekem magamnak tessen, csak ez ad neki létjogosultságot, semmi egyéb. A líra tehát elhalt - állapítottam meg" (uo. 298).
Eszerint megérezte, hogy az időt nem lehet összekeverni: lehetetlen új verset régi
hangütéssel írni. A fordítottját nem látta be: azt, hogy az évtizedekkel későbbi átgyúrásokkal megmásítja fiatalkori költészetének arculatát. A textológia történetében a már
említett elrettentő példa erre Goethéé: öregkori átdolgozásával valóban meghamisította
ifjúkori líráját. Szabó Lőrinc is gyökeresen átdolgozta első három verseskötetének
anyagát válogatott verseinek 1933. évi debreceni kiadásához.
Ugyanezt tette Füst Milán is, méghozzá gyötrelmes vajúdások közepett. Ahogyan Somlyó György írta: „önmaga szakadatlan megsemmisítésének tüzében" fejlődött
tovább. „Ezért dolgozta át folytonosan és a végkimerülésig újra meg újra régi műveit,
megjelenésük után egy vagy harminc évvel, amikor éppen újra kiadásra kerültek.
Három drámáján (Boldogtalanok, IV. Henrik király, Catullus) kívül egyetlen műve sem
kerülhette el ezt a műtétet. A versek legtöbbjének három-négy, egymástól olykor merőben eltérő változata készült az idők során. A korai kisregények is rendre új ruhát
öltöttek az Öröktüzek címmel 1959-ben megjelent gyűjteményes kötetben. Olykor címükkel együtt egészen új jelentést nyertek, mint például A kapitány felesége (Nyugat,
1932), amely a Szívek a hínárban-ként születik újjá." „A Gondolatok váza a külső és belső
szemléletről című korai filozófiai tanulmánya, amely már a pálya kezdetén felrajzolja
egész későbbi életművének gondolati vázát, közel fél évszázad múltán úgy lényegül
át, hogy a címén kívül szinte egyetlen mondata sem marad érintetlenül; s általában,
az Emlékezések és tanulmányokban (1956 és 1967) egybegyűjtött dolgozatok közt alig
van, amelynek szövege azonos maradna a Nyugat-beli első megjelenésekkel" (i. m. 155).
Csak látszólag mond ellent ennek Füst Milánnak az a vallomása 1963-ból, hogy
saját munkáit nem olvassa, el is felejti saját műveit. „Vagyis a helyzet ez: igazán mondhatom, hogy halálra dolgozom magam velük - kétségbe vagyok például esve, ha egyegy rossz szó marad bennük, vagy ha hibásan szedi a nyomdász valamelyik mondatomat. Egyszóval: igazán rettenetes gonddal készülnek e munkák. Aztán, miután készen
vannak, úgy bocsátom világgá őket, mint valami füttyentést. S mondom, feléjük se nézek többet. S ezt így csinálom ötven év óta, mióta író vagyok. Vagyis igazán nem saját
magamnak írom műveimet. S azok az idő múlásával természetszerűleg el is idegenednek tőlem" (uo. 293). Az ellentmondást az oldja föl, ha e megállapításának érvényét az
át nem dolgozott műveire korlátozzuk. Mihelyt valamelyik műve - előadás vagy kiadás végett - foglalkoztatni kezdte, újból azzal a „rettenetes gonddal" vette régi írásait
kezébe, mint amikor először látott leírásukhoz.
Az alkotás demiurgosza
Füst Milán egyetemes emberi, de főként költői tulajdonságnak tekintette a változatképzés kényszerét. Az ember jellemzőjének éppen azt tartotta, hogy folyton kijavítja élményeit: „Csodálatosképp nem tud belenyugodni abba, hogy ami megtörtént,
végleges és ki nem javítható - könnyen lehet, hogy ennek a szenvedélynek köszönheti
a művészetét. Újraélni, kijavítva, önzése számára tökéletesebbé teszi, ami elmúlt."
(Somlyó ezt idézve hozzáteszi: „Amit Füst Milán - itt és másutt - a művészet genezisének tart, a bele nem törődést az élet alapvető irreverzibilitásába, abba, hogy ami el-

48

tiszatáj

múlt, azon soha többé semmi se változtat, azt ismétli meg öntudatlanul régi versei[nek]
kijavításával. Ez a kényszeres, csaknem pszichotikusnak nevezhető lelki- és gondolati
állapot, ha nem is minden művészet nemtője, bizonnyal demiurgosza Füst Milán írói
pályájának, amelyben élet és gondolkodás, művészet és munkamódszer szétválaszthatatlanul egy, s mindegyik csak jelképe az egyéniség megnevezhetetlen magjának. Ez az
eljárása régi verseivel, mikor egyrészt megajándékoz a műnek önmagán belül elérhető
végső tökélyével, másrészt meg is foszt a mű időben kibontakozó folyamatától,
a csúcsra hágás és csúcsra érés végigkövetéséről." Ez utóbbi megállapítását Somlyó pár
sorral alább még világosabban fogalmazza meg: „Füst Milán egy egész életmű mögül
törli el létrejöttének időben kibomló folyamatát, úgy, ahogy minden egyes elkészült
vers maga törli el maga mögött a maga születésének esetlegességét. Az idő által eltörli
az időt. S ez a versein végzett művelet tökéletesen egybevág versei[nek] legfőbb tartalmával (i. m. 174). Másutt, amikor a költői életmű jellegét határozza meg, a versek gyötrelmes átírásának végső eredményét így rögzíti: „Mintha nem is egy fél század múlna el
az első és utolsó versek között..." (i. m. 213.)
Az „újraköltött" versek
Füst Milánt nyugtalanító kényszerei olykor oly szélsőségig ragadták, hogy a változtatott szöveg visszaigazítására sarkallták! Válogatott verseinek 1934. évi kiadásában
az előszóban megírta, hogy némelyik versét huszonöt éve javítgatja, csiszolgatja. „E javítás és rostálás - magam is remélni merem - végérvényes."
Akár Szép Ernő összes versei kapcsán Babits, Füst Milán e válogatott kötetéről
szólva Vas István és Németh Andor egyetértett abban, hogy az átírás nem mindig vált
a vers előnyére. Vas István nem vitatta ugyan a költő jogát, hogy egy későbbi fejlődési
fokán nagyobb fölkészültségével ne javíthatna régi versein: „De kifogástalan verseken
- írta - nyilván csak ronthat a változtatás." „Néhol szomorúan kell látnunk, hogy
a telitalálatú sorokat, versrészeket mint váltják fel jóval gyengébb betoldások..." (Nyugat,
1934. 2: 570.) (Németh Andor meg azt mondta: egyetért Vas Istvánnal, hogy a jó
versekhez, amelyeket a versszerető olvasó már mintegy tulajdonába vett, hozzányúlni
nem szabad. „Még költőjüknek sem" - mondja ki tételként, határozottan, elítélve
az „újraköltött" verseket, bár mi tudjuk, ezt Vas István nem, csak Babits vélte így. Mint
ahogy következtetése is túltesz Vas István eredeti álláspontján, s inkább Babitséhoz hasonlít." Éppen ezért nehéz megérteni, mi lehet ezeken az önkényességükben is törvényerejű sorokon javítani vagy csiszolgatni való; mi lehet az az esztétikai szándék vagy
formai elgondolás, ami legitimálja a költő utólagos javításait? Szépségük, magukkal ragadó hatásuk az erejükben van, ami egyszer s mindenkori, s amin a bíbelődés csak
gyengíthet. Nyilván ilyesvalamit érezhetett Vas István is, amikor kegyetlenséggel, sőt,
ha kimondatlanul is, a semmi erőszakkal vissza nem hozható alkotói pillanat iránti
hűtlenséggel vádolta meg Füst Milánt" (Nyugat, 1935. 1: 64).
Füst Milán 1934. december 18-án megköszönte Vas István „szeretetét", méltányló
bírálatát, s hozzátette: „Meg kell várnom, amíg Ön hozzászokik a változtatásokhoz,
s akkor nem az lesz erről a véleménye, ami ma. Sokáig tart az ilyesmi, tudom, a verseimhez is huszonöt év alatt szoktak hozzá valamelyest az emberek, - s most még változtatásokat is elviselni?" Fölhozza példának, hogy Az igaz bíróhoz című versének egy szavát
Babits kifogásolta. „Meg is változtattam e kitűnő hallású ítész és remek költő zordon
igazának hatása alatt e soromat, s Ön most visszakéri. Én nem kérem vissza ma sem."

49

1995. május

S levelét így folytatta: „S ugyanúgy elmesélhetném a többi változtatások történetét is s meg vagyok róla győződve, hogy Ön csodálkozva hallgatná, s hamarabb látná be,
hogy a régiek iránt való szeretete ebben könnyelmű ítéletre késztette. - Az új szobrászhoz című vers befejezését például nagy élvezettel hallgatná a régivel szemben. A sötétség dolgában valami igaza csakugyan van: - ez a változtatás nem úgy sikerült, mint
szeretném: - azonban a régi formája ennél rosszabb volt, s választanom kellett, hogy
kihagyom-e, vagy megmentem ama néhány szép sor érdekében, amely benne mégis található. A Kutyák érdekében pedig órákig hajlandó vagyok vitázni: a réginek diszperz
menetéről - s az újnak kényszerítő egységéről. Ezekben Ön nekem idővel igazat fog
adni: meg vagyok erről győződve, - feltéve persze, hogy e dolog tovább is foglalkoztatná" (Petrányi: i. m. 52-53). (Mindenesetre most már tudjuk, hogy amikor évtizedek
múlva Vas István e bírálatát kötetében [Evek és művek, 1958] újra megjelentette, nyilván Füst Milán e levelének hatására hagyta ki az idevágó sorokat. Lehet, hogy elfogadta
Füst Milán érvelését, de lehet, hogy csupán érzékenységére volt tekintettel. Egy másik
kihagyott szövegrész Füst Milán zsidóságának költői hozadékát jellemezte. Kérdés,
hogy ez utóbbi Vas István szándéka szerint vagy netán a tagadott, de ható cenzúra,
esetleg az öncenzúra következménye-e.)
Amikor pedig Füst Milán 1947-ben válogatott verseinek új kiadásához látott, lelki
kényszere furcsa tettre sarkallta. E kötetének előszavában megvallotta: bármennyire fogadkozott, hogy verseinek 1934-i szövegét véglegesnek tekinti, „nem voltam képes megállni, hogy jelen kiadás rendezésekor újból munkába ne vegyem azokat, már annál fogva
is, mert időközben be kellett látnom, hogy egyes véglegesnek hitt változtatások mégse
voltak helytállók, el kellett ismernem, hogy ha többségében nem is, de itt-ott mégiscsak
volt rá eset, mikor a javítás inkább kárára, mint hasznára volt a versnek". „E helyeken
aztán a legrégibb szövegekhez tértem vissza, vagy igazodtam újra, - de van olyan
versem is, ahol nem ezt tettem, hanem az újabb variánsot még újabbal váltottam fel."
Elégetendő!?
A változatképzés természetesen a textológiai elemzésnek csak egyik, bár leglátványosabb nézőpontja. Másik alapkérdés: egyáltalán mely írásokat kell, melyeket
szabad, melyeket érdemes - vagy ellenkezőleg: nem kell, nem szabad, nem érdemes
közzétenni.
Vajda János pl. leveleinek nyilvánosságra hozatala ellen jóelőre tiltakozott. Már
1858-ban „visszaélésnek" minősítette Csokonai egyik szerelmes levelének kinyomtatását. „Jogosan csak azt mondhatja ki az utókor, mit maga a szerző kiadni rendelt, vagy
amiről meg vagyunk győződve, hogy annak kiadásáért a megholt szelleme nem neheztelne" - vallotta (Vajda János: Levelezés. Szerk. Boros Dezső. 1982. 223). (1889-ben még
keményebben ismételte meg álláspontját: „Nézetem szerint semmi olyan iratot, levelet,
sőt még föltalált irodalmi dolgozatot sem volna szabad utólag, pláne évek múlva a szerző halála után, nyilvánosság elé hozni, amire az illető szerző fölhatalmazást nem adott.
Mert ez annyi, mint meglopása az illető jóhiszemű bizalmának. A nyilvánosságnak
a magánélet viszonyaiból, tényeiből csak ahhoz van föltétlen joga, ami tilos, ami közveszélyes, ezen kívül minden egyéb dolog kinek-kinek magánügye, birtoka, s ezt csak ő,
a maga jószántából adhatja közre... vétségnek lehet tekinteni ellenükben minden ide
nem tartozó magánéleti adalék közlését, valóságos prostitúciónak lehet bélyegezni
olyan részletek, magániratok kiadását, melyek a hozzátartozó aprólékos körülmények

50

tiszatáj

teljes ismerete nélkül őt olyan nevetséges, sőt néha még tisztességtelen jellem színeiben
tüntethetik föl... Egy magánlevél például, melyben az illető szerelmet vall, vagy pénzt
kér kölcsön, úgy lehet tréfából vagy kísérletképfp], egészen más, kedvezőtlen színben,
hóbortosnak vagy könnyelműnek tüntetheti föl őt..." [uo.])
Babits Mihály beszélgetőfüzeteinek kiadását elítélve hasonlót írt Lengyel Balázs.
„Az emberi személyiség testi mivoltának - vallotta Vajda Jánossal egybehangzóan van egy olyan köre, amely teljességgel zárt, amelyhez senkinek semmi köze - csak
az orvos, az ápoló, a legközvetlenebb családtag tolakodhat be zavar, betegség esetén.
Átmenetileg. Á kiadvány ide von be bennünket. Tartósan, indiszkréten. Valójában nem
naplót ad, vagy ahogyan bizony megtévesztően hirdeti: beszélgető füzeteket, hanem
a felbomló test, az elakadt funkciójú szervek, a lassú kínhalál vergődésének véletlenül
fennmaradt dokumentumait. Babits Mihály szellemének önnön teste által való iszonyatos megaláztatás e szó szerint vett kálváriájának vannak irodalmat, irodalomtörténetet
érintő pillanatai, mikor Babits szelleme a kínokon felülemelkedett. Ezeket kétségtelenül érdemes lett volna az anyagból kiszűrni, és a tudósok számára hozzáférhetővé
tenni. De ez a teljességében a nagyközönség elé tárt egész nem más, mint a légszomj,
az anyagcserezavar, a fájdalom és halálfélelem és a sikertelen orvoslás haláltánca. Szörnyűséges és kínzó olvasmány önmagában is, ha ismeretlen volna számunkra az, aki elszenvedi. Még kínzóbb, gyötrőbb annak, akinek valami köze is van Babits Mihályhoz,
szelleméhez, művészetéhez, emberi nagyságához. Jogunk van-e azt a pillanatot, amikor
a tett és az emberi személyiség elválik a testtől, a test szemszögéből végigkövetni?
A tetthez, a fénylőén ránk maradóhoz csatolni azt, ami fizikai bomlás?" (Új Babits-mű?
Elet és Irodalom, 1980. aug. 16.)
Hasonlóképpen emelte föl szavát a harmadik költő, Beney Zsuzsa, József Attila
furcsa „művének", a Szabad ötletek jegyzékének kiadása ellen. „Sokan vetik fel azt a kérdést, megengedhető-e ezeknek a nehezen értelmezhető és nehezen kommentálható szövegeknek és egy pszichológiai-szakmai védelem alá eső részleges vizsgálati jegyzőkönyvnek közreadása; nem sérti-e olyan mértékben az ember személyi jogait, hogy
precedensnek is tekinthető; s ugyan ki merné megvonni a határt, hogy hol van a költői
nagyságnak az a szintje, ami felett az ilyen dokumentumok már kiadhatóak, s az
a szint, egyéni megítélések szerint, meddig süllyeszthető? Nem teremt-e példát arra,
hogy - különféle szempontok alapján - minden esetben semmibe vétessék az orvosipszichológiai titoktartás kötelezettsége? S ennél is konkrétabban: megengedhető-e kultúránk egyik legnagyobb alakjának, századunk egyik legnagyobb európai költőjének
ilyetén kiszolgáltatása - s ha nem az erkölcs, legalább az ízlés jogait nem sérti-e ez
a könyv?" (Miért fáj ma is? Kortárs, 1992. 10. sz. 106.) Végül a szövegek kiadóit - a textológusokat - így vádolja: „Ahelyett, hogy minden más meggyőződés és minden észérvük ellenére is megpróbálnák ezeket a szövegeket az avatatlan tekintetek elől elrejteni, a közreadással egyszerre szabadulnak meg tőle és birtokolják - s ezzel ránk, olvasókra
hárítják át a szégyenkezés, a viszolygás és a vele szenvedés fájdalmát" (uo.).
Füst Milán kettéválasztotta a kérdést. Részint Vajda álláspontjára helyezkedett.
Naplójának végén latolgatta, hogy az olvasó milyen nagyobb betekintést nyerhet az író
naplójából, leveleiből. „A világ persze - írta - úgy képzeli, tudom, hogy papírkosara
által közelebb jut az íróhoz. S ez valószínűleg nem más, mint számos optikai csalódásaink egyike. Valaha magam is ezt hittem, de ma már csak ritkán gondolok ilyenre."
Ugyanakkor nem vonta kétségbe az irodalomtörténet igényét, hogy érdeklik Shakespeare hétköznapjai, számlái, veszekedései, italozásai. Ezekhez a napló csakugyan forrás-

1995. május

51

munka. De ennél többet jelenthet, úgymond, ha a napló, a levél művészi alkotássá
válik. „Mert egészen más az eset, ha az író leveleiben vagy naplójában éppolyan vagy
hasonló jó művésznek bizonyul, mint egyéb műveiben. Ha leveleit vagy naplóját műfajjá nemesíti. S magam én épp erre törekedtem" (Napló, 2: 493). Ezért nem semmisítette meg sem naplóját, sem verseit. Legföljebb a Catullus húszezer lapnyi változatát
égette el (uo. 126). De a művészi elégedetlenség kínzó lelki terrorjának engedett, amikor
bizonyos műveit megtagadta. Ha ugyanis valamely művét nem tudta kedve szerint átdolgozni, akkor nem tekintette a magáénak, gyűjteményes köteteiből következetesen
kihagyta, mint például a Dániel bíró (1920) című elbeszélését, noha ezt Osvát a nevezetes Adventnál (1920) is többre becsülte. Füst Milán 1942-ben ezt írta naplójába: „Tíz év
óta először olvastam el A kapitány feleségét. Szégyenletes, nem is értem! Olvashatatlan.
Hogy ezt én írhattam s még hozzá a Henrik király után... - hogy van ez? Hát ilyen tehetségtelen tud lenni az ember, miután már a mennyezetet verte fejével? Mert a Henrik
a legerőteljesebb, amit magamból kicsalni tudok, s ez a leggyengébb. Impotens erőfeszítés, bár ne adtam volna ki! Tehát: Dániel bíró, Catullus, A zongora, A kapitány felesége,
ezeket nem én írtam" (Napló, 1976. 2: 460-461).
Naplójának sorsáról ellentmondóan határozott. 1916-ban: „Ez a feljegyzési könyv:
a lelkiismeretem." 1942-ben: „Az egész életem ez a napló volt..." Olykor viszont
Somlyónak - szóban, írásban - kegyetlenebbül döntött. 1957-ben így: „Halálom után
elégetendő!" (Somlyó: i. m. 161.)
A világirodalom történetében Vergilius az első, aki úgy rendelkezett, hogy az
Augustus császár dicsőítését is szolgáló Aeneist halála után égessék el. Állítólag néhány
sorát befejezetlennek tartotta, de van olyan nézet is, amely szerint a költő végrendeletének indítékát a köztársasági intézményekkel és ellenfeleivel leszámoló Augustusban
való csalódásában látja. Rimbaud is arra kérte barátját, a magyar születésű Paul Deményt; Kafka is Max Brodot, hogy rájuk bízott kéziratait semmisítse meg.
Ahogyan Augustus császár sem engedte meg az Aeneis elégetését, úgy sem Demény, sem Brod nem tett eleget barátja kérésének. így maradhattak hál' istennek ránk
a kishitű költők immár klasszikus művei. Füst Milán 1933-ban a Baumgartenalapítványtól „valami kis adományt" kért. Utóiratában arra kérte Babitsot, dobja el levelét. Babits nem dobta el; hagyatékából vált közhírré (Petrányi: i. m. 50).
Örök tehát a vita: melyik a fő: a költő „joga" vagy az utókor érdeke? Babits is
megígértette feleségével, hogy nem engedi őt „kinőtt ruhában" a közönség elé; nem
adja ki zsengéit. Halála után özvegye mégis szembeszállt korábbi ígéretével, és öntudatlanul is Babits egy másik „szándékának" felelt meg, amikor kiadta összes versét: a kiadatlan művek - írta Babits - olyanok, mint a temetetlen holtak. Szobotka Tibor
meghagyta feleségének, Szabó Magdának: „Amit én nem adtam ki, eszedbe ne jusson kiadatni holtom után." A férjének hagyatékát gondozó Szabó Magda így felelt az örökkévalóságba elköltözött Szobotkának: „Hát azt hiszed, hagyom? Azt hiszed, nem adom
meg a lehetőséget azoknak, akik hittek benned, és segítettek, hogy elbúcsúzzanak
tőled; hát azt képzelted, attól, hogy megígérteted velem, és eldugod, nem tárom nyilvánosság elé, voltaképpen ki voltál, mit tett veled az élet, a történelmi erők játéka,
a gyalázatos sztálini korszak... (Szabó Magda: Megmaradt Szobotkának. 1983. 471-472.)
Sem Babits, sem Török Sophie nem semmisítette meg a zsengéket és a Beszélgetőfüzeteket; József Attila sem a Szabad ötletek jegyzékét, Szabó Magda sem férjének kiadatlan
műveit... Somlyó - fölidézve Füst Milánnak a naplójáról tett ellentmondó nyilatkozatait - azt írta: „Utolsó kívánságát tehát korántsem íehet egyértelműnek venni; min-

52

tiszatáj

den korábbi megnyilatkozása szemben áll vele. S kivált ha az egész embert, az egész jelenséget vesszük szemügyre." A napló tehát 1976-ban Füst Milánné hozzájárulásával
megjelent.
Kardos László 1946-ban alapjában helyesen fogalmazta meg: „Utókornak és irodalomtudománynak megvannak a maga kegyetlen igényei és embertelen jogai, s a költőnek, ha valóban meg akar valamit semmisíteni kéziratai közül, azt saját kezével kell
összetépnie, tűzbe dobnia..." (Babits Mihály száz esztendeje, szerk. Pók Lajos. 1983. 355.)
Harminc évvel később, nyilván tőle függetlenül, aforisztikus tömörséggel Rónay György
szögezte le: „A költő égesse el, amit akar, de utána az utókor ne égessen el semmit"
(Literatura, 1975. 2. sz. 104). Legújabban Petri György nyilatkozott úgy, hogy megsemmisíti mindazt, amit huszonöt éves kora előtt írt. „Majd egyszer elhamvasztom az
egészet, mert az utókornak semmi köze ahhoz, hogy milyen hülyeségekből fejlődtem
ki. Nem akarok fejlődéslélektani anyagot hátrahagyni. Csak az maradjon utánam, amit
én vállalok." (Magyar Hírlap, 1993. okt. 30.)
Az utókor, mint Kardos László utalt rá, a saját érdekét nézi, ezért az állítólagos
kegyelet, amelyre Lengyel Balázsék hivatkozni szoktak, nem korlátozhatja az utódokat
a szellemi tulajdonlásban: mindent ismerni, élvezni akarunk, amit örökségül kaptunk.
Füst Milán megtagadott művei is a magyar irodalom kitéphetetlen részei.
Húszezer oldal változat
Prózáját is azonos aggályos akríbiával írta. Mind a Catullust, mind A feleségem
történetét hét éven át! Somlyó szellemes meghatározásával: „nem is flaubert-i műgonddal, hanem behemót tolsztoji tombolással" (i. m. 130). Ez utóbbit később világosabb
fogalmazással teszi érthetőbbé: szerinte Füst „pusztító erővel ront saját művei, saját
maga ellen" (uo. 225). „Hosszú időn át kétségbeesetten kereste és nem találta a végleges
és megnyugtató formát, amelyben a hatalmas anyagot a maga kései igényének megfelelően tudná nyilvánossá és »művé« tenni" - írta Somlyó Füst Milán naplójáról, de általános érvénnyel minden írására (i. m. 155-156). Füst Milán a naplójában sokat foglalkozott Catullusával kapcsolatos vergődéseivel. 1927. szeptember 21-én, amikor drámáját három és fél éven át napi tíz órai munkával megírt húszezer oldal kézirattal az íróasztalán - befejezte, ezt írta: „Egy napig tartott a megelégedettség, egy napig, s aztán újra
teljes erővel megrohantak a kétségek. Nem tudtam, mi baja, de éreztem, hogy baja van"
(Napló, 2: 126). Elolvastatta barátaival, Osváttal, Lengyel Menyhérttel, Kosztolányival,
Weiner Leóval. Mindenki dicsérte, Osvát is, de neki voltak kifogásai: „Nem hiszem,
hogy remekművet sikerült írnod" - szúrta szíven az alkotás kínjaiban fetrengő Füst
Milánt. Nem csoda, ha végképp elkeseredett: „Gyűlölöm, amit csináltam" (uo. 155).
1955-ben Önvallomás a pálya végén című írásában az alkotás gyötrelméről ezt jegyezte föl: „De mi kellett ehhez, micsoda munka és türelem! Hány kísérletemet kellett
eldobnom kegyetlen kézzel, hány regényt, amelyre két, sőt három év munkáját áldoztam - de hagyjuk ezt, még most is rosszulesik rágondolnom" (Emlékezések és tanulmányok, 1967. 302). Megértjük a vajúdás e fájdalmait, ha ismerjük Füst Milán munkamódszerét, azt, hogy egy vers eredeti megírásához is már két nekifutásra volt szüksége:
„Én magam rendesen két átfestéssel dolgozom. Előbb alapozok, - de sosem bízom ennek a pillanatnak abszolút ízlésében. Még egy lelkesült pillanatra van szükségem, - hogy
egy második szerencsés másodperc ízlése átformálja és abszolútabbá tegye a munka értékeit" (Napló 1: 79).

1995. május

53

Tolsztoj és Shakespeare
A Somlyótól emlegetett Tolsztoj ebben is mintaképe volt. „Ifjúságomnak húsz
teljes évét töltöttem el Tolsztojjal. S vajon mi volt az eredmény? Az, hogy mérhetetlenül sokat tanultam tőle. Néha azt gondolom, hogy annak legjavát, amit a művészetről
tudok, neki köszönhetem. És hogy miért? Mert ő volt e világ legtudatosabb művésze,
vagyis hát ő tudott legtöbbet a művészetről, mivelhogy ő arról mindent tudott, amit
tudni lehet. S hogy ezt honnan veszem? Egyrészt onnan, mert ismerem elégedetlenségét: hogy hányszor dolgozta át műveit vagy azok egyes jeleneteit, és másrészt, mert alkalmam volt egyik művének egy eredeti őspéldányát s a rajta végzett korrektúrák végeredményét, vagyis a mű végleges fogalmazványát megismernem" (uo. 334). „Ma sem
értem, hogy volt képes ennyi mindent csinálni az az ember, aki például a Háború és békét annyiszor diktálta le a feleségének - ahogy ezt egy Spiro nevű életrajzírója állítja - ,
ha ennek csak felét vesszük is igaznak, az is bizony legalább tíz- vagy tizenötezer oldalt
tesz ki kéziratban" (uo. 357). Tolsztoj-tanulmányának végén megint visszatér példaképének vele rokon írói sajátosságára, jelezve vele, mennyire fontosnak tartja ezt: „Meg
kell még jegyezni azok számára, akik Tolsztojjal most kezdenek foglalkozni, hogy
alighanem ő volt e világ leggondosabb és önmagával legkevésbé megelégedett írója;
hogy határtalanul sokszor dolgozta át műveit - Alekszandra lánya tízszeres, felesége
néhol ennél még sokkal többszörös átdolgozásokról is beszél -; nem Flaubert-t kell tehát e világ leggondosabb írójának tekinteni, hanem őt" (uo. 396).
Tolsztoj-tisztelete nem gátolta meg abban, hogy bírálja is a nagy orosz írót.
A Karenina Anna kapcsán több kifogást tett, lélektani képtelenségeket vetett Tolsztoj
szemére. Textológiai észrevétele is volt: „S még egy furcsa dolog van itt, - nem olyan
gondos a munka, mint képzeltem, úgy látszik, vannak benne az első feldolgozásból
maradt cafatok, amelyeket nem pucoltak ki a lányai. A második kötet elején például
Kitty arról gondolkodik, hogy milyen szép is volt, hogy az Arbatszkijék fogadószobájában olyan szépen és egyszerűen adta át magát Levinnek. Nos, Arbatszkijék törölve
vannak a regényből, nem szerepelnek benne" (Napló, 2: 450). A textológia az írói feledékenységnek ezt a fajtáját a Horatiustól származó quandoque bonus dormitat Homerus
(Ars poetica) szólással szokta jellemezni. Ez érvényes Tolsztojra és apjuk hagyatékát
gondozó lányaira egyaránt.
Füst Milán másik nagy példaképe, Shakespeare más módon került életművébe,
így textológiai tevékenységi körébe. A Lear király átültetése közben jött rá, hogy
Shakespeare-t nem lehet mai angol szótár segítségével fordítani. „Minthogy Shakespeare szavainak értelme - úgymond - annyira megváltozott az idők folyamán. Vörösmarty idejében alig volt még szövegkritika, de ma már annál több van, és nekem
mindegyiket ismernem kellett, minden szónál. Pokoli munka volt" (uo. 700).
A többször idézett Emlékezések és tanulmányok (1956) című gyűjteményének előszavát így zárta: „Persze, eddigi szokásomhoz híven, sokat változtattam az eredeti szövegeken, különösen a régi tanulmányokon, nemegyet stiláris szempontból egészen át is
dolgoztam, mert azt akartam, hogy amit kiadok a kezemből, az mai ízlésemnek kedvére legyen" (6).
Keletkezéstörténet
A textológia nem csupán kiadástörténet; nem egyetlen célja a kritikai kiadás,
hanem egyszersmind kiváló módszer az alkotás lélektanának, az alkotó természeté-

54

tiszatáj

nek, lelki alkatának mélyebb megismerésére is. Ezt jórészt a szövegtörténet, a szövegváltozatok tanulmányozása, de gyakran a keletkezéstörténet is lehetővé teszi.
Füst Milán lírájának ellanyhulása után azon tépelődött, mostani állapotában milyen műfajban fejezhetné ki magát legmegfelelőbben. Boldogtalanok (1914) című drámájának születéséről elmondta, hogy négy sor bűnügyi jelentést olvasott Két lány, egy legény címmel Az Est valamelyik 1913. októberi számában. Egerben egy papi nyomdász
szeretője megelégelte szerelmének csapodárságát, és összeboronálta őt egy másik fiatal
lánnyal, sőt oda is vette a lakásába, s attól fogva hárman éltek együtt. De azután ezt se
bírta ki tovább, rávette fiatal vetélytársát, hogy ölje meg közös szeretőjüket. A kislány
vállalta, de az utolsó pillanatban magát lőtte agyon. Ez volt a híradás (Emlékezések, 581,
685). „Mi volna, ha drámát írnék? - jutott erről eszembe - hisz a drámai műfaj már
szenvedélyességénéi fogva is oly közel áll a lírához. De nem nyúltam még hozzá. Mikor is a jó sors juttatott nékem egy süket szolgálót, s az ő hangja később váratlanul
megszólalt bennem. Elkezdtem hát őt írni, de persze még fogalmam se volt róla, mi
lesz ebből, mikor is eszembe jutott a Két lány, egy legény - ezt hát rögtön beletettem.
S így született meg 1914. évi május 5-ére fiatal életem fényessége: Boldogtalanok című
drámám" (uo. 298). A negyedik fölvonás megírásának különleges történetét másutt írta
meg. Az ihlet lázában, hogy el ne röppenjen, tervbe vette, hogy egy éjszaka megírja.
„Mikor este munkához akartam látni, belém állt a pokol: a gyökhártyalob. Én viszont
nem olyan legény voltam, akivel kukoricázni lehetett." Állandó hideg vizes borogatás
közepett hajnali háromra elkészült a negyedik fölvonás. Még fél ötig várnia kellett a
fogorvosra, míg kihúzta a bűnös fogat. Füst Milán kereskedelmi iskolai tanár reggel
nyolckor már az iskolában lehetett (uo. 688).
Arménia (1909) című versének születését naplójában mondta el. A téma többszörös áttételen keresztül jutott el hozzá. Egy örmény festő, bizonyos Petrosz Párizsban
mesélt magyar festőbarátjának hazájáról, a hegyekről, a tengerről, égő olajkutakról,
kolostorokról. A magyar festő itthon elmesélte ezt Füst Milánnak. „Mindezt - írta a
költő naplójában - tudomásul vettem - s aztán el is süllyedt bennem" (2: 116). Nemsokára édesanyjának öngyilkossági kísérlete rázta meg annyira, hogy egy szokatlan
gondolattársítással az emlék föltámadjon benne. A szörnyű esemény után három napig
tehetetlenül hevert az ágyán. „Harmadik nap estefelé felkeltem - számolt be az alkotás
lélektanának rejtett zugaiba világító naplójában. - Annyi költő[nek] barátja, a petróleumlámpa kedves fénye hívogatott. írni kellene! - éreztem. De miről? A mondanivaló
ez volt: anyám, bocsáss meg... Ám - valami marokra fogott itt benn, egy tiltakozás
megmerevítette egész bensőmet, mihelyt arra mertem gondolni, hogy arról írjak, ami
történt. - Miről írjak tehát? Örményországról kellene írni - jutott eszembe. - S már le
is ültem. Úgy képzeltem, hogy átrepülök hegyeken és tengereken, s mire odaérkezem,
éppen hajnalodik."
„Mi közöm volt Arméniához - s mi igaz abból, amit leírtam? - tette föl magának
a kérdést. Válasza: talán versének egyetlen sora, ez: A bántott lélek menekül... Mégis,
mikor fölállt, úgy érezte, hogy mindent megmondott, amit meg kellett mondania.
„A szenvedés és a szenvedély kitombolta magát" (uo.). Esztétikájában csaknem szó szerint megismételte ezt a történetet arra az Arany Jánostól ismert jelenségre példaként,
hogy a közvetlen élményt nem lehet megírni: „Túlságosan fáj. Nem megy." Füst Milán
sem volt képes anyja öngyilkossági kísérletéről verset írni, s a helyette „beugrott"
Örményország természeti képeibe öltöztek fájdalmai: „fiatal életem minden tragikus

1995. május

55

keserűsége beletorkollott és beleszakadt e távoli világok dübörgéseibe, mások számára nyilván érthetetlen erővel" (Látomás és indulat a művészetben, 1963. 418-419).
Egy bánatos kísérlet panasza (1911) című verse ezzel a meglepő képpel kezdődik:
Épp egy rigó fütyült a téli fán.
Gyönyörű volt a téli világ s én eltöprengtem éppen,
Ki égeti vaj' a havas utak sárga tüzét?
1927-ben Füst Milán így ír erről: „A rigó, tudjuk, sosem fütyöl télen, már azért
sem, mert vándormadár. De mit törődtem én ezzel!" Ifjan boldoggá tette, ha sikerült
olyat hazudnia, amit tetszett - neki! „Vagyis hát: játszadozni akartam én. A havas útnak nincs is sárga tüze. De én énekelni akartam. Szilajul és szabadon, ahogy az indulataim vezettek, úgy. Hadd áradjon, ami áradni akar, s dagadjon az ária, s vigyen el engem
olyan messzeségekbe - bárhova, ahova csak vinni akar" (Emlékezések, 225).
Tél (1930) című versében írta:
Fagyos és sötét a fold. S egyre ridegebb lesz, meglásd, amint majd lassú ütembe 'fordul
Az Orion-csillagzat ködképe felé.
1957-ben erről ezt írta: „Én csillagászattal sose foglalkoztam, arról se volt fogalmam soha, hogy mi az Orion-köd; ezt a szót nyilván olvastam vagy hallottam valahol,
s hogy a Föld fordul-e vagy nem fordul oda télen, honnan sejthettem volna? Mindenesetre leírtam azonban, mert tetszett nékem a szó, s miután megírtam a verset, egy régi
lexikonban megnéztem, hogy voltaképpen mi is az az Orion-köd? Kiderült, hogy
tényleg télen fordul a Föld arrafelé" (uo. 592. Vö. Napló, 2: 475). Sajátságos magyarázatot adott Füst Milán erre az ösztönös leleményre. Azt állította, hogy édesanyja halála
(1916) után, látóember (clairvoyant) lett. „Emberek élettörténetét mondtam el első
látásra, s nagy feltűnést keltettem vele a pszichológusok között." Ezzel, efféle „divinációkkal" magyarázta verseinek e rejtett titkait (Visszaemlékezések, 592).
Hasonlóan a Henrik király című drámájában előforduló „kísérteties" mozzanatokat. Naplója szerint biztonsággal írt le olyan történelmi tényeket, amelyekről soha sehonnan nem értesülhetett, de mikor utólag ellenőrizte őket, kiderült, minden úgy
történt, ahogyan megírta. Költött átokszövegét utóbb egyházjogi szakkönyvben szóról
szóra megtalálta (Napló, 2: 230).
Levél Kanadából (1935) című versében ezt olvassuk:
Am ősszel... mikor lejönnek végre a hegyi vadászok,
- Oly jól ismerem őket! - egyikök piros sipkával integet...
Ahogy a rigó nem fütyül télen a fán, s a havas útnak nincs sárga tüze, úgy a vadászok sem viselnek piros sapkát. Utóbb Füst Milán így magyarázta: „S mármost én gyerekkoromban vadászinas voltam, és nagyon jól tudom, hogy a vadásznak nem lehet piros sipkája, mert a vad messziről meglátja, és elriad tőle. Mégis otthagytam ezt a piros
sipkát a versben, mert színfoltját nagyon kedvemre valónak találtam." Füst Milán esztétikai nézeteire nagyon jellemző ez a megokolás: „Mégiscsak az a fő, hogy szép legyen
a mű, s hogy a valóságnak megfelel-e? Giorgione fekvő Vénusznak bal lába fejét is eltüntette Tizian a remekművön, mert úgy még szebb lett a kép" (uo. 592-593). Még később, 1943-ban Széchenyi Zsigmond Vadásztam Alaszkában című könyvéből tudta
meg, hogy 1935-ben rendelet kötelezte a vadászokat vörös sapka viselésére a gyakorivá

56

tiszatáj

vált balesetek elkerülése végett, nehogy egymásra lőjenek. „Vagyis - teszi hozzá Füst
Milán - a hihetetlenül hangzó rendelkezést épp akkor hozták Alaszkában, mikor én
Budapesten a vadászok piros sipkájáról írtam" (uo. 593. Vő. Napló, 2: 473). Még több
példát hozott föl divinációinak, a clairvoyance sajátos eseteinek bizonyítására. A feleségem történetét még kéziratban elolvastatta hajóskapitányokkal.
„- Hát ezt maga honnan veszi? - kérdezte tőlem egyike-másika, fejét fölvetvén
a kéziratból.
- Mért? mert talán hűnek találja, jónak az egyik leírást? - kérdeztem.
- Annyira, hogy azt hittem erről, hogy csak én tudom - mondotta a kapitány.
- Pedig igazán az ujjamból szoptam az egészet - feleltem néki boldogan (uo.
599-600).
Állítása szerint 1909-ben közzétett dolgozatában olyan lélektani jelenségeket
elemzett, amelyeket Carl Gustav Jung, a neves svájci lélekbúvár 1920-ban mint fölfedezését vaskos monográfiában tett közzé. „Ö introverziónak és extraverziónak nevezi,
amit én külső és belső szemléletnek, tehát nem csak az alapgondolatban, de még az elnevezésben is azonosak vagyunk. S az ő latin terminológiája aztán közkeletű is lett,
még hazánkban is: irodalomtörténészeink és filozófusaink intro- és extravertált művészi típusokról beszélnek Jungra hivatkozva, mintha a világon se lettem volna. Semmi
baj, kis nemzet fia hamar hozzászokik a temetőhöz, de az igazság kedvéért mégis megállapítom itt, hogy ez így történt" (uo. 610).
Olvasatok
Szabó Lőrinc a Tücsökzene 75-80. versében megörökítette hatalmas csalódását,
amint kis gimnazistaként Debrecenben romantikus képzeletétől fűtve az órás és ékszerész
cégtáblát először óriásnak olvasta. A téves olvasat az ifjú Füst Milánt is megcsalta. Esetében azonban a hibás olvasatnak nem az ő lelkében, hanem a rossz szövegben rejlett
magyarázata. 1923-ban Amire szívesen emlékszem címmel elmondta, hogy tizenhat évesen a nyarat Fóton olvasással töltötte. Hónapokig Madách igézetében élt: Az ember tragédiájának Gyulai Pál gondozásában, az Athenaeum kiadásában 1895-ben megjelent
vörös kötésű kis kötetét böngészte. „Madách könyvében - emlékezett - számomra sok
nehéz hellyel mégiscsak megbirkóztam akkor valahogy, az egyikkel azonban nem
voltam képes semmire se menni" (Emlékezések, 217). A római színben ez tette próbára
értelmét:
A csók mézének ára ott vagyon
- A mely nyomán jár - a lehangolásban.
De hogyha a hálának csatja mind
Le is hull rólam, bár szabad levek
Alkotni sorsom és újból lerontani,
Tapogatózva, amit tervezek, Ahhoz segélyed sem kellett volna talán,
Megbírta volna azt saját erőm.
Füst Milán két hétig törte a fejét e versszak értelmén. „Embertelen gyötrődés
volt. Végre is ez a néhány sor lett a robbanás gyutacsa: komolyan megbetegedtem az
erőfeszítéstől, lázas lettem, kényszerű sírások gyötörtek..." Házitanítója, H. bácsi ki-

1995. május

57

vette kezéből a könyvet, s csak hetekkel később adta vissza. Később a diák valahol látogatóban volt, és kezébe került egy másik Tragédia-kiadás. Belelapozott, és fölkiáltott:
„Kiderült, hogy az a bizonyos végzetes passzus, amely beteggé tett, s amelyet mindmáig sem tudtam megérteni, hogy az e másik kiadásban nem is úgy hangzik, mint
ahogy én abban a kis vörös könyvben akkor olvastam, s mint ahogy ma, húsz év után
is kívülről tudom." Hazaszaladt, s az ő példányát fölütve megállapította, hogy a két
szöveg közt fatális eltérés van. Az Athenaeum 4. kiadásában ugyanis nem hálának,
hanem halálnak állt. Füst Milán rezignáltán állapította meg: „Ifjúságom szép két hetét
tehát talántán egy sajtóhiba miatt pazaroltam el? - s ami még sokkal több: egy szövegfélreértés vagy variáns tett beteggé, s talán örökre? Bár hiszen: lehet, hogy ezt a változatot éppoly nehéz lett volna megértenem" (uo. 219).
Költőtársszerzó'ség
Füst Milán nem csak a maga írásait dolgozta rendre át. Tisztelő tanítványa,
Gelléri Andor Endre panaszkodott barátainak, hogy mestere az ő novelláit is az első
szótól az utolsóig átírta (Somlyó, 78). S ugyanennek az átírási szenvedélynek köszönhetjük azt az irodalomban és a textológiában is ritka jelenséget, a költői társszerzőséget.
Ez Füst Milán textológiai specifikuma. Jóval több annál, amit Móricz Zsigmond Kemény Zsigmond és Tolnai Lajos regényeivel, Illyés Gyula a Bánk bánnal, Keresztury
Dezső a Mózessel, és más, mint amit Weöres Sándor Psyché, Esterházy Péter Csokonai
Lili neve alatt csinált. Füst Milán nem csupán átigazította, hanem alaposan átdolgozta
egy élő és kortárs költőnő, Szántóné Kaszab Ilona (1874-1954) verseit. E versek 1934ben Füst Milán bevezetőjével Szavak az árnyékomhoz címmel önálló kötetben jelentek
meg. Mint Füst Milán „átköltéseit" 1969 óta köteteinek gondozói fölveszik köteteibe.
„Egy hölgy - írta Füst Milán - elküldött hozzám egy nagy köteg verset bírálat és
válogatás végett..., s e versekben megnyilvánuló gyengéd nőiesség annyira megkapott, a bennök lappangó és fel-felvillanó tehetség ereje úgy megigézett, s viszont azok tökéletlensége annyira bántott, hogy oly ötletem támadt, amelyre magam sem lehettem elkészülve: vágyat éreztem, hogy a művészet számára megmentsem e kincset" (Emlékezések, 578). Maga is meglepődött, hogy szokatlan, furcsa ajánlatát a költőnő elfogadta.
Füst Milán átíró szenvedélye az érdekes és új foglalatosságban kielégült; mint írta:
élvezte az átdolgozást. Tevékenységét a zenetörténetben általános átiratok gyakorlatához hasonlította. „Jó néhány olyan vers is van itt, amelyen alig kellett változtatnom...
S hogy végeredményében e kötet művészi értékéből mennyi a tőlem származó: nem
tudom, nem is kívánom megállapítani. Nékem elég annyi, hogy e verseket éppúgy szeretem, mint azokat, amelyek létüket csak nekem köszönhetik" (uo.. 580).
Kaszab Ilona verseskönyvét a Nyugat 1935. februári számában Lesznai Anna
méltatta, és ugyanabban a számban Társszerzőség a lírában címmel külön cikkben is
latolgatta e „különös és izgató" jelenséget. Az építészetben mindennapos több művész
közös munkája; a képzőművészetben sem ritka, hogy valaki folytatja, befejezi a közben elhunyt művész alkotását, de a lírában - mondja Lesznai Anna - nem hallottunk
társszerzőkről. Több ez, mint lélektani érdekesség: „Sajátossága éppen az, hogy a befogadó lélek birtokába veszi az adakozó költő líráját, s azt érzi: ez az ütem az én vérem
üteme, ezek a szavak az én megszólalásom; átéli az egyének teljes azonosulását, az ősi
hindu »tat vam asi - ez vagy te« értelmében."

58

tiszatáj

Érdekesen vonta párhuzamba az effajta társszerzőséget részint a népköltészettel,
részint a műfordítással. „Ha líra nem magán[y]osság, ellenkezőleg, közösség: mi sem
természetesebb, mint hogy emberek összekapcsolódásából szülessék meg. A népdal is
líra, és mégis egy embercsoport kerekíti teljessé." „A műfordítás sem egyéb, mint két
szellem lehetőleg szoros összesimulásából termett új költemény." Majd még tovább
ment: „S ha jól meggondolom, talán minden lírikusnak van rejtett társszerzője, akár
künn a világban, akár benn, lelke ambivalens, ellentétes indulataiban. Vajon melyikünk írt valaha egyes-egyedül egy lírai verset úgy, hogy ne segítették volna empirikus
személyének ama láthatatlan kísérői, kik bennünk élnek, és felváltva kormányozzák
velünk, a tudatos énnel, sorsunk sok titkos vendéget cipelő szekerét?"

1995. május

59

N É Z Ő

A délszláv

A. SAJTI

háborúról

ENIKŐ

Jugoszlávia széthullása
írásom címe talán azt sugallja, hogy eleve lehetetlenre vállalkozom, s meglehetősen
szerénytelenül a válság okait és azok bonyolult összefüggésrendszerét a maga teljességében próbálom meg elemezni. Módszertanilag ez persze elvárható lenne, de az események közelsége ezt még nem teszi lehetővé, arról nem is szólva, hogy a válságról jelenleg rendelkezésünkre álló források mennyisége és minősége miatt egy ilyen kísérlet ma
még eleve kudarcra volna ítélve.
Két kérdést azonban már ma nagyobb kockázat nélkül feltehetünk: a kommunista rendszer válsága Jugoszláviában miért kapcsolódott össze a nemzetek centrifugális
dinamizmusával, s a nemzetközi erőtér megváltozása miért erősítette, erősíthette fel
a nemzetek kiválási szándékát. írásomban e kérdések elemzésére teszek kísérletet.
A délszláv népek nemzeti ideológiája kezdettől fogva a nemzetté válás kettős alternatíváját hordozta magában: a rokonság és összetartozás gondolatát, és a különbségeket elmosó centralizált egységtől való félelmet. Az állami egységet igenlő ideológiák
különbözősége ellenére is feltűnő, hogy az egység és függetlenség egymáshoz viszonyított dinamikája sajátos ciklikus mozgást mutatott az évszázadok során. A 19. század
első felében megszülető kettős szerkezetű nemzeti ideológiák az első világháború végén
olyan történelmi hátszelet kaptak, hogy felerősödhetett a közös, egységes állam gondolata, s a délszláv állam történelmi realitássá vált. A különféle történelmi tényezők sajátos
összjátéka folytán az egyesülés föderatív erői legyengültek, s az 1918-ban megalakult
Szerb-Horvát-Szlovén Királyság szerb politikai dominanciával jött létre, és a „háromtörzsű" (szerb, horvát, szlovén) egységes nemzet ideológiai fikciójára épült. Az egyesülés rövidre szabott mézeshetei után - ha egyáltalán voltak ilyenek - egyre nyilvánvalóbbá vált, hogy a nemzeti sajátosságokat hangsúlyozó politikai erők gyengeségük
ellenére sem tűntek el a történelem színpadáról, helyüket azonban a versailles-i rendszer miatt nem az ország határain kívül, hanem azon belül keresték. Ismeretes, hogy az
egységet centralizáló eszközökkel megvalósító, s azt a szerb nacionalista célok szolgálatába állító új politikai elit az államot permanens belső válságba sodorta, s a válság megoldására alkalmazott gyógymódokat hol a belső, hol pedig a nemzetközi tényezők
hatástalanították. Az egység és önállóság törékeny egyensúlyát megteremteni képes politikai mechanizmusok a két világháború között nem jöttek létre, s a hosszú történelmi
múltra visszanyúló gazdasági, vallási, kulturális, értékrendbeli stb. különbségek már
ekkor egyetlen mederbe, a nemzeti sérelmekbe kanalizálódtak. Ahhoz azonban a Jugoszláviát körülvevő nemzetközi erőtér radikális megváltozása kellett bekövetkezzék

60

tiszatáj

- Németország európai dominanciája, a világháború, valamint az ország katonai lerohanása - , hogy a jugoszlavizmust tagadó nacionalizmusok jussanak politikai szerephez
(Nedic Szerbiában, Pavelic Horvátországban). Egy rövid pillanatig úgy tűnt, hogy az
egységgondolatokat és a közös államot maga alá temeti a történelem. A délszláv nacionalizmusok azonban a második világháború idején a Jugoszláviát térdre kényszerítő
hatalmakhoz kötődtek, negatív tartalommal telítődtek és diszkreditálódtak. Mind az
ellenállás polgári erői (Draza Mihailovic csetnikjei és a jugoszláv emigráns kormány),
mind pedig a kommunisták (Tito partizánjai) természetes módon nyúltak vissza az idegen hódítók elleni harcot is szimbolizáló jugoszlavizmushoz, s a háború utáni új rendet
formáló hatalmak is az egységes állam visszaállításában voltak érdekeltek. Az ellenállás
két szárnyának egymást is keresztező küzdelméből, mint ismeretes, a kommunista párt
került ki győztesen.
Mit ígért a hatalomra került új politikai elit Jugoszlávia népeinek, s mi lett az ígéretekből?
Kezdetben úgy tűnt, legalábbis elméletben, hogy sikerült helyreállítani a nemzeti
és a jugoszláv gondolat megbomlott egységét: az új állam föderatív alapon szerveződött
újjá, s elismerték a horvát, a szlovén, a szerb, a Crna Gora-i, a macedón és a bosnyák
nemzetek létét. A társadalmi program a kapitalista világrend és a királyi Jugoszlávia
belső rendszerének totális tagadására épült. Egyenlőséget és társadalmi igazságosságot
hirdettek, amely a korabeli kommunista felfogásnak megfelelően, automatikusan
megoldja majd a nemzetek közötti ellentéteket is. Ezek az elvek azonban a „racionális
redisztribúció" államszocialista követelményeinek rendelődtek alá, s a társadalmi
egyenlőség a szegénység egyenlőségében, a közös tulajdonnélküliségben nyert kifejezést. S bár az új hatalmi elit kezdetben igyekezett aszketikus vonásokat felmutatni, ez
azonban mit sem változtatott azon, hogy a hatalom egyre inkább egy szűk pártelit kezében összpontosult. A föderáció, a köztársaságok, de még a párt képviseleti szervei is
egyre inkább a spanyolfal szerepét töltötték be, nem is beszélve arról, hogy Titóék
a polgári pártokkal történő koalíciót csak az új állam nemzetközi elismeréséig tartották
többé-kevésbé tiszteletben, struktúraképző elemként elfogadhatatlannak tartották.
Monstre koncepciós perben ítélték el például a horvát Stepinac érseket, a szerb Draza
Mihailovicot, s szinte minden náció (köztük a magyar is) elszenvedte a maga Katynját.
Az állami kizsákmányolásra alapozott modernizációs kísérlet gazdasági, társadalmi, s ami
ezzel immár hagyományosan egybeesett, nemzeti ellentmondásai azonban egyelőre
rejtve maradtak. Az időzített bomba azonban már ketyegett, s történelmi értelemben
már csak idő kérdése volt, hogy mikor és hogyan robban.
Véleményem szerint tehát - amit az elemzők többsége is hangsúlyoz - Jugoszlávia válsága nem a 80-as évek végének, 90-es évek elejének váratlan eseménye volt, annál
jóval korábbi eredetű és belső strukturális okai voltak.
Nem sokkal a második jugoszláv állam megalakulása után, 1948-ban olyan esemény történt, amely tovább erősítette az állam centralizált vonásait, de paradox
módon, a Szovjetunió felől fenyegető külső veszély megakadályozta egy időre, hogy
a rendszer immanens ellentmondásai felszínre törjenek. Nem csupán a külső fenyegetettség hatott azonban a centralizáció és a konfliktusmentes egység látszatának irányába,
de a bipoláris világ kialakulása és megszilárdulása is. Fogalmazhatok így is: a hidegháború éveiben Jugoszlávia geopolitikailag felértékelődött. Az Egyesült Államok például 1949 „forró nyarán", amikor (ma már tudjuk) reális lehetőségként vetődött fel egy
Jugoszlávia elleni szovjet katonai támadás, kijelentette: az USA nem marad közömbös

1995. május

61

egy ilyen támadással szemben. Amerika kiállása természetesen nem elsősorban Titónak, az eretnek kommunistának, vagy ahogyan egyik életrajzírója nevezi, a „kommunista Luther Mártonnak" szólt, hanem a Szovjetunióval szembehelyezkedő Jugoszláviának. Az ország egysége, még ha belső berendezkedése szocialista volt is, az Egyesült
Államok számára a Szovjetunióval történő konfrontáció szempontjából volt fontos.
A Szovjetunió is kénytelen volt józanul mérlegelni, hogy mi a kifizetődőbb számára:
egy egységes, de külpolitikailag a maga útját járó, ám mégiscsak szocialista Jugoszlávia,
vagy pedig az egyre látványosabb formában jelentkező kisnépi nacionalizmusok, nemzeti érdekek térnyerése a szovjet befolyási övezetben.
Az adott körülmények között Jugoszláviának három eszköz állt rendelkezésére
a túléléshez, belső kohéziójának erősítéséhez: először is szinte reflexszerűen nyúltak
a terror eszközéhez (a Goliotok, a Kopár sziget munkatáboraiba száműzték a belső ellenségnek, szovjetbarátnak számító „kominformistákat"), másodszor a már említett külső,
nyugati politikai, majd gazdasági segítség, s végül 1949 tavaszán a belső reformok szándéka
is megfogalmazódott. Abból indultak ki, hogy a Szovjetunió külpolitikája és belső,
deformált szerkezete között összefüggés van, s kimondták az akkor kimondhatatlant:
az állam gazdaságban elfoglalt monopolhelyzete a szovjet társadalom valamennyi szférája feletti állami egyeduralomhoz, kizsákmányoláshoz vezetett, amely megszülte
a rendszer új osztályát, a szocialista bürokráciát. A belső ellentmondások átcsaptak nemzetközi színtérre is, s a többi szocialista ország kizsákmányolásának, alávetésének formáját öltötték. Ha a monopolista állam a válság fő oka - folytatódik ez a gondolatmenet - , akkor meg kell törni az állam tulajdonosi egyeduralmát. Ezt a folyamatot
a gazdaságban kívánták elindítani, s ezért az akkor a szocialista tulajdon „legalacsonyabb" formájának kikiáltott állami tulajdont a termelők közös tulajdonának nyilvánították. A párt bürokratikus elfajulását úgy vélték kivédhetőnek, ha szétválasztják
a párt- és államapparátust.
Az önigazgatási szocializmus gondolata tehát megszületett, bevezetését pedig
egyre fenyegetőbb jelek siettették. Az ideológiai dac szülte erőszakos kollektivizálás
következtében Jugoszlávia egyes részein - Horvátország, Szerbia, Macedónia - spontán
parasztfelkelések robbantak ki, ami a rendszer belső bázisának szűkülését jelezte. Ezek
ugyan gazdasági jellegű lázadások voltak, s viszonylag könnyen leverték őket, veszélyességük inkább abban rejlett, hogy nemzeti irányba történő esetleges eszkalálódásuk
súlyos veszélyekkel járt volna.
Az 50-es években és a 60-as évek elején azonban az elméletet maga alá temette
a valóság. A rendszer - nem függetlenül az ország súlyos belső és bizonytalan külső
helyzetétől, s nem utolsósorban a hatalmon lévő kommunista párt ideológiai dogmáitól - nem különbözött alapvetően a sokat bírált sztálinizmustól. A párt és állam szétválasztása merő jelszó maradt, kimerült a jelképes gesztusokban, a központi apparátus
létszámának időnkénti csökkentésében. Igaz, az állam „össztőkés" erejének megtörésére
irányuló szándék legalább annak józan belátására vezetett, hogy nem lehet a parasztokat erőszakkal beterelni a szövetkezetekbe. (Bár zárójelben megjegyzem, hogy a „falusi
kapitalizmustól" való félelem továbbra is kísértett, s a földreform idején megállapított
30 hektár földmaximumot csakhamar 10 ha-ra csökkentették.) A magántulajdon lehetősége az iparban és a kereskedelemben fel sem vetődött. E nehéz helyzetben, a „gazdasági anarchia" lehetőségére hivatkozva a tervgazdálkodás felszámolását sem tartották
időszerűnek, az állam továbbra is keményen kézben tartotta a felhalmozás és újraelosztás minden mozzanatát, illetve a politikai hatalom minden szféráját. Az 1950-es

62

tiszatáj

évek hivatalos reformgondolkodásának korlátait az említetteken kívül az ún. Djilasügy is bizonyítja. Djilas ugyanis nem tett mást, mint a sztálinizmus kritikáját szélesebb
rendszerkritikává szélesítette, s a jugoszláv valóság egyes elemeire is érvényesnek tekintette. Az egykori partizánvezérekből kialakuló „új osztály" kritikája, a proletárdiktatúra és osztályharc kategóriáinak felülvizsgálata, illetve a többpártrendszer bevezetése
soha nem fért bele az óvatosan adagolt önigazgatási reformokba.
A változatlanság és változtatni akarás kettős szorításában vergődő társadalom válságtünetei eközben egyre láthatóbbá váltak, és már-már robbanással fenyegettek. A rendszer gazdasági dinamizmusa kifulladt. A nagy célt, az egyes nemzeti területek közötti,
világméretekben Eszak-Dél ellentéteként ismert, és tegyem hozzá, hasonló méretű
különbségeket nem sikerült felszámolni. Ennek politikai vetületeként a fejletlen köztársaságok elitje továbbra is a redisztributív állam „atyáskodó" gazdaságpolitikáját igényelte, míg a fejlett nemzetek kizsákmányolást kiáltottak és a föderáció reformját, valamint piacgazdálkodást követeltek. A kemény politikai harcokban megszülető 1965-ös
gazdasági reform - a tulajdonviszonyok lényeges változtatása nélkül - a piacgazdaság
bevezetését célozta meg, s ha nem is számolta fel, de meggyengítette a föderáció gazdasági
erejét. A tőke feletti rendelkezés jogát azonban nem az önigazgató egységek kapták
meg valójában, hanem a köztársaságok. így az állam ereje nem szűnt meg, csupán osztódott. A föderáció etatista szerepét átvették a köztársaságok, a gazdaság irányítását a köztársasági pártelit ragadta magához. Az 1968-as diáklázadások (Zágráb, Belgrád, Pristina)
egyrészt a szocializmus társadalmi egyenlőségét kérték számon a „vörös burzsoázián",
másrészt követeléseik logikus módon telítődtek a nemzetek közötti egyenlőség gondolatával. (Az albán tüntetők a „Koszovó Köztársaság" és az „egyenlő feltételek" jelszavát
skandálták.) A rendszer zavaraiért mindenki így vagy úgy a föderációt hibáztatta,
s megkezdődött egy hosszan tartó politikai harc, amelyet a NIN c., akkor színvonalas
hetilap egykori újságírója némi cinizmussal így fogalmazott meg: megkezdődött a tülekedés azért, hogy „a föderáció hulláját feltálaló vacsorán a köztársaságok minél jobb
helyet foglaljanak el".
Míg az 1965-ös gazdasági reform megtorpant, az 1974-es alkotmányreform jelentősen átalakította a föderációt. Ennek következtében a köztársasági pártelit a gazdaság
kulcspozíciói helyett a helyi állami pozíciókat is megszerezte. Az egyközpontú pártállamból megszületett a policentrikus, de változatlanul etatista Jugoszlávia. Eddig soha
nem látott beruházási láz kezdődött, s ezzel párhuzamosan felgyorsult az eladósodási
spirál. A beruházások zömmel nélkülözték a gazdaságossági megfontolásokat, inkább
presztízsjellegűek voltak, az új köztársasági elit legitimálását szolgálták. Miközben az
alkotmány például a föderáció kötelességévé tette az egyes piac működtetését, az ehhez
szükséges eszközöket elvonta tőle. E belső váltás közben érte Jugoszláviát a hetvenes
években kibontakozó világgazdasági korszakváltás (az olajárrobbanás, a kamatlábak
emelkedése, exporttermékeinek világpiaci leértékelődése), s az ennek nyomán kialakuló
adósságválság. Ezek a folyamatok nem csupán az egyre jobban eladósodó ország egészére
gyakoroltak negatív hatást, de felerősítették a tagköztársaságok közötti, hagyományosan
meglévő szegény-gazdag ellentéteket is. Az adósságcsapda arra kényszerítette a köztársaságokat, hogy egymás rovására próbáljanak kitörni ebből a helyzetből. Véleményem
szerint ez is közrejátszott a 80-as évek végének, 90-es évek legelejének államjogi vitáiban.
A fejlettek (Szlovénia és Horvátország) úgy kívánták megőrizni a jugoszláv gazdasági
közösség előnyeit konföderációs elképzeléseikben, hogy közben minimalizálják az ezzel járó kötelességeket. A fejletlenek, élükön Szerbiával, a szorosabb föderációban lát-

1995. május

63

ták a gazdasági kitörés útját és korábbi pozícióik megőrzését. A laza föderáció vagy más
terminológia szerint a föderatív-konföderatív típusú állam irányába történő elmozdulás
nem hagyta érintetlenül a centralizált állam két fontos tartópillérét, a pártot és a politikai rendőrséget sem. Egyedül a hadsereg felépítése maradt érintetlenül.
Az 1970-es, 80-as évek fordulóján a társadalom szinte minden rétege elégedetten
vette tudomásul, hogy a felgyorsuló infláció ellenére életszínvonala stabil maradt, a munkanélküliek pedig változatlanul szabadon áramolhattak külföldre. Tito mitikus figurája
még mindig a jugoszlavizmust szimbolizálta. Ezekben az esztendőkben a két nagy
politikai áramlat, a köztársaságok önállóságáért küzdő erők és a centralizmus hívei lábhoz tett fegyverrel néztek farkasszemet egymással. Az előbbiek elégedetten vették tudomásul a laza föderáció irányába történő alkotmányos elmozdulást, a kemény kéz hívei
pedig megkapták a „renitens" horvát és albán „nacionalisták" fejét. Tito halála után
(1980) a kollektív párt- és államfői testülettel sikerült megoldani a fájdalommentes
váltást a Tit. ' utáni korszakra, ma azonban már világos, hogy ez csupán az agónia meghosszabbítása volt. A bipoláris világ összeomlása tehát egy sajátos helyzetben érte Jugoszláviát: a régi, centralizált struktúra átépítésének időszakában, amikor a nemzeti,
köztársasági pártelitek két fontos ponton, a gazdasági életben és az államhatalom szféráiban döntési, hatalmi helyzetbe kerültek. Ezzel párhuzamosan, de nem ettől függetlenül felerősödött egy másik tendencia is, a konzervatív, reformellenes kommunista
erők (elsősorban a szerb és a montenegrói) összefogása. A kommunista párt utolsó,
1990. január végi kongresszusán kiderült, hogy ezek az erők keményen ellenállnak
minden, a párt reformjára irányuló elképzelésnek. Ante Markovic szövetségi miniszterelnök ugyan kijelentette, hogy a szövetség a párt nélkül is működni fog, tévedése már
akkor is nyilvánvaló volt. A két szembenálló politikai erő 1990-es évek elején kulminálódó párharca régi sebeket szakított fel, felszínre hozta a nemzeti, kulturális, vallási
és civilizációs adottságok között mélyen megbúvó, s eddig jórészt rejtve maradt törésvonalakat, sérelmeket. El lehet azon meditálni, hogy volt-e olyan történelmi pillanat,
amikor még reális esély lett volna az egységes állam konföderatív reformjára. (Mint
tudjuk, erre voltak kísérletek 1990 közepén szloyén, illetve szlovén-horvát részről.)
Jómagam arra hajlok, s itt nagyon óvatosan szeretnék fogalmazni, hogy ha egyáltalán
volt ilyen pillanat, az akkor 1990 közepe táján, 1991 elején lehetett. Nem is annyira
a jugoszláviai politikai erők megegyezési szándéka miatt, mint inkább a nemzetközi
környezet magatartása okán. Az is igaz azonban, hogy az Egyesült Államok és a Közös
Piac országai részéről a szövetségi kormány felé tett látványos gesztusokat Belgrád oly
módon értékelte, mintha azok egyúttal központosítási kísérletei feltétlen, akár háborús
konfliktus árán történő nyugati támogatását is jelentenék.
A háború kitörésének okaira nem kívánok kitérni, az eddig elmondottak alapján
azonban annyit szükséges megjegyezni, hogy az kronológiailag egybeesett a kétpólusú
világ összeomlásával, amelynek következtében Közép-Kelet Európában vákuum keletkezett, s Jugoszlávia elvesztette különleges helyzetét, geopolitikailag leértékelődött.
Az Egyesült Államok ettől kezdve már nem a szovjet-amerikai konfrontáció szempontjából Ítélte meg a délszláv térséget, Oroszországnak pedig nem volt elég ereje ahhoz,
hogy domináns politikai erőként lépjen fel a Balkánon. Nemzetközi szempontból
- mint ismeretes - egy új, felemelkedő hatalom, az egyesült Németország vette át a kezdeményezést és 1991. december 23-án, szövetségesei és a világ meglepetésére elismerte
Szlovénia és Horvátország függetlenségét. Egy hónap sem telt el, s az Európai Közösség tagállamai, s végül az Egyesült Államok is hasonló lépésre szánták el magukat.

64

tiszatáj

Az adott helyzetben azonban már nem az ország egységének kérdéséről volt szó, hiszen
Jugoszlávia 1991 júniusában gyakorlatilag széthullott (Szlovénia és Horvátország június
25-én proklamálta függetlenségét), hanem a már létező fegyveres konfliktusok további
eszkalálódásának megakadályozásáról. A boszniai háborús válság elhúzódásának okát
én nem elsősorban a gyakran emlegetett „nyugati tehetetlenségben", a „morális felelősségvállalás hiányában", vagy éppen a „pángermán törekvésekben" látom, hanem abban,
hogy a válság kezelése ennek a nagy, szemünk előtt zajló világpolitikai átrendeződésnek
rendelődött alá. De arról sem feledkezhetünk meg, hogy egyes balkáni kis országok
politikai elitjei még mindig rég letűnt korok hamis mítoszait kergetik, s a 20. század
végén is azt hiszik, hogy az ún. lineáris nacionalizmus megfelel a kor kihívásának. Ez az
általam lineárisnak nevezett nacionalizmus az állam területi nagyságában méri a nemzet
nagyságát, csak ettől reméli a nemzet felvirágzását. Lassan elmúló századunk azonban
már régen túllépett ezen a felfogáson. A modern nemzetek már nem négyzetkilométerekben mérik belső kohéziójukat, s a világ sem ennek alapján ítéli meg őket. A minőségi jegyek, mint az emberi szabadságjogok, a szociális biztonság, a demokratikus hatalomgyakorlás, a politikai és nemzeti másság iránti tolerancia jelöli ki egy-egy nemzet
helyét ma Európában.
Mi, akik itt élünk ebben a térségben, egyelőre csak reménykedhetünk, hogy
előbb vagy utóbb utat tör magának ez a felismerés. De jó, ha tudjuk: a történelemnek
nincs előre megírt librettója, s a válság megoldásának sincs előre kitaposott útja.

JUHÁSZ

ERZSÉBET

A délszláv háború
és a vajdasági magyarság sorsa
Az a hatás, amelyet az elmúlt három év leforgása alatt a délszláv háború gyakorolt a vajdasági magyarság sorsára, magában foglalja mindazokat a vonatkozásokat,
amelyek az ottani kisebbség identitástudatát jellemzik. Úgy is fogalmazhatnék, hogy
e polgárháború a villámcsapás fényerejével világított rá mindazokra a zavarokra, hasadtságokra és elementáris bizonytalanságokra, amelyek a vajdasági magyarság identitástudatára mindig is oly jellemzőek voltak Trianontól napjainkig, csak a körülmények
folytán nem kerültek ilyen éles megvilágításba. Mindennek kifejtéséhez rövid történeti
áttekintés szükségeltetik. Önmagában ugyanis az a körülmény, hogy a véres polgárháborúban való részvétel veszélye potenciálisan a vajdasági magyarság valamennyi
hadköteles tagjára kiterjedt, nem szolgáltat elégséges magyarázatot ahhoz a nagyfokú
elvándorláshoz, amely az elmúlt bő három év folyamán következett be, s tart mind
a mai napig is, úgy tűnik, feltartóztathatatlanul.
Áttekintésemet egy szlovákiai magyar esszéíró, Peéry Rezső meghatározásával
indítom: „1918, a Monarchia felbomlásának éve csúcsponton találta a magyar irodalom
Elhangzott a hollandiai Mikes Kelemen Kör tanulmányi napjain, 1994. szept. 24-én.

1995. május

65

huszadik századbeli nagy korszakát - írja. - Az impériumváltás óta a magyar kultúrfolyamatosság megszakadt. Az új magyar létformák s a párhuzamosan élő magyar
kultúrák kísérleti korszakát éljük azóta." Peéry talán maga sem gondolt arra, hogy
a párhuzamos kultúrák meghatározásában mennyire benne rejlik, hogy egymás mellett,
de egymással mégsem találkozva. Trianon óta máig jellemző e párhuzamos kultúrákra,
nemcsak a kisebbségi, hanem a nyugati magyar kultúrákat is természetszerűen beleszámítva, hogy nincs vagy csak elvétve, kivételes, felfénylő szituációban van átjárás és
áthallás, egyszóval eleven kommunikáció ezek között a nyelvükben és hagyományaikban egyaránt magyar kultúrákban. A határon kívül élő magyarság sokat emlegetett
kettős kötődésére az a legjellemzőbb, hogy máig is inkább kényszerűségből fakad,
mint belső szükségletből. Ennek az a legfőbb oka, hogy a kisebbségi sorba került magyarság nem önszántából választotta azt az államot, amelyben él, hanem rákényszerítették. S Trianon óta az épp érvényben lévő társadalmi-politikai diktátumok sohasem
kedveztek a kisebbségnek, hogy az átrendezett határok között gyökeret verjen. Az egyetemes magyarság s az egyetemes magyar kultúra hasadtsága elsősorban a politikai diktátumok következménye. Mindebből következik a kisebbségi magyarság identitástudatának bizonytalansága.
Ugyancsak Peéry Rezsőt idézem annak érzékeltetésére, hogy milyen mély és alapvető a kisebbségiek önazonosságának hasadtsága. Mindenekelőtt azért Peéryt, mert egy
olyan helyzetben vet számot önnön kisebbségi sorsával, életformájával, amikor felcsillan a remény, hogy húsz év után újra visszacsatolják a Felvidéket (Pozsonnyal
együtt) az anyaországhoz. Ez a szituáció fokozza a belső őszinteséget, adott esetben
ezért hivatkozom erre a megfogalmazásra. „Ha a város (ti. Pozsony) határa a somorjai
mezőkkel mégis megnyílna Pest felé! Tájak, könyvek, emberek, városok jönnek felém,
nyájasan szabad özönlésben, hogy ifjúságom furcsa traumáit gyógyítsák. A kettős életét, a száműzöttségét, a leszorítottságét, hogy levegyék rólam a terhet, melyet viselni
már nem birok."
A vajdasági magyarság identitástudatának sajátos zavarai, megítélésem szerint,
kezdettől fogva abból az áldatlan körülményből fakadnak, hogy Trianon előtt a Vajdaság nem rendelkezett úgyszólván semmilyen kulturális hagyományokkal. Dettre János,
a Bácsmegyei Napló széles látókörű, művelt szerkesztője írja 1922-ben: „Hiányzik itt
minden. Hiányzik a kezdeményezés bátorsága, hiányzik a tömeg helyeslő és bátorító
érdeklődése, hiányzik azokból a segítő jó szándék, akik visszhangossá tudnák tenni az
ébresztő szót. Itt nem elég jogcím a magyarság és a kultúráért végzett munka. Tegnapról már megszületett, s máról holnapra eltűnt kicsi érdekek fojtogatják a legtisztább
szándékot. Kiben van annyi emelkedettség, annyi rajongás, hogy a cui prodest sunyi
gyanúját el tudja hessegetni, ha olyan gondolat fogan, olyan szándék születik, mely javára szolgálna mindenkinek, aki itt él és magyar?" Maga Szenteleky fogalmazza meg
mindezt átfogóan tíz évvel később. Az a Szenteleky Kornél, akiről méltán állapítható
meg, „hogy a lokálpatriotizmus lélekformáló és megtartó erejét ő gyökereztette meg
a Délvidéken." (Bisztray Gyula) „Nekünk nem voltak tradícióink - írja Szenteleky
ezen a tájon sohasem volt kulturális vagy érzésbeli regionalizmus, ezért a regionális
öntudat, illetve annak szükségessége sokkal később fejlődött ki, mint Erdélyben vagy
Szlovenszkóban. Tíz év előtt még lehetetlennek tartottuk, hogy önálló életet is élhetünk, egy regionális csoportosulás önálló életét, nemsokára azonban be kellett látnunk,
hogy ha élni és fejlődni akarunk, akkor csakis ezekben a regionális keretekben élhetünk, mert más életlehetőség nem kínálkozik. Be kellett látnunk, hogy önmagunkra

66

tiszatáj

vagyunk utalva és hagyatva, hogy csakis saját erőnkre és hitünkre számíthatunk."
Szenteleky azzal is tisztában van, hogy a hagyománytalanság és regionális öntudat hiányának szempontjából a kisebbségek közül a vajdasági magyarság indul a leghátrányosabb helyzetből az új életforma kialakítása felé: „Az új magyar szigetek - majdnem azt
írtam: gyarmatok - közül mi voltunk az utolsók, akik a regionális életszemléletet elfogadtuk, és késlekedésünkért drágán kellett megfizetni. Közönségünk megszervezése,
a kisebbségi öntudat és kötelesség kifejlesztése, kultúránk fontosságának az elismertetése
ma sokkal nehezebb, mint tíz évvel ezelőtt lett volna, amikor még nem hittünk a vajdasági magyar irodalom szükségességében. Ha ma az általános magyar kultúra ábrándos hívői lennénk, úgy hamarosan elpusztulnánk."
Nemcsak a vajdasági kisebbség sajátja, hogy a kulturális megnyilatkozásformák
közül elsősorban az irodalomra ruházza a regionális öntudat, a kisebbségi identitástudat megfogalmazását, ez egyfelől, Ausztria kivételével, általános közép-európai jelenség. Ugyanis „a 20. század első évtizedében az irodalmi tudatban rögződött a fiatal
nemzedék evidenciaélménye, az elmaradottság. Metaforikus nevet is kapott, az Ady
találta szimbólumot: itt terpeszkedett a magyar Ugar, a halálszagú, a lelkek temetője ahogyan erről Hanák Péter fogalmaz A Kert és a Műhely című tanulmányában. Nem
véletlen, hogy a vajdasági regionális tudat, kisebbségi identitástudat kialakításának feladatát éppen ugartörésnek nevezi Szenteleky. Másfelől viszont az is tény, hogy identitástudat nincs önmagában, hanem csak az adott közösség kultúrájában testesülhet
meg, „hisz a kultúra nem más, mint az adott közösség identitásának koncentrálódása és
tükröződése a szellemi értékekben" (Bundula István).
A vajdasági magyarság identitástudatának ingatagságához, megítélésem szerint,
jelentős mértékben hozzájárult az a körülmény, hogy a két világháború közötti időszakban - Szenteleky minden heroikus erőfeszítése ellenére - sem tudott olyan irodalmi mű megteremtődni, amely esztétikailag értékes lett volna. Enélkül ugyanis az
irodalomnak nincs igazán hitele, nem lehet az önmegerősítés eszköze, inkább a bizonytalanságot mélyíti. Ezzel nem akarom azt állítani, hogy az esztétikailag értékes
művek már önmagukban elegendőek lettek volna a két világháború közötti időszakban
a vajdasági magyar regionális tudat megizmosodásához, mert a helyzet jóval bonyolultabb. A befogadóközeg igénytelensége, kulturális tájékozatlansága ugyanilyen mértékben volt elbizonytalanító tényező. Az esztétikai érték hiánya nem csupán a két háború
közötti vajdasági irodalom specifikuma. Peéry Rezső írja a szlovákiai magyar irodalom
azonos korszakáról, hogy „irodalmunk mögött nincs létértelem, nincs idegekkel lereagált alkotó gondolat, nincs éltető eszmei nyugtalanság. Irodalmunk legnagyobb része
egyszerűen periférikus termelés lett, melyet pietásból fogyaszt a magyar közönség". Az
a groteszk helyzet teremtődik meg a Vajdaságban, hogy a regionális tudat, a kisebbségi
identitástudat vezérszólam marad, ami megteremtődik, úgyszólván egytől egyig a vidékiség, a provincializmus tipikus megnyilatkozása. Hagyományok, eleven befogadóközeg híján, elszakítva az anyaországtól, önmagának érvényt szerző releváns értékrend
híján mihez mérhette volna magát a vajdasági kisebbségi tudat? Az lett volna isteni
csoda, ha autentikus, esztétikailag értékes műveket hordott volna ki.
A második világháború folyamán bekövetkezett ideiglenes határvisszarendeződés
további önazonosság-válságot szülő körülményeire fölösleges kitérnem ez alkalommal,
e körülmény, azt hiszem, önmagáért beszél. Inkább azzal a látszatra ugrásszerű változással foglalkoznék, amelyet az Új Symposion-mozgalom hozott a vajdasági magyar

1995. május

67

irodalomba a hatvanas évek derekán. Az ekkor induló nemzedék hadat üzent az előző
nemzedéknek, amely a kötelező szocrealista hullámot átvészelve Szenteleky helyi színek elméletének folytatását tűzte feladatául. Az ötvenes évek végén, hatvanas évek legelején megteremtődött a helyi színek szempontjából néhány valóban hiteles irodalmi
mű, számottevő befogadóközeg híján azonban megint csak vajmi keveset jelentett kisebbségi önazonosságunk megerősítése terén. A hatvanas évek fiataljai, mint ennek az
irodalomnak a potenciális befogadóközege, mindezt teljesen elutasítva, annak a lendületes és nyitott szellemi áramlatnak az eleven sodrásába került, amely az akkori jugoszláviai kultúrák egészét érte Nyugat felől, éspedig az ország szocialista blokkon belül
kivételesen nyitottnak számító szellemi orientációjának, e blokkon belüli különutasságának köszönhetően. A formaprobléma kérdése ekkor tudatosodik először a vajdasági
magyar irodalomban. A legkiemelkedőbb művek tanúsága szerint úgy értelmezve e kérdést, ahogyan Mészöly Miklós fogalmaz erről: „A művészet csak addig lehet igazán
önmaga, amíg egyesíteni tudja a szépséget és a becsületes inzultust. S itt korántsem formai inzultusra, meghökkentésre gondolok. Az igazi formabontás sosem öncélú, mindig
megfelelő formát kereső; s az más. Mint ahogy az inzultus is, ha igazi: mindenekelőtt
szembesítés magunkkal."
Ekkor fordul elő a vajdasági magyar irodalomban először, hogy két kultúra határmezsgyéjén a híd-szerep nem kisebbségi toleranciából, nem a többség iránti lojalitás bizonygatásából fakad, hanem valódi értékek befogadásának belső szükségletéből. A vajdasági magyar irodalomnak a jugoszláviai kultúrák felé fordulását a korabeli hivatalos
magyar irodalom merevsége is serkentette. Ennek a körülménynek köszönhető, hogy
az akkori magyarországi irodalom legrangosabb írói szinte folyamatosan szerepeltek
nemcsak az Új Symposion, tehát a fiatal nemzedék folyóiratában, de az akkori középnemzedék élgárdájának folyóirataként funkcionáló Hídban is. Nem véletlen, hogy ebben a szellemi aurában íródik meg a vajdasági (illetőleg jugoszláviai) magyar irodalom
története (Bori Imre, 1968), jól példázva a regionális tudatra, az önazonosságra való
törekvés megizmosodását. Mint ahogy az talán elkerülhetetlen is, ez az identitáskép
a vajdasági magyar irodalom tanúsága szerint nem mentes a megszépítésektől, önmagunk
értékeinek túlértékelésétől sem. Egyfelől mohó modernségigény, másfelől túlértékelt
hagyományok, az esztétikai érték aranyfedezete nélkül, és a tényleges befogadó közeg
további hiánya - ez a többszörös rövidrezárás jellemezte fénykorában a vajdasági
magyar irodalmat, s a belőle kiolvasható identitástudatot.
A politika önazonosságot gátló és csonkító hatása azonban - mint annyiszor
a szazaáfoly amán Közép-Európában - itt is mindjobban beleszólt az irodalom alakulásába. Már a hetvenes évek elején újra éberebb lett a cenzúrázás, egy-egy szám betiltása,
s bírósági perek következtek. Ez fajult lassacskán addig, hogy a hetvenes évek végén induló, tehetségekben kivételesen gazdag új nemzedék lapjaként megjelenő Új Symposion főszerkesztőjét 1983-ban eltávolítják posztjáról, s ennek következményeként az
egész szerzői gárda úgyszólván teljesen visszavonul, nemcsak a laptól, de az irodalmi
élet egészétől is. A vajdasági magyar irodalom és kultúra, mintegy röpke két évtizednyi
fénykora után, 1983-tól kezdett sorvadni. Ebben döntő szerepet játszott a fiatal nemzedék eltávolítása az irodalmi közéletből, s ennek nyomán az, hogy a legfiatalabbak,
az Új Symposion-gárda leváltása ellen tiltakozva - éveken át lap, s a vele kezdettől fogva
összefonódó műhely nélkül maradtak. A lapok, folyóiratok, könyvkiadás s a magyar
kulturális intézmények egytől egyig az állam fennhatósága alatt álltak. Illegális ellenzé-

68

tiszatáj

ki csoporttá szerveződni nem volt semmilyen esély, ehhez egyébként is túlságosan kis
számú e kisebbség. Még keserűbbé tette e kudarcot a fiatal nemzedék számára az a körülmény, hogy a magyar intézmények élén javarészt a Symposion első nemzedékének
tagjai álltak, s a fiatalok eltávolításáról ők döntöttek. Hogy elkerülhetetlen volt-e a fiatal, hangsúlyozom, nagyon tehetséges és összehangolt nemzedék eltávolítása, avagy
kisebbségi reflexekből fakadó feladat-túlteljesítésnek tulajdonítható-e, ma már keveset
változtat a lényegen, mert az elkövetkező évek során olyan gazdasági válság következett
be az országban, amelyet eltussolni nem tudott másként a politikai vezetés, mint a délszláv tagköztársaságok mindegyikében az addig elnyomott nemzeti önazonosság-tudatra apellálva. A populizmus térhódítása, az egymás elleni uszítások véres háborúba kergették a délszláv térség népeit. Hogy a helyzet még groteszkebb és esztelenebb legyen,
a Kis-Jugoszláviává csonkult Szerbia és Crna Gora, mely szemrebbenés nélkül állította
nemzetközi fórumokon, hogy nem áll kapcsolatban a Horvátországban, majd később
Boszniában is kirobbant háborúval, nemzeti hovatartozásától függetlenül küldte hadköteles polgárait a harctérre. Senkinek sincs áttekintése afölött, hogy hányan veszítették életüket e gyilkos háborúban, de azt tudjuk, hogy köztük voltak szép számmal magyarok is. Az utóbbi hat-hét év leforgása alatt minden addig érvényben lévő értékrend
összeomlott. Szemforgató hazugságok özöne képezi mindazt, ami társadalmi-politikai
életnek neveztetik. Mindez a súlyos gazdasági válságból következő elszegényedéssel
párosulva általános távlattalanságérzetet teremtett, s a mai napig is ragályként terjed
a tömeges elvándorlás.
Mivel Kis-Jugoszláviában névlegesen többpártrendszer van, néhány évvel ezelőtt
megalakult a vajdasági magyarok érdekvédelmi szervezete, a VMDK, mely a többségi
nemzet új pártjainak mintájára a vajdasági magyarság nemzeti tudatának, kisebbségi
identitástudatának elnyomása, elfojtódása ellen emelte fel a szavát. Vitathatatlan tény,
hogy a kommunista rendszerek nem a nemzeti sajátságok és jogok elismertetését tűzték zászlajukra uralomra jutásukat megelőzően sem, hanem a proletariátus osztályérdekeit, nemzeti hovatartozástól függetlenül. Hogy mindez hogyan festett a gyakorlatban,
ma már köztudomású. A vajdasági magyarság érdekvédelmi szervezetének köszönhetően számos olyan, a magyarságot ért sérelemre derítettek fényt a nyilvánosság előtt,
amelyről évtizedeken át pisszenni sem lehetett. Hogy a legsúlyosabbat említsem:
az 1942-es újvidéki razzia megtorlásaként következtek az 1944-45-ös események, amelyek következtében 30-40 ezer magyart végeztek ki a Vajdaságban.
Kezdetben a VMDK elég nagy népszerűségnek örvendett a vajdasági magyarság
körében, ám lassanként feltűnővé vált, hogy a humán, főleg irodalmár értelmiség többségét mégsem tudta megnyerni magának. Ennek legfőbb oka minden bizonnyal abban
van, hogy a VMDK vezető tagjainak többsége az egypártrendszer idején is vezető szerepet játszott, csak akkor kommunistaként. A vajdasági értelmiség azon részét, mely
távol tartotta magát a magyarok érdekvédelmi szervezetétől, taszította egyrészt a gyors
pártállás, hasonló gyors színváltástól vagy viszolygott, vagy nem mert vállalkozni, másfelől pedig a VMDK populizmus felé hajló túlkapásaival sem tudott egyetérteni. Az a legnagyobb baj a VMDK-val és a közelmúltban belőle kivált új vajdasági magyar párttal,
a VMSZ-szel, hogy a magyarság érdekeit illető nézetkülönbségek körüli csatározásokra
fordítják a legtöbb energiát. Pedig a magyarság súlyos megfogyatkozása számos, égetően
fontos kérdés megoldását sürgetné. S összefogás nélkül aligha lehet e téren egy tapodtat
is előbbre jutni.

1995. május

69

Önazonosság nincs önmagában. És nincs a nemzeti hovatartozás szólamszerű kinyilatkoztatásában sem. Csak az adott közösség szellemi értékeiben érhető tetten, csak
ez adhat számára tényleges tartalmat. Ma a vajdasági magyarság kultúrája nagyon elszegényedett. Egyre feltűnőbben hiányzik mögüle a „létértelem", az „idegekkel lereagált
alkotó gondolat". Mindjobban tért hódít a provincializmus, a szigetléttel járó vidéki
beszűkülés. Mindez arra vall, hogy e kisebbség „enyelgő látványosságokba" menekül,
őszinte számvetés helyett.
Ám ilyen nagyarányú megfogyatkozás esetén van-e még értelme az őszinte számvetésnek, van-e értelme a mindig is oly ingatag önazonosság további keresésének-megőrzésének? Ehhez a térség egészének kellene az egymás mellett élő népek helyét és szerepét újraértékelni. S elfogadni végre a multinacionális és multikulturális jelleg tényét,
felismerni a bennük rejlő gazdaság önazonosságot és önbecsülést adó lehetőségeit.

BEKE

GYÖRGY

Felégetett eszéki hidak
1. Ha Ormánság, akkor nyilván Kodolányi János. Hiteles vezető a Dráva túlsó
partjára is, Horvátországba.
„Ott folyik nem messze, néhány kilométernyire Vejti, Piskó mellett, odaát a martja Moslavinánál meredek, ideát a part lapos, tocsogós, áradásos." Süllyedő világ című
visszaemlékezéséből idézek, 1940-ből. A folyó két partján még béke van, az író társasága nyári melegben lejár fürdeni a Drávára. „Semmi sem akkora gyönyörűség, mint ülni
a nehéz ladikban és evezni a sötétzöld vízen a sziget felé." Ez a sziget a vejti rév és Moslavina között terül el, fűzfák rengetege borítja, a homok forró és bársonyos. Komp viszi át a ritka szekereseket a magyar partról a horvát oldalra. A gerendákból összerótt vízi
alkalmatosságot „repülőnek" nevezik. Annyira béke van még, hogy nem fegyverropogás, határösszetűzés, szökevények elfogása a beszédtéma, pedig Európa máshol már lángokban ég; hanem az, hogy egy rettentő harcsa ladikostul elragadott egy halászt, a ladikot lennebb, Eszéknél partra vetette a víz, a halász nem került elő soha.
„Néha átmegyünk Moslavinára is. Kocsistul-lovastul a repülőre hajtunk, s a gyors
víz sodra átsegíti a széles gerendatákolmányt a túlsó partra. Ott fölkapaszkodunk a meredeken, s már bent is vagyunk a szép, tiszta horvát faluban. Hófehérre meszelt házak
sorakoznak itt, mindegyik előtt virágos kert, minden ablakban muskátli virít. A házak
előtt üde szederfák vetnek árnyékot. Gyalogjáró, kocsiút oly tiszta, mintha szobában
volnánk. És gyönyörűek a fiatal horvát iányok, asszonyok. Arcuk, mint a virágszirom.
Fehér, ingszerű, berakott ruhájukat a keblük alatt kötik meg, fehér térdük kilátszik,
s a lábuk kicsiny és gömbölyű... Ugyanúgy viselkednek, ugyanúgy köszönnek, ugyanúgy végzik a dolgukat, ugyanolyanok a szerszámaik, sőt a házaik is. Még magyarul is
meglehetősen tudnak, aminthogy a mieink közül is sokan tudnak horvátul. Ezek
nálunk árulják a szilvát, a súlyát, a halat, azok ide jártak ezer éven át makkoltatni,
lovat legeltetni, halászni, s most is átjárnak disznót venni, lent eladni. Azazhogy inkább cserélni."

70

tiszatáj

Indíthatnám ugyanígy úti krónikámat, szóról szóra idemásolva Kodolányit, a táj
nyugalmáról és ragyogó tisztaságáról. Én persze nem lovas kocsival utazom, hanem a
fiam autóján, s nem a vejti révnél kelünk át kompon a Dráván, hanem néhány kilométerrel keletebbre, a magyar Drávaszabolcsnál hídon, szabályszerű határállomáson és
vámon a horvát Alsómiholjácra. Követjük a folyót a jobb parton, néhol lápok, mocsarak mentén. Valpón át Eszékre tartunk, a Horvátországi Magyarok Szövetségének 45.
születésnapjára. Sehol háborús nyom, ideges rohanás, még katonákat sem látunk a hajdani Verőce megye békés tájain, el egészen Eszékig. Határőrökkel ugyan találkoztunk
a miholjáci parton, de elegendő volt nekik, hogy a kocsinkból ki sem szállva, amúgy
„nyugatiasan" felmutatjuk az útlevelünket.
Eszéken annál több az egyenruha. Katonák, rendőrök. Látszólag nem nagyon
avatkoznak bele a város életébe. A járőrök senkit sem igazoltatnak. A katonák között
sok az idősebb férfi. Az 199 l-es harcokban megsebzett vár, a Szent Anna templom,
a színház épülete nyomát sem mutatja már a háborúnak. Megint csodálatos látványt
nyújt a Dráva menti sétány, a neogótikus katedrális, az egész barokk városrész.
Úgy tűnik, hogy itt már békét kötöttek a jövővel.
De a város északi szegélye, a Dráva túlsó partja még néma frontvonal. Hídfőállás.
A folyó innenső széle Horvátország, a túlsó part, a történelmi Baranya megye déli csücske, amit ma inkább Drávaszögnek neveznek, hivatalosan horvát felségterület ugyan, de
a krajinai szerb csapatok megszállása alatt áll. Egy vékony sávban horvát katonák őrzik
a Dráva bal partját is, és nem került szerb kézre Kopács halászfalu, Eszéktől néhány
kilométerre északkeletre, a Duna és a Dráva találkozásának mocsárvilágában. Oda nem
merészkedtek be soha az erre vonuló tatárok, törökök sem.
Eszék ellenben minden hadjárás útjába esett, a rómaiaktól máig. Az eszéki híd
egyenesen a történelem hídfője a Balkán és Pannónia találkozásánál. Sorsát ebben a délszláv testvérháborúban sem kerülhette el. Hajdanán felégették az ennyire fontos hidakat, Nobel Alfréd óta legyilkolásukra alkalmasabb a dinamit. 1991-ben levegőbe repült
az eszéki híd, vízbe roskadtak a maradványai, de a horvát újjáépítés először ezt állította helyre.
Kevéssel a Dunába ömlése előtt a Dráva 325 méter széles, mélysége 6 és fél méteres. Ha nincs híd, megszakad a hadi út, megbénul a közlekedés. Zrínyi Miklós sem nevezné Eszéknél gyors vizűnek az elaggott folyót, Berzsenyi Dániel se vadnak. Csak
Janus Pannonius jelzője érvényes itt továbbra is: „lágyan" szeli át a zsíros szántóföldeket. Szlavónia, Baranya, Somogy költői mind megénekelték a folyót. Császárok, ha
kiterjeszthették ide a hatalmukat - mint Róma ura, Probus - , le akarták csapolni
a szétterülő mocsarakat. Úgy siet egymáshoz a Duna és a Dráva, hogy meg sem várják
évmilliós munkával ásott medrük találkozását Drávafoknál - milyen kifejező magyar
elnevezés! - , hanem kicsapnak az alacsony fekvésű földekre, és szétterülnek mocsarakká. Mária Terézia is tervezgette a lecsapolásukat, de csak a múlt században sikerült egy
Adamovics Kapisztrán nevű alispánnak három és fél ezer hektárt kiszárítania.
Római időkben is híd állt a Dráván Eszék fölött, a várost akkor Mursának nevezték, kikötőjében a dunai hajóhad állomásozott.
„Eszék... Vajon melyik nép nevezhette el Oszéknek Mursát, a régi római várost?
Magyarok említették így ezt a helységet? Avarok?" - kalandozik el a múltba Drávaszög
írónője, Baranyai Júlia.
Ezt a hajdani római hadi utat és folyami átkelőt használták Batu kán erre járó
tatárjai.

1995. május

71

Mohács felé tartva a törökök 1526-ban Eszéknél keltek át a Dráván. A szultán
hadai azután is, három-négy évenként, nagy erőkkel vonultak át itt, pusztítva a vidéket. Visszafelé tartva tíz- meg tízezer magyar fiatalt hajtottak át a hídon a birodalom
központja felé: jövendő janicsárokat.
„Szülejmán hídjának" nevezték akkoriban az eszéki átkelőt. A törökök büszkén
mondták, hogy hadi építészetük egyik remeke, a magyarok és horvátok gyűlölettel beszéltek róla, mivel pusztulásuk jelképét látták benne. Egy akkori leírásból érzékelhetjük a híd arányait Dárdától Eszékig, jó mérföld hosszúságban, 16 lépés szélességben.
Szlavóniai fekete tölgy minden oszlopa, gerendája, deszkája. A gerendák oly pompásan
egymásba illesztve, hogy apró krajcárt elnyelő rés sem volt közöttük. Két szélén karfák, éjjel lámpások tették biztonságossá a közlekedést.
Zrínyi Miklós, a szigetvári hős várkapitány költő dédunokája nem gyönyörködni
akart a hídban 1664-ben, mikor magyarokból, horvátokból és császári németekből álló
haddal megközelítette. Előbb sorra elfoglalta a Dráva menti várakat. Pécs is a kezére
jutott, noha a belső várból nem sikerült kikergetnie a török őrséget. A költő aludt a hadvezérben, mikor hideg ésszel ítélkezve felgyújtotta Pécset, majd Eszéktől Szigetvárig
a magyar falvakat, hogy az ellenség ne találjon menedéket, szállást. Az eszéki hidat is
azért égeti fel, mert el kell vágnia a török hadi utat. Eszterházy Pál író és államférfi,
főudvarmester, majd - Hohenlohe Gyula herceggel és Batthyány Ádámmal együtt Zrínyi Miklós gróf főtisztje ama nevezetes hadjáratban, feleségéhez írott leveleiben,
illetve a Mars Hungaricusban így örökítette meg az égetést:
„A kegyes istenség... nagy mennyiségű nádat adott a rendelkezésünkre... Két
teljes napon és két teljes éjen át folyton szítottuk a tüzet, és végre sikerült a hidat
elhamvasztanunk. Irtózatos látvány volt, főképp éjjel a sok ezer láb hosszú alkotmány égése."
2. Eszék hídja az egyetlen közvetlen összeköttetés lenne Drávaszög és a horvát
tájak között, ha a háború és a szerb megszállás nem akadályozná a közlekedést rajta.
Ennek a földdarabkának északról délre Pélmonostor és Kopács, nyugatról keletre Újbezdán és Vörösmart között természetes összeköttetése a történelem folyamán mindig
Baranya vármegye északi, nagyobb fele, illetve Pécs városa felé nyílott. Arra vezettek
a kereskedelmi utak, a vaspálya vonala. Északnak tartottak magyarhoni vagy külföldi
egyetemek felé a laskói diákok. Északról, szárazföldi úton érkeztek ide a hittérítők,
a mesteremberek. Pélmonostor borát 1918 előtt északra, Siklósra szállították, eladásra.
A trianoni békeparancs Drávaszöget, ezt a magyar-horvát-szerb lakta földnyelvet
a Szerb-Horvát-Szlovén Királysághoz csatolta, amelyik 1929 óta a Jugoszlávia nevet
viselte. Drávaszög magyar lakossága a nagy történelmi váltás idején a terület népességének mintegy 40 százalékát tette ki - 1910-es adatok - , nyelvében, népköltészetében sok
archaikus vonást őrző, hímzése, népviselete jellegzetesen magyar.
Tito rendszere 1945 után a belső föderalizálás során Drávaszöget a Horvát Szocialista Népköztársaságba tagolta be. Ily módon a drávaszögi magyarság a horvátországi magyar szórvány részévé lett - amelyhez államilag a történelemben soha nem
tartozott - , és ennek az 1991-ben 22 ezer főre becsült közösségnek majdnem a felét
alkotta.
Drávaszög Horvátországhoz tartozását a szerbek mindig vitatták, a zágrábi állami
önállóság kimondásakor a vidéket csetnikek foglalták el, és máig is megszállásuk alatt
tartják. Odacsatolták a „krajinai szerb köztársasághoz".

72

tiszatáj

Az eszéki híd élesebb határrá lett, mint bármikor volt eleddig idők rendjén.
Felégetett „eszéki hídhoz" hasonlatossá vált innen délre a szlavóniai Szentlászló
falu. Kiégett református templomának és szétlőtt tornyának fényképe az esztelen háborús pusztítás vádja magyarok között, de Európa-szerte is. A világ legjobban tájékozott és legfürgébb nemzetközi televíziós adóállomása, a CNN jó néhány tudósításában
tűnt fel a szlavóniai meggyilkolt templom és az elpusztult falu képe. De Amerika túl
messzire van tőlünk, gondjainktól, hogy az Árpád-kori magyar település nemzetiségi
összetételét ismerjék, és a tudósításokban kiemeljék: magyar életek, magyar munka,
magyar múlt porlad szét a két szláv nemzet, a horvát és a szerb testvérharcában. Mintegy ezer szentlászlói magyar őslakos vált földönfutóvá.
Egykori papjuk, aki 1981-ig szolgált a most romos templomban, Eszéken él,
akárcsak hívei nagy része. Andell Károly mellettem ült a magyar szövetség ünnepségét
befejező vacsorán az egyik eszéki kiskocsmában, ahol minden fogás húsból áll: a húst
hússal szolgálják fel. Talán albán szokás vagy másmilyen balkáni. A vendéglős - Antun
Novalics - tiszteli a magyarokat, ők is viszont. Ötven év körüli a pap, a hajdani reformátorok örököse - Drávaszög a lutheri, majd kálvini tanok egyik első befogadó magyar földje volt - katolikus lelkésznek is nézhetném, mivel azok hagyományos „papi
civil" viseletét hordja. Azt mondja, hogy a katolikus horvát tengerben a református
papok is ilyen viseletben járnak. Ez a református papság néhány igehirdetőből áll öszszesen Horvátországban, Andell Károlyon kívül a Magyarországra menekült Kettős
Jánosból. Karancson, egy négyszázas lélekszámú településen otthon maradt a református tiszteletes. Rejtőzködnek a katolikus papok Drávaszögben. Batinán nyolcszáz magyar élt, katolikus papjukat a szerb megszállók úgy megverték, hogy el kellett menekülnie Drávaszögből. Most a Bácskából - Vajdaságból - jön titokban egy másik lelkész
misézni, temetni. Drávaszög magyar népessége fele-fele arányban oszlik meg a katolikusok és a reformátusok között. A katolikus papokat mindenünnen elűzték a csetnikek. Varga Géza nyugalmazott segédpüspök keresi fel időnként szétszóródott híveit,
Dakovóból jön, a püspöki székhelyről, látogatása esemény, mint a magyar papok érkezése volt hajdanán a moldvai csángók között. Szent István ünnepén, 1994-ben, Eszék
szélén, a rétfalusi templomban emlékeztetett a püspök első királyunkra, aki itt a római
hitet meghonosította. Rétfalu hajdan önálló község, vagy ezer magyar lakossal, ez lett a
drávaszögi menekülők egyik első megállója.
Mintha a török idők jöttek volna vissza, akkor a katolikus papokat verés, megcsúfolás vagy halál várta, ha belekezdtek vallási szertartásukba. Á szultán katonái
és tisztviselői Bécs embereinek tartották őket. Ugyanakkor, nyilván a megosztás és
a könnyebb uralkodás végett, a török hatóságok látszólag támogatták az új hit, a lutheranizmus, majd a kálvinizmus hirdetőit. Sztárai Mihály a Drávaszög egyik legnagyobb
településén, a Duna közelében fekvő egykori kikötőben, Laskón lépett fel, még ferences csuhában, de már a protestantizmus eszméivel. Baranyai Júlia, aki a Drávaszög
történetét eddig a legteljesebben és legérzékletesebben írta meg (Vízbe vesző nyomokon,
Újvidék, 1977), találóan ábrázolta a laskói nép hangulatát a 16. század közepén, az
anyanyelvűséget hozó tanult énekszerző, drámaíró, hitvitázó hatásának titkát. „A bujdosástól, félelemtől, éhezéstől meggyötört, állati sorba jutott emberek csodát várva
hallgatták az új ige hirdetőjét: varkocsba font hajú, csüggedt tekintetű férfiak, riadt,
nádicsikasz soványságú asszonyok lassan felemelték fejüket, égő szemüket a prédikátorra szegezték, aki ilyen emberien, melegen, ilyen közelről szól hozzájuk ékes, gyönyörű nyelven, s meg akarja őket tanítani arra, miként őrizhetik meg emberi méltósá-

1995. május

73

gukat a rabságban, nemességüket a szörnyű megaláztatások közepette, s szabadságukat
a szolgaságban. A tanulás, a művelődés útját mutatja meg nekik. Világosan látja, hogy
csak a műveltség adhatja vissza eltiport népe önérzetét, önbizalmát. Iskolák alapításának, iskolák látogatásának fogalmát lopja bele napról napra népe tudatába."
Sztárai Laskón szerezte magyar zsoltárait, itt írta fontosabb műveit. Tanított is
a laskói iskolában, tanítványaival pedig magyar nyelvű diákszínjátszást honosított meg,
a török hódoltság árnyékában.
Csakhogy elnyomó hatalom rokonszenvére soha nem tanácsos építkezni. A török megszállók hol kegyelték Sztárait, hol halálra szánták, háromszor akarták elpusztítani, mindannyiszor a véletlen mentette meg az életét.
Andell tiszteletes úr szavaiból azt olvasom ki, hogy felekezeti harcok, gyűlölködések századai után, igaz lelki együttérzés, alkotó ökumené most alakul ki katolikus és
protestáns papok között a Drávaszögben, Szlavóniában, a Szerémségben. Mindenütt,
ahol a szerb megszállók egyképpen ellenséget látnak a katolikusokban is, reformátusokban is, mivel ezek „horvát felekezetek és magyar felekezetek". A keleti és nyugati
kereszténység, keleti és nyugati erkölcs és civilizáció határvonala - akárcsak a római
limes kétezer éve - a Drávaszögön át húzódik, Szlavónia és a Szerémség partjainál, ahol
életre-halálra megütköznek a hagyományok és életfelfogások.
Van-e itt, lehet-e menekülés a legkisebb közösségnek, a déli magyarságnak, hunok
és székelyek, avarok és honszerzők leszármazottainak? A délszláv háborúnak ők a legjobban kiszolgáltatott ártatlanjai.
Eszéken most mintegy hatezer magyar él, többségük drávaszögi és szlavóniai menekült. Otthagyták házaikat, gazdaságukat, üzletüket, műhelyüket, hogy puszta életüket oltalmazhassák. Ügy szétszóródhatnának a százötven ezer lakosú városban, ahová
horvátok is tömegével menekültek, mint porszemek a viharban.
- Egymásra találnak-e ismét az elhagyott falvak lakói Eszék emberrengetegében,
tiszteletes úr?
- Magukkal hozták a szokásaikat, az együvé tartozásuk érzését. Úgy fenntartja ez
őket, mint halászokat a Dráva vizén a jól megépített csónak.
- Falujukban, az immár eltűnt szlavóniai Szentlászlón vagy a drávaszögi Laskón,
Hercegszőlősön nem érezték meg ezt az erőt?
- Ott csak élték, ösztönösen, ahogyan lélegzik az ember. Most tudatosodik bennük. Egyszerre mintha feltámadna körülöttük egész történelmük, visszajönnének távoli századok...
3. Tanítják az iskolákban magyar irodalomtörténetből a Müncheni kódexet, az
első magyar bibliafordítást. A moldvai Tatros várában másolta a magyarra fordított
négy evangéliumot bizonyos Németi György 1466-ban. Nyilván, az ottani huszita
magyar gyülekezet használatára. De a magyar Huszita Biblia nem Moldvában keletkezett, hanem a Szerémségben. Tamás és Bálint huszita igehirdetők kezdték el fordítani
a Szentírást magyarra, egy jó évszázaddal Károlyi Gáspár vizsolyi magyar Bibliaja előtt.
Nem sok idővel Husz János fellépése után. Ilyen gyorsan terjedtek át a huszita eszmék
cseh földről a magyar déli végekre? És az üldözőbe vett huszita igehirdetők innen miért
éppen Moldvába menekültek, a csángók földjére?
Jelentős lélekszámú magyar lakosságnak kellett élnie akkoriban a Szerémségben
is, Moldvában is, a nemzet peremén. Történelmi szorongattatásai ellenére, nem egyszer
éppen ez a „perem-magyarság" tett döntő tanúságot nemzeti múltunk nagy pereiben.

74

tiszatáj

Mikor a nyolcvanas években egy bizonyos Dumitru Mártina§ - a bukaresti hatalom
közvetlen utasítására kiadott - könyvében azt kívánta igazolni, hogy a moldvai csángók „elmagyarosodott románok", erre pedig nyelvészeti érveket, csángó tájszavakat
és nyelvi sajátosságokat hozott fel, a magyar nyelvészek a Szerémséggel bizonyították
dilettantizmusát. Ugyanis a Dráva és a Duna alatt, lent délen ugyanazok a nyelvi régiségek éltek tovább, mint a keleti részeken, a csángóknál.
Beleépült a szerémségi magyar nyelv a korai magyar protestantizmus emlékeibe. A drávaszögi Hercegszőlősön 1576-ban negyven prédikátor zsinatot tartott, és
ezen megfogalmazták a baranyai reformátusság alaptételeit, a Hercegszőlősi Kánonokat.
Szerémségi prédikátorok is jelen voltak ezen a zsinaton.
Immár csak lappangó helységnevek emlékeztetnek a Szerémség és Szlavónia
Árpád-kori magyar múltjára. Eszék alatt délnyugatra Haraszti, Lacháza, délre Ténye,
keletre, a Dráva mentében Szarvas, Almás - ide menekültek volt az új hit elől Laskóról
a magyar ferencesek - , a nagy Duna-kanyar alatt Dálya, Vukovár...
Tovább is szállhat képzeletem a Szerémségben, egészen Újvidék alá, Zimony fölé,
Maradék falucskáig. Közigazgatásilag ma a Vajdaságé. Szerb neve: Maradik. Semmi értelme. Annál fájdalmasabban cseng magyar fülekben a Maradék, ahol nemzedékek óta
nincs magyar iskola, most hal el végképp a magyar szó, süllyed alá ezer magyar esztendő.
Vajon ez a sors vár Drávaszögre is? Csak gyorsabb lesz a pusztulás, mint a hajdani
Szerémségben?
Történelmi közhelyünk, hogy a török hadjáratok során legyilkolt, elmenekült
magyarság helyére délszlávok települtek. Csak nem azonnal és nem tömegesen. A magyarság szívósabbnak bizonyult, mint ahogy előítéleteink sugallják. Gács vagy Kács
településen, a Dráva mentén, a mohácsi vész után 28 évvel, vagyis 1554-ben 16 magyar
adózót írtak össze. Majdnem száz évvel később, 1641-ben még mindig 13 magyar gazda
adózott itt. Igaz, hogy az összeírásban ekkor már 24 délszláv név is szerepel, török
megnevezés szerint „iflak", vagyis „vlach". (Csak meg ne tudják a román történészek,
akik minden vlachban román ősöket látnak!) A török adókönyv úgy tudta, hogy
Vörösmarton - tévesen Felesmart városaként szerepelteti - 1554-ben 53 tehetősebb,
adózásra kötelezett magyar élt. Baranyai Júlia, akinek könyvében ezzel az adattal találkoztam, a felsorolás végén megjegyzi, hogy néhányan Vörösmarton most is négy és fél
évszázaddal ezelőtt ismert magyar^neveket viselnek: a Gyurák, a Keresztesek, a Bálindok, a Kontrák (régen Konták). Őriz az adó könyv magyar mesterségneveket is, törökösítve: „berber", vagyis borbély, „szerádzs", tehát nyerges. Magyar volt a község bírója, bibliás Mózses néven. Papjuk is volt a vörösmartiaknak, őt a „diák" jelző illette
meg. Laskón (Laskafaluban) ugyancsak 1554-ben 30 magyar adózó szerepelt. Danócon
- eltűnt drávaszögi mezőváros - 64-en. Nyoma veszett a településnek, pedig olyan módos volt a hódoltság első idejében, hogy ő adott kocsit a Budáról, illetve Konstantinápolyból jövő török futároknak.
Bánk bán korát idéző magyar nevek az elsüllyedt Danócról: Aracs Bertalan, Kovács Gergel, Cseki Máti, Tod Mihál, Polkás Mihál, Fekető István, Vas Jákob, Kerékjáró Mihál, Puskás Anbrus, Szúrd Máti, Kopa Mohácsi, Őrs János...
Nem minden magyart írtak össze az adószedők. Hiába keresnők azok nevét, akik
a Duna vagy a Dráva vadvizei és nádrengetegei között bujkálva hordozták életüket,
a lápi mocsárból kiemelkedő földszigeteken, dörömbökön.
Baranyai Júlia a török defterek - adólajstromok - adataira támaszkodva mondja,
hogy a török világ első századában a Drávaszögbe „csak egészen jelentéktelen mértékű

1995. május

75

délszláv beköltözés történt". Csörgits József személyes tapasztalatai alapján vázolja fel,
hogy mi maradt meg 1991-ben, a horvát-szerb háború egyetlen esztendejében a drávaszögi magyarságból. Illetve, a „háború előtti" - ez 1991-et jelent - néprajzi állapotokat
idézheti hitelesen, az elpusztultakról, elmenekültekről nincsenek pontos kimutatások.
Csörgits, akinek a családja istápolta öreg korában Baranyai Júliát, most 45 esztendős, éppen annyi, mint a Horvátországi Magyarok Szövetsége, amelynek 1988-tól az
elnöke. Költő és publicista, az 1979 óta Eszéken kiadott, másfél ezres példányszámban
megjelenő Magyar Képes Újság főszerkesztője. Három verseskötete jelent meg eddig
(Öngyilkos halak, Napló a fejfáig és Mintha tenyérrel csapnék a fénybe). Az Űj Magyar Irodalmi Lexikon jellemzése: „Lírája a jelen és a kollektív emlékezés kettősségében bontakozik ki. A pusztulásra ítélt táj költője, nagy intenzitással éli át a múlt, a gyökerek,
a szülőföld örökségét, mellyel szemben áll a derékba tört vágyak, az elveszett illúziók
jelene."
Ez a politikus író, „a pusztulásra ítélt táj költője" derűs ember és végtelenül optimista. Még 1991-ben meghívott a szülőfalujába, Vörösmartra, hogy ott kóstoljam
meg legjobb borát, a Rajnai Rizlinget. Azóta sokszor megújította a meghívást, noha
1991 óta nem mehet át az eszéki hídon, Vörösmartra igyekezve, nem láthatja a szülőházát, a szülei otthonát, nem ihat hatholdas szőlője borából. A vörösmarti fiú Zomborban végzett magyar középiskolát, Eszéken horvát nyelvű pedagógiai főiskolát. Kezdettől újságíró, előbb az újvidéki Magyar Szónál, de ott csak három esztendeig volt
maradása.
- Nem talált a szó közöttünk.
- Szakmai dolgokban különböztetek?
- Inkább öntudat dolgában. Újvidéken némelyek úgy ítélték meg, hogy a drávaszögi magyarok túlságosan hangsúlyozzák nemzeti hovatartozásukat. Miben is állt a mi
„magyarkodásunk"? Nálunk elenyészően kevesen mentek lépre és vallották magukat
„jugoszláv nemzetiségűeknek". Vörösmarton mindig énekeltük a magyar himnuszt, és
a feleségem, aki anyakönyvvezető volt, a magyar új házasokat anyanyelvükön adta össze.
- Ezek szerint Újvidéken, a Vajdaságban nem találtatok támaszt megmaradásotokhoz Jugoszlávia idején?
- Nem ilyen egyszerű ez. A Vajdaságban sem „jugoszláv" érzelmű a magyarok
nagy többsége. Meg aztán a maga iskoláival, nemzetiségi intézményeivel a Vajdaság nekünk egyféle „belső anyaországunk" volt. A horvát függetlenség óta érezzük a hiányát.
Tehát, a Csörgits lustrája: Vörösmart tiszta magyar falu volt, 1200 lakossal, Újbezdánra magyar kubikosok települtek volt régi Bezdánról, a Duna mentéről a Drávához, létszámuk 1991-ben úgy 300, Kopács 800 lélek, színmagyar volt, Várdaróc 900,
Kő - hajdanán Keö - 200, Karancs 400, Sepse 700, Nagybodolya 350, Darázs 350,
Batina 800, Csúza - törökül börtönt jelent a szó - 900, Hercegszőlős úgy 600, Pélmonostor ugyanennyi magyarral számolt. A legendás Laskón, a vidék egykori szellemi
központjában 1100 magyar élt, együtt mintegy száz horváttal. Voltak a Drávaszögben
ennél kisebb magyar telephelyek is. Ha összeadjuk valamennyi magyar lakost, kitettek
úgy 12 000 lelket.
- Mennyiben maradtak otthon a szerbek uralma alatt?
- Talán a magyarság fele. Volt, ahonnan majdnem mindenki eljött. Laskóról
a legkevesebben.

76

tiszatáj

Eszék nyújtott otthont a menekülőknek, meg hát igen nagy számban jöttek át
Magyarországra, vagy hatezren. Közülük három és fél ezer még nem tért vissza. Vannak olyanok is, akiknek egyszerűen nincs hová visszatérniük...
4. Nem a független horvát állam gátolja a magyar menekültek hazatérését. Horvátország egyenesen hívja polgárait.
Jellasics báró, a horvát bán aligha gondolt arra 1848-ban, mikor Bécs parancsára
átlépte a Drávát és csapataival a magyar szabadságharc ellen indult, hogy eljön olyan
idő a szülőföldjére, mikor a magyarok állnak a horvát nemzet függetlenségi harca mellé, és akár életüket adják érte a csatamezőkön. Ha lélekszámukat tekintjük, tehát a 22
ezer magyart a 4 és fél millió horváthoz viszonyítjuk, akkor alighanem a Szerémség,
Szlavónia, Verőce és a Drávaszög hozta a legnagyobb anyagi és véráldozatot az 1991ben kezdődött horvát függetlenségi háborúban. Halottak a frontokon, horvát gárdisták
között elesett magyarok, kivégzettek, elmenekültek, földig rombolt falvak - így Szentlászló - , testi és lelki csonkulások, soha ki nem heverhető emberi tragédiák.
Magyarok és horvátok viszonya a történelem során nem is volt annyira felhős,
miként Jellasics szerepléséből és - megintcsak! - a kölcsönös előítéletekből következtethetnők. Illyés Gyula megidézi Teleki László grófot (1810-1861), a politikust és
drámaírót, a Kegyenc szerzőjét, aki 1848-ban a népképviseleti országgyűlés tagja, majd
a forradalmi magyar kormány párizsi követe volt.
„Ha Horvátország azt az óhaját nyilvánítja, hogy elszakadni óhajt tőlünk, ennek
én nem mondhatok ellent - ezt a véleményt fejezte ki emelt hangon Teleki László, már
az 1848 őszének országgyűlésén döbbent csöndet keltve; vagyis nem tiltakozást. Nem
először, nem is utolszor beszélt így - nyilvánosan is. Még a Batthyány-kormány nevezte
ki ügyvivőnek Párizsba. Hogy ott beszéljen s működjön."
Mi más ez, mint a népek, nemzetek önredelkezésének tisztelete - jóval Wilson
elnök 1918-as 14 pontja előtt? Ebben a szellemben a mai Magyarország elsők között
ismerte el az önálló Horvátországot. A szabadságszeretetükre oly büszke nyugati hatalmak előtt! Sőt - a nemzetközi szokásoktól eltérően - a Romániai Magyar Demokrata
Szövetség is kinyilvánította teljes rokonszenvét az 1991-ben létrejött Horvát Köztársasággal. A közös eszmények és a jóváteendő történelem nevében. Nem felejtették el ezt
a gesztust Horvátországban. A magyar szövetség eszéki születésnapján felszólalt András Imre, az RMDSZ Hargita megyei parlamenti képviselője. A jelen lévő horvát hivatalosságok hosszan megtapsolták. „Számunkra nagy sikerélmény, hogy a horvát diplomácia és a horvátországi magyarok ezt ma is számon tartják." (Erdélyi Napló, 1994.
december 14.)
Pecze Ferenc, jogtudományi akadémiai doktor, a Hunyadi Szövetség elnöke
régóta foglalkozik a magyar-horvát államközösség nyolc évszázadával. Azt mondja most:
- Az egyetemes jogtörténet egyik leghosszabb időtartamú és tartósan szilárd
közjogi kapcsolata volt a nyolc évszázados magyar-horvát államközösség. Ezt az 1091től 1918-ig terjedő együttélést visszaigazolja az 1990. december 21-én elfogadott mai,
hatályos horvát alkotmány, amelynek a bevezetője többször utal magyar vonatkozásokra. Kimondja, hogy a „horvát-magyar perszonálunióban" a horvát állam mindvégig
önállósággal bírt. Felidézi az 1527. évi királyválasztást a Habsburg-házból, és a nőági
trónutódlásról szóló Pragmatica Sanctiót a 18. század elejéről. Mindkettő a korabeli

1995. május

77

magyar közjoggal kötődik össze. Az alkotmány hivatkozik az együttélésre a „horvátmagyar 1868-as kiegyezés" kapcsán is. Hozzáfűzi, hogy ennek rendelkezései „mindkét
állam jogi hagyományain" alapultak.
Világszerte alig találni alkotmányt, amely hasonló figyelmet szentelne egy szomszédos állammal hajdan fennállott államközösségi köteléknek. Kulcsot adhat a mostani
déli (bel)háború(k) eredőinek értelmezéséhez az alkotmánynak az a megállapítása,
hogy a horvát parlament soha nem ismerte el az 1989-től széthullott jugoszláv államot.
A magyar-horvát együttélésben ismeretlenek voltak az olyan egymás közötti véres leszámolások, mint a délszláv együttélés hét évtizedében, gondolok az 1928-as belgrádi
parlamenti gyilkosságokra, az 1941 és 1945 közötti, majd 1990-től újrakezdődő háborúskodásokra. A „belső ütközések" a két társállam, a magyar és a horvát között
(reformkorban, 1848-ban és máskor) eltörpülnek az egyetértés tényeihez és a kívülálló
- bizánci, velencei, török - hatalmak elleni közös hadviseléshez képest. Emlékezetesek
az Árpád-házi királyok, majd az Anjouk, a Hunyadiak és mások közös alkotásai,
a nándorfehérvári diadal, az itáliai magyar-horvát diáktársulatok, a Zrínyiek haditettei
és költészetük, amely mind a két irodalmat gazdagította, a Wesselényi-összeesküvés,
a horvát-magyar jakobinus mozgalom, az egybefonódó függetlenségi törekvések. Versailles tragikus tévedései mind a két államot sújtották. Látványosan különbözött a magyar-horvát és a szerb-horvát állami együttlét felbomlása: 1918-ban korrekt feloldás,
1990-től népirtásos délszláv felbomlás.
- Az előbb idézett mai horvát alkotmány milyen nemzetiségi jogokat foglal
magába?
- Nevükön nevezi az ország nemzetiségei között a szerbeket, muzulmánokat,
olaszokat, magyarokat, zsidókat, cseheket. Szavatolja az egyenjogúságukat, nemzeti jogaik megvalósítását, összhangban az ENSZ és a nyugati világ normáival. Minden nemzet és minden kisebbség számára biztosítja a nemzeti identitás kifejezésének, az anyanyelv használatának szabadságát és a kulturális autonómiát. Mindeme alkotmányos
előírások alapján az 1991-ben létrejött kisebbségi törvény rendelkezik a nemzeti himnuszok, zászlók és más történeti jelképek szabad használatáról.
5. Csörgits József nem mehet haza Vörösmartra, de a hírek eljutnak hozzá Eszékre vagy Budapestre Drávaszög mai magyar valóságáról, ami - sok vonatkozásban horvát sors is.
Megrázó egyéni tragédiák idéződnek fel mindegyre, a nagy közös tabló előtt.
A Horvátországi Magyarok Szövetsége születésnapi ünnepségén emlékérmeket
adományozott legkiválóbb tagjainak, a kisebbségi magyar közélet tevékeny vezetőinek.
Szólították Csébics Ferencet is Pélmonostorról, Drávaszög északi csücskéből. A járás
tekintélyes főembere volt.
Jelképes szólítás. Csébics Ferenc nem jelentkezhetett. Nem menekült el Pélmonostorról. Nem ártott soha senkinek. Úgy hitte, nem eshetik bántódása. Csakhogy
egyáltalán nem ez érdekelte a csetnik megszállókat. Csébics Ferencet fűrésszel darabolták fel! Élve!
Tőkén való lefejezés 1944 őszén az erdélyi Szárazajtán, élve eltemetés a Nádas
mentében, tömegsírba lövetés a Bácskában, Szudétaföldre deportálás a Felvidéken,
„malenkij robot" Kárpátalján... Iszonyatos összkép arról, hogy Kelet és Nyugat nagyhatalmai milyen sorsot szántak a magyarságnak, amit mohó kishatalmak fejszékkel, fűrészekkel teljesítettek be.

78

tiszatáj

Pélmonostor a drávaszögi Szárazajta lett.
Csébics Ferenc emlékérmét a falujából elűzött unokája vette át. Ha nem látom
fizikai valóságában az unokát, talán kételkednék abban, hogy ilyen szörnyűség 1991ben megeshetett, megint csak a nagyhatalmak tudtával és cinkos hallgatása mellett.
Immár hivatalos törvényszéki, méghozzá a megszállt Drávaszögben hozott ítéletek bizonyítják a népirtást. A Magyar Távirati Iroda 1994 decemberében jelentette Belgrádból, hogy a pélmonostori bíróság úgy döntött: exhumálják annak a 18 magyar, illetve
horvát áldozatnak a holttestét, akiket a hatóságok szerint Dusán Boljevic és felesége,
Jagoda Boljevic gyilkolt meg 1991 októbere és decembere között. A feleség családi
neve: Dobrokes, ismert név Drávaszögben, közeli rokona a csetnik megszálló hatalom
első helyi vezetőjének. Akkor hát „hivatalos" támogatással történt a 18 gyilkosság?
A krajinai szerb bíróság azért döntött a holttestek megvizsgálása mellett, mert ki
akarja deríteni a gyilkosságok elkövetésének pontos módját. Az októberben megkezdett perben az ügyészek háborús bűncselekmények elkövetésével vádolják a Boljevic
házaspárt, s az állítják, hogy a szerb területvédelmi hadseregben (csetnik önkéntes alakulat) szolgáló Boljevic anyagi érdekektől vezérelve végzett áldozataival.
A „Rambo" gúnynevű Boljevic eddigi vallomásaiban tagadta, hogy köze lett volna
a gyilkosságokhoz, s azt mondta, inkább ki kellene tüntetni őt a szerb-horvát harcok
idején véghezvitt cselekedeteiért. Jagoda Boljevic azt vallotta, hogy férje követte el a gyilkosságokat, s ő csak a férje kényszerítésének engedve segédkezett a bűncselekmények
végrehajtásában.
Számomra különös, hogy a szerb megszállás alatt álló Pélmonostoron vonták
felelősségre Boljevicéket. Csörgits József magyarázata egyenesen világpolitikai árnyékokat vetít a drávaszögi magyar égboltra. Elmenekült magyarok egy csoportja 1992
februárjában az ENSZ tudomására hozta a pélmonostori vérfürdőt. Máshonnan is felröppentek hasonló hírek. Határozat született a háborús bűnösök felelősségre vonásáról. Nem bizonyos, hogy Boljevicékkel kellett volna elkezdeni.
Ez lenne a magyar megmenekülés Drávaszögben, a nemzetközi figyelem? 1994
karácsonyán Vörösmarton csetnikek törtek be Dezső Árpád 30 éves munkás házába.
Parancsba adták, hogy azonnal induljon velük, katonának kell mennie a szerbek oldalán Boszniában. Dezső Árpád tiltakozott: mi köze neki a szerbek háborújához? A csetnikek megragadták, kivonszolták a házából, és a kapuja előtt agyonlőtték.
- És a kéksisakosok? - kérdezem megdöbbenve Csörgits Józseftől, akinek Dezső
Árpád az unokatestvére volt. - Vörösmarton nincsenek békefenntartók?
- Hogyne lennének! Úgy 130 méternyire tanyáztak a Dezsőék házától. Nem
avatkoztak közbe.
Folyamatos népirtás - a népek önrendelkezése nevében? Ennek a korszerű, nemes eszménynek a kísértete járja be ma a világot. Ennek alapján foglalták el a szerb
csetnikek Drávaszöget. Azóta folytatom a magam néma vitáját - önmagammal.
- Meg kell értenünk a szerbek álláspontját is. A horvát függetlenség kikiáltásával
ők kerültek kisebbségbe a Drávaszögben és más horvát vidékeken. Ha a szlovénoknak,
horvátoknak, macedónoknak joguk van a nemzeti önállósághoz, miért ne illetnék meg
ugyanazok a jogok a kisebbségbe szorult szerbeket is? A népek szabadsága olyan, mint
a levegő: csak akkor lehet az egyiké, ha minden másnak ugyanúgy jut belőle.
- Éppen ez az árulkodó. A csetnikek a szerb önrendelkezés nevében lázadtak fel,
de eszük ágában sincs megadni ugyanazokat a jogokat Szerbia kisebbségeinek, az albánoknak, magyaroknak, horvátoknak.

1995. május

79

- Hátha a szerb önrendelkezés kivívása ráébreszti Szerbiát arra, hogy neki lenne
erkölcsi kötelessége felszabadítani a maga kisebbségeit? A csetnikek is hoznak véráldozatot, ez nem ösztönözhetné őket más népek önrendelkezésének elismerésére?
- A tömegvérengzések? Éppen ezek tették ijesztővé magának az önrendelkezésnek az elvét, s még inkább a gyakorlatát a nyugatiak szemében. 1918-ban csak Wilson
elnök tagadta meg saját eszményeit. Most mintha az egész nyugati világnak fontosabb
lenne a maga jóléte, kényelme, biztonsága a keleti kisebbségek szabadságánál. A csetnik
háború ezért vált - legalábbis egy időre - a nemzeti önrendelkezés eszméjének tömeggyilkosává.
Abbahagyom, nagyon fáraszt. Régóta a magyar sorsról folytatom a vitát önmagammal.
Ennek a kisebbségi magyar fátumnak ijesztő jelképe szintén a romlás, egy drávaszögi falu: Laskó. Árpádok óta magyar telephely. Lakosságát a török kipusztította. Újból magyar faiu lett belőle. Az anyanyelvűség egyik első bástyája a történelmi Magyarországon, ahol református püspökként szolgált Sztárai Mihály, a sárospataki iskola
megszervezője. Itt, délen 120 eklézsia lelki vezetője. Magyarul prédikált a laskói templomban, és anyanyelvükön tanította a laskói magyar gyermekeket. Gyülekezeti énekei
ma is felhangzanak református templomokban, mindenütt a Kárpátok ölelte tájon.
Eszünkbe jut-e e zsoltárok éneklésekor Laskó?
Sztárai Mihály templomával kezdték el a mostani dúlást. Szőnyeget borítottak az
orgonára és felgyújtották. Égtek a falak is. Következett az iskola. Magyar iskola volt itt
mindig, Sztárai óta, a Tito-rendszerben is, mivel majdnem színmagyar falu. A csetnik
uralom megszüntette a magyar iskolát. Szerb iskolaként indította újra, amelynek van
magyar tagozata is. Még van, már csak négyosztályos. A falu lakosságának fele szerb
betelepített. Abban a faluban, ahonnan a legkevesebb magyar menekült el. Az őslakosság kiszorításával „csináltak helyet" a foglalóknak. Laskó mindennapi életében már
csak a szerbeknek van szavuk. Vagy esetleg egy olyan magyarnak, mint...
- Az iskola igazgatónője neve szerint magyar - mondja Csörgits. - O igazgatja az
elárvult vörösmarti iskolát is. Zsigics Júlia a neve. Férje az egyik helyi fő csetnik.
- Olyan kiváló tanárnő?
- Ennyire ravaszok a megszállók. Számítanak arra, hogy külföldi „ellenőrök" jöhetnek egyszer, akkor pedig kérkedni lehet: nézzék, uraim, íme az eredeti csetnik demokrácia! Szerb többségű faluban magyar nemzetiségű az iskola igazgatónője! Azt csak
a laskóiak tudják, hogy Zsigics Júlia „szerb inget visel", nagyobb csetnik az igaziaknál.
A kisebbségi sors az egyéni züllés ilyen riasztó példáit is kitermeli. Mindenütt.
6. De olyan eszmény-embereket is nevelhet, akik maradandó nyomokat hagynak
maguk után közösségük gondolkodásában.
Merki Ferenc ilyen volt Drávaszögben. Felfigyeltek rá - öregségében - az anyaországban is, Kudlik Júlia tévéfilmet készített róla, ezt a megújult Somogy példás horvátországi magyar számában közreadta (1994. évi 6. szám). A kémia, fizika és matematika tanára volt Merki Ferenc, és éppen ő, a reáliák embere küzdött legszívósabban
Horvátországban az anyanyelvű oktatásért. Pedig némelyek úgy vélekednek, hogy
az anyanyelvűség csak az irodalomszakosok szívügye, a számtan tanításánál nem fontos
a nyelv, csak az értelem.
Tanárunk 1927-ben született Vörösmarton, kisiparos családban. Egyazon évjárat
gyermekei vagyunk tehát. Más rokon vonások is összekapcsolnak. A drávaszögi és az

80

tiszatáj

erdélyi kisebbségi sors a két háború között abban is egyezett, hogy itt is, ott is a „névelemzés" módszerével ritkították a magyarság sorait. Merki Ferencről a szerb hatóságok kiderítették, hogy tulajdonképpen nem is magyar. Mars a szerbhorvát elemi iskolába! Egy szót sem tudsz szerbül? Majd megtanulsz! Helyrehozod elbitangolt őseid
vétkét! Vörösmarttól tovább, Eszékre, továbbra is szerbhorvát iskolába. Menekülni
próbált, nem az „államnyelv" elől, azt már jól beszélte. Menekülését a magyar iskola
jelentette. Akárcsak nekünk a Székelyföldön. Szülei beíratták a zombori magyar polgáriba. Hazatért az anyanyelvéhez.
Életre szóló élménye lett, mikor - Batinán elkezdett tanítása után - Vörösmartra
helyezték, és tanárként belépett abba a tanterembe, ahol hétéves korában elsős volt,
magyarul szólott a diákjaihoz, ott, ahol ő diákként csak szerbül szólalhatott meg. Akkoriban egész Jugoszláviában hatosztályos oktatás folyt falvakon, de ezek végzettjei
nem tanulhattak tovább. Nyolcosztályos algimnáziumok készítették elő a fiatalokat
a középiskolákba és az egyetemekre. Magyarul ilyen iskola nem volt. A Horvátországi
Magyarok Szövetségének - mindjárt megalakulása után - 1949-ben - egyik első gondja
ilyen iskolatípus engedélyeztetése. Helyiség is kellett az engedély mellé. Ott volt
a nagykocsma, abban is meg lehetett nyitni - ideiglenesen - a nyolcosztályos iskolát.
A hatvanas évek elejéig szolgált is engedelmesen a kocsmaépület, akkor már nem lehetett többet toldozni-foltozni. Merki Ferenc lett közben az algimnázium igazgatója. Talpalt Vörösmarton, a körzet - járás - székhelyén, Pélmonostoron, a köztársaság fővárosában, Zágrábban. Építési engedély, építkezési anyagok, tervek, mesterek, pénz, külön
gond mindegyik, de 1973 novemberére elkészült az új vörösmarti magyar iskola.
Merki Ferenc pedig, iskolavezetőként, megismerhette az egész horvátországi magyar oktatás gondjait; ebben a szélesebb összefüggésben ítélte meg maga és a magyar
pedagógusok feladatait. Felfigyeltek rá az eszéki pedagógiai intézetben: mint tanárra,
aki tantárgyait, a kémiát, fizikát, matematikát vonzóvá tudja tenni diákjai számára,
mint iskolán kívüli népnevelőre, aki a vörösmarti kultúregyletben a felnőttek körében
is érvényesíti előadókészségét, pedagógiai érzékét, és mint igazgatóra, aki ezernyi akadály ellenére szervezi az anyanyelvű oktatást. Kinevezték nemzetiségi szakfelügyelőnek, majd tanácsosnak. Szakbizottság élén járta végig a magyarlakta falvakat, felmérték
a magyar iskolahálózat állapotát és igényeit. Felkerestek minden olyan helységet, ahol
a népszámlálási adatok szerint legalább kétszáz magyar élt. Voltak olyan horvátországi
helységek, ahol a csekély létszámú magyarságnak soha nem volt anyanyelvű iskolája,
vagy Trianon után megszűnt. Kidolgozták az oktatási hálózat hosszú idejű fejlesztésének munkatervét. Merkiné elmondta a tévériporternek, már a férje halála után, hogy
a kisebbik fia egyszer megkérdezte: mondd, anyu, apu az iskolában alszik?
Még vörösmarti iskolaigazgató korában a Horvátországi Magyarok Szövetségének elnökévé választották. A szervezet az ő irányításával arra törekedett, hogy a szabad
nyelvhasználatból az együtt élő nyelvek egyenlősége teljesedjék ki. Vegyes vidékeken
is a falusi népgyűléseken magyarul szóltak a polgárokhoz, gondoskodtak arról, hogy
a magyarlakta helységekben az intézményekben, hivatalos helyeken, postán, üzletekben
mindig legyen magyarul tudó tisztviselő, postás, elárusító.
Ez a fellépés visszahatott az iskolák életére, a szülők magatartására. Merki Ferencnek és jó társainak gyakran meg kellett küzdeniük a közönnyel és tudatlansággal.
Minek terhelni a gyermekeket még a magyar nyelv tanulásával is, úgysem veszik hasz-

1995. május

81

nát az életben? Mintha Erdélyben lennék, nem is okvetlenül valamelyik magyar szórványban. Merkiék szívós munkával, okos szóval maguk mellé állították a kishitűeket,
a nyelvüket nem túlságosan becsülő közönyösöket is. A dél-baranyai magyarlakta helységekben és a magyar nyelvszigeteken anyanyelvű iskolák létesültek, az erősen vegyes,
horvát túlsúlyt mutató helyeken kétnyelvű oktatást építettek ki, a kis létszámú szórványtelepeken pedig nyelvápolást vezettek be, a kötelező órarenden kívül, de az iskolai
oktatás keretében.
Úgy tartják Merki Ferenc kollégái, hogy ez, vagyis az anyanyelvápolás megszervezése egész Horvátországban a tanár, a szakfelügyelő, majd tanácsos harmincesztendős
munkájának legnagyobb eredménye. Felfigyelt rá a magyar nyelvápolás apostola,
Lőrincze Lajos is: „Ha modellt ajánlhatnék egy szobrásznak, hogy kiről mintázza meg
a kisebbségi magyar kultúra és nyelv ápolóját, hát Merkit, vagy elsősorban Merkit
ajánlanám."
7. Helyét a Horvátországi Magyarok Szövetségének elnöki tisztében Csörgits József az ő szellemében akarja betölteni. Az Eszék és Budapest között „ingázó" főszerkesztő, szíve szerint költő és szőlősgazda, akinek megígért Rizling borára igényt tartok, ha egyszer majd visszatelepülési szándékkal lépheti át az eszéki hidat, mintha
Kőmíves Kelemen sorsát ismételné. A szövetségnek egy felépült vár leomló falait kell
újra meg újra felraknia. Drávaszögben csetnik uralom, Horvátország más vidékein lappangó háború. Nincs gyötrelmesebb, mint kisebbségi politikát folytatni a felizzított
gyűlölet légkörében. A kisebbségi jogok lényegében csak egyetemlegesen biztosíthatók, kivételezéssel nem. A horvát igazgatás nem teheti meg, hogy teljes jogállást nyújt,
iskolákkal, intézményekkel a magyaroknak, olaszoknak, de a szerbektől megtagadja
ezeket. Márpedig a szerbek az általuk megszállva tartott horvát területeken megtagadják a horvátoktól az alapvető kulturális életlehetőségeket. így esik az ártatlan magyarság két malomkő közé, és leggyorsabban őt fenyegeti a felőrlődés veszélye. Európa talán legviharosabban eltűnő nemzeti közössége a horvátországi magyarság.
Csörgits Józsefék legalább erkölcsi védelmet szeretnének nyújtani a 22 ezres magyar közösség háromba szakadt csoportjainak: a drávaszögi megszállás alatt élőknek, az
elmenekülteknek és a szabad horvát területen lakóknak. 1991 májusától, mikor a szerb
tankok megjelentek Drávaszögben és harcok kezdődtek a magyarlakta szlavóniai térségben, a Horvátországi Magyarok Szövetségének beszámolói a szervezeti munkáról,
a művelődési tevékenységről, magyar iskolák helyzetéről úgy hangzanak, mint valóságos
hadijelentések. Magyar Válságtörzs irányítja a szervezetet, ennek tagjait titokban tartják, félve a csetnikek bosszújától. A partizánháború szabályai léptek érvénybe. Titokban építik ki a kapcsolatot a megszállt Drávaszöggel. A Magyar Képes Újságot megpróbálják beküldeni Vörösmartra és környékére, a szerbek mindegyre feltartóztatják.
Gondoskodnak a Magyarországra menekült drávaszögi, szlavóniai magyarok és horvátok ideiglenes beilleszkedéséről, a menekülttáborok támogatásáról. Nyilatkozatokban
tájékoztatják a nemzetközi közvéleményt a megszállásról és a vérengzésekről. Csörgits
József Kanadáig eljutott, előadást tartott magyaroknak, horvátoknak. Beszámolói
riasztóak.
Katasztrofális a magyar oktatás helyzete. A háborút megelőzően 640 diák tanult
a tisztán magyar vagy kétnyelvű iskolákban, és 1000 diák vett részt az anyanyelvápolásban. Ez utóbbi tanítási forma 19 iskolában működött, és nemcsak magyar nyelvet ok-

82

tiszatáj

tátott, de a nemzeti identitás alapjait rakta le, ízelítőt adva a magyar történelemből,
irodalomból, zenéből. Magyar óvodákba 250 gyermek járt. Összesen 125 magyar pedagógus oktatott.
Elmenekült az óvónők 40 százaléka, a 95 általános iskolai tanárból 38, a 17 középiskolai tanárból 5, elhagyta helyét a két magyar tanügyi tanácsos. Nem él addigi lakóhelyén a magyar diákok fele. Az iskolák „átköltöztek" Pécsre, Zánkára, Siklósra,
Harkányba, Mohácsra, vagyis Magyarországra. A nyugatra került magyar tanárok, diákok sorsáról nincsenek megbízható adatok.
Eszék - említettem - a hozzá tartozó Rétfaluval együtt ma mintegy hatezer magyar szálláshelye. A HMSZ igyekszik valóban otthonukká tenni a várost,^ a magyar
oktatás újjászervezésével, előadásokkal, kultúrestekkel. A Magyar Képes Újság 1994.
december 22-i számában fényképes riport: Magyar nyelvű óvoda nyílott Eszéken. A magyar csoport a Bóbita nevet viseli. Huszonöt gyermek megmentése az anyanyelvnek,
a magyarságnak - országos esemény, amelyen a zágrábi magyar nagykövetség, Eszék
polgármesteri hivatala, a pécsi pedagógiai intézet képviselői is megjelentek. Természetesen ott volt Csörgits József is, annál inkább, mivel a magyar szövetség vállalta, hogy
saját mikrobuszával szállítja az óvodába és onnan haza a gyermekeket. Ez volt a szokás
a két háború között Bukarestben is: a magyar iskolák autóbuszai rövidítették a távolságot a nagyváros kültelkei és a magyar skólák között. A bukaresti hatalom 1945 után
már az „egyenlőséget" érvényesítette: ha a román diákokért nem megy busz, a magyarokért sem mehet. A mai Horvátország - Eszéken legalábbis - nem kíván efféle „egyenlőséget" bevezetni. Amúgy is kínkeserves a szétrombolt magyar oktatás valamelyes helyreállítása. Vagy két éve esemény volt, mikor Eszéken 367 jelentkezővel több iskolában
beindult újra a magyar nyelvoktatás.
Úgy felerészben a magyar népállomány az önálló Horvátország területén él.
Szlavónia és a Szerémség találkozásánál egyetlen magyar többségű falu szerb megszállás
nélkül: Haraszti. A református templom és a torony súlyosan sérült a harcokban, de
mintegy 600 magyar ott maradt ősei szálláshelyén. Jankovciban, a dakovói püspöki
székhely közelében 300 magyart tartanak nyilván. Verőce városában is találni vagy 200
magyart. Zágrábban 800 körüli lehet a számuk. Élnek magyarok Fiumében, a hajdani
és egyetlen magyar tengeri kikötőben, de számuk alig éri el a százat. Még kevesebben
vannak Zárán, horvát nevén Zadaron, hová IV. Béla királyunk menekült volt a tatárok
elől. Aztán ott Dalmácia, a tengerpart egész hossza, vagy ezer magyar lakójával, ezek
nem menekült királyok, hanem szerencsét kereső vállalkozók, munkások.
Kuriózum - fájdalmasak a mai magyar kuriózumaink! - , hogy Zelenika montenegrói város egyik főorvosa magyar, nemcsak nemzetisége szerint, de családi nevében is:
Magyar Adorján fia. Az apja a szüleivel került volt oda, még a Monarchia idején, ott
ragadt az első világháború után, 1990 körül halt meg. Borbándi Gyula nagy lustrája, az
1992-ben megjelent Nyugati magyar irodalmi lexikon és bibliográfia számon tartja a jogász Magyar Adorján néprajzi, népismereti, főleg pedig sumerológiai köteteit, amelyek
Svájcban, illetve Angliában jelentek meg. Az Ősmagyar rovásírás 1961-ben angolul is.
Zelenika a cattarói öbölben található, ahol 1918 februárjában ama híres matrózlázadás kitört az osztrák-magyar hadiflotta támaszpontján. Csak ennyit tudunk róla,
pedig talán kár elfelejteni, hogy a matróztanács az éppen időszerű követelésen, a békekötésen túl, nemzeti önrendelkezést igényelt, demokratikus kormányzat alatt, a Balkán valamennyi népének. Visszaérkeztünk hát az önrendelkezéshez, amelyért annyi vér
folyik ezen a tájon ma is.

1995. május

83

Magyar Adorján főorvos fiát a Horvátországi Magyarok Szövetsége számon tartja, vállalva a „határsértés" ódiumát Montenegróval. Aki meg akar maradni magyarnak
ilyen messzi számkivetettségben, annak legalább lélekben tartoznia kell valahová, egy
befogadó közösséghez.
8. Horvátország magyarjainak 1991-ig a Vajdaság volt a nem hivatalos „anyaországa". Még ha kisebbségi szemléletük nem is egyezett mindenben. A horvátországi
fiatalok Bácskába, Zomborba, Szabadkára, Újvidékre jártak magyar középiskolába,
egyetemre. Újvidékről jött a napilap, a Magyar Szó, ott volt a könyvkiadó, a Forum,
amelyik a drávaszögi írók munkáit, Baranyai Júlia sajátos felépítésű lírai monográfiáját,
Csörgits József versesköteteit gondozta. Bátorítás és serkentés érkezett a Vajdaságból
önösszeszedésre, munkára, autonóm építkezésre. Nagyon fontos volt azokban az évtizedekben, mikor a Dráva nemcsak határfolyó volt Magyarország felé, hanem eszmei
szögesdrót övezte mind a két partját. Talán ez az elzártság és az önvédelem természetes
ösztöne is sugallhatta akkoriban a „jugoszláviai magyar nemzet" szerencsétlen gondolatát.
Részemről ez nem mentség, legfeljebb magyarázat. A kisebbségi lelki nyomor
megértése.
Bácska elfelejtette volna „patrónusi" kötelességét? Drávaszög irányában nem is
teljesíthetné tovább, mivel front húzódik közöttük. De panasz érkezik mostanság
a legdélibb magyar telepekről, Belgrád alól, ahová a múlt században telepítették volt
a bukovinai székelyek népes raját. Hertelendyfalva nyugalmazott tanítója, Varga Sándor
a viták számára megnyitott Szabadkai Fórum vendégeként 1994 végén azt mondta:
olyan ütemben gyorsult fel náluk az asszimiláció, olyan gyorsan fogy a dél-bánáti magyarság, hogy néhány évtized múltán nyoma is eltűnik arról a tájról. Pedig nem azért
jöttek volt el erdős Bukovinából, hogy a Duna egykori árterületébe vesszenek bele.
Gyors segítségre lenne szükségük. De honnan? „A délbánáti magyarság úgy érzi
- mondta Varga Sándor -, hogy a bácskaiak elfeledkeztek róla." (Szabad Hét Nap,
1994. december 22.) A jugoszláviai polgárháború fogságában a fellángolt belső magyar
testvérharc tüze a kicsiny magyar nyelvszigeteket, lélekszigeteket emészti el legelébb?
Annál nagyobb történelmi súllyal nehezedik Magyarországra az anyanemzet
kötelessége a horvátországi magyarokért is. Elérkezik-e a hívás a Dráva partjáról Budapestre, az értelemmel együtt az érzelmek hullámhosszán is? Eszék felé tartva, Drávaszabolcs után, már a folyó jobb partján, fiam a rádiótelefonján felhívta a magyar fővárost. Azonnal bejött a szám, a közvetítőállomások jól működtek. Vagy harminc
kilométerrel odébb, Eszék előtt megint üzenni akart Pestre. A hívás onnan már nem
ment ki. A magasságban megszakadt a kapcsolat.
Akárcsak lent, egy felégetett híd pillérei között.

84

POMOCÁTS

tiszatáj

BÉLA

Határszerződés
és kisebbségi önrendelkezés
A MAGYAR-ROMÁN VITA MARGÓJÁRA
Új közép-európai nacionalizmus
A nyolcvanas évek végén bekövetkezett közép- és kelet-európai átalakulásoknak
igen sok, azóta is beváltatlanul maradt ígérete volt. Közülük az egyik leginkább lelkesítőnek, valóban történelmi jelentőségűnek a régióban élő népek kölcsönös kiengesztelődése és távlatos együttműködése ígérkezett. Sokan reménykedtek abban, hogy azok
a népek, amelyeket az elmúlt évszázadok során többször is egymás ellen fordítottak a
hatalmi érdekek, nem egy alkalommal az őket elnyomó idegen hatalmak érdekei, felszabadulva a nagyhatalmi zsarnokság ideológiai és politikai uralma alól, majd életre
keltik az együttműködés múltbeli hagyományait, kezet fognak egymással és közösen
keresik az európai integrációhoz elvezető utat. S valóban történtek reménytkeltő események Romániában, Szlovákiában és Kárpátalján, amelyek mintegy a megbékélés, az
összefogás jelképes gesztusaiként voltak értelmezhetők.
Jól emlékszünk a híres temesvári napokra, 1989 karácsonyának vigíliáján, midőn
Tőkés László parókiájánál román tüntetők sorakoztak fel és éltették a magyarok és
a románok barátságát. A korábban főként költők által megálmodott román-magyar
testvériesülés emlékezetes gesztusaira került sor Kolozsváron és Nagyváradon is. A romániai átalakulások népi felkelésekkel kezdődtek, és a zsarnokság ellen tüntető tömegben ott voltak a magyarok is: a temesvári, kolozsvári és marosvásárhelyi utcaköveket
magyar diákok és munkások vére festette meg, és akik el akarták sikkasztani a népi
megmozdulások valódi értelmét, azok mindenekelőtt a felkelés kezdeményezői közül
tagadták ki a magyarokat.
Fájdalom, túlságosan hamar múltak el a szép napok, hunytak ki a szép remények,
és a szíveket közelítő forradalmi események után lassanként minden visszaterelődött
a kelet-közép-európai történelem megszokott medrébe. Azaz, újraéledtek a nacionalista
érzelmek, ismét felerősödött az idegengyűlölet, és a hatalom birtokosai nemhogy csillapítanák, inkább tüzelik a veszedelmes indulatokat. Azt már Bibó István megállapította
(A kelet-európai kisállamok nyomorúsága című klasszikus tanulmányában), hogy a régió
népeinél „a nemzeti érzés, még ha szűk és kicsinyes is, a demokratizmussal egytestvér
tömegérzelem." Ezzel az érzéssel tehát mindenképpen számolni kell, és a magyar politika csak akkor alakíthat ki reális külpolitikai stratégiát, ha tekintetbe veszi a környező
népek mély és időnként heves nacionalizmusát.
Bibó ugyanakkor arra is utalt, hogy a népekben meglévő nacionalista érzelmeket
mindig ki tudják használni a hatalmat kézben tartó társadalmi csoportok és rétegek:
a hatalom technikusai, akik minden időben képesek arra, hogy a tömegek spontán
érzelmeit a saját szolgálatukba állítsák. Korábban, ahogy Bibó István utalt rá, a nagybirtokosok, a nagytőkések és a „katonai klikkek", újabban nyilvánvalóan annak az „új
osztálynak" a képviselői, amelynek a kommunista diktatúra négy évtizede során sikerült kiépítenie a maga hatalmi monopóliumát. Mint Bibó mondja, ezek a csoportok

1995. május

85

„igyekeznek kihasználni és a maguk szempontjából erősíteni azt a félrevezető és zsákutcába terelő hatást, melyet a különféle történeti megrázkódtatások és félelmek egyes
országok politikai fejlődésére gyakoroltak."
Azért, hogy a magyar-román kiengesztelődés, a forradalmi testvériesülés szép
napjai után, az akkor életre kelő remények ellenére, végül is elmaradt, ezek a vezető
rétegek és hatalmi csoportok a felelősek, legalábbis a történelem ítélőszéke előtt. A hatalmi státusában veszélybe került, és a korábbi hatalmát mindenáron megtartani vagy
visszaszerezni akaró kommunista pártbürokrácia, belügyi apparátus és katonai vezető
körök éppen ezért jó ideológiai fegyvert találtak a románok, szlovákok vagy szerbek
amúgy is meglévő és a történelmi események hatására hirtelenül fölhabzó nacionalista
érzelmeiben. Ezeket azután ügyes trükkökkel, megfelelő manipulációkkal ismét sikerült a kisebbségi magyarság ellen fordítani. A kelet-közép-európai régiónak az 1990-es
esztendővel kezdődő története, legalábbis egy nézetből, ennek a hatalommegtartó és
hatalom-visszaszerző manipulációnak a története. Megfigyelhető, hogy ennek a manipulatív politikának és hangulatkeltésnek a mai mozgatói szinte ugyanazok, akik 1989
előtt az akkori kommunista hatalom ismert manipulátorai és propagandistái voltak,
és amilyen mértékben a hagyományos nagyromán nacionalizmus jelen volt a sztálinista-ceaujescuánus ideológia köntösében, most a pártállami korszak hatalmi érdekei
és összefonódásai jelennek meg a neonacionalizmus ideológiája mögött.
A hatalmát gyakorló és megőrizni kívánó „új osztály" politikai mesterkedései érhetők tetten az 1990. márciusi marosvásárhelyi magyarellenes pogrom szervezése mögött,
éppúgy, mint az erdélyi magyar iskolák, az ottani magyar egyházak, a sajtó, a kulturális intézmények vagy éppen a Romániai Magyar Demokrata Szövetség és ennek vezetői
ellen szervezett cselekményekben és hangulatkeltésben. Amikor a rossz hírű kolozsvári
polgármester: Funar kijelenti, hogy Romániában nem élnek magyarok, amikor a bukaresti kormány egy államtitkára arról nyilatkozik, hogy a kisebbségiek (a magyarok)
lázadásra készülnek, és a román hadseregnek kész tervei vannak ennek letörésére, nem
egyszerűen primitív hazugságokkal van dolgunk, hanem olyan manipulációkkal, amelyek célja az egymás mellett élő népcsoportok szembefordítása, az etnikai feszültségek
felszítása: az „oszd meg és uralkodj" hagyományos elvének érvényesítése.
„Ezen a területen - hadd idézzem ismét Bibót - szerteburjánoznak a legzűrzavarosabb politikai filozófiák s legotrombább politikai hazugságok, amilyeneket egészséges fejlődésű társadalomban még megfogalmazni sem igen lehet, nemhogy elhitetni."
A kelet-közép-európai térségben az ilyen hazugságok mindennaposak, és idővel minden
politikai törekvésről kiderülhet, hogy mögötte egyszerűen valamiféle sanda szándék,
illetve egyéni és csoportérdek munkál, vagyis a hatalmat birtoklók a jól bevált nacionalista hangulatkeltéssel kívánják erősíteni pozíciójukat.
A határszerződések ügye
Vajon a határok sérthetetlenségének rögzítésére irányuló román vagy szlovák
kívánság, ez az egész határszerződéses retorika nem ilyen érdekek szolgálatában jelenik-e meg? A bukaresti politikusok ugyanis nem szűnnek meg arról nyilatkozni, hogy
a magyar-román jó viszony kialakításának elsődleges feltétele az, hogy a trianoni határokat a magyar kormány véglegesnek ismerje el. Ugyanakkor a román jobboldali
sajtó szüntelenül azzal riogatja az ottani közvéleményt, hogy Magyarország határrevízióra törekszik, e szándéka jegyében mint afféle „ötödik hadoszlopot" kívánja felhasználni a kisebbségi magyarokat, és rejtett szándékok következtében támogatja

86

tiszatáj

az általuk kidolgozott autonómiaterveket. Mint mondják, ezeket a revíziós szándékokat kell idejében elhárítani a fennálló határok sérthetetlenségét garantáló egyezményekkel.
Csakhogy a jelenlegi határokat Magyarország részéről senki sem fenyegeti, a területi revíziós félelmeknek egyszerűen nincs tárgyi alapjuk, és nem is lehet, hiszen Magyarország túl gyenge ahhoz, hogy revíziós terveket szövögessen. Csak rá kell pillantani a magyar és a román hadsereg fegyverzetének mutatóira. A jelenlegi határokat
különben számtalan nemzetközi megállapodás rögzítette, a többi között az 1947-es
párizsi békeszerződés és az 1975-ös helsinki megállapodás. Ezeket a megállapodásokat
nemcsak Magyarország és Románia írták alá, hanem a nagyhatalmak is. És egyrészt az
államok szélesebb körű nemzetközi megállapodása jogilag is jóval erősebb, mint egy
államközi kétoldalú szerződés, másrészt a nagyhatalmak aláírása jóval nagyobb garanciát
jelent, mint a közvetlenül érdekelt kormányoké. Elvégre a párizsi és előtte a trianoni
szerződéseket mindenekelőtt a nagyhatalmak hozták létre, esetleges megváltoztatásuk
sem Budapesten vagy Bukaresten múlik, hanem kizárólag a nagyhatalmak akaratán.
Ezek a nagyhatalmak azonban a határok stabilitását kívánják, és nem szándékoznak
felülvizsgálni az általuk meghozott területi döntéseket.
A határok rögzítését szorgalmazó kormányretorikának ezért, alapos gyanúm
szerint, nem kül-, hanem belpolitikai indítéka van: a román nemzetben kell elültetni
a fenyegetettség érzését az állítólagos magyar revíziós törekvések miatt, és meg kell erősíteni e nemzet monolitikus tömörülését a bukaresti rendszer körül. E rendszerben különben is meghatározó erőt képviselnek azok az „újnacionalista" csoportok, amelyek
nemrég még a kommunista hatalmi elit részét alkották. Végül is e rendszer támogatottságának növelését, az „újnacionalista" hatalmi csoportok erősítését szolgálja az, hogy
hivatalos propagandistái minduntalanul elővarázsolják a „magyar mumust", és léptennyomon szervezik a határok rögzítése körül folyó diplomáciai kampányt, a kisebbségi
magyarság autonómiatörekvéseit eltorzító propagandát. Nyilvánvaló, hogy egy közös
frusztrációk által összetartott, tagolatlan emberközösség jobban kézbentartható, ellenőrizhető és irányítható, mint egy demokratikusan tagolt társadalom.
Márpedig azoknak a bukaresti politikusoknak, politikai erőknek, hatalombirtokló
csoportoknak, amelyeknek sikerült átmenteniük magukat a kommunista diktatúrák
nagyszabású és látványos kelet-közép-európai összeomlása után, az az érdekük, hogy
országukban továbbra is tagolatlan társadalmak létezzenek, és ne tudjanak megjelenni,
egyáltalán kifejlődni a demokratikus társadalmakra jellemző belső érdekellentétek,
majd azok a mechanizmusok, amelyek ezeket az ellentéteket fel tudják oldani. A magyarságnak mint közös ellenségnek a megjelenítése, a nacionalizmus mint az egész társadalmat átfogó és közös nevezőre hozó ideológia éppen ezt a stratégiát próbálja megvalósítani. Ennyiben nemrég még a „proletárdiktatúra" és a „nemzetközi osztályharc"
lobogója alatt önmagát megszervező kommunista politikai elitnek és „új osztálynak"
a hatalommegtartó eszközeként kap szerepet.
A határok rögzítésére irányuló bukaresti kívánságoknak éppen ezért tulajdonképpen eleget lehet tenni: amúgy sem mi döntjük el, hogy hol húzódnak a határaink.
Persze, lélektani megfontolások következtében, tudniillik avégett, hogy a kisebbségi
sorban élő magyarság ne érezze magát teljesen elhagyatottan, fenn kellene tartani a határok békés megváltoztatásának lehetőségére vonatkozó helsinki előírásokat. Ezek az
előírások különben is léteznek, egy érvényes nemzetközi megállapodás rögzíti őket,
s mint ilyenek, akkor is hatályosak, ha néhány kormány kétoldalú szerződése lemond
róluk. Azután, ha a magyar kormány kinyilvánítja, mint ahogy kinyilvánította, készségét arra, hogy eleget tesz a román kívánságoknak, akkor minden diplomáciai ügyesség-

1995. május

87

gel és erővel arra kell törekedni, hogy a határok kérdésében adott garanciák ellentételeként minél tartalmasabb és pontosabb kisebbségi megállapodás kerüljön a magyarromán szerződésbe. Mégpedig nem csupán az általánosságok és az egyetemes emberi
jogok szintjén, hanem tételesen azokról a közösségi-intézményi jogokról, amelyek az
erdélyi magyarság fennmaradását, fejlődését megalapozzák és szavatolják.
Az erdélyi magyar autonómia jogi alapjai
Az erdélyi magyarság Trianon utáni története során többször is megfogalmazódott az a felismerés, hogy a hivatalos román nacionalizmussal és az erőszakos asszimilációval szemben csakis a nemzeti önkormányzat széles körű jogrendje és gyakorlati
működése adhat védelmet. Az önkormányzat eszméje több alkalommal, több elképzelésben is megjelent az idők során, és az erdélyi magyar politikai hagyománynak ez az
autonómia-gondolat szerves része lett. A történelmi Magyarország utolsó óráiban maga
Jászi Oszkár, a Károlyi-kormány nemzetiségi minisztere a nemzeti autonómiák rendszerére kívánta felépíteni a magyar államot, és a román nemzeti párt vele egyezkedő
vezérei is autonómiát ígértek Erdély nem román népeinek. A nemzeti autonómiák intézményes kialakítását kívánta az az 1918. december 22-én Kolozsvárott összehívott nagyszabású népgyűlés is, amely alig néhány nappal a gyulafehérvári román nemzeti gyűlés
megrendezése után, de már a bevonuló román hadsereg fegyvereinek árnyékában próbált rendelkezni az erdélyi magyarság jövendő sorsa felől. A Jászi-féle nemzeti autonómiák tervezete, sajnos, elkésett, és a kolozsvári határozatok is papíron maradtak:
Erdély sorsát a fegyverek döntötték el, és döntésüket a párizsi békerendszer szentesítette.
Az erdélyi magyar önkormányzat eszméje azonban ezzel még nem került le teljesen a történelem napirendjéről. A kisebbségi keretek között berendezkedő magyarság legalábbis a tízes évek végén, a húszas évek elején - több alkalommal kinyilvánította
azt a meggyőződését, hogy anyanyelvi kultúrájának fenntartását és a román néppel kialakítandó együttműködését csakis a kulturális autonómia jogrendje alapozhatja meg.
Az erdélyi magyar kisebbség közjogi helyzetét és nemzetiségpolitikai törekvéseit elvben
az egyesülést kimondó Gyulafehérvári Határozatok, illetve a párizsi békeszerződéseket
kiegészítő kisebbségi megállapodások szabták meg. A Határozatok a következőképpen
rögzítette az erdélyi nem román népek nemzeti jogait: „Teljes nemzeti szabadság az
összes együttlakó népeknek. Minden nép oktatása, közigazgatása és igazságszolgáltatása
saját anyanyelvén történik, az illető nép köréből származó egyének által. Minden nép
képviseleti jogot kap az ország törvényhozói és kormányzói testületeiben számarányának megfelelően."
A nemzetiségi önkormányzat elvét alkalmazta a román kormány által 1919. december 9-én Párizsban aláírt kisebbségi szerződés is, amely a következőket mondta ki:
„Egyetlen román állampolgár sem korlátozható bármely nyelv szabad használatában
a magán- vagy üzleti forgalomban, a vallási életben, a sajtó útján történő vagy bármilyen
közzététel terén vagy a nyilvános gyűléseken... Románia hozzájárul ahhoz, hogy az erdélyi székely és szász közületeknek a román állam ellenőrzése mellett, vallási és tanügyi kérdésekben helyi önkormányzatot engedélyezzen."
Ezek a határozatok és rendelkezések a nemzeti kérdés megoldásának bizonyos
távlatát jelölték meg, megvalósításukra azonban sohasem került sor. A román kormány elzárkózott a Gyulafehérvári Határozatok alkotmánytörvénybe iktatása és érvényesítése elől, és a párizsi szerződést is csupán a nagyhatalmak nyomásának engedve
írta alá. Az 1923. évi román alkotmány nem vette figyelembe a nemzeti kisebbségek

tiszatáj

88

számára korábban kilátásba helyezett önkormányzatot, s csupán „faji, nyelvi vagy vallási különbségekre való tekintet nélkül" egyenlő állampolgári jogokat élvező románokról beszélt. A román közjogi gondolkodás és nemzetiségpolitikai gyakorlat mindig is
a „politikai nemzet" francia mintájú etatista ideológiájára épült, és sohasem kívánta
elismerni a nemzeti kisebbségek kollektív jogait.
A kulturális autonómia programja
A román állam fennhatósága alá került magyarság önkormányzati fejlődésének
régi hagyományai voltak, minthogy Erdély igazgatásában a középkori magyar királyság keretében tartományi autonómia érvényesült, a török hódítás következtében
három részre szakadt ország délkeleti harmadában létrejött fejedelemség pedig állami
szuverenitáshoz jutott, amelyet csak kevéssé korlátozott a török porta protektorátusa.
Az önkormányzat eszméje az államhatalom megváltozását követve még szélesebb körben jelentkezett, nemcsak az erdélyi magyarok, hanem a szászok és kisebb mértékben
a bukaresti kormányzatra bizalmatlanul tekintő erdélyi románok között is. A párizsi
béketárgyalások megindulása előtt, tehát akkor, amidőn az erdélyi magyarságnak még
nem volt biztos ismerete arról, hogy a szövetséges hatalmak milyen mértékben fogják
kielégíteni a román kormány területi követeléseit, bizonyos értelmiségi körök a három
erdélyi - a magyar, a román és a német - nemzet önkéntes társulására alapozott önálló
erdélyi állam, illetve a román állam keretein belül autonómiát élvező Erdély gondolatával léptek fel.
A tervet 1919. március 24-én Dicsőszentmártonban Gyárfás Elemér - korábban
Kisküküllő megye főispánja, a forradalom után a megyei Nemzeti Tanács elnöke memorandum formájában dolgozta ki, és juttatta el Kolozsvárra, Emil Hatieganu erdélyi román miniszterhez. A memorandumra a nagyszebeni Consiliul Dirigent nem válaszolt. Az erdélyi autonómia, amely pedig a 19. századi román nemzeti mozgalmak
egyik fő követelése volt, az erdélyi területek katonai megszállás s kivált a békekötés
rendelkezéseinek nyilvánosságra hozása után már nem volt időszerű.
A nemzetiségi önkormányzat követelésének rendszeresen teret adtak a húszas évek
elejének hírlapi vitái és politikai röpiratai, legerősebben Kós Károly, Paál Árpád és
Zágoni István 1921. január 23-án Kolozsvárott megjelent nevezetes munkája: a Kiáltó
szó Erdély, Bánság, Kőrösvidék és Máramaros magyarságához. A korszakos jelentőségű
röpirat a nemzetiségi önvizsgálat történelmi realizmusa és a nemzetiségi sorskérdések
felismerésének romantikus pátosza nyomán született és a nemzetiségi autonómia szavatolásában, valamint felépítésében jelölte meg az erdélyi magyarság fennmaradásának és
fejlődésének zálogát. Kós Károly mindezt szinte költői lendülettel és kétségtelen mozgósító erővel fogalmazta meg, a röpirat másik két szerzője: Paál Árpád és Zágoni István
pedig az autonómia rendszerének bővebb kifejtésére, jogi és történeti megalapozására
vállalkozott. A kisebbségi kultúra önálló fejlődésének és a nemzetiségi szervezkedés
szabadságának biztosításán kívül területi autonómiát és a nemzeti kataszter felállítását
követelték.
A nemzeti kataszter gondolata az osztrák szociáldemokrácia neves teoretikusától:
Otto Bauertől származott, aki Die Nationalitätenfrage und die Sozialdemokratie (A nemzetiségi kérdés és a szociáldemokrácia) című, 1907-ben Bécsben megjelent munkájában
- az ugyancsak szociáldemokrata Karl Renner korábbi nemzetiségpolitikai elgondolásait továbbfejlesztve - arra a felismerésre jutott, hogy valamely nemzetet „nem területi
testületként, hanem tisztán személyes szövetségesként" kell meghatározni, s az állam-

89

1995. május

polgárok „szabad nemzetiségnyilvánítása", azaz a nemzetiségi kataszter felállítása alapján kell létrehozni a nemzetek, illetve nemzetiségek önkormányzatát, a területi elvtől
függetlenül szervezve közjogi testületté az egyazon nemzethez-nemzetiséghez tartozó
polgárokat. Zágoni István erdélyi magyar autonómia-tervezete ilyen módon egyaránt
merített a területi önkormányzat hagyományos erdélyi eszméjéből és a nemzetiségi kataszterre épülő kulturális autonómiának abból az imént vázolt gondolatköréből, amelyet az Osztrák-Magyar Monarchia korszerűsítése érdekében dolgoztak ki az „ausztromarxizmus" teoretikusai.
A Kós Károly-Paál Árpád-Zágoni István-féle autonómiatervezet sohasem került
abba a helyzetbe, hogy mértékadó román politikai erőkkel komolyan tárgyalni lehe' tett volna róla. Hasonló sorsot értek meg azok az autonómiatervek, amelyek a húszas
évek végefelé, a harmincas évek elején próbálták megteremteni a székely megyék, illetve általában a magyarok lakta területek önkormányzatának jogi és politikai kereteit,
így Tornyai Gyula ügyvéd 1927-es népkisebbségi törvénytervezete, Deutsch Géza
szociáldemokrata vezető 1928-as törvényjavaslata, Tusa Gábor ügyvéd 1929-es székely
vallási és tanügyi autonómiatervezete, Balogh Arthur kisebbségjogász 1932-ből származó ugyancsak székely önkormányzati javaslata, Papp József, egykori kolozsvári főispán
„helyi önkormányzatok" létesítésére irányuló elképzelése vagy Paál Árpád 1931-ben
készült újabb székely „közművelődési önkormányzat"-tervezete, amely egészen részletes jogi szabályozást kívánt adni, végül pedig az 1937-ben megrendezett Vásárhelyi Találkozó is hitet tett az erdélyi magyarság önkormányzata mellett. Mindezek a tervezetek és javaslatok elakadtak a bukaresti politika ellenállásán, holott nagymértékben
hozzájárulhattak volna az erdélyi magyarság helyzetének rendezéséhez és a Kárpát-medence politikai stabilitásához.
Az önkormányzat eszméjének bukása és felemelkedése
Az erdélyi magyarság a területi vagy legalább kulturális önkormányzat birtokában kívánt volna beilleszkedni az új román állam keretébe, és önállóan szerette volna
kiépíteni a maga intézményeit. A román nacionalista politika azonban elzárkózott
ezeknek a mindenképpen jogos kívánságoknak a teljesítése elől, minthogy a kezdetektől fogva nem csupán a háborús győzelem következtében elért eredmények konszolidálására törekedett, hanem a birtokba vett területek teljes etnikai és kulturális beolvasztására is. A Gyulafehérvári Határozatok és a kisebbségvédelmi szerződés előírásaival
ellentétben a nemzeti kisebbségek, amelyek különben Nagy-Románia lakosságának
egyharmadát alkották, sohasem részesültek valódi egyenjogúságban, még kevésbé önkormányzatban, ellenkezőleg, a román nacionalizmus támadásainak kereszttüzében
szívós önvédelemre kellett berendezkedniük.
A mind súlyosabbá váló helyzetben egyedül a kisebbségek szellemi élete, ezen
belül elsősorban a szépirodalom őrizhette meg a maga viszonylagos önkormányzatát.
A születő romániai magyar irodalomnak a hiányzó vagy megszüntetett politikai, társadalmi, tudományos és felsőoktatási intézmények helyett is vállalnia kellett a kisebbségi
helyzetben élő magyarság nemzeti tudatának fenntartását, kultúrájának védelmét és fejlesztését. Valójában mindazok a törekvések és mozgalmak, amelyek az uralomváltozást
követő néhány esztendőben érlelődtek és kialakultak az erdélyi magyar társadalomban,
az irodalmi élet megszervezésében, illetve magában a szépirodalomban keresték érvényesülésüket. A politikusok és publicisták maguk is írókká váltak, s költeményekben,
regényekben fejezték ki a magyar kisebbség tapasztalatait, sérelmeit és kívánságait.

90

tiszatáj

A trianoni országhatárok 1945-1947-ben történt helyreállítása és a korábbi népszövetségi kisebbségvédelmi rendszer teljes feladása után minden tekintetben elakadt
a nemzetiségi önkormányzat kiépítésének egy időben remélt folyamata, és megindult
a létrehozott intézmények lassú elsorvasztása. Ennek során nemcsak a különben is korlátozottan működő Magyar Népi Szövetséget számolták fel, hanem az erdélyi magyarság
politikai és szellemi vezetőit - közöttük Márton Áron püspököt és Kurkó Gyárfást,
a Népi Szövetség elnökét - is bíróság elé állították és börtönbe vetették. Az új helyzetben létrehozott Magyar, illetve Maros-Magyar Autonóm Tartomány nem adott valóságos önkormányzatot: inkább a székely megyék népének elszigetelését célozta, és máskülönben is az önigazgatás karikatúrájaként működött. Az erdélyi magyarság etnikai és
kulturális identitásának megtörésére, majd beolvasztására törekvő hivatalos román kisebbségi politika azóta is folyamatosságot mutat és következetesen ellenzi az autonómia gondolatát. Ez a gondolat egészen 1989 végéig: a romániai politikai változásokig
csak rejtve jelenhetett meg, mint a Szőcs Géza által irányított Ellenpontok körül gyülekező fiatal értelmiség memorandumában és programjavaslatában a nyolcvanas évek elején.
A kisebbségi önrendelkezés és önkormányzat eszméje ugyanakkor kétségtelenül
teret nyert az 1989-es romániai átalakulások után. Mind a romániai magyar politikai és
kulturális szervezetek, mindenekelőtt a Romániai Magyar Demokrata Szövetség, mind
a magyarországi politikai és társadalmi körök az erdélyi magyarság autonómiájának
törvényes létrehozásában és működésében látják az erdélyi „magyar kérdés" megoldásának jelenlegi lehetőségét. Ezeket az elképzeléseket és javaslatokat alapozzák meg és
bátorítják az Európai Közösségen belül végbemenő folyamatok, amelyek a korábbiaknál jóval nagyobb lehetőséget, szerepet adnak a regionális és kisebbségi önkormányzatoknak. Az európai egységfolyamat előrehaladásával a regionális és kisebbségi önkormányzat eszméje jogi megalapozást és formát is kapott: részben a Kisebbségi és regionális
nyelvek chartájában, amelyet az Európa Tanács hozott létre, és amelyhez 1992-ben a magyar kormány is csatlakozott, részben a Helyi Önkormányzatok Európai Chartájában,
amely a regionális közösségek önigazgatásának alapelveit rögzíti. Az európai fejlődés mára
a kisebbségi és regionális önkormányzatok széles körű hálózatát hozta létre: az Olaszországhoz tartozó német Dél-Tirol, a finnországi svédek, a belgiumi németek, a spanyolországi katalánok és baszkok autonómiáira gondolok. Ezeknek a működő önkormányzatoknak a továbbfejlesztését és általánossá válását szorgalmazták az Európai Biztonsági
és Együttműködési Értekezlet dokumentumai, illetve az olyan elképzelések, mint Balladur francia kormányfő ismeretes tervezete, amely a közép- és délkelet-európai régió
számára ajánlja fel az európai regionális és kisebbségi önkormányzatok tapasztalatait.
A romániai magyarság érdekvédelmi és politikai képviseletét ellátó Romániai
Magyar Demokrata Szövetség önkormányzati elgondolásainak ilyen módon nemcsak
az erdélyi múltban és hagyományban, hanem a jelenlegi európai jogrendben és politikai gyakorlatban is megvan a megfelelő háttere. Az RMDSZ autonómiatervezetét kissé
későn hozták létre - már a hasonló kárpátaljai és vajdasági tervezetek után. Mindazonáltal a szövetség teljesen kidolgozott önkormányzati elképzelésekkel lépett fel az
1991 májusában Marosvásárhelyen rendezett kongresszusán, ezeket az elképzeléseket
rögzítette az RMDSZ Programja is. Ezt követően Szőcs Géza mint a szervezet politikai
alelnöke dolgozott ki Nemzetiségi törvénytervezet-csomagot, amely az erdélyi magyar
önkormányzat intézményének részletes jogi szabályozást adott. Erre az elgondolásra
épült az RMDSZ Küldöttek Országos Tanácsa és Parlamenti Csoportja által 1992. október 25-én Kolozsváron kiadott Nyilatkozat a nemzeti kérdésről című dokumentum,
amely a többi között a következőket jelentette ki:

1995. május

91

„A romániai magyarság politikai alanyként államalkotó tényező, s mint ilyen,
a román nemzet egyenjogú társa. Épp olyan felelősséggel tartozunk jövőjéért, mint
bármely más állampolgár, s mikor látnunk kell a magyarság körében eluralkodó kiábrándultságot, az ennek okán jelentkező elvándorlást, kötelességünk cselekedni.
Kötelességünk felmutatni azt a megoldást, amely számunkra és az ország számára
is kiút ebből a válságból. Az etnikai, vallási közösségek autonómiája Erdély múltjának
szerves része, idéznénk a szász közösségek közel nyolcszáz éves önkormányzati gyakorlatát, és ugyanez fogalmazódott meg az 1918-as Gyulafehérvári Kiáltványban.
Állítjuk, hogy ez az út a belső önrendelkezés útja. A belső önrendelkezési elv
ugyanakkor egyetemlegesen is előremutat, hiszen számos, már létrejött vagy most alakuló közösségi önkormányzat utal arra, Európa működő demokráciáiban ez a gyakorlat sikeres.
A romániai magyarság közösségkénti betagolódása a hazai társadalomba része az
ország európai közösségekbe való integrációjának.
Tudatában vagyunk annak, hogy a nemzetiségi kérdés az emberjogi vonatkozásokon túlmenően új dimenziókat nyert, és ma már az európai biztonság és stabilitás
fontos tényezője.
Meggyőződésünk, hogy a közösségek önkormányzata hozzájárul a jogállam és
a civil társadalmi struktúrák megerősödéséhez, és ugyanakkor szerves része a demokratizálódás folyamatának."
Az önrendelkezés intézményes rendjének jogi megalapozása azóta is az RMDSZ,
illetve a romániai magyar politikai, társadalmi és kulturális élet központjában foglal
helyet. Ezt az intézményes rendet dolgozta ki, igen meggyőző erővel Csapó I. Józsefnek az a Belső önrendelkezést kiteljesítő autonómiák címet viselő tervezete, amely az Európai Tanács, az Európai Közösség, illetve az Európai Biztonsági és Együttműködési
Értekezlet dokumentumaival összhangban fekteti le az erdélyi magyar közösség személyi autonómiájának, a „sajátos státusú helyi önkormányzatoknak", illetve ezek „regionális társulásának" statútumát. Az első statútum-tervezet az Ottó Bauertől, illetve Paál
Árpádtól származó perszonális autonómia elvére épül, a második kettő pedig az erdélyi
magyar városi és falusi közösségek, valamint a magyar lakosságú nagyobb körzetek
kulturális, illetve területi önkormányzatának alapelveit rögzíti.
Az autonómiaterveknek egész műhelye jött létre Erdélyben, s ezekre a tervezetekre már valóban működőképes kisebbségi és regionális önkormányzatokat lehetne
felépíteni. A román politikai élet, mindenekelőtt a bukaresti hatalom azonban mindmáig bizalmatlanul fogadja, sőt minden eszmecsere és kompromisszum-keresés nélkül
egyszerűen elutasítja ezeket a tervezeteket. Román részről mindeddig csupán egyetlen
érdemi válasz érkezett rájuk: a Gábriel Andreescu, a Helsinki Emberjogi Bizottság romániai elnöke, Valentin Stan nemzetközi jogász és Renate Weber emberjogi szakértő
által kidolgozott dokumentum, amely a kisebbségi önrendelkezés és önkormányzat elvét elutasítja ugyan, minthogy a romániai parlament ezt valószínűleg sohasem fogja
elfogadni, az erdélyi magyarság számára mégis valamilyen korlátozott belső önkormányzatot helyez kilátásba, s ennek során meg kívánja oldani a nemzeti nyelv hivatalos
használatának kérdését, támogatná a magyar iskolák működtetését, sőt a magyar nyelvű
tudományegyetem újjászervezését.
Vitákat persze lehet folytatni az RMDSZ és mások tervezeteiről, az azonban
mindenképpen elengedhetetlen, hogy az önrendelkezés valamilyen jogi formáját és az
önkormányzat valamilyen működőképes rendszerét ki kell építeni, még ha ezt nem
„nemzeti autonómiának" nevezik is. Az önkormányzatnak ez az alapvető elve minden-

92

tiszatáj

képpen megköveteli, hogy a magyar népcsoport maga dönthessen iskolai, művelődési
és egyházi ügyeiben, és mindehhez megfelelő anyagi eszközökhöz jusson, tehát kapják
vissza az 1948-1949 után tőle elvett iskolaépületeket, egyházi ingatlanokat, levéltárakat
és múzeumokat, és természetesen részesüljön az állam bevételeiből, amelyekhez mint
adózó polgárok közössége maga is nagymértékben hozzájárul. Ugyancsak elengedhetetlenül szükséges, hogy azokon a területeken, ahol a magyarság bizonyos százalékarányban van jelen az összlakosságon belül, használhassa anyanyelvét a közigazgatásban, a hatóságok, a bíróságok előtt vagy éppen a közterületeken: a helységnevekben,
a hivatalos és üzleti jellegű feliratokon.
Tulajdonképpen, ha meggondoljuk, a mi számunkra fontosabbak a megkötendő
magyar-román alapszerződés kisebbségi passzusai, mint a román fél számára a határok
elismerésével foglalkozó paragrafusok. A fennálló határokat ugyanis senki se fenyegeti,
és nem is képes fenyegetni, az általunk aláírt határmegállapodás viszont Bukarestet
megfosztaná egy jól bevált retorikától, persze kérdés, hogy ez esetben nem találnak-e
valami más bizonyítékot arra, hogy a térségben magyar revíziós politika fenyeget.
A közép-európai régióban valóban szükséges, és a nyugati hatalmak által is megkövetelt
politikai stabilitást ezért elsősorban a magyar-román szerződés kisebbségi jogokkal
foglalkozó fejezetei alapozhatják meg. Nagy kérdés, hogy szomszédaink valóban hajlandók lesznek-e elismerni, szavatolni és szerződésbe foglalni ezeket a jogokat. Pedig
ezzel az elismeréssel és szavatolással, főként pedig a jogok gyakorlati érvényesítésével
kezdődhetnék újra az a nemzeti kiengesztelődés, amely 1989 után végül is elmaradt.
A kisebbségi jogok nemzetközi rendszere
A kisebbségi jogokat, a kisebbségi önkormányzatot mindazonáltal nem egyszerűen egy kétoldalú államközi szerződésnek kell garantálnia, hanem a nemzetközi intézményeknek. Azaz, az erdélyi magyar önigazgatás ügyét európai keretekbe kell emelni,
és az európai népek közösségének kell gondoskodnia arról, hogy az önigazgatás jogi
szabályozása által valóban tartalmas és működőképes intézmények jöjjenek létre.
Ujabban kétségkívül megerősödött az a felismerés, hogy a kisebbségi kérdéseket csakis
a nemzetek közösségének figyelme és ösztönzése mellett lehet eredményesen rendezni.
Ez a meggyőződés éppen abban tér el a második világháború óta hagyományostól,
hogy a nemzeti kisebbségek helyzetének kezelését nem rendeli alá mindenestől az állami szuverenitásnak, hanem megpróbál nemzetközi szervezeteket, nemzetközi eszközöket bevonni a kérdések rendezésébe, annak a felismerésnek a jegyében, miszerint
a kisebbségi népcsoportok felett valamilyen módon a nemzetek közösségének (az Európai Közösségnek) kell védnökséget vállalnia.
Ez a gondolat természetesen nem új, ellenkezőleg, igen nagy történelmi előzményei vannak, igaz, a korábbi évszázadokban, az 1648-as vesztfáliai béke rendelkezései
értelmében a kisebbségi jogvédelem pusztán a vallási minoritásokat illette meg. Hasonló
módon kívántak a vallási, ez esetben keresztény kisebbségek oltalmáról gondoskodni
azok a békeszerződések, amelyeket a 17. és 18. században kötöttek a török birodalommal a keresztény hatalmak: Oroszország és Ausztria. Ezt a fajta kisebbségvédelmet erősítette meg és terjesztette ki az 1878-as Berlini Kongresszus, amely a török birodalomból kiszakadt balkáni országokat, illetve magát Törökországot kötelezte arra, hogy
minden megkülönböztetés nélkül adjanak polgári jogokat a vallási kisebbségek számára,
s Romániát arra is rákényszerítette, hogy változtassa meg alkotmányát, amely a zsidó-

1995. május

93

kat kizárta az állampolgári jogok birtokosai közül. A vallási kisebbségeknek garantált
jogok egyszersmind kollektív nemzetiségi jogokat jelentettek, minthogy a Balkánon
a vallási és a nemzeti hovatartozás általában fedte egymást.
Szélesebb körben tették lehetővé a nemzeti kisebbségek (kulturális) autonómiáját
azok a nemzetközi szerződések, amelyek a három részre szakított Lengyelország egykori polgárai számára kívántak jogokat adni. Az 1815-ös bécsi Kongresszus megállapodásai rendelkeztek arról, hogy a lengyelek Ausztriában, Poroszországban és Oroszországban „intézményeket fognak kapni, amelyek biztosítani fogják nemzetiségük
megtartását". Ezt a megegyezést előzte meg az I. Sándor orosz cár által kiadott, lényegében szabadelvű 1814-es úgynevezett „varsói alkotmány", amely az orosz fennhatóság
alá került lengyel terület lakóinak széles körű nemzeti autonómiát helyezett kilátásba.
A nemzeti önigazgatás és a kulturális autonómia követelményeihez igazodott Ausztria
1867-es alaptörvénye is, amely szerint „az állam minden néptörzse (Volksstamm)
egyenjogú, é:. minden néptörzsnek sérthetetlen joga van nemzetiségének és nyelvének
megtartására és ápolására".
Ugyancsak a nemzeti kisebbségek kulturális autonómiájának gondolata érvényesült azokban az államközi egyezményekben, amelyeket az első világháborút lezáró Párizsi Békekonferencia hatalmai kötöttek a közép-európai régió új államaival (az Osztrák-Magyar Monarchia utódállamaival). Azok a kisebbségi szerződések, amelyeket
az antanthatalmak hoztak létre Romániával, Csehszlovákiával, a Szerb-Horvát-Szíovén
Királysággal (azaz Jugoszláviával) és Lengyelországgal. A román és a jugoszláv kormány
kezdetben elutasította ezeket a szerződéseket, az angol, az amerikai és az olasz diplomácia nyomására mégis aláírta őket, és a bukaresti kormány ennek során lett az erdélyi
székely és szász kulturális autonómia bevezetésére (amit sohasem tett meg). A Párizs
környéki békeszerződésekhez ezek a kisebbségi kötelezettségvállalások éppúgy hozzátartoztak, mint a területi rendelkezések, sőt az antanthatalmak kifejezetten azzal a feltétellel járultak hozzá az utódállamok területi nyereségeihez, hogy ezek minden tekintetben érvényesíteni fogják a kisebbségi megállapodásokban foglalt rendelkezéseket.
Ugyanakkor az európai béke védelmére felállított nemzetközi szervezet: a Népszövetség (Nemzetek Szövetsége) sajnálatosan nem rendelkezett azokkal az eszközökkel,
amelyek hathatósan érvényre juttathatták volna a kisebbségi szerződésekben rögzített
elveket. Ráadásul ezek az elvek sem voltak pontosan megfogalmazva, és megsértésük
lényegében nem járt együtt nemzetközi szankciókkal. Maguk a kisebbségi népcsoportok, minthogy nem ismerték el őket a nemzetközi jogrend alanyainak, nem fordulhattak önálló indítványokkal a nemzetközi fórumokhoz, ilyenekkel csak kormányok léphettek fel. Mindez tulajdonképpen annak a következménye volt, hogy egyrészt nem
volt pontosan kidolgozva a nemzeti kisebbségek kollektív jogainak rendszere, másrészt
a Nemzetek Szövetsége, elnevezésével éles ellentétben, pusztán az államok szervezete
volt, és a kisebbségi népcsoportok (a közép-európai régió lakosságának mintegy egynegyede-egyharmada) nem rendelkeztek semmiféle nemzetközi képviselettel. Az a német javaslat, amely szerint a Népszövetség fórumain a nemzeti kisebbségek számára
valamiféle képviseletet kellene adni, ugyanis eleve elutasításba ütközött.
A második világháború után a nemzetközi kisebbségvédelemnek ezt a csökevényes és minden hatékonyságot nélkülöző rendszerét is felszámolták, arra hivatkozva,
hogy a terjeszkedő német náci imperializmus a csehországi és lengyelországi német
népcsoportok ügyét használta fel háborús céljai érdekében. Az 1947-ben megkötött
párizsi békeszerződések teljesen figyelmen kívül hagyták a nemzeti kisebbségeket és
a kisebbségi jogokat, minden tekintetben az állami szuverenitás kizárólagosságát érvé-

94

tiszatáj

nyeshették, és legfeljebb az egyéni szabadságjogok kodifikálását követelték meg. A Közép- és Dél-Kelet Európában berendezkedő kommunista diktatúrák pedig hamarosan
felszámolták ezeket a szabadságjogokat is, a kisebbségek ügyét pedig mindenestől az
államrezonnak rendelték alá. Az európai kisebbségi jogvédelemnek és jogrendszernek
az a lassú és bizonytalan fejlődése, amely a Bécsi és a Berlini Kongresszussal mégiscsak
megkezdődött, évtizedekre elakadt.
A kisebbségpolitika nemzetközi távlatai
Az európai kisebbségvédelmi jogrendszer fejlődése az utóbbi néhány esztendőben
indult meg ismét, a közép- és kelet-európai történelmi átalakulások következtében.
Időközben Nyugat-, Észak- és Dél-Európában is alapvetően átalakult a kisebbségi népcsoportok helyzete, több országban is a területi, illetve kulturális autonómiák hatékony rendszerei jöttek létre. A közép- és délkelet-európai - egyelőre még sikertelen autonómia-törekvések ugyanakkor felkeltették a nyugati világ érdeklődését a régió kisebbségi kérdéseinek stratégiai jellegű rendezése iránt. Ennek az érdeklődésnek volt
a jele a Balladur francia miniszterelnök nevéhez fűződő tervezet is, amely azonban, sajnos, igen korán elvetélt, még mielőtt valódi eredményeket ígért volna.
Azt azonban a nyugat-európai politikai közvélemény is felismerte, hogy a középeurópai kisebbségi problémákat valamiképpen rendezni, vagy legalább kezelni kell.
Máskülönben a régió könnyen a teljes politikai dezintegráció és a káosz világába merül,
ártalmas feszültségeket hoz létre, s veszélyezteti az európai stabilitást. A mind nyugtalanítóbb oroszországi fejlemények ugyancsak arra inthetik a nyugati politikacsinálókat,
hogy a közép-európai térségben növelni kell a biztonságot és a stabilitást, márpedig ez
nem következhet be a kisebbségi kérdések elfogadható rendezése nélkül. Mindebben
különös felelősség hárul a francia politikára, amely hagyományosan az európai egységtörekvések egyik nagy előmozdítója. Bizonyára ez a felelősségtudat alapozta meg a francia kormányfő újabb 1994. november végi javaslatát, amely egy európai alapot kíván
létrehozni a közép- és kelet-európai nemzeti kisebbségek támogatása érdekében.
Alighanem itt van az ideje annak, hogy a kisebbségi kérdés ismét - és minden
korábbinál nagyobb hangsúllyal és eredményességgel - az össz-európai politika érdeklődési és cselekvési terébe kerüljön. A kisebbségek ügyét ma már nem lehet az állami
szuverenitásnak kiszolgáltatva megoldani, már csak azért sem, mert időközben megint
átrendeződtek Európa keleti felének határai, és emberek milliói vagy tízmilliói kerültek
egyszeriben kisebbségi sorba, akár az első világháború után. És nem lehet azért, mert
a pusztán az állami szuverenitás eszméjéhez igazodó kisebbségi politika mindig csak
elnyomást és kiszolgáltatottságot eredményezett. Következésképp a kisebbségi kérdést
ki kell emelni a szűkebb állami politika keretéből, és nemzetközi, illetve össz-európai
keretekben kell elhelyezni. Beleértve ebbe azt is, hogy a kisebbségi népcsoportoknak
valamilyen módon képviselethez kell jutniok az európai fórumokon, vagyis újra elő
kell venni azt a régi német tervezetet, amelynek érvényesítése az első világháború után,
a Népszövetség keretében, elmaradt. Közép- és Délkelet-Európa fejlődése és stabilitása
forog kockán: az idő sürget, a nagyhatalmaknak kell felelősséget vállalniok és cselekedniük. És ha ezek a nagyhatalmak elvárják Magyarországtól a fennálló határokat rögzítő
állami nyilatkozatot, szomszédainktól is meg kell követelniük azt, hogy az előkészületben lévő szerződések ne csak általánosságban, hanem tételesen és pontosan rögzítsék
a kisebbségi jogokat és a kisebbségi önkormányzat rendszerét.

1995. május

95

M Ű V É S ZJE T
Emlékezés mesteremre,
Varga N. Lajosra
Rég volt, még a húszas évek végén, az iparművészeti iskolában évfolyamtársam
volt Varga Árpád. Lenyűgöző jelenség volt az akkori egyetemi század karpaszományos
őrmestere, a civil művésznövendékek között.
Szívélyes, meleg barátság fejlődött ki közöttünk. Később megtudtam, hogy fivére
a Képzőművészeti Főiskola tanára, a grafika művészetét okítja felső fokon.
Egy szép napon Árpád barátom így szólt hozzám: Gyere velem, elmegyünk
a főiskolára, bemutatlak a bátyámnak.
A Nagykörúton sétálva tele izgalommal szőttük terveinket. A főiskola komor
hangulata lenyűgözött. Semmi nyomát nem találtam az eddigi iskolai élményeimnek.
Mikor beléptünk a grafikai osztály ajtaján, megcsapott egy eddig ismeretlen szag: terpentin, petróleum, savak egyvelege.
A belső teremben a mester, Varga N. Lajos dolgozott, éppen egy félaktot karcolt
hidegtű-technikával. Rövid bemutatkozás után a mester folytatta munkáját, én pedig
elkezdtem ismerkedni a csodálatos világgal. A falakon Aba Nóvák, Istokovits Kálmán,
László Gyula karcai, metszetei.
Az első találkozás után nagy élményekkel gyarapodva, izgatottan vártam az üzenetet, hogy állandó látogatója lehetek a grafikai osztálynak. Megjött az üzenet, kinyílt
előttem a mennyország kapuja.
Néhány nap múlva személyesen kopogtam a mester műterme ajtaján. Szívélyesen
fogadott. Teljes szabadságot biztosított!
A grafikai technikák mellett naponta akttanulmányokat is folytathattunk - közvetlen, humorral fűszerezett korrektúrát is kaptunk.
Mesterem, Varga N. Lajos akkor metszette fába a történelmi sorozatát. Rövidesen én is bekapcsolódtam a dúcok nyomtatásába. Akkor láttam, hogy milyen nagy történelmi előkészületeket folytatott egy-egy lap megkomponálásához. Tőle kaptam a szál
dúcot. Hozzáfogtam az első metszetemhez, „Találkozás" volt a címe. Próbanyomat
után megmutattam művemet. Humoros véleménye az volt: „lesz ez még jobb is". Minden szabadidőmet a főiskolán töltöttem, termékenyen hatott rám a Nagy Mester személye, munkabírása és környezete.
A Mester mindennapi munkájában részt vettem. Egy alkalommal a földszinti
raktárba mentünk. Csodálatomra ott egy nyomdagépet láttam, szedőszekrényekkel.
Érdeklődésemre elmondta a gép történelmi jelentőségét. Ezen a gépen nyomtatták
a versailles-i békekötés (1919) okmányait, diktátumát. (Ezt igazolta egy réztábla is.)
Fametszetes történelmi sorozat lapja, egymás után születtek. Közben jött az ötletem,
hogy a halott gépet és betűket életre kellene kelteni! Nagy zavaromban egy szép napon
a Mester elé álltam, és elmondtam tervemet: kellene egy balladáskötetet csinálnunk,
növendéktársaim készítenének egy-egy metszetet.

96

tiszatáj

Előkerült Erdélyi János balladáskötete: Kiválasztottuk a verseket, és megkezdődött egy új korszak, a könyvnyomtatás a főiskolán! Varga N. Lajos zseniális művészi
tudása mellett az volt a legcsodálatosabb, hogy a grafika művészetét átfogó egységes
szemlélettel tudta művelni. Már a kétéves angol ösztöndíját arra használta, hogy feldolgozta a British Múzeum hatalmas grafikai gyűjteményét. Egyéb lapokról méretezésen kívül vázlatot is készített. Jó volna ezt az értékes anyagot közkinccsé tenni!
A balladáskötet megszületett, szerény külsővel, japán módra fűzve. Munkánkat
siker koronázta. Mesteremet is megcsapta a könyvnyomtatás bűvös szele. Temérdek
elfoglaltsága mellett egy szép napon a szedőszekrény előtt láttam, rakta a betűket sorjában. - Megszületett Varga N. Lajos első könyve! Szövegét írta, tördelte, és az illusztrációkat hozzá metszette!
Ujabb könyvek születtek! - Részt vettem illusztrációs anyag metszésében, Dürer-,
Aman Jóst- és japán metszetek másolatának metszésében. Nagy lelkesedéssel vettem
részt e művészileg megújuló vállalkozásban. Varga N. Lajos munkásságát és eszmei
tartalmát ugyanaz a szándék irányította, mint Kós Károlyét. Iparkodtam mindent ellesni, megtanulni. Volt rá alkalmam, mert sok-sok napot töltöttünk együtt. A tanítványból lassan szűk baráti köréhez tartoztam - baráttá fogadott! Mindig tiszteltem
Varga Nándor Lajosban az embert, az alkotó művészt.
Nehéz napjaiban is mellette voltam. A zsidó törvény az Andrássy úti házat, amelyben családjával lakott, zsidó házzá, gettóvá jelölte ki. - Oda gyűjtötték be a zsidó
családokat. Varga N. Lajos ott maradt lakásukban, vállalta az üldözöttek mindennapi
szenvedését. Többször meglátogattam őt, a lépcsőházban, folyosókon ültek, feküdtek
az emberek. Csak nagy, óvatos léptekkel tudtam feljutni a mester lakásába.
A nagy kanyar után jöttek a megalázó évek. A főiskola elvesztése, és sok-sok minden megváltozott. Hosszú zaklatás, herce-hurca után sokáig nagyon bizonytalan volt
a mindennapi lét, megélhetés. Tudatában volt, hogy új korszak kezdődik! A főiskolai
műtermet elveszítette - lakása műteremmé alakul át. Nem vett rajta erőt a csüggedés.
A metsző acél karcolótű folyamatosan dolgozott. A mesternek még sok-sok halaszthatatlan programja volt. Ha hideg volt a műterem, elfogyott a tüzelő, gondoskodtunk
róla. Jóban-rosszban is mellette voltunk! Javuló mindennapi melasz-korszak után,
nálunk szerdai napok délutánján a baráti kör összejött beszélgetésre - Varga Nándor,
a Mester volt a fénypont.
Sok éven át közös kirándulásban, akvarellfestésben, rajzolásban részt vettem.
Mindig termékenyen hatott rám biztos rajztudása, ecsetkezelése. Városképeknél a rézlemezre tükörképet karcolt.
Köszönöm a sorsnak, hogy pályám kezdetén megismertem őt; amit tőle tanultam
és kaptam, a munkásságomat segítette.
Szeged, 1994. november 22.

SiL&yAéSzJrt'

Ct,

A Duna Televízió Helikon címmel új irodalmi műsort indított. A kéthetenként jelentkező „irodalmi figyelő" minden alkalommal bemutat egy
magyarországi vagy határon túli folyóiratot. Az április 17-én sugárzott műsor
házigazdája, Domokos Mátyás elsőként a Tiszatájt méltatta. Annus Józseffel
és Olasz Sándorral Albert Zsuzsa beszélgetett, a film szerkesztője Ugrin
Aranka, rendezője Czigány Zoltán volt.

A Juhász Gyula Tanárképző Főiskola Magyar Irodalom Tanszéke április
19-én Tiszatáj-esteí rendezett. A szerkesztőséget Annus József és Olasz Sándor
képviselte.

VARGA NÁNDOR LAJOS: ÖNARCKÉP

