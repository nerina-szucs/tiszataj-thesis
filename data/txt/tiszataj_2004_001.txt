tiszatáj
58.

030

ÉV FO L Y A M

Aczél Géza,
Dobozi Eszter,
Lászlóffy Csaba,
Térey János versei
Grecsó Krisztián,
Nagy Koppány Zsolt
novellája
Fried István,
Gergely Andr
tanulmánya
Nicolas Müller fotói
Diákmelléklet:
Hankovszky Tamás
Pilinszky János
verséről

1
2004. január

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, .Szeged Megyei Jogú Város Önkormányzata,
a József Attila Alapítvány és
i
a Nemzeti Kulturális Örökség Minisztériuma
~r~ff
W

Nemzeti Kulturális Alapprogram
támogatásával.

M M/m KI I II UAlls ŐKÓKSÉÍ,
MINIS/IIUIIMA

«'«ALI«*'
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LVI II . ÉVFOLYAM, 1. SZÁM
2004. JANUÁR
NAGY KOPPÁNY ZSOLT: A vendégmunkás dalai .....................

3

GERGELY ÁGNES: Rekviem egy évszázadért .........................

17

MIKLÓS PÉTER: Tisza-part; Távolodó tél; Légyvadász .........

19

ACZÉL GÉZA: mézesmadzag ..................................................

21

LÁSZLÓFFY CSABA: A nyelv; Testamentum; Hármasoltár;
Az elmaradt epilógus (Jelenések – Mérimée: „a fölösleges tökély”) .............................................................. 22
GRECSÓ KRISZTIÁN: Egy utazás alakjai (Riportra hangolva
– a la Kosztolányi) .......................................................... 27
TÉREY JÁNOS: Hagen, avagy a gyűlöletbeszéd ...................... 33
DOBOZI ESZTER: Külön világ; Rózsabogyó ........................... 36
ZALÁN TIBOR: Ószeresek (Ócskapiaci western) .................... 38
„Máshoz nem nagyon értek” (Térey Jánossal beszélget
Ménesi Gábor) ................................................................

75

TANULMÁNY
FRIED ISTVÁN: Szép szavak Erdélyből 2002-ben, 2003-ban

79

GERGELY ANDRÁS: Polgárosodás és irodalom ...................... 99
MŰVÉSZET
GONDA GÉZA: Egy fotográfus pillanatai ............................... 105

Szerkesztői asztal .................................................. a belső borítón

ILLUSZTRÁCIÓ
KASS JÁNOS rajzai a 2., 16., 26., 35., 37., 74. és a 78. oldalon

DIÁKMELLÉKLET
HANKOVSZKY TAMÁS: A megváltott lét hermeneutikája
(Pilinszky János: Címerem)

NAGY K OPPÁNY ZSOLT

A vendégmunkás dalai
Köszönöm Budapestnek,
hogy kifacsarta belőlem

1. Érzékeny útirajz
A hosszú távon vezető buszsofőrökben a dupla kávé tartja a lelket.
Onnan tudom, hogy most gyúlt be a motor, s vele együtt a nóta.
Indulunk. Megyünk „magyarba”. pestre. Megér egy estet, egy utazós éjszakát.
Ülök, figyelek, érzékeim élesednek. Bűz van, zaj, helyfoglalás.
Kikanyarodik a busz, fásult asszonyok fásult mozdulatokkal integetnek. Aztán,
még el sem tűntünk, máris indulnak haza. „Szívem vidulj, ember indul”, viccelődik egy utazó, a többiek kacagnak. „S osztán egy hónap múlva aszongyahogy, szívem keseredj, ember közeleg.” Még nagyobb nevetés.
Előkerül a pálinka, a félelem szegre akasztódik, kézügybe kerül a székely virtuskodás. Virtus székelykedés. Hallani, hogy az előttem ülő fickó hány „magyarnak” verte ki a fogát, mert azok lerománozták. („Aszongya, bazeg, román.” „Mondom, azistenedet…”) S mintha csak vezényszóra, a magnóban egy „magyar” elkezdi énekelni: „Erdélyi srácok vagyunk, / Dolgozni nem akarunk, / Elküldtek
dolgozni, / Elmentünk bunyózni, / Erdélyi srácok vagyunk”. Ezt énekli, természetesen szintetizátor-kísérettel. Véreim szemibe szökken a vér s a könyü, mejjöket édes, magasztos honfibüszkeség s honfibú dagasztja. Dúdolják. Szomszédom
leveszi lábbelijét, hadd érezze mindenki, milyen mokány székely ő. Mindenki érzi,
hejj, de a székely esszetartó fajta, egy se szól, hogy hóhahej, de büdös vagy! Énekelnek. Az én véreim.
Szégyellem magam. De nem, kiabál bennem a sznob, én nem tartozom hozzájuk! Mégiscsak, bizonyára én vagyok az egyedüli a buszon, aki angolt tanít pesten.
Körbenézek, s há tényleg biza én vagyok. Minden rokonszenvem az övék, egyből.
Elnézem kezeiket, nagy, székely, munkás kezeiket. Hej, bizony ezek a kezek, mi
mindent elvégeznek, mondom magamban. Mindent, amit a finom „magyar” kéz el
nem végez. Biza, háborodok fel, miféle dolog ez? De aztán rájövök: disznótor, nem
erőszak. Kell a pénz, népem? Takaríts gazdagéknál, népem, dolgozz negyven fokban a tetőn, rakjál sörösládát, népem. Taníts angolt. Az asszony megcsal, a kölykeid szégyenkeznek miattad, hogy csak egy telefont viszel kettejüknek. Kellett ez

4

tiszatáj

neked? Na, akkor járj át a határon harmincnaponta, pecsétért. Nem is érdemelsz
mást.
Bizony mondom nekik:
feleim olyan ez az élet mint ez a mondat
nincs eleje
nincs vége
még vesszeje sincs
csak egy rész-let
egy kipontozott hely
egy képzeletbeli egyenesen
…………….....................
ilyen
Rám bámulnak, nem értik, elégedetten nyugtázom felsőbbrendűségemet.
Lelkem ugyanis finom és törékeny: karcsú váza. Otromba szavaik percenként
roppintják ketté. Én nem, én nem vagyok!
ilyen
Szól a zene, a busz csupa derű. Náluk e szöveg nem hódít. Túl szövegszerű.
Megyünk, megyegetünk. magyarba. pestre.
Fogy a pálinka, van, aki keseredik, van, aki erősödik. Vendégmunkása válogatja. Még több cipő kerül le, s pulóver is, a szag megnő. A szemekből most már
kicsordul a könny. Vissza-visszanézünk félutunkból. Hitvány egy élet ez, hallode.
olyan
Elzeng az utolsó akkord a kazetta A side-járól. Hogy a füredi Anna-bálban,
akinek nótája nincsen, annak szíve sincs. Mindenki ott sír, ahol senki se látja.
Megállunk, pisilni, cigarettázni. Szorítja a nadrág a vendégmunkás tökét.
Mesélnek a fiúk:
„Mágfogtam, értettedé, húsz ládát, s úgy húztam, hogy a főnök egybő’ prémiumot adott.” „Negyven talicska prizmát toszítottam fel a kilencedikre!” „Mondom
neki, Áj, én, jú, te, hí, sí, it, ő, hímnem, nőnem, semleges nem. Ammeg csak néz,
hogy mi? Hogy hogyhogy az angolban ez külön van? Há’ milyen nyelv ez?”
Bédurrantják a buszt, szedelőzködünk, vissza. Aszongyaja sofőr, hogy mindenki itt vané, vagy mijazisten. Ekkor szokott elhangozni: „Aki nincs itt, szóljon!”
Kacagás. A székely humor, az, mondom.
Kolozsváron leszállnak az egyetemisták. Néma megvetéssel nézik, amint néma
megvetéssel nézik őket.
Kényelmesebben ülünk, bár nem mondhatni, hogy pompásan.
S alig koppan le az ember szeme, már ott is van a határ.
„Akit lászédnek, az tágyén egy százast a pasaportba, ne es próbálkozzék
alkunni!” – hangzik el a jó tanács. A sofőr kiosztja a hatvanötezer forintokat, mely
az átlépés nélkülözhetetlen feltétele. Az emberek büszkén mosolyognak, hogy ma
megint átverik a vámost. Ötvenen vagyunk a buszban: két embernek van legális

2004. január

5

munkavállalási engedélye. De lassan lekonyul a virtus, a székely reszket: „Csak
ippeg ángémét ki ne nezzen, s le ne száliccson…” Magyarázzuk, rossz románsággal, hogy csak vendégségbe megyünk. Igen, da, a barátok, prietenii, da. Meghívtak. Csak egy hetet, o szöptömünö, a week… Közben eltakarják bütykös, még
malteres kezüket. Vagy az angolszótárt.
Leköpnek.
Borson és Ártándon, Biharkeresztesen és Nădlacon és Nagylakon, mindenütt.
Bunkószékely. Ez a nevünk, világszerte. Így, egybeírva. Mondjuk magunkról mi is.
De nekünk szabad.
Boldogok vagyunk, hogy átengedtek. A magyar vámosnak megnyaljuk a kezét.
Nagyképű poénjaira kedélyes kacagást csalunk elő magunkból, s egymás felé biccentünk: „Ez igen humor, tezsvér! Nagyon jó!” De homok ez, s a lélekben csikorog
tovább.
Újabb pisilés, immár a szent, magyar földön. Forinttal fizetünk, megnő a hang,
kiered a nóta. Duhaj kedv, be szép ez a magyarország, azannya!
Be lapos, bolond, így van kitalálva, messzebbre lehet látni!
Kókuszreszeléket vesz az egyik utas, megszórja a kollégák markát vele. Szemenként, szálanként szedegetik: megnyálazzák ujjaikat, s igyekeznek csak egyet
elcsípni. Megy a dolog. Mert itt már nem döcög a busz.
Valami ungarische rádió furakodik be az utastérbe, hírek, így hát gyorsan
megfordul a duplakávé. S kezdődik elölről. Kék a szeme. Atyaúristen.
Három felé jár az idő. Elszunnyad a székely, de nagyokat horkant közben, s fészkelődik. Kényelmetlen a szék, s az álom porlik, mint a szikla.
Zuhog az eső, mikor a Népligetbe megérkezünk. pesten vagyunk!
Leszállok, kihalászom a negyven kilós csomagot. Az első két lépés után eltörik
a cipőm talpa. Mind a kettő. Zoknim mohón nyeli a drágaszentmagyar esővizet.
Helyben vagyok, basszam.

2. A Kedves
A Kedves olyan, mint én. Vendég, ő is vendég itt. Vendégtanuló. Vendégegyetemista. Hogy majd Ő is szakképzett vendégmunkás lehessen.
A Kedves csodálatos nő.
Véletlenül találtam rá és találtuk meg egymást. Semmi sorsszerűség, semmi
előre-megírtság, eleve-elrendeltség. Semmi predestináció. A kedves katolikus.
Legszebb nő a világon. Néha aggódó arcot vág, és szóvá teszi, hogy esetleg pocakja lenne, majd tükörsima, feszes hasát mustrálja figyelmesen.
Ő is angoltanár lesz. Sokkal jobban beszél angolul, mint én. Néha megremegek, hogy elcsábítja majd tőlem a tanítványokat.

6

tiszatáj

A Kedves végre-egyszerű. Végre-nem-mesterkélt. Végre nincs olyan, hogy tudom hogy tudod hogy tudom. Egyenes dolgok vagynak. Nincs csel, hazugság, műkín, mártírium.
Csak szép, egyszerű szerelem van. Mert szép, egyszerű a szerelem. (Ahogy egy
barátom is írta volt, az ókontriban∗.)
A Kedves nem hajlandó olyan bűnök miatt hibásnak érezni magát, amelyeket
nem követett el. A szerelem csataterén – bizánci fortélyokon – edződött elmém
ilyenkor meglepetten áll és bámul.
Hát ráncba szedem magam, és igyekszem Hozzá hasonulni, eltanulni tőle eztazt – bár beleszoktam a szerepbe, a bizánciba, nagyon. Gyötröm is vele eleget. De
Ő megbocsát, újra és újra, végtelen a türelme.
S megint szeret. Betakar éjjel, ha lerúgom a takarót, megsimítja a homlokom,
ha ráncos, nevemen szólít, a szemembe néz, és azt mondja: „Szeretlek!”
Ilyen egyszerű ez, végre, végre, végre!
A Kedvesemnek magától értetődő a szerelem, és magától értetődő a szerelmeskedés.
Sikít, ha jó, és aranyosan duzzog, ha néha nem. Nem játssza meg sem a dívát,
sem az ötvenes nőt. Ismerem, látom hát magam a szeme tükrében. És boldog,
erős férfi lett belőlem mellette, az ágyban, a földön, az égben.
A szeme kék, és néha cseppint bele, meg feketével körberajzolja, hogy még kékebb legyen. Hiába mondom, nem kell, nem kell, s féltem nagyon, hogy baja esik.
Ő úgy tudja, így szebb, s vita nincs.
Meg aztán sosem törülközik meg zuhany után. Áll, kis törülközővel a derekán
és vacog. Ilyenkor én dörzsölöm meg, azt kéjesen tűri, mint egy kis ázott macska.
A Kedves odaadó, és mindig rám gondol, arra, hogy én. Magára figyeltetni,
csak magára, saját érzéseire és érzékeire igen nagy fáradságomba kerül. De mikor
sikerül, tudom, hogy megérte.
A Kedves talpraesett, tűzrőlpattant és harcias lányka. Kézen ragad, megelőzünk kétszáz embert, a sor elején termünk, és mire a Tömeg tiltakozni kezdene,
már száguldunk is elazon – mikor valamit intézni kell. Mindent tud, s amit nem,
azt megtudja. Ha valami nem tetszik neki, veszekszik. Ilyenkor én nem is tudom,
hová nézzek, nagy zavaromban. Makogok valamit, hogy hehe, meg bocs, közben
Ő hercegnői gráciával és bájjal már ki is vonult, elégedetlenségét kifejezendő.
Ilyenkor utána iszkolok, és ijedten menekítem vélt veszély elől.
A Kedves büszke arra, hogy tájszólása van, és eszébe sem jut akadémiai kerékbe törni a nyelvecskéjét. Bár vendégmunkás lesz belőle is, sosem fogja ennek
a gyötrelmeit átérezni, mert nem hajlandó rá. Ő büszke vendégmunkás lesz, azt
hiszem, az egyetlen…

∗

Ahogy egy névrokonom írta volt az irodalomtörténetben.

2004. január

7

Egyszer azt kérdezte tőlem egy bennszülött, egy „született magyar”, ráadásul
nő – így gyütt ki a szájábú:
– Ti azért vagytok ugye együtt, mert ti, mint erdélyiek, összetartotok, ugye?
(Itt egy pillanatra azétt álljunksza meg. Mert én nem tom hogy gondóják itten
ezek eztet. A dógot. De erős a gyanúsításom, hogy úgy gondolják, hogy akkó mük
menyünk az uccán, nagycsúf székely menéssel. S akkó meglássuk egymáson, hogy
nosza, a némber erdélyi, s az embör es a’. S akkó a biztonság kedviétt azétt még
egyet csekkolunk:
– Te es az vagyé, me’ én az vónék, hö! – mongyuk egymásnak, s a seggünk árkába rovásírással beletetovált „Erdély forever!”-felirat alapján béazonosíccsuk
egymást, s boldogan egymás nyakába ugorunk, s elkezdünk baszni, s annak nyomán az erdélyi nő újabb kicsi vendégmunkásokat potyogtat el, akik aztán már tej
helyett is az őshonos pestiek kenyerét eszik. Ja, és azonnal tagjai lesznek a határontúlimagyar-nagyszentösszeesküvésnek.)
A Kedves Szegeden él. Még egy kicsinyig. Még míg végez. Aztán jön pestre.
Hozzám. Vendégmunkás-couple leszünk. Illegális és boldog pár. Együtt fogunk
lakni és dolgozni, feketén, mint az éjszaka. Aztán elveszem feleségül, el én!
Vonattal járok le hozzá.
Pénteken, estefelé indulok. És hétfőn, délelőtt térek vissza. A hétvégéinkről,
magunkról már nem sokat mondhatok, így is lehet, sok lett. Az csak a mienk.
That’s ours. Gazdagabbak vagyunk bárkinél.
De azt még elmondom, hogy Most, pénteken, mikor mentem, megállt a vonat,
Cegléden, vagy valami ilyesmi.
A nemdohányzó kocsikban, a budival szemben van fél négyzetméter hely. Ott
szívtam el egy cigarettát, lehúzott ablak mellett, hogy egy őshonos, drágaszentmagyar tüdőben se tegyek kárt.
Kihajoltam az ablakon, és akkor, egyetlenegyszer éreztem békét, mióta vendégmunkás vagyok.
Sötét volt, néhány talányos lámpafény pislákolt – kellemes, őszi este –, kutya
ugatott, a szellő simogatta a füstöt. Amúgy csend. Nyugodt volt minden.
Elfelejtettem a nyűgöt, a hétköznapokat, a vízumot, a nemlétező munkavállalásit, a határátlépéseket. Álltam, cigarettáztam, és hallgattam az estét, az esti Magyarországot. A kutyaugatást, a szellőt. Olyan volt, mint otthon.
Minden megállt bennem. Ennyire még soha nem éltem a pillanatnak, és enynyire még soha nem éreztem át a pillanatot.
Aztán eszembe jutott, hogy Hozzá megyek.
Sosem láttam (éreztem) még ilyen szépnek Magyarországot.

8

tiszatáj

3. Vendégmunkás-léthelyzetkék
Én vendégmunkás vagyok. I am a guestworker. But a special one. I’m an English teacher.
Angoltanár lettem. Ritka fehér, mint a vendégholló. Felvettek, feketén, persze:
no nyugdíj, no tébé, no TAJ, no ANY, no THING.
Magam vagyok, s rá-utalva.
Járom ezt a fenenagy várost, s hirdetem az igét. Meg a ragozását.
Mikor valaki megkérdi, miért szeretek tanítani, azt mondom, hogy nem szeretek tanítani.
Első munkahelyem máris a mélyvízben volt, a Duna mellett, a csúnyábbik oldalon. A tanítás abból állt, hogy igyekeztem megvédelmezni magam fiú- és lánytanítványaim fizikumától. Mondták ugyanis nekem, de egyből, hogy hülye szegedi∗, mire akarol te tanítani minket, s jöttek nekem, hogy összetörnek, de csúful.
De én se jettem meg, s adtam nekik gázsprét, s üttem a csürhét az ólombottal,
melyet mindig ott hordok magamnál, s lett rend egyből. Kicsi ideig, mert alighogy,
felállt az egyik leánka, volt vagy tizenöt éves, saszongya, leszop, ha adok neki egy
ötöst. (Bezzeg a többi mind 19–20 éves volt, és büszkén vallotta magát kilencedikesnek.)
Ez az iskola ugyanis egy javítóintézet volt, szociális segélyszínűre mázolva, s nekünk, tanároknak az volt a feladatunk, hogy segítsük őket beilleszkedni a társadalomba. Azóta meggyőződésem, hogy a szocializálás eszköze bizony még mindig
sokkal inkább a botütés (de legalább száz!) s a deresre húzás, nem pediglen a szép
szó, mely mit sem ér.
Mondhatom ezt azért is, mert én próbáltam a cselt a Szép Szóval, például így
(viccesgyerek-imidzs): rögtön első nap van, bemegyek az első osztályba, látom
mekkorák, de azért szemérmesen azt mondom: I am, you are, he, she, it is. Felírom a táblára is, lássák. Közben mondom, fiúk, lányok, ez biza egy ilyen nyelv,
egyes szám harmadik személyben van benne hímnem, nőnem, s még semleges
nem is. Nem, mint a magyar, hogy csak ő, s azzal annyi.
Megfordulok, várom a cinkos vagy csúfondáros mosolyt, hogy: mit magyarázza
ez itten a ragozást, nyolc éve tanulunk már angolt. Kacsintanék, de szememre fagy
a hunyorítás. Bamba arcok merednek rám: Hogy mi?, mondja az egyik. Hogy milyen francos egy nyelv ez? Ilyent mi még nem hallottunk, há’ bolondok ezek az
angolok, vagy mijazisten?, s ezen erősen felbosszankodván lelkük a szocializálást
többet bé nem fogadja, hanemha öklük megkeményedik, s verni kezdenek, egészen addig, amíg meghátrálok, s otthagyom őket, mint az oláh Szent Pálékat.
Nade most mi lesz veled, szegény vendégmunkás? Pénzed nincsen, ergo kenyered se nincsen…
∗

Tájszólásomat kezdettől fogva – székely furfang! – szegedinek álcáztam, már az első percekben
látván és félvén a művészi igénnyel falra tetovált „Románok, menyetek haza!”-grafitit.

2004. január

9

Pökd meg vékony tenyered, s lapozd fel a pestiestet, mert kőmíves nem tud
lenni belőled!
Kaptam aztán másik állást, szépet, jót, felnőtteset. Én nagyon szeretem a felnőtteket, és húsz év alatti embert látni sem akarok már.
Sejde, a víz még mindig mély, s a kezdet még mindig nehéz, mert még mindig
tart, s megeshet, hogy a végbe is belenyúlik, viszonylagos (– közép-szerű) jómód
nélkül.
Mert drága ez a város, s a vendégmunkásnak csak lej csörög a zsebében, s kevéske euró, de azt es úgy válcsa bé, mint az ecceri székely, hogy tíz euró mellé még
tíz tojást is ad, hálából.
De bizony tojás sincs itt, csak a boltban, csakúgy, mint erdő, havas, rengeteg.
S közlekedni kell, mennek a motorok, forognak az utcák. Bémenyek az aluljáróba, s alig tudok kikeveredni belőle, akkor is rossz irányba. Elalszom a buszon
(vendégfáradtság lep meg), s hangosbemondó ébreszt, végállomás, tessék leszállni, s csak néz az ember ilyenkor, hogy mi ez a sok blokk körös-körül. Osztán
a Deák-tér se semmi, főleg az a piros metró, amíg felverekedtem magam a felszínre (ekkor tényleg éreztem, hogyaszonya, drágaszentmagyar anyafőd), kétszer
váltam halálra, hogy még mindig csak egy szinttel vagyok feljebb. Nem es menyek
többet ilyen léánkaszínű metróval, az biztos.
S kényelmesek ezek a pesti népek, még a Rákóczi-tértől is villamost fognak
a Blaháig, én, ha megerőltetem magam, elköpök odáig, dehát paraszt, köpködj
a saját udvarodon!
Járom gyalog az utakat, de meg is van a látszatja, mert bizony sokszor éhesen
fekszik le a vendégmunkás, s álmodik mindenfélét, szalonnával, hazaival. És barátoknál lakik, vagy munkásszállón, ruhái a földön vannak polcon, s porosodnak,
mint az emlékei. A házkulcs, a bicska rozsdásodik, s véle együtt a székely is.
Alszik, ha tud, s másnap megint továbbmegy.
Nagy-nagy sugárúton kicsi székely legény.
Sok-sok kocsi között egy szál harisnyában.
Batyuval a hátán, gyalog.
S zsebéből sejde kikandikál piros, román útlevele, melynek műanyag-lamináltságát egész világ szidja, de leginkább jómagam, mert ha leszed („lászéd”) érette
a vámos, elcseszi bimbózó emigrációmat.
Árva itt az ember, s csak a saját fajtájára számíthat. Mégis szövetség ez valahol,
nem is szent, de nem is seggbe tetovált: látom a pofáján rögtön, ki jött otthunnan.
A rendőrt úgy próbálják levegőnek nézni, hogy ordít róluk, félnek. S mindig a Rendőrre gondolnak, meg az igazoltatásra, meg a határra, örökké fejük fölött lebeg Vámosklész karja, hangja, orcája, amint éppen néhány évre kitiltja őket a lehetőségek eme földjéről, ahol a pénz minél okosabb elosztására és spórlására gondolhatnak, akciós szalámit ehetnek, s tőkét halmoznának fel, igen nagy halomba. Látni
őket a Blahán, a Határ útnál, Keletinél, Moszkva-téren. Ahogy átsurrannak.

10

tiszatáj

Én is így surranok, mert otthon azért kötöttek belém, mert magyar voltam, itt
meg azért, mert román vagyok. De megírták ezt mások, szebben-jobban énnálam.
Ők voltak itt a vendégértelmiségiek.
Én – büszkén, mégis szerényen – munkásnak tartom magam. Az angol nyelv
alázatos és számító szolgájának. Drága angol nyelv, drága angol nyelv, tényleg
drága vagy, s megy fel az árad, mint az istennyila lefelé, hála a fennvalónak, s a
csillagösvénynek.
S buta ez a nép, mert nem beszél nyelveket, de hörögve akar csatlakozni oda,
ahol csak más nyelveket beszélnek, franckarika.
És ez jó nekem. Jó nekem.
De azért a vendégmunkás is sír. Háromhavonta egyszer. Akkor viszont nagyon.
Ilyenkor egyedül van, egyedül kell lennie. Amiért ilyenkor sír, azért soha, senki
előtt nem sírhat. Még a Kedves előtt sem. Zokog, hörög, vörös a szeme, de mivel
sötétben sír, ez nem látszik.
Ezenkívül kösz, megvagyok. Elveszni nekem úgyis csak testileg lehet. Otthon
vagyok már pesten, de nem vagyok otthon magamban.
Többet eszem, kevesebbet szívok. Lakás, asszony is került. Társbérlő is akad,
bár saját érdekében ne hergelje bennem a székelyt, ne szóljon rosszat anyáról,
kedvesről, vendégíróról.
Kerekedik az arcom, tisztul a tüdőm, izmosodik a karom, okos dolgokat találok ki:
Azért vagyunk a világon, hogy valahol boldoguljunk benne.

4. Újabb nyöszörgések
Érkezés
A vendégmunkás egy hátizsákkal érkezett pestre.
Volt benne három póló, három alsógatya, három pár zokni, és sok-sok igazolás
arról, hogy tud angolul.
Azóta eltelt három hónap.
Most már van négy pólógatyazokni. Diploma, okirat, elismervény vagy elismerés semmi.
Van viszont egy rendesen összezavart identitástudata.
Ezért
Frusztrált.
Pökuráriu Joán és a pokol
Hazatérés kicsit, mikrobusszal: kultúrutazás.

2004. január

11

Mellettem fiatalember ül, nagy helyen. Mellénye közöttünk hever. Bemutatkozunk, még pesten, jó útitársakhoz illően. Nevem mondtakor beleborzongok, be
szép, s be magyar.
– Pökuráriu Joán még vaagyak. – mondja ő hangosan, fészkelődve.
Elámulok. Az ember ugye azt várná, hogy a tényleg román (nekem fontos ez
a különbségtétel) legalább úgy viselkedjék pesten, mint a magyar ember mondjuk
Kolozsváron. Csak csendben, s szőrmentén pusmogva.
P. J. viszont kiereszti a hangját. Mondatszerkesztése és a hangsúlyeltolás percenként szántja fel filológus-lelkem gyöpét.
– Kluzsról, na, hogy van magyarosan, Kaalazsvárról még mentem el, osztán
Pésztán mandam a hivatalnál a nőhez, itt van nagy bog pénz, csáljon nekem magyar csetöcénia! – meséli élvezettel, hogy intézte el azt, hogy már két éve rendes,
papíron nyilvántartott állampolgára e szép, lapos országnak. Mutatja, mennyi
a bog pénz, ami ehhez kellett. Vastag köteg, még ha túloz is.
Csak nézem, és hallgatom. Ahogy megnyilvánul. Ahogy jelenség. Mert az.
Egyenesen szimbólum. Lám, lám, mit annyit nyafogni az identitás miatt. Hallgassuk meg Pídzsét:
– Ne izs még halljam a hangjikot, fújj, bűdös olájok! – mondja, mikor a román
vámos közelít felénk. – Nézzed meg! – böki meg az oldalamat, s egy patkányra
mutat, aki kétségbeesetten szaladgál a vallatószobához hasonlatos vámvizsgáló
bódé mellett. – Pont olyan még van, mint a vámos pofájánál, ugye? Hiába, román
vámos, patkány, hihi! – S csak vihog.
Aztán, mikor kellőképpen oldalba bökdösött mindenkit, s akinek lehetett még
a szemébe is belehunyorgatott, újra megszólal, mégpedig miután átmegyünk
a határon, s már a román utakon döcögünk.
– No, kezdődik még a sötétségnél – mondja emberünk, s körbenéz, érti-e
eléggé mindenki, mennyire megveti ő ezt a kivilágítatlan, pirossárgakék Nagyváradot.
Zenét fogunk a rádión, beáramlik a sötétbe egy román dídzsé, jó estét kíván.
Pídzsé arca rémültté válik, kétségbeesetten csavargatja a keresőt:
– Milyen helyhez van ez, nem még menyen itten a Danubiusnál, ozisténit!
Nyavolás ország, szakadjatok meg a zenétekkel együttesen még, hogy a dumnyezó
szö futyé toátö lúméja romünéászkö!
Haladunk bele az éjszakába, a nagy, román éjszakába. Pídzsé arcán csorog
a verejték. Retteg attól, hogy ő (és) ez az ország. Hiszen ő már magyar állampolgár.
Motyog vagy kiabál, szidja az utakat, a nemzetet, a puliszkát, a román gerincet,
dicséri a magyar észt, állapotokat és nyelvet.
Olyan lelkes, hogy lassan elszégyellem magam. Hogy én nem vagyok ennyire
oda magyarországért. És nem gyűlölöm ennyire a románokat. Valami baj van velem, asszem. pesten, a piacon csomó embernek nem az enyém a szeme vágása,
mégis imádják a helyet, ahol élnek. Én nem szeretem eléggé azt az országot,

12

tiszatáj

melynek polgára akarok lenni. Nem úgy, mint Pídzsé. Aki meg is érdemli, hogy
magyar állampolgár legyen. Soron kívül.
S otthon?
A vendégmunkás ha hazamegy, régi barátai is benne laknak, ugratják, sértegetik.
Hogy emigráns. Meg disszidens. Meg hazátlan. Meg román. Meg „magyar”.
Vagy: „pesti”. Fogást nemigen találnak rajta, kitartásuk mégis bámulatos.
Szomorúan és csodálkozva és értetlenül néz le és körbe ilyenkor a vendégmunkás. Hogy miért teszik, azon gondolkodik, s honnan ez eredendő gyűlölet. Ezek az
emberek utolsó nadrágjukat is megosztották volna, mikor egy cipőben, bizony,
jártak még. Mi fáj most nekik?
Hogy nincs merszük egy hátizsákkal megérkezni pestre?
Amikor szójátszik
vendégcsapat – mert nem egyedül jön
vendégeskedik – bizony
vendégfogadás – hitvány
vendégjog – nincs
vendégmunkás – immigrant worker
vendégművész – szeretne lenni
vendégszerepel(ne) – (ha hívnák)
vendégszoba – az albérlete
vendégszerető – ugyan
vendégoldal – reng (susog) a tolla alatt
vendégoldalak – -ból lesz a Vendégkönyv
A toleranciáról, mint olyan
Tévé. Nézem. pesty fekete doboz.
A homoszexuális prostituáltakról van szó. Interjú meg minden.
Azt rebegi az egyik, hogy ő nem érti, miért bántja őket a Hatóság, hiszen ők
egyáltalán nem okoznak akkora veszteséget a kormánynak, „mint a románok,
a feketemunkások”. Na tessék.
Már egy buzikurva is lerománoz.
Hátrányai
Amikor más olvas, tanul, én olyankor utazom. Haza, vissza, a munkahelyre.
Vagy papírokat intézek, sorban állok. Vagy lenyűgözve nézek ki az ablakon. Még
a metróban is. Így hát eleve a lépéshátrány. Ha nem lennék ennyire okos, minden
bizonnyal nem tudnám felvenni a versenyt az „ölükbepottyant” echtékkel.

2004. január

13

Méla
Elnézem, hogy megy tönkre fiatalságunk papírok intézése, a lebukástól való
félelem miatt és közepette. Ahogy „legszebb éveinket” azzal töltjük, hogy legalább
egy pici részét próbáljuk megteremteni annak, ami itt mindenkinek eleve adott és
magától értetődő. (Szép, nagy, erős és egészséges koldusokat látok. Ők magyar
állampolgárok. Rang ez is, kérem, koldulni csak magyar személyi igazolvánnyal és
útlevéllel!) Nem kell többre gondolni, csak a következőre: azon fáradozunk évekig,
hogy helyrepofozottnak vélt identitásunkat, s hogy mi szintén magyarok vagyunk,
papírokkal és igazolványokkal is aládúcoljuk. Már harmincöt az ember, mikor
észreveszi, ha igen, hogy nem megy.
Nagyon profetikus leszek ilyenkor, meg szomorú.
Néha kiabálok a többieknek, hogy
Jóllakott, kövér polgárok s Akciók! mindenütt, ez téveszt meg benneteket,
testvéreim?!
Asszonyok kara
Ó, a vendégmunkás asszonyok!
Igen különös fajta.
Erdélyi nőink legbátrabbjai, legtalpraesettebbjei ők. (Nem a legszebbek, azok
nálunk sem dolgoznak.) Nem félnek semmitől, jókedvűek és hangosak. Mindenütt
otthon érzik magukat, mert nincs szükségük arra, hogy otthon érezzék magukat.
Nem gondolkodnak sokat, keresni jöttek ide, és keresnek is.
Tele vannak ismerősökkel, akikben nem magyar állampolgárt, hanem csak
másik embert látnak, s bár azok viszolyognak tőlük, mieink nagy hangon üdvözlik
őket, találkozáskor.
Természetes nekik, hogy Itt vannak.
Asszonyok kara.
Isteni a küldetésük.
Mindenki gyűlöli őket.
A Kedvesről, mégegyszer
...és a Kedves két szép, erős, de legfőképpen magyar állampolgár gyereket szül
majd nekem...
Alul
Az Aluljárók még mindig rejtély számomra. Sosem tudok jól kijönni belőlük.
Mindig a wild side-on walkolok ki. A fene érti.
Nézem, milyen céltudatosan, okos arccal, lazán és természetesen tud mindenki
jó irányba lépkedni, a metróból feljövet.

14

tiszatáj

Én meg állok sok út s lépcső előtt, melyiket válasszam. Szégyellek körbesétálni
és minden feliratot megbámulni. Egyből kiszúrnák, hogy nem pesti vagyok.
Felmegyek hát az elsőn, vissza, fel egy másikon, megint vissza, úgy teszek, aki
csak úgy, egy kicsit mászkál. Nézelődik. Turista.
Közben irigy pillantásokat vetek a született pestiekre. Hogy ők mennyire tudják, mi, hol.
Aztán rájöttem.
Ők csak egy utat ismernek. Ahol mindig járnak. Ahová a napi betevő hajtja
őket, ahol saját napos oldalukat vélik.
A vendégmunkás mindig másutt jut a felszínre. Mindig másutt mehet. Ezer út
közül választhat. És ez azért nem semmi.

5. Epilógus – hónapokkal később
Néhány napja próbáltam kinyitni a bicskámat, nem sikerült. Berozsdásodott
bennem a székely, vontam le a következtetést.
Étolajjal segítettem neki, puhánymód.
Nem mérgelődtem, nem nyafogtam, s jó lenne, ha ebben a szövegben is így
maradna ez: rezignált (mert olyan jó szó), bölcs hangon mondhatnám el, amit
szeretnék.
Valóban, kissé erősebb és puhányabb lettem ezalatt a pár hónap alatt. Kevés
dolog tud megrázni már, és/viszont én is villamossal megyek a Kálvintól a Fővám
térig. Nyugodt vagyok, s panasz-szóm is kevés, na nem mert annyival jobb, csupán megszoktam, meg felnőttem, ilyenek.
Továbbra is vendégmunkás vagyok, viszont nem óhajtom cipelni ennek a keresztjét, és már nem élek azokkal a lehetőségekkel, amelyeket nyújt, nyújtani tud:
nem kérem ki magamnak, miután kiprovokáltam az elnevezést, hogy büszke sértettségem és sértett büszkeségem teljes egészében pompázhassék valami nem is
létező igazságszolgáltatás előtt. Továbbra is megaláznak és továbbra is bizonytalan a jövőm, a lét, de hát tavasz lett közben, meg háború és járvány, más lett
a dolgok politúrja, s az is ahogy s ahonnan csillognak.
Elértem, amit akartam: van munkám dögivel. Annak dolgozom, aki megfizet,
s ha valakinek extra kívánságai vannak, fogom a kalapomat, mely jelen pillanatban
még csupán egy sapka, de azt olyan gráciával helyezem a fejemre, hogy lehajtott
fejű pirulásra készteti halandó munkaadóimat. Jó hírem terjed, s csak én tudom,
hány embert vezettem félre az angol nyelvtan labirintusában, s ott is hagytam
őket rongyul, szellemi magvam kommunikálni-nem-tudásukban hajt csírát majdan. De addig fizetnek, mert tanulni akarnak a bohók. (Néha eszembe jut, hogy
félnem jó lenne, s az is, hogy ha lebuknék, milyen mulatságosan nézne ki a jegyzőkönyvben az, hogy „...táskájában az angol nyelv oktatására alkalmas eszközöket
találtunk...”)

2004. január

15

Elvesztettem néhány barátomat, akikre vendégmunkásként tettem szert, de
szereztem újakat. Megnéztem, mit olvasnak a pestiek, s az eredmény lehangoló
volt, és tudom, hogy mit tudok s mennyit érek, látom, mire voltam képes idáig, kicsit tán büszke is vagyok magamra, s akár haza is mehetnék.
De valami nem engedi, pedig minden porcikám indulna már. Fák, füvek, virágok hívnak, minden, ami innen szebbnek tűnik, mint volt, s mint lenne. Mégis
maradok.
Most már tudom, kit kell itt szidni, s azt is, kit nem szabad, tudom, ki az erősebb kutya, s hogy mit csinál. Tudom, hogy kell kimenni az aluljáróból, s azt is,
melyik a legrövidebb út az otthonom s a munkahelyem között. Tudom, ki számít,
mi az elit, s mit tart fenn a köznek, mely tagjaival oly egy vagyok néha. Jobban
ismerem a Kedvest is, s nem csalódtam. Tudom, hol olcsóbb a felvágott, s hogy mi
a titka az akcióknak, s tudom, álmodhatnám éjjelente azt, hogy töltött káposzta
erdélyi módra, de nem teszem.
Szóval sok mindent tudok, érzelmeim viszont alig vannak. Ahogy sejtettem
előre, megölte őket a város, ez a város. Szemlélődés maradt és kommentár, without érzelmi íkú, natessék.
Elmegyek a kultuszhelyekre, kedvenceim hol laktak, és gyakran képzelem el,
milyen volt pest a századelőn, és szeretnék élni kicsit ott és akkor, aztán rájövök,
hogy nem tudhatom elképzelni. Nekem átvillamosozni a Dunán mindig mást jelent, mint akármelyik pestinek. Nekem a Citadelláról megszemlélni a várost mindig ugyanolyan. És sosem sétálgatok úgy a Kálvinon, mint Csáth Géza, Karinthy
vagy Hunyady Sándor. Tudom, hogy sosem leszek itthon itt, sosem leszek pesti,
de otthon sem leszek már otthon soha, és sehol sem fogom magam jól érezni,
mert mindig hiányzik majd a másik. Tudom, hogy tézisem, mely szerint az emigrálásra egy generáció rámegy, igaz, s hogy e generáció esetemben én vagyok, azt
is. (Keménynek kell lennem, hogy egészen el ne vesszek. Szívósságom viszont csak
úgy működik, ha betartok bizonyos nevetséges, ronda, furcsa, többnyire egészségügyi szabályokat. Rigolyáim ezekből lettek, megviselik, gyötrik a Kedvest.)
Erdélyinek már, pestinek még nem vagyok jó. Nem is leszek, nevetséges ez
a város, ez az ország. Otthon sosem látni sztárokat az utcán, s megmarad az egészséges távolság. Otthon nem ismer mindenki mindenkit, és nem ugyanazokat az
arcokat látom mindenütt. Otthon nem lehet mindenki 15 percre híres, és csomó
boldog ember van, aki sosem szerepel a tévében. Túl kicsi ez az ország, túl sok az
ember benne, túl közel egymáshoz. Nincs erdő, hegy, mi elválasztaná őket, szép
nagy család, az van. Nem szeretnék tagja lenni, s a többi bevándorlótól eltérően
nem ájulok el attól, hogy mennyit lehet kevés pénzből enni, s nem mutogatom egy
otthonról jöttnek sem a Duna-partot úgy, mintha az enyém lenne vagy legalábbis
mintha én köveztem volna ki. Jóllakott, kövér polgárok s akciók mindenütt, s ez
téveszt meg benneteket, testvéreim, már nem mondom, mert kinek.
Nincs már testvér, összetartás meg vidéki dolgok, egyenség van, unió.

16

tiszatáj

Konstatálnom kell, hogy elvesztem, talán mindenkorra, mert sehova sem tartozom. Az étolaj csak ideig-óráig nyitja ki a bicskát, a karikás ostorral viszont nem
lehet szalonnázni, de nem is kell, azt hiszem.
Légüres a tér köröttem, kicsit lebegek, s pattog a fülem, tompán hallom a világot, s benne magam. Új élmény kellene, más feeling, újabb megszokás. Ha világjáróbb alkat lennék, már továbbálltam volna.
pest semmi újat, jót nem tud nyújtani már nekem. Igaz, rosszat sem.
Lófaszt ért az egész, barátom.*

*

Fekete Vince: S megint elölről.

2004. január

17

GERGELY ÁGNES

Rekviem egy évszázadért *
Mind, mind alusznak a dombon.
(Edgar Lee Masters)

Hol van György, Ottó, Miklós, Imre és Péter?
Aki honvágyát az izzó afrikai kutakba is belefúrta?
Aki az önérzetből összetákolt angol mondatoktól
a magyar népdalig emelkedett?
Aki Toulouse-Lautrec-i széles fekete kalapban, piros
sálban álmodta, hogy megírja a nagy regényt
az emigrációról?
Aki elbeszélte szétroncsolt ifjúságunkat és a lányok
átnedvesedett fehérneműjét?
Aki a piszkos mélyből halálba vonzódott a tisztaságért?
Mind, mind alusznak a dombon.
Hol van Sára, Erzsébet, Ágnes, Eszter és Zsuzsanna?
Aki a tajgáról megkettőzött bátorsággal hazajött
elgyávulni?
Aki azt kiáltozta: „Szeretlek!”, és a rémülettől
rémülten okádott?
Aki keményhúsú érzékenységgel tudta minden őrületnek
a végét?
Aki az utolsó utáni percben tanult megbocsátani?
Aki lekurvázta a másikat, mert bement meginni
azt a whiskyt?
Mind alusznak, alusznak a dombon.
Hol van a homok és a roncs,
a haza és a mélység,
a széles fekete kalap és a népdal,
hol vannak a mondatok és a nedvek,

*

A Tiszatáj előző számában sajnálatos módon hibásan jelent meg Gergely Ágnes fenti verse. A tévedésért a szerzőtől és az olvasóktól is elnézést kérünk.

18

tiszatáj
a nagy regény és Toulouse-Lautrec Párizsa,
hol van a leányszobák vágyakozása,
hol a kutak és hol a tisztaság,
a lobogó piros sál és az emigráció?
Mind, mind alusznak, alusznak a dombon.
Hol a bátorság és a keménység,
hol a „konyec” azon a közeli tajgán,
az utolsó perc, a megbocsátás,
az okádék, a kurvaság,
hol az érzékenység és a whisky
vagy a pálinka, hol a „szeretlek”,
a pillanat és a kiáltozás,
és amin végül bemennek, hol az ajtó?
Mind, mind alusznak, alusznak, alusznak a dombon.
Hol van Fábián, az öreg suszter, a szép magyar
bajuszával?
Hol a napfényszínű ház, a sötét léckerítés?
Hát a sebészprofesszor, aki nyombélfekélyt operált
már az első háború után?
És a szekér, a hosszú, hosszú kövesúton?
A szekér meg a sok kő, ami szétrázta a sebet?

2004. január

19

MIKLÓS P ÉTER

Tisza-part
Csönd nincs a Tisza-parton, homokos vidék,
szandál meg saru után lábmosás, estére font pulóver,
vagy még egy feles, ami úgyis olcsó mint az ászok,
és érdemes jönni, mert az üveget vihetem tova,
zenegépből százasért dalt fakasztok és a homállyal
együtt érkező bátorsággal érdeklődő tekintetű,
át is ülök, szalonna kunkorodik, zsír csöppen,
nagy barna pók, és csak a napfölkeltével
ér véget a románc, az első troli fölmentő sereg, Juhász Gyula
reggelről reggelre kékebb, mi lesz velünk, Anna.

Távolodó tél
Megfagyott a levegőben a köpés, kemény szovjet
tél lesz újra, mínusz tíz vagy húsz
és a szélvédőmosó is kásás, hóemberek
seggében répa, szép szeműek,
szén szeműek, ó de a tél, csak múlna már,
csak ne hullna már, tahó, a hó,
szánok mindenkit visznek,
elvisznek, változnak évszakok,
akár Kolumbusz tojásai, tábla
Americana egész mogyorós,
csomagjában csupa limlom,
kacat, szar, inkább meg se kapta
volna, jön majd tavasz vörösen, melegen
mint ravasz, rőt bundájú, csöndes róka.

20

tiszatáj

Légyvadász
Köztudott, hogy Mándy félt a legyektől,
tőlük annyit várt mint bármely gyerektől
a legendás Teleki téren, csapatot
verbuválva, pörköltet páleszzel csapatott,
este kávét nem kívánt, csak botorkált
volna tőle álom nélkül, a bérlakás
nagyszobája és te(nye)remnyi konyhája között
R. Kamilla képét keresve a könyvek mögött,
rátalálás után csodálkozva, nem is rá
gondoltam, volt már negyven éve, tisztán
emlékszem fehér nyirkos kezére, adott
meghívót a báljára, nem mentem, kutatott
tovább, a dedikált könyvre kávé folyt,
de az is már mikor, talán meg sem volt
még a kék virágos csészekészlet, nem
lehetett Meinlt kapni akkor még Pesten.

2004. január

21

ACZÉL G ÉZA

mézesmadzag
isten őrizz hogy politikai líra – az akasszátok meg a heréljétek
nincs lelkembe írva különben is ki akasszon meg kit heréljenek
a látomás ott kezdődik hol már nincs sortűz s a kenyérjegyek
is szociológiai lábjegyzetté válnak helyet szorítva nagymamának
a zavaros lövöldözések után a zsírosztogató reménytelen sorban
aztán apa megy a kopott néprádióhoz nem tudva mit hoz a holnap
s ettől még jobban fáradt mamával nekifeszül a recsegő masinának
a zajos lózungok után nem is sejtve az is nekik van hangszerelve
ha latyi hülyéskedik andalít honthy hanna s deresedő fejükre
hullva mint a manna előkeveredik festett kárpitok mögül a buffo
most a rímet hagyjuk – mélységét nem takarja el a költői téma
ez a rossz mozgalmi anatéma melytől bölcsőnk óta menekülünk
koslatva mézesmadzagok után melyek végén győzelem fénylik
s ártatlan szívek azt remélik egyszer tényleg lesz ingyen vonat
ingyen üdülés ingyen seggbe szúrás és infantilis ingyen utazás
buta máz – hisz már érett férfi voltál mikor orrod előtt tologatta
a beérkezés határait egy öntelt rezsim majd jött demokratikus mása
szerencsétlen majdnem áttolt a másvilágra s majdnem lóra ültetett
dorbézoltak a hült fejek s a nyuszikból előbújtak a nagy vagányok
zsenge alig kóstolt reményeinkre dübörögtek a mozgalmi elefántok
mire valahogy megértetted a világ nem pál apostol és teréza nővér
mentén szakad add fel magad add el magad vagy fejjel mindig a kőnek
ezek aztán a véreddel nem törődnek a poszt zsigereikben visszahívja
a nyegle kényurat s mint az áradat a zajos janicsár sereg rád ragad
mássalhangzóit köpködi nyugat keletről dobtáros gitárral zenélnek
mint rozoga kunhalomra mutogatnak szomszédok a pokoli malomra
sírodon törvényt ül a jenki ki épp olyan senki mint ama hat milliárd
csak félre ne érts – isten őrizz hogy politikai líra épp ellene mászunk
legfeljebb a jambus döccent és szerelmes verset sem írunk többet
zöld dombokra csöndre kék szirtekre vágyva csúsznánk a másvilágra

22

tiszatáj

LÁSZLÓFFY CSABA

A nyelv
Rejtélyes minden, mielőtt
kimondanád; ámde a szó
burkában mintha az öröklétet őrző Időanyó
arcát látnád, szembogara
álmatagon néz, vagy tüzet
lövell rád s mint istennyila
nyilall beléd az üzenet:
„Ősrengetegben valahol
megbúvó vad- s vadásznyomon
kövess!” – Ösztönöd ráhajol.
ráhull (kidőlt törzs, vagy korom)
egy kőre.
„Forró – búg a vér.
„Jég” – sikolt a halál, s elér.

Testamentum
Ha nem tudtok kimenni már a rétre
elég az álomtalan éj emléke
az ágyban párnák közt halok meg mégishite fekete rigóhang az ég is
a kerti ágyások ibolyakéke
nézzetek föl a margarétás képre
elég a láz s csontváz-anyánk emléke
a rossz a jó a makulátlan még ha
illúzió is csak mint a kerékre

2004. január

23
ragadt gaz-ragyogás s zizegő szénasugár a holtvíz holdjának visszfénye
elődök közt sok őrült s árva flótás
gyülevész hadban mágus vagy kornétás
tekints le rájuk mint egy feneketlen
kútmélybe: nézd a homlokuk fedetlen
halottként is leszázalékolt-csonkolt
népség a betevő falat is gond volt
némelyik életében senki-orcák
mögül kifosztott szemüregű ország
gerjesztett gyökértelenség-kalandját
továbbadják-e komputer-halandzsák?
végső mámorba görcsbe rándult térdek
mint összeboruló rozsdától vérzett
fejfák ráncos vén faarcuk elfedve
s vad rángatásokkal a prűd végtelenbe
kinyújtózkodni vágyó vérbe gennybe
alábukó sok szemérmetlen szentje
s mint bennszülött: a hely a nyelv a gének
kihívásait villogtató lélek
– ilyen lakása volt-e? – néz merengve
a hamuszín testű patkányveremre
s a ráadás még: a porral álcázott!
kálváriák ripacs komédiások
felbugyborékol mint évezredes vicc
bűn és aranypénz s még a holt gerinc is
libabőrös lesz attól ami nincs már –
de nyitva tart egy szívkamrányi kincstár
2003. július 18.

24

tiszatáj

Hármasoltár
1. (az élet)
Mire kitudódik, már semmi sem
olyan feszes; a mell, a combizom,
a látás lazasága, közönye, mint lassan
adagolt méregcseppek, siettetik a
krákogást s a végső, kínos köpetet.
2. (a fiatalság emléke)
Ha visszasüt, még változatlannak
tűnhet némiképp; az átmeneteket
a harmadosztályú álmok szférájában
kell keresni, és ami az Isten tartozását
illeti, arról jobb nem beszélni. Inkább
sétálj árnyas ligetekben, mielőtt a
sivatagi magány elemészt.
3. (Házsongárdi sírok)
Micsoda nem-találkozások. Borostyáncsokrot szorongatva kamasz gátlásokkal
imbolyogsz mint gesztenyeág azok áldozata
után kutatva, akik valamikor szerettek.
Lehetne fény, lehetne nyár – de csak
bénító sekélység, csak a mélység őrülete.
2003. május 7.

2004. január

25

Az elmaradt epilógus
JELENÉSEK – M ÉRIMÉE : „A FÖLÖSLEGES TÖKÉLY ”*

Az éjszaka tele van tántorgó, vak
árnyakkal, titokzatos, távolodó
lépésekkel, tétovasággal, az elnyílt
mályva melankóliájával, a bazsalikom
bomlott vérű lányra valló bujaságával,
televan pihegéssel, az erekben dobogó
idő lelassulásával, az álom pihegyönyörével, az ázott humusz előtt pőrére
vetkőző gyökerekkel. Az éjszaka televan időtlenséggel, a szirének gúnyos
énekével, Pénelopé elkeseredett
hűségével, legendás sziklákat simogató
delfinek kacagásával, a bibliai cet
gyomrában mint karanténban koplaló,
megzápult prófétákkal, rég elmerült
szenvedélyek gyöngyházkagyló-szemével,
lovas portyák, melléklépcső-ármányok,
eltévedt párbajgolyók emlékével, televan
a Földgolyó terhével.
„Volna pók, Varangy,
Kígyó – inkább borzadnék.” Csak az üresség,
a társtalanság riaszt, nem ez az éj, amely
televan a belek görcseivel, a kórházi agóniák
éterszagával, az alélt szervek anatómiai
magányával, a szív szűkölésével, hogyha
tűrnie kell az önzés tébolyát, az áruló ölelést
s a gyilkos gyáva leheletét. Az ínyen egy
hajdani édes csók íze még; de a virrasztó ég
egykedvűen borul ránk, akár a Teremtő szem-

*

Mérimée – a modern próza halhatatlan mestere 200 éve született

26

tiszatáj
héj. Talán csak isteni engedékenységgel van
tele az éj; ki tudná megjósolni, hogy osonva
jár-e köztünk a halál, vagy repülve húz el az
űrbe, végképp a kivilágított diadalívek felett?
2003. július 30.

2004. január

27

GRECSÓ KRISZTIÁN

Egy utazás alakjai
RIPORTRA HANGOLVA – A LA K OSZTOLÁNYI

„– Varázsolnak még? Jósolnak? Vetnek kártyát?
– (kitérően) Csak falun.”
K. D.

A herélőjuhász
Karcsika megtört, öreges léptekkel ballag be a tisztaszobába a fényképekért és
az újságokért – pedig alig negyvenes. A kormos, égett ételfoltos sparheltet vizsgálom magamban, közben – először látok ilyet – kipróbálom mennyire érzékeny
egy földespadló. Meg lehet-e sebezni: cipőéllel, cipősarokkal.
Ezen a képen mi vagyunk, mondja Karcsika, amint visszaér: a Földes Sanyi bácsi, a Tokaji Pista bácsi, az Öreg Cincér, meg ezek. Emezeket meg rólunk írták.
Fegyelmezett büszkeségének nem bírok ellenállni, odakönyökölök, hogy megnézzem a gyűjteményt; bőröm zsíros lesz a viaszkosvászon terítőtől.
Szúval ezek azok, na, mondja, írtak már rullunk mások is.
Aha, felelem.
Fölül egy Kistermelők Lapja, alatta egy Szegedi Egyetem. Beleolvasok. Kettős
interjú, tükör a tükör előtt: próbálom Karcsika hangját hallani, amikor a válaszokat olvasom, és közben arra gondolok, hogy ezt a helyzetet, hiszen idevaló, megírom majd. Tessék: onnan előre könnyen, innen vissza… ki tudja.
„(...) Nem gondolt még arra, hogy lassan meg kellene házasodnia? Vagy nem
tartja szükségesnek?
Lett vóna, de hogy szegény anyám meghalt, elhalasztottam. Aztán meg
a lyány hagyott ott...
Ő mit szólt ahhoz, hogy foggal herél?
Hát, nem is mondtam neki.
Nem tudta a menyasszonya?!
Lehet, hogy tudta, de én nem mondtam neki.”
Tegnap meg az itteni kecskét herültem ki, mondja Karcsika, mikor ráun
a csendre, négy lábát összekapták, oszt úgy. Többe vót a fogás, mint a herülés.
Türelmetlensége rám is átragad, nem bírom visszagyűrni gyomorba az újságírót. Pedig, mikor hallgatunk egészen olyan, mintha lehetne közöm nekem is egy
füzesgyarmati herülőjuhász viseltes dolgaihoz.

28

tiszatáj

Mióta űzi ezt a mesterséget, kérdezi belőlem a hang.
Gyermekkorom úta, mondja. Akkó’ tanultam eztet az öreg juhászoktul. Azok,
az öreg juhászok meg így mutatták, hogy így köll. Különben meg könnyen bele
lehet gyönni.
Bele?
Bele.
Nem tom.
Ha mondom.
Már akinek.
Neked is.
Kedves.
Munka az, egyedül nem bírok vele.
Hát akkor?
Valakinek a lábát fognia köll, hogy én tudjam csinálni. Ahogy a lábát elfogja,
leghegyit a zacskójának sitty-sutty akkó’ bevágom, tűbe elfogom, oszt’ lehet is harapni. Pályinkát, egy gyűszűnyit rájaköpök, nem vagyok én olyankor ihatnék, csak
hogy el ne fertőződjön.
Úgy teszek, mintha érteném, merengek, mint aki látja a módját. Megfogalmaztatom vele azért újra és újra. Belejön, a konyha közepén toporog és játszik. Pantomimes, színész, populista politikus. Az állat két alsó lábát fogja, mintha hátával
maga felé venne föl egy gyereket; a lábszáránál szoríjom magamhoz, mondja; elképzelem: a feneke egy kicsit lesüllyed, már látom is, tényleg, megfeszül a herezacskó. Leül és mosolyog.
Értéd mán?
Megölelném. Hivatásos juhász korában is így heréltek, kérdezi belőlem a hang.
De jó volt, míg hallgattam, gondolom.
Hogyne, feleli Karcsika. Liker, másfél liker pályinkát oda a főnökök kihoztak,
oszt’ vót, hogy egész álló nap csak herültünk. Aztán szabad tűzön olyan tökpaprikást főztünk, hogy csak na. Krumplival finom ám, de nagyon.
Miben különbözik a hústól?
Gyorsabban fő. De jó az reszelve is, meg tojással.
Foggalherülés közben… hogyis mondjam… nincs olyankor valami… fertőzésveszély? Nem szokta herélés előtt megmosni az állatok herezacskóját? Ezt a hang
kérdezi megint, persze. Karcsika hátrahőköl, elmegy a kedve.
Mán mié tenném? Tiszta az teljesen, gyapjú van azon.
Cimborálni akarok, de urizálok. Van még igény az ilyenfajta herélésre, kérdezi
belőlem a hang, hogy mentse a menthetőt.
Má’ hogyne vóna. Tavasszal is, két hétig ki se látszottunk a munkából. Ilyen ollóval nyírtunk.
Koszos kezével a hokedlin heverő, kerek pántos birkanyíró ollókra mutat.

2004. január

29

És meg is körmöltük őket. Amúgy tisztába raktuk őket rendesen. Amennyit
ezekkel megnyírtam, ha mind az enyém lenne! Lenne egy kis csapat.
Mit szól a módszeréhez az állatorvos? Látta már, hogyan csinálja?
Látta hát! Meg is dicsért, hogy a régi juhászok is így csináták. Vót olyan is,
hogy a Boda doktor úrék eljártak malacot ótani, oszt’ egy háznál kérték, hogy
herülné-e meg a bárányt. Oszt’ mondta a Boda doktor úr, hogy szóljanak nekem.
Meg vótaképpen baj se érte még ezzel egyiket se.
Egy kicsit még értetlenkedek. Hogy van-e ma soron állat. Jó lenne a riportba,
hogy én is ott… toporgás, téblábolás nem is tudom, melyik kifejezést használnám.
Karcsika értetlen, világosan megmondta, nincs. Azért kisétálunk. Zsófi és Gyurka
a belső udvaron legelésznek; Gyurka nem örül. Karcsika magához vonja.
Így na, így köll, mondja, és felemeli. Térgyeljé le, szól rám, úgy bizony, oszt
mostan hajoljá oda.
Semmilyen seb nem látszik a tegnap herélt Gyurkán. Bár dudor sincs.
Érted mán, kérdezi.
Értem, mondom, és a fölöttébb lapos, szaros, sáros herezacskóról felemelem
a tekintetem.

A mezei juhász
Öt perce csönd van, mikor Karcsika azt mondja, egy kisfröccs, talán kettő, ha
lecsúszik, hogy Veszett Daruru mindég tunni akartak. Délutánba ér a keserves,
fülledt délelőtt, a Kinizsi kocsma büdös, az ablakon át bevakít a füzesgyarmati
nagyutca széles tere.
Kicsodák akartak tudni róla, kérdezem.
Én aztat nem tudom igazibul, feleli, de mindég jöttek múzeumosok, meg ilyen
fajták, osztán ő meg elbeszélte nekik, mit tud rulla.
Kiről?
A Veszett Daruru.
Aha.
Nagy ember vót. Bizonyára, ha ilyen kéváncsiak.
És kitől akartak tudni róla?
Tokaji Pista bácsitól.
Menjünk, mondom. Karcsika orosz tajgai vágtázója fájdalmasan nyekereg.
A kerítéslécek mögül kivillannak a szemek, mint egy olasz maffiafilmben; párolog
az aszfalt.
Vótam ám én verseny is, szól hátra. Herülésbe pediglen első lettem. Adtak
bort, meg csokit.
Ha ennyire egyszerű minden, kiáltok előre, és megkapaszkodom a vállában,
hogy még seb sincs, miként lehet eldönteni, ki nyert?
Más, mondja, nem herült, csak én!

30

tiszatáj

Nem volt szoros.
Már hogyne. Én tudok herülni, más nem tud.
Tokaji Pista bácsi a faluszélén lakik, még éppen nem tanyában. Nagysokára
csoszog ki a kapuhoz, kalapja viseletes, pödrött bajsza ősz és ritka. De peckes. Elmondom, mi járatban. Visszasétál a házba, újabb tíz perc múlva előkerül.
Nem akar a fiam beszéni, mer’ nem jól van, mondja.
De én magával akarnék…, mondom.
A konyha sokkal rosszabb állapotban van, mint a Karicskáé. A döngölt padlót
régen nem söpörték, recseg a morzsa. Mindig. Úgy érzem akkor is, ha nem tapossák. A beszélgetés is ilyen lesz, de ezt nem sejtem még. Bokrétára van kötve
a nyelvünk…
Daru Sándor nagy gazember vót, mondja, az bizonyos. Hat ökre, nyóc lova.
Tizennégy éves koromtú őnéki dógoztam egy ideig, aztán még húsz évet juhászkodtam, míg be nem gyött a ruszki világ.
Ő tényleg csodákat tudott tenni? Mondjuk elintézte, hogy az állatok megveszszenek?
Meg is betegítette, meg is gyógyította. Meglátta, ha csüng a feje, csinát neki orvosságot.
És valóban elhajtott minden hang nélkül bármilyen állatot?
Visszaadta még akkornap neki, fináncos ember vót, egyszer úgy derékon vágtam a vasvillával, hogy arrú kódult, mondja és nevet. Alig hencseredett fő.
Akkor a falubeliek hordták hozzá a veszett állataikat gyógyíttatni?
Dehogy hordták!
Ha meg tudta gyógyítani, akkor miért nem?
Nem tudta az, mindég gyött hozzá egy veszett kutya. Hallottuk, éjszaka veszett
kutya jár.
Pista bácsi, nem értem. Mit csinált? Az imént mintha… azt tetszett volna
mondani, csinált valami orvosságot, ha csüngött a feje.
Csapják agyon!
Hogyan?
Lapáttal.
De én…
Fináncos ember vót. Lovat, ökröt megveszíteni és meggyógyítani is tudta. A kutyát csapják agyon! Ő veszítette meg a kutyákat, vót egy kedves pulim, a bundámnak szélérül eltűnt, oda vót, máma se láttam.
Lett helyette új?
Azt mondta Daru, hogy Szeghalomrúl hozzunk egy pulit. Szűcs Sándor cimborámtúl vegyük meg, az meg azt mondta, nem lehet. Daru éccaka elhítta a kutyát
Gyarmatra, onnan meg Barnaszigetre. Az ember reggel hajtott vóna. Nem tudta
meg sose. Nagyon jó puli vót.

2004. január

31

Még egyszer megkérdezném… hogy is van ez, most… gyógyított, vagy nem…
megveszítette az állatokat… vagy nem?
Eltűnt. Oda lött egyszerre, aztán meg: utálták is, többet se láttam. Nagy gazember vót, az bizonyos. Hat ökre, nyóc lova…
Az utolsó mondatról, az jut eszembe, hogy Barnaszigeten éltek le úgy életeket
juhászok, hogy nem hallottak a kommunizmusról. Az ördög földjét még a huszadik század derekán se telekkönyvezik – talán azért. Elhallgatunk. A szobából neszezést hallok majd egy-két elkeseredett nyögést.
A kölök má’ megin’ beteg, mondja Tokaji Pista bácsi, mire a kölök megjelenik
az ajtóban. Egészen közel lépnek egymáshoz. Egy kilencvenes éveiben járó apa és
egy jóval hetven fölötti „kölök”. A mélyebbnél is mélyebben hallgatunk, a kutya
meg közben bejön a konyhába.

A pap
– Hogy viselkednek a kisdedek a keresztelés alatt?
– Itt Pesten mosolyognak, falun, ahonnan idejöttem, sírtak.
K. D.

Szeghalomig van busz, sehova tovább. A csabai járatig órák. Szeghalom szomorú és kegyetlen kisváros, teli szeretettel, vággyal és poros ragaszkodással. A bíróság épületénél olyan, mintha a világ közepénél lennél, keresi szemed a szent
oszlopot és a törzs tagjait, kik életük árán is hisznek ebben. Egy üzemmel szemben cövekelek le, műanyagládákat rakosgatnak fejkötős asszonyok az udvaron.
Szűk fél óráig nem jön egy lélek. Aztán egy kispolszki robog bele a csendbe, integetek neki, kissé ki is lépek elé. Nem kerül el. G. atya, egykori városi plébános hírhedt ember felénk és másutt is, jó napot köszönök neki, mintha nem ismerném.
A püspök homlokát ráncolva nyilatkozott annak idején a tévében, aztán meg elárvereztette G. atya bútorait a parókiáról.
Merre, kérdezi az atya.
Csabára, felelem.
Mikor G. atya könyvnyomtatásba kezdett, és a nyolcvanas évek végén olyan
műveket szedetett ki, amiket a klérus örömmel, a hatalom némi daccal fogadott,
akkor állítólag egy szerdai reggel azt suttogta G. atya fülébe a püspök, hogyha
nyersz rajta, fiam, annak fele a miénk, ha elbuksz, és följelentenek, nem tudtam
róla.
Mindenre lehet áldást kérni, atyám, kérdezem.
Arca meg se rándul. Ha ismerem, ismerem.
Gúnyolódik?
Nem én.
De akar.
Dehogy!

32

tiszatáj

Istentől áldott spermáról akar hallani, igaz?
Újságíró vagyok.
Nem mentség.
Nem is azért. Csak egyszer, mikor egy esküvőt kellett megírnom, végig, általánosan, megkerestem önt.
Nem emlékszem.
Én sem emlékeznék.
Ha alul értékeled magad, alul értékelnek.
Talán csak tisztán szeretnék látni.
Szóval?
Ott sok mindenről beszélt nekem. Meddő asszonyokról is.
De az Úrtól áldott spermáról nem.
Arról nem. Azt utólag hallottam. Belefért, szép hozzáköltés... már, ha az.
Az.
Azt is hallottam, hogy egyszer hajnalban, egy lépcsőház sötét csendjében azt
kérdezték öntől, utolsó kenetet adott-e fel.
Hogyhogy?
Valahonnan hazafelé tartott.
És mit válaszoltam?
Kenet volt, de nem az utolsó.
El se mosolyodik. Nem riportba illően marad néma. Fegyelmezett, vagy nem
érdekli a pimaszul elővezetett legendárium – nem talál egymásra figura és valóság. Kezdem úgy érezni, elviselhetetlen mozdulatlanságban vagyunk.
Egyszer azt kérdezték tőlem egy pesti konyhában, van-e olyan táj a környékünkön, ahol semmi sincs a horizonton belül, mondom. Se egy fa, se egy bokor.
Nincs.
Nincs hát. Sehol sincs.
A sivatagban, ahol Krisztust megkísértették, ott volt. Létezett ez a semmi.
Ahol született az egyház, mosolygok.
Iván Karamazovra gondol, ugye?
Elszégyellem magam. Szorít az öv, nehezen jutok levegőhöz. Dobolok a combomon. Telefonon lehet gyónni?, kérdezem.
Kosztolányi?
Megint hallgatok.
Hol tegyem ki, kérdezi.
Ahol önnek jó, mondom, és letekerem az ablakot.
1997–2003.

2004. január

33

TÉREY JÁNOS

Hagen, avagy a gyűlöletbeszéd
FINÁLÉ
(A Norna Network stúdiójában. Fölcsendül a Gyászinduló. A képernyőn a belváros romjai. Verdandi, Urd és Skuld a nap kommentárjait olvassák föl. Később kerekasztal-konferencia kezdődik, és megérkezik a stúdióba Wolfart és Gelfrat)
VERDANDI:
Ősz van. Sorsfordító időket élünk,
S míg Wormsban alkonyul,
Az egy tekintet Niederland egén csüng,
Majd elhomályosul;
Ősz van... Mostantól új
Időt számítunk itt, a fölmosatlan,
Gyászfátylas tetthelyen,
Hol végetért egy hosszú pillanatban
A túlvidám jelen.
URD:
Alattvalói voltunk
Délelőtt,
S a nádszálkarcsu Notung
Földre dőlt;
Láttuk mind égre nőni:
Szemünk láttára szétszakadt!
Állunk az üres őszi
Ég alatt.
(A kivetítőn megjelenik Siegfried képe)
SKULD:
Istenülése elmaradt,
De űr tátong utána...
Emlékezzünk Wotanra,
Akit szolgált az élcsapat.
(A kivetítőn Worms)

VERDANDI:
Szokatlan arany alkony
A lángnyaldosta parton:
A Rajna csíkját vérpatak
Színezte át, s a milliós Worms
– Mert így ítélt a rendhagyó sors –:
Urától mentes és szabad.
SKULD:
Függetlenség napja, vagy
Csuklónkra kattan új lakat?
Emlékezzünk Wotanra,
Pásztázva most az árva
Szemhatárt.
Szíven üt-e hiánya?...
Egy törpe hágta át a
Szent szabályt.
(A kivetítőn megjelenik Hagen képe)
URD:
Az aljasság napján tükrébe ásít,
És vérfürdőt vesz Alberich fia.
A holt betű is kiabálni látszik:
Rajnai Ipar Nincs Garancia.
(Kerekasztal-konferencia)
WOLFART:
(jön)
Worms törhetetlen?! Állóvíz a Rajna?

34
Kik hirdették ezt? Mi, mindannyian.
A Mittét hájas füstfelleg takarja,
Szennyáramtól barnállik a folyam:
Szeptember mocskától. Alakulóban
A tartomány... Hős helytartója hol van?
Elhagyta a bepiszkolt szenthelyet,
Hogy idelent féltucat kancsal ördög
Megírja s elpróbálja Ragnaröcköt,
Pernyével, porral permetezve meg
A Rajna színarany vizét, mely üszkös
Terhétől fölfortyanva hömpölyög
A kacskaringós rakpartok között
– Maga mögött hagyva a hullabűzös
Várost – Rotterdam dokkjai felé...
S Worms már egy ismeretlen istené.
URD:
Betűzünk híreket, míg egymásba ér az éj s nap,
S eszünkbe jut nemegyszer a gleccsermélyi
korszak,
A zúzmarás idő, mikor a magas Észak
Jégpáncéljára Dél szikrái záporoztak...
Mert atlétáinak legjobbikát
Is elvesztette Észak, és engedett a rossznak:
Eldőlt Wotan előtt a végső barrikád;
Mi behunytuk szemünket,
És megtörtént a bűntett:
Már nem olyan, mint volt azelőtt, a világ.
VERDANDI:
Worms! Salátástál élénk fűszerekkel:
Minden növénynek jut kitüntetett hely,
Jellegzetes minden külön zamat;
Saját helyén saját helyére nem lel,
S a rész törekszik: akkor boldogabb,
Ha egészének saját nevet ad.
SKULD:
Rész és rész násza, boldog szorzat-összeg:
Össztáncuk szédület;
S mi megtesszük gyümölcsöző jövőnek
Testvériségüket!

tiszatáj
URD:
Részek, mint rétegek, külön hazákban:
Fölül, középen és alul.
Különbségük üdvös egyformaságban
Oldódik föl nyomtalanul.
WOLFART:
Worms: olvasztótégely! gyűjtőmedence!
Itt minden ősnek magas polca van;
És itt az égtáj mindegyik lelence
Az úr torkának ugrik szomjasan:
Küzd, hogy vérét urával elkeverje,
Elsőségéért váltig verekedve...
VERDANDI:
Hol húzódnak a törésvonalak,
Melyek mentén megroppan a világrend?
URD:
A láng tulajdon országába kap:
Wotan mondott a villongásra áment.
GELFRAT:
(jön)
Két fél küzdött, egyetlen part szakadt...
A lélekvesztő! ő mozgósitotta
A védelmet s a bosszú osztagát;
Gyöngéinket vitorlájába fogta:
Remény sürget, hátráltat gyávaság.
Hazárd isten dönt: földre hull a tornya,
És játékasztala a Nulla Zóna.
EGYÜTT:
Döfje ki szemét újabb kőriság!
GELFRAT:
WotanWorld – örökrend! Félistenek
Gőggel berendezett köztársasága!
Örökjog? Fürgén oszlat balhitet
Egy hálátlan vendég, a Rajna árnya...
Kik állították: nem zavar vizet
A terrortörpe, csöpp sátán-palánta?
A kétkedőket helyszínelni várja
A Nemzetbiztonsági Kabinet.

2004. január
WOLFART:
Hallgatunk, míg egy világ omlik össze,
De számbavesszük élő részeit;
Ha már a három norna így kötözte
A Végzetszálat: Wotan vért veszít,
S a város megváltatlan mindörökre,
Mert fényesebb Siegfried nem érkezik.

35
URD:
Végünk van, hogyha puhul a pöröly,
Amely Nidhögg méregfogát kitörte;
Ha níbelungok napja tündököl,
S történelmet csinálhat bárki törpe.

Függöny
FINIS

36

tiszatáj

DOBOZI ESZTER

Külön világ
Mutatja már a föld, kiadja már magát,
nem óvatlan-butácskán, mint kiről így dönt: a sors(?),
egy kór(?), akárki. Megfellebbezhetetlenül
kitakarva: vízerek, kőkorok meg bronzkorok,
átüt agyag, a márga, gránit, és legfelül
elhalt, kiforgatott ló- meg bárányfejekként
tönkök, tuskók, kígyóformán gyökér szalad:
felszín alá szorult lián, hajdan volt lugasok
indásodnak: negatívban finom rajzolaton
hálószerűen összeszőtt külön világ.
Bevégeződni vágyók – most értheted – miért
készülődnek, sietnek úgy alább-alább.
Itt börtön volna a sziklasír, a kozmosz is,
elgondolhatatlan semmiség oldódni szét
tengerekben. Ez volt a föld, mely tapadt,
ragadt talpadhoz. Mint ki megcsalatkozott,
vont-húzott magába. S itt épül otthonod.

Rózsabogyó
Hajadba és ruhádba és bőrödbe is befúrta
szöszöske magvával magát – mely szállt, porolt –
a rózsabogyó. A gép darált, darált. Halleluja –
mondtad csak úgy magadnak. Csüggtél láncodon,
s derültél e helyt, mint ki rendeléssel jött ide,
nem toloncoltatással. Bár a sok alávetett
gyanakvón méreget arcot, szemet, s főképp kezed,

2004. január

37
a körmödet vizslatja, ahhoz ez mind semmi se –
gondoltad – ülhetnél, mint trónuson, hátad megett
a lelkiismerettel. És megszólítottak ott,
hogy állj fel, és hívtak is beljebb, egyre felfelé.
Úgy intettél nemet: égett tüsköktől mardosott
sebed. Mily balga hit: hogy lázadásnak ez elég.

38

tiszatáj

ZALÁN TIBOR

Ószeresek
ÓCSKAPIACI WESTERN

Szereplők:
BARGÁR EMIL
NYÉKI KARCSI
BORJÚS TECA
KLINSZKI VILMA
PÉCSVÁRADI LÁSZLÓ
ÖZV. SCHMEIKÁLNÉ
Játszódik egy ócskapiacon, bármelyik kelet-európai Ecserin, valamikor a hetvenes évek
legvégén. A színpadon már jelen vannak a szereplők, amikor az előadás elkezdődik.
Tesznek-vesznek a bódéjaikban, a bódéjaik előtt, készülnek hazamenni. Az játék végéig
egyfolytában pakolnak, főleg, amikor nincs a jelenetben szöveges részvételük. Az előadás
végére csak az üres bódék maradnak utánuk a színen… és a hulla.
BARGÁR: (háttal a közönségnek) Azt hiszem,
megvakultam. Hallották? Azt hiszem,
megvakultam.
(Látszólag senki sem figyel oda.)
NYÉKI: Lacikám, kéne az a kilencvenes TDK,
vagy húsz darab… a kilencvenesből...
PÉCSVÁRADI: Ugattam a tisztelt sporttársaknak, hogy László. Pécsváradi László, ha
szabadna. Oké? A bolt be van csukva,
különben is, a Bargár szaki éppen most
vakult meg, amint tetszettek hallani…
valamennyien… nincs kiszolgálás… micsoda tragédia…
BORJÚS: (álmosan, inkább unalomból szól
közbe) Mit csinált a Bargár?
PÉCSVÁRADI: Megvakult a Bargár. Olyan vak
most a Bargár, mint a… mint a vakegér… a Bargár szaki…

(Összenéznek, egymás pofájába röhögnek.)
ÖZV. SCHMEIKÁLNÉ: Ha, ha. Ha-ha-ha. Nagyon vicces a Pécsváradi úr. Mint a vakegér. Nagyon jó. Van pofája viccelődni
egy öregemberen, aki az apja lehetne.
PÉCSVÁRADI: (mormog) Van. Hogy dögölne
már meg…
ÖZV. SCHMEIKÁLNÉ: (pattan, mint a vipera)
Ezt nekem mondta? Ezt nekem mondta.
Ezt nekem mondta!!!
NYÉKI: Ugyan, Schmeikálné…
ÖZV. SCHMEIKÁLNÉ: Özvegy Schmeikálné, kérem!
(Nyéki zavarba jön. Ujját zakója gomblyukába akasztja, hintázó léptekkel járkál
körbe-körbe.)
NYÉKI: Na, ja. Szorri! Szóval, özvegy Schmeikálné, Pécsváradi László úr aztat, hogy

2004. január
dögölne már meg, nem magának mondta,
hanem annak a szarszagúlábú Bargárnak.
(Megfordul. Lárvaarc, vastag keretes szódásüveg-szemüveg, lerongyolódott figura,
túlzott vonások és mimika.)
BARGÁR: Kikérem magamnak! A maga pofája a szarszagú, kérem. Nem szégyellik
magukat? Én minden nap többször is
lábat mosok. Értik? Én Scholl-lábhintőport használok. Azzal szórom be rendszeresen a lábamat, amit Klinszki Vilma
naccságától veszek, rendszeresen…
KLINSZKI: (meghökken) Aki megvakult, az
törődjön a saját sötétségével!
BARGÁR: Ezt meg hogy tetszik érteni?
KLINSZKI: (folytatja a pakolást) Sehogy. Úgy
értem, hogy sehogy se értem. Nálam
nem kapható Scholl-hintőpor. Nálam
semmilyen por nem kapható. Se műláb,
se koton, tisztelt Bargár úr.
NYÉKI: Uraim, uraim, azaz hölgyeim, drága
hölgyek. Hosszú volt a nap. Meleg volt
a nap. Igaz-e, Tecuska? Hát nem igaz?
Ez a sok nép, ugye, a lökdösődés, azok
a nyálas alkudozások… sok a szemét
ember, hej, de sok bitang ember van is,
istenem… Talán éppen nekünk nem
kéne… talán, pakolnánk csöndben… Tecuka, segíthetnék valamit…
(Csöndben motoznak közben figyelik egymást; ugrásra készek.)
BARGÁR: A fene egye meg, én tényleg megvakultam. Nem látom a kezemet. A pultomat se… látom. Még hogy szarszagúlábú! Én, szarszagúlábú! Kár ezeknek elmondani bármit is… cigány népség ez,
mind egy szálig…
BORJÚS: (apró termetű cigánylány, kerek
képén összekeveredik a mosoly, az indulat, a meglepetés és a csodálkozás)
Mit mondott, ki a cigány, Bargár?
BARGÁR: (mindkét kezét védekezőn a feje
fölé emeli) Kérem, én csak magamban
motyogtam. Én teljesen megvakultam,

39
nem látom a pultomat, meg a lábam is…
hogy a lábam… azt mondja nekem ez
a…
BORJÚS: (odanyomul hozzá) Nem azt mondta
az előbb, hogy cigány vagyok? Netán
utalt rá, amilyen sunyi!
BARGÁR: De kérem?!
ÖZV. SCHMEIKÁLNÉ: (közéjük áll, de ügyel,
hogy ne érinthesse meg egyikük se)
Senki sem mondta magáról azt, hogy cigány, aranyom. Hát így néz ki egy cigány, mint maga? Ez a fitos kicsi orr…
BORJÚS: Mi baja az orrommal? Hagyja az
orromat. Mi köze magának az orromhoz? Magának akkora orra van, mint egy
karvalynak, oszt mégse mondom, hogy
zsidó.
(Zavart heherészés.)
ÖZV. SCHMEIKÁLNÉ: Oszt honnan tudja olyan
biztosan, hogy nem vagyok zsidó?
BORJÚS: Akkor nem itt lenne köztünk. Azok
máshol kötik az üzleteket, nyugodt lehet
abban.
ÖZV. SCHMEIKÁLNÉ: Mindegy az, cigány, zsidó,
oláh, magyar – egyre megy, én mondom
magának. Csak rendes legyen, az a fontos.
BARGÁR: (felemeli a mutatóujját, vaksin
rázza a fejét) Van, kérem, különbség. Az
én apám biológia tanár volt, tudományos alapon el tudta magyarázni a különbséget a fajták között. Nem fajok között, ahogy mondani szokás, kérem, vigyázzunk! Szóval az embertípusok között…
(Nyéki, aki végig sétafikál a bódék között,
elunja az öreget.)
NYÉKI: „Baszta a nőket a pártirodában…”
BARGÁR: Kicsoda? (A felháborodástól nem
kap levegőt.) Az én apám? A nőket
a pártirodában?
NYÉKI: A fenét a maga apja… mit törődöm
én a maga apjával. Az én apámról van
most szó. Az baszta volt a nőket a pártirodán.

40
PÉCSVÁRADI: Már csak megkérdezem, mi
volt a maga apja, Karcsikám.
NYÉKI: (csettint) Párttitkár.
PÉCSVÁRADI: Ühüm. És hány éves most
a papa?
NYÉKI: Sehány. Addig baszta, míg jól elbaszta. Azután segített magán. Príma,
erős köteleket lehet szerezni a demokráciában, nem igaz, Klinszki Vilma?
KLINSZKI: (durván csattan föl) Mi közöm
a köteléhez?
NYÉKI: Itt mindenkinek mindenkihez és
mindenki mindenkijéhez és mindenki
mindenkijének a mindenéhez köze van.
KLINSZKI: Na jó, felejtsen el!
NYÉKI: (egészen közel hajol a fiatal nő arcához, dudorássza a szavakat) Magát nem
lehet elfelejteni. Vilma, drága Vilma.
Álmomban látom, ahogy megáll az ágya
előtt, a rózsaszín ágya előtt, a rózsaszín
pongyolájában, azután lehull a pongyola, ott ragyog meztelenül az a gyönyörű, erős rózsaszín teste fent, fent,
fent, fent…
KLINSZKI: (kis szünet után) Nem fél, hogy
szétveretem azt a mocskos pofáját?
NYÉKI: Tudom, tudom, hogy a maga körei…
kapcsolatai…
KLINSZKI: Nahát, ha tudja, akkor ne járjon
annyit a szája, Nyéki Karcsi. Megértette?
NYÉKI: Tökéletesen megértettem. De higgye
el, Vilma, én komolyan gondoltam. Remélem, nem képzeli, hogy gúnyolódtam… komolyan azt gondolta… hát nem
értette el a viccet…? … Ne adj isten,
hogy tisztességtelen hátsó gondolataim
lettek volna…
KLINSZKI: (taszít rajta, ettől Nyéki ismét pályára áll, és körbe-körbe sétafikál) Nem
érti, hogy szálljon le rólam? Azt akarja,
hogy én másszak bele abba a selyemfiú
pofájába?
BARGÁR: Mit hangoskodnak? Férjenek a bőrükbe! pakoljanak össze, és menjenek
haza békében!

tiszatáj
ÖZV. SCHMEIKÁLNÉ: (szép arca megfeszül)
Nekünk ez az otthonunk, öreg… ez a hazánk…
PÉCSVÁRADI: (utánozza) Nekünk ez az otthonunk. Ez a hazánk. Hull a hó a kéklő
hegyeken, a fákra ezüst dér szitál majd,
léptünk nyomát rég belepte…
ÖZV. SCHMEIKÁLNÉ: Jól esik gúnyolódni?
Gúnyt űzni mások meggyőződéséből?
Ezt értik maguk, ezt nagyon jól értik.
Nincs az ilyenekben egy csöppnyi mélyebb érzés sem. Képtelenek meghatározni a sorsukat.
PÉCSVÁRADI: (őszinte értetlenséggel) Én
nem értem, mi van ma. Mindenki első
szóra ugrik. Csak nem gondolja, kedves
Teréz, hogy én gúnyolódnék önnel? Épp
önnel? Ön annál sokkal tiszteletre méltóbb hölgy, mintsem ilyesmit mernék
tenni… épp önnel… pont önnel…
BORJÚS: Itt nincsenek tiszteletre méltó hölgyek. Itt csak… itt csak kereskedők vannak. Eladók vannak. Egyformák vagyunk.
Maga, maga, meg özvegy Schmeikálné
és Bargár úr…
KLINSZKI: (tekintélyes melleit riszálva a lány
orra előtt) Hát persze. Mind vakok vagyunk. Meg szarszagúlábúak. Nem erre
gondoltál?
BORJÚS: (nem tér ki a nő elől) Képzeld, édesem, nem erre gondoltam.
KLINSZKI: Akkor meg mire gondoltál, édesem, ha… csak nem arra, hogy mind
egyforma ordas nagy kurvák vagyunk?
(Hangosan, közönségesen röhög.)
ÖZV. SCHMEIKÁLNÉ: Kíméljenek meg ezektől
az ízetlen vitáiktól. Már ezredszer mondom el, hogy nem vagyok ehhez szokva,
kérem!
KLINSZKI: Hát mihez van szokva, kérem?
ÖZV. SCHMEIKÁLNÉ: Kértem, vagy nem kértem, hogy kíméljenek?
KLINSZKI: (az előző lendülettel csap le)
Kérte, kérte. Miért nem ment férjhez?
Maga szép nő. Jó kemény segge van.

2004. január
Magáért bolondulnak a férfiak. Az ilyen
nőkért bolondulnak mind. Miért nem
ment újra férjhez? Mi? Miért, ha szabad
kérdeznem? Csak nem kegyeletből? Akkor nem kéne itt árulnia ezeket a mütyüröket, meg azokat a békebeli foszlott
vásznakat, vagy mi a francokat…
ÖZV. SCHMEIKÁLNÉ: Valóban kíváncsi rá?
Hát megmondom, bár nem tartozom
magának elszámolással. Az én uram
nem csinálta azt a nőkkel, amit a Nyéki
Karcsi apja. Ő rendes, tisztességes kommunista volt. Nem bántották ötvenhatban sem, pedig tudták a felkelők is, hogy
kommunista az én megboldogult uram.
Ő nem bujkált az ellenforradalom alatt,
mint egyesek. Mint a legtöbben… Utána
is csinálta becsülettel a párban… amíg
öngyilkos nem lett
BARGÁR: (beleszimatol a levegőbe) De miért
lett öngyilkos?
ÖZV. SCHMEIKÁLNÉ: Az nem tartozik magukra.
BORJÚS: Akkor meg miért mondta el, ha
a legérdekesebbet elhallgatja… A többit
miért?
ÖZV. SCHMEIKÁLNÉ: Én miatta nem mentem
férjhez. És nem szexuális kérdés ez, aranyoskám, ahogy azt maga gondolja.
Dugni mindenki tud, ha meg nem, meg
kell rá tanítani. Nem így van?
(Nyéki jelentőségteljesen néz Pécsváradira,
aki zavartan elkerüli a tekintetét.)
NYÉKI: Mondd, Lászlókám, nem lehetne akkor azokat a TDK-at nyélbe ütni?
PÉCSVÁRADI: Lehetni lehetne, de úgysem tudod te azt megfizetni, Karcsikám.
NYÉKI: Miért, Lászlókám, mennyire tartod
darabját?
PÉCSVÁRADI: 24 a vége, Karcsikám.
NYÉKI: 240? Remélem, zlotiban gondoltad,
Lacikám.
PÉCSVÁRADI: Jó lesz a forint is, Karcsikám.
Tudom, hogy úgysincs valutád, honnan
is lenne…

41
NYÉKI: Most nézze meg, Tecuska, most nézze
meg! Képes kirabolni a kollégáját…
PÉCSVÁRADI: Nem is tudtam, hogy én is
strici vagyok… (Egyedül ő nevet a tréfáján.)
BARGÁR: Ezt a Csortos mondta, csak nem
ilyen hülyén mondta, ahogy ezt maga
mondta most, kérem.
(Nem fordul meg, de az arca eltorzul.)
PÉCSVÁRADI: Oda nem osztottam lapot, Bargár. Megértette?
BARGÁR0: Teljesen megvakultam. Abszolút
nem értem, mi történt velem. Hogyan
fogom bevinni a raktárba a cuccaimat?
PÉCSVÁRADI: Majd csak bemennek azok maguktól is. Különben, nyugodtan kint is
hagyhatja őket. A kutya sem fogja elvinni az ócskaságait.
BARGÁR: (vakon tapogatózik a sértegető
irányába) Ócskaságok, Lehet, hogy ezek
ócskaságok magának, kérem. Nekem
nincsenek disszidens rokonaim, mint
egyeseknek. Én kérem, rendes magyar
ember vagyok. Én nem kapom a holmikat odaátról, ugye… Én tisztességes üzleteket kötök.
KLINSZKI: Meséljen már egyről, csak egyetlen egy tisztességes üzletről, papa! mert
itt én még olyat nem láttam, mióta itt
esz a fene kint… pedig ennek… mennyi
is… legalább tizenöt éve, ha nem több.
BARGÁR: Azt hiszik, vak vagyok?
PÉCSVÁRADI: Kénytelenek vagyunk azt hinni.
Mást se hallunk magától egész nap…
BARGÁR: (furcsán felnevet) Annyira azért
nem vagyok vak, hogy ne lássam, miket
árul maga. Az iskolásfüzetei… Na, mi
van beragasztva az iskolásfüzeteibe, Pécsváradi úr? Elárulná nekünk?
PÉCSVÁRADI: Fáraszt, Bargár. Vonja meg tőlem a társaságát!
ÖZV. SCHMEIKÁLNÉ: Ez már engem is érdekel. Milyen füzetekről van szó? Milyen
füzeteket árul maga, László?

42
NYÉKI: Ne adja az ártatlant, Teréz! Hiszen
mindenki tudja…
BORJÚS: Mit tud mindenki? Halljuk… halljuk!
PÉCSVÁRADI: (a hiú emberek hirtelen haragjával) Kinek dolgozik maga, özvegy
Schmeikálné?
ÖZV. SCHMEIKÁLNÉ: Kinek dolgozom? Akinek maga. Maga kinek dolgozik? Szintén
a ködnek, nem? Meg tudja mondani, ki
a főnöke? Csak bátran, Pécsváradi úr,
bátran. (Diadalmasan jár ellen-körbe
Nyéki Karcsival.) Na, el meri mondani,
ha megkérdezzük? Láttam én már magánál bátrabb fiúkat is remegni félelmükben…
KLINSZKI: Hol látott? Csak nem a maga
drága jó ávéhás férje előtt remegtek azok
a bátor fiúk?
BORJÚS: Nem tévesztik maguk össze a piacot
a maffiával?
ÖZV. SCHMEIKÁLNÉ: Ki beszélt itt piacról?
PÉCSVÁRADI: Ki beszélt itt maffiáról?
(Elhallgatnak, széthordják az áruikat.
Nyéki Borjúshoz oldalaz, próbálkozik, láthatóan nem először teszi.)
NYÉKI: Mondja, Tecuska, miért nézik magát
cigánynak?
BORJÚS: Mer’ az vagyok. (A férfi elképedt
arcát látva felröhög.) Bá, mit bámul?
Mi van ezen csodálni való? Az apám cigány volt…
NYÉKI: De… hiszen mindenki előtt tagadja!
BORJÚS: Hát persze. Rám ne mondja senki,
hogy büdös cigány.
NYÉKI: De hát magára igazán nem lehetne
azt mondani, Tecuska, hogy büdös cigány…
BORJÚS: Akkor se.
NYÉKI: (kakadu-násztáncba kezd, a többiek
magukban kuncogva figyelik a jelenetet) Ellenkezőleg, maga egyszerűen csodálatos. Higgye el, Tecus, én teljesen
bele vagyok bolondulva magába. Egé-

tiszatáj
szen becsavarodtam tőled, te kis vacak!
Imádlak! Érted? Imádlak! Az eszemet
elhagyom miattad. Nincs éjszakám,
örökké csak rád gondolok. Mindent neked adok, csak legyél egyszer legalább az
enyém. A pénzemet… a standomat…
van egy kis nyaralóm… elviszlek a Bahamákra… Új-Zélandra… Honoluluba…
egy szavadba kerül csak, és…
BORJÚS: (nevet, őszintén vagy gúnyosan, ki
tudja) Hányadik kísérlete ez már, Nyéki
Karcsi? És mindig ugyanezt mondja…
NYÉKI: Lássa, ez is csak az állhatatosságom
jele. Hát olyan nagy dolog az, amit kérek? Bezzeg a Zsuzsi…
BORJÚS: (hirtelen elkomorul) Hagyja a húgomat békén, Nyéki Karcsi! Megértette?
(A szokott csönd. De nem sokáig. Klinszki,
aki épp kivégez egy kétdecis cseresznyét,
kipécézi magának Schmeikálnét.)
KLINSZKI: Irigylem magát.
ÖZV. SCHMEIKÁLNÉ: (gyanakodva) Ugyan
miért?
KLINSZKI: Ahogy szeretni tudta azt a férfit.
Hát, az urát. Mert nem mindennapos
ma már az olyan szeretet, amilyen a maguké volt. Én nagyon szeretném ám, ha
egyszer… ha egyszer én is így, ha egyszer
én is szeretnék majd egy férfit…
ÖZV. SCHMEIKÁLNÉ: Ki akadályozza ebben?
Nem értem…
KLINSZKI: Persze, hogy nem érti. Hogyan is
érthetné meg, éppen maga! (Hadonászik a felháborodástól.) Egyáltalán, mi
köze hozzá? Hogyan érthetné meg az,
aki egy mártír özvegye… egy hős kommunistáé… azt, aki csak egy ócskapiaci
kofa volt világ életében. Hát tehetek én
arról, hogy nem vagyok olyan szép, mint
maga? (Tenyerét a levegőbe támasztja.)
Ne, ne válaszoljon! Úgyis tudom, mit fog
mondani. De ne higgye, hogy ez így igazságos. Hogy ez mindig így fog maradni.
Meg fog még egyszer változni minden.
És majd akkor maga sem fogja annyira

2004. január
fent hordani az orrát, mint most. Legyen
nyugodt, eljön még a mi időnk is.
ÖZV. SCHMEIKÁLNÉ: (gúnyosan elhúzza a száját) Ki az a mi, aranyoskám? Ha szabad
kérdeznem…
KLINSZKI: Nem szabad! Majd meglátja, majd
akkor mindent meg fog látni…
(A köröző Nyékit annyira leköti a párharc,
hogy beleütközik a sámliján kuporgó
Bargárba. Bargár megragadja a nadrágszárát, tapogatja az anyagot.)
BARGÁR: Ha megkérem, hozna nekem egy
lángost? Fokhagymás lángost, kérem, az
nagyon jót tesz a beleimnek… (Mosolyog, átéli, amit mond.) A fokhagymás
lángos. A tejfölös az már nem olyan jó.
Ezekről az újfajta lángosokról meg ne is
beszéljünk. Sonkás, meg mifenés lángosok… felháborító! Szóval, hozna nekem
egy lángost?
NYÉKI: Lángost? Ilyenkor? Régen bezárt
a lángossütő.
BARGÁR: Attól még lehet maradék lángosa.
Esetleg fél áron… Nemdebár?
NYÉKI: Lehet. Lehet, hogy van. (Kínos számára a szituáció.) De miért én hozzak
magának?
BARGÁR: Mert maga rendes ember, Nyéki
Karcsi. Nem haragszom én magára. Tudom én, hogy mennyit szenved. Attól,
hogy nem látok, látok én még mindent.
De nem látok, sajnos. Már-már szinte
vak vagyok.
NYÉKI: Ha ilyen rosszul lát, miért nem marad otthon?
BARGÁR: Az élet nem állhat meg.
NYÉKI: Az élet maga nélkül is halad előre.
BARGÁR: (felcsattan.) De nem az én életem,
kérem. Ahhoz, hogy az életem haladjon,
ahhoz kellek én is… mondhatni, szükségeltetek. De félre a filozófiával! Lesz lángos, vagy nem lesz lángos?

43
NYÉKI: (mivel nem kerülheti meg a kérdést,
nyersen lezárja a lángos-ügyet) Hagyjon már a lángosával békén!
PÉCSVÁRADI: (Bargár felé vigyorog, gonosz
elégtétellel a szemében) Mennyit ér az
magának, ha hozok egy lángost?
BARGÁR: Semennyit.
PÉCSVÁRADI: Hogyhogy semennyit?
BARGÁR: Semennyit. Maga egy szemétdomb,
Pécsváradi. Egy bűzölgő szemétdomb.
PÉCSVÁRADI: Nem fél, hogy a pofájára mászok?
BARGÁR: (őszinte rémülettel) Hé, hagyjon!
Segítség, gyilkos! Csak tessék, itt vagyok,
szegény nyomorult Bargár, csak üssön,
csak üssön! Nem tudok védekezni, mert
nem látom, nyomorult kiszolgáltatott vak
ember vagyok. (Lecsúszik a székről, félig
fekve, félig térdelve ordít, szánalmas
látvány.) Engem egész életemben, hoszszú életem során csak ütöttek. Ütött az
apám. Pedig biológiát tanított. Ütöttek
később is. Egyszer – nem mondom, mikor – a szememet is ütötték. Akkor, ott…
Na, mire vár? Üssön nyugodtan. Üssön
agyon, agyon is üthet. Egy Bargárért senkit sem fognak törvény elé állítani.
(Némán nézik a jelenetet. Pécsváradi zavartan tárja szét a kezét.)
PÉCSVÁRADI: Hé, kinek beszél, tata? A közelébe se ment senki…
(Rálegyintenek, szétszélednek. Nyéki ismét
Borjúst környékezi, a pultjára könyököl.
Borjús fintorog.)
BORJÚS: Nem zavarja, hogy… egy kicsit…
sánta vagyok?
NYÉKI: Nem lehet észrevenni. Amikor először megláttam, esküszöm, föl sem tűnt…
egyébként is izgalmas egy kicsit sánta
nővel…
BORJÚS: Hagyjuk ezt, Karcsi! Magának
annyi jó nője van, mindenki tudja.
Mondja… Mit akar tőlem? Sokkal jobb
női, szebb női! Hát most mondja meg
őszintén, mi a fenét akar? Kellek én ma-

44
gának, úgy őszintén? Mire kellek én magának, Nyéki Karcsi?
BARGÁR: (aki eddig feszülten fülelt) Hogy
kihasználja, Borjús Teca. Kihasználja,
úgy, mint a többit.
BORJÚS: Mit hallgatózik itt? Nem szégyelli
magát? Nem akar belehallgatni a seggem lyukába is, Bargár sporttárs? Mert
akkor odatolom az orra alá…
BARGÁR: (mély felháborodással emelkedik
föl) Közönséges szuka. Szégyellhetné
magát! Én óvni akarom… ez meg itt…
mit tud maga a világról?
BORJÚS: Többet, mint amennyit maga élete
során megtudhatott. Azt elhiheti. Az én
húgom a Moulin Rouge-ban táncol. Én
az éjszakai életet úgy ismerem, mint
a tenyeremet.
BARGÁR: (visszazökken a sámlira) Akkor
nem szóltam semmit. Ha ismeri, akkor
nincs már mitől óvnom. Kárt nem tehet
magában a Nyéki.
PÉCSVÁRADI: Hú, pedig hogy szeretne kárt
tenni a Borjús Tecában! (Gúnyosan röhögcsél.) Szó ami szó… én is szívesen
kárt tennék benne!
ÖZV. SCHMEIKÁLNÉ: Miért nem teperik le itt
mindjárt, a ládák mögött? Ha már anynyira magukon van a kangörcs?
PÉCSVÁRADI: Jöjjön maga is, Teréz, így leszünk párosan.
KLINSZKI: Ne hagyja magát!
NYÉKI: (kapva kap a segítségen) Vilmácskának pedig Bargár úr marad. Bargár úr
nagyon rendes ember. Csak hát a lába,
ugye… de a lába az nincs összefüggésben
a nemi potenciáljával… Ugye, a szag és
a nemi ingerek…
ÖZV. SCHMEIKÁLNÉ: (nem hagyja magát fölhergelni, hideg és penge) És hogy képzeli, Pécsváradi úr? A nyakunkba kapnánk a szoknyánkat? Így? Vagy megfogatná velünk a bokánkat, hogy hátulról jobban hozzánk férjen? Komolyan
gondolta, amit az előbb mondott?

tiszatáj
PÉCSVÁRADI: (fütyörészik) Nem probléma,
hogy hogyan. Így is… meg úgy is. Először így… aztán meg úgy…
KLINSZKI: Fene nagy pofájuk van maguknak.
(Kidülleszti a melleit, alájuk nyúl, jelentőségteljesen.) Aztán meg, ha arra
kerülne a sor, ijedtükben elhagynák az
összes töküket.
NYÉKI: Ejnye Vilma, zavarba hoz, hát hogy
mondhat ilyet? Ennyire nem lehet egy
hölgy közönséges! Egy jól nevelt hölgy,
persze…
KLINSZKI: (nagyot ránt a mellein) Én lehetek. A Bérkocsis utca nem igazán kényeztetett el. Az lenne a jó iskola a maguk fajta úri fiúknak. Akkor majd kevesebbet járna a szájuk, és többet a kezük.
Ott nem volt kecmec. Ott egy fiú nem
sokat magyarázott, főleg nem fenyegetőzött sokat. Elkapta a lány, ahol érte, és
puff. (Már túl is voltak mindenen.) Megrázták magukat, mint a galambok – ennyi.
Egy tojózás és kész.
ÖZV. SCHMEIKÁLNÉ: (undorral az arcán) Beszélhetnénk másról?
BARGÁR: Kell nekünk egyáltalán beszélgetnünk?
BORJÚS: Akkor mit hallgatna ki, ha csöndben lennénk?
PÉCSVÁRADI: Ez még a csöndet is kihallgatja,
az már biztos…
BARGÁR: (mintha csak magának mondaná)
Nem tudom, ki van rokonságban a rendőrséggel?
EGYSZERRE MIND: Ki?
BARGÁR: Valaki csak… Mennyire primitívek
is az emberek, édes istenem! Valakit mindig kineveznek spiclinek; valaki mindig
gyanús. Amelyik kutya nem jó nyomozónak, beválik spiclinek, mi? Jó tréfa, jó
nagy tréfa. És mekkora tévedés, kérem!
Az igazán jó spiclikről nem szaglik, hogy
azok. Azoknak nem szarszagú a lábuk.
Nem sánták, mint a Borjús Teca…

2004. január
BORJÚS: Sánta a maga tréfacsináló kurva
anyja…
BARGÁR: (meg sem hallja) Kár, hogy megvakultam. Majd móresre tanítanék én
mindenkit ebben a kuplerájban. Kurvák
jobbra, stricik balra…
PÉCSVÁRADI: Bargárok középre!
BARGÁR: Így igaz! Semmi pénzért nem vegyülnék el magukkal! Isten ments, hogy
szarral vegyüljek!
PÉCSVÁRADI: (nagyot nyel) Ez nem csak
megvakult, de meg is hülyült. Menjünk!
BARGÁR: (a hang irányába indul, megpróbálja elállni Pécsváradi útját. Ezen
Pécsváradi annyira meglepődik, hogy,
bár kikerülhetné, hagyja megállítani
magát.) Hová indul, Pécsváradi úr?
Megy a szajréért? Fél, hogy nem várja
meg az a frankfurti fiúcska? Mennyit
vár? Fél órát? Legfeljebb felet… Aztán
ugrott az áru, mi? Esetleg fölveri várakozás közben az árát… Vagy teljesen
vége a boltnak a maga fegyelmezetlensége miatt… És akkor mit fog elkölteni
éjszakánként a Moulin Rouge-ban Borjús művésznő csodálatos húga társaságában? No, persze, ne feledkezzünk meg
a húgocska tisztelt kolléganőiről sem…
BORJÚS: Miket beszél, Bargár? Hogy merészel így beszélni a húgomról?
BARGÁR: Nem a húgáról van szó, hanem
Pécsváradiról! Egyébként is, tudok mindent. Rosszul vagyok. Hívjanak orvost!
Hallják? Telefonálni akarok.
ÖZV. SCHMEIKÁLNÉ: (hideg nyugalommal)
Rossz a telefon, Bargár úr.
BARGÁR: Hallottam, hogy az előbb telefonált
valaki.
NYÉKI: Nem telefonált senki. Egész nap
rossz volt a telefon. Megértette?
BARGÁR: Hazudtok… Meg akartok ölni.
NYÉKI: Akarja, hogy összepakoljam a holmiját?
BARGÁR: Hozzá nem nyúl, megértette? (Védekezőn tárja szét a karját a bódéja

45
bejárata előtt.) Még csak az kéne, hogy
szétlopkodják azt a kis vagyonkámat…
még csak az kellene… Táguljanak innen,
hiénák, hozzá ne merjenek nyúlni semmihez!
ÖZV. SCHMEIKÁLNÉ: (észreveszi, hogy Pécsváradi tévéjén pornófilm fut) Szűz Máriám! Pécsváradi úr! A tévéje! Hiszen ez
undorító! Felháborító! Szégyellje magát!
PÉCSVÁRADI: (kapkodva próbálja meg rendbe
hozni a hibát) Jaj, bocsánat, ezer bocsánat! Máris kikapcsoltam. Ezt nem akartam. Nem ezt akartam… Ez nem az én
kazettám. Ezt csak úgy, kölcsön… értik,
ugye… kölcsön… engem nem is érdekel…
hát épp ennek kellett a kezem ügyébe
kerülni… az ember szórakozott… merő
szórakozottság… még egyszer, elnézését
kérem, kedves Teréz…
BARGÁR: (szimatol) Milyen kazettáról van
szó?
KLINSZKI: Amilyet látni szeretne, papa!
Természetesen pornó. Közvetítsek? na,
most egy nagydarab néger beakaszt a törékeny szőke lánynak… el tudja képzelni, Bargár sporttárs… majd szétreped
a nő, akkora állat az a néger… ömlik róluk a verejték… a néger szeme kidagad
a pofájából… a nő most négykézlábra
ereszkedik, a négernek akkor van, mint
a karom, Bargár, olyan vastag is, most
odaáll a szőke mögé…
ÖZV. SCHMEIKÁLNÉ: (megvetően méri végig)
Álmodik a nyomor.
BARGÁR: (kizökkenve a beleélésből) Hé, miért szakította félbe? Nem kellett volna
félbeszakítania! Egészen jó volt.
KLINSZKI: Hogy érti azt, hogy álmodik a nyomor?
BARGÁR: (megpróbálja túlharsogni őket) Ne
törődjön vele! Közvetítse le az egészet!
Gondoljon szegény vakra! Na, gyerünk
már!
KLINSZKI: (megpróbál ismét belekötni
Schmeikálnéba, de az rá sem hederít,

46
elfordul) Hogy érti azt, hogy álmodik
a nyomor?
BORJÚS: (mulat Klinszki felsülésén) Úgy,
hogy éhes disznó makkal álmodik, drágám.
BARGÁR: (még mindig reménykedik a befejezésben) Folytassák! Tessék azonnal
folytatni!
NYÉKI: Á, már nem érdekes, Bargár. A nagy
néger eddig kefélte kidagadt szemekkel
a szőke nőt, de annak hazajött a férje, és
a machetájával lecsapta a néger fekete
dákóját. Vér, szökőkút, ondószünet. Pécsváradi úr közben kivette a kazettát, és
mielőtt megjöttek a rendőrök… ha jól látom… a Tom és Jerry című kiváló amerikai…
BARGÁR: (összerezzen) Rendőrök? Miféle
rendőrök?
NYÉKI: No, mi van? Csak nem majrézik, papa?
ÖZV. SCHMEIKÁLNÉ: (Nyékire vicsordul) Maga
lenne a legjobban beijedve, ha valóban
jönnének a zsaruk.
NYÉKI: (járkálni kezd, ahogy szokott) Nekem nincs mit takargatnom. Én csak
tiszta üzletekben utazom, tudhatnák.
PÉCSVÁRADI: Én talán nem?
KLINSZKI: És a füzetek? A kölcsön kazetták?
PÉCSVÁRADI: (megunja, hogy mindenki őt
froclizza, nyilván satnya humorérzéke
miatt) Hát jó. Akkor lássuk, kinek mi
van a pultja alatt! Azt hiszik, én nem tudok semmit? Hogy csak ez a szarszagúlábú Bargár tud itt mindent?
NYÉKI: Mondja, László, van magának rendőr
rokona?
PÉCSVÁRADI: Kuss!
NYÉKI: Baszta a nőket a pártirodában.
ÖZV. SCHMEIKÁLNÉ: (felcsattan) Hagyja már
abba ezt az ocsmányságot!
NYÉKI: (megbántódva magyarázkodni kezd)
Ez nem ocsmányság. Ez vers. Ez egy készülő eposz tengelye. Apámról fog szólni

tiszatáj
az eposz. Apámról, aki nagy idők nagy
tanúja volt.
PÉCSVÁRADI: Tényleg… a nőket tényleg…
(Vihog, mint egy kamasz.)
NYÉKI: Ja. A lipótvárosi úrinőket. De nem
volt ő korrupt. Az aktus után kivezényelte őket, ki ám, kérem, gyerünk, lapátot a kézbe, gyerünk, romeltakarítás…
ÖZV. SCHMEIKÁLNÉ: Az ilyenek miatt nem
bíznak az emberek a kommunistákban.
NYÉKI: Az újjáépítés nem szenvedett csorbát
a papa miatt. De ha már annyira akarták
azok a nők…
ÖZV. SCHMEIKÁLNÉ: Pont az ilyenek miatt.
Mint a maga apja.
NYÉKI: (megáll, ezt már nem hagyhatja)
Komolyan? És Schmeikál elvtárs? Ha
olyan szűzen fogant az eszmében, miért
úgy fejezte be, mint az öregem? Az nem
lehet, hogy egy egész nemzedéket kötélvégre fogtak! Az egyszerűen nem hihető,
tetszenek érteni? Jó, az én faterom szeretett dugni. De amellett fölépítette a fél
országot, talpra állította Budapestet…
ÖZV. SCHMEIKÁLNÉ: (szarkazmussal) Csak
előbb ugyanezt a felét ledöntötte a pártirodán…
BARGÁR: (ki tudja, miért, békítőleg lép fel)
Csak semmi politika! Ha rám hallgatnak, semmi politika. Minek föltámasztani a múltat? Mondják meg őszintén,
hát nincs elég bajunk e nélkül is? Ezek
a sorozatos áremelések. Meg ez a kurva
adórendelet…
PÉCSVÁRADI: (tetszik neki Bargár békés fellépése) Erről van szó. Nem elég, hogy kirabolnak bennünket, még gondoskodjunk arról is, hogy lecsukjanak? Ezek
nem sokat kukoricáznak ám! Jobb, ha
tudják.
KLINSZKI: Maga csak tudja, nem?
PÉCSVÁRADI: Képzelje, hogy tudom. Ha olvasna újságot, akkor maga is tudná, mi
folyik ebben a…

2004. január
KLINSZKI: (kofásan csípőre vágja a kezét)
Nohiszen! Ha maga az újságokból akar
valamit megtudni… Tudja mit? Akkor
a Bargár sporttárs is tájékozottabb magánál. Engem nem fognak falhoz állítani…
falhoz állítani a hülye újságjaikkal. (Megtorpan, mondja, ne mondja, mondja.)
Nekem volt egy újságíró krapekom. Na,
az édesem, akkora takony volt, de akkora, amekkora a Schmeikálné orrába se
férne bele.
ÖZV. SCHMEIKÁLNÉ: Majd megmondom én
mindjárt, hogy hová férne be az a takony! A maga… a maga pudvás, genynyes…
KLINSZKI: (laza kézmozdulattal szakítja
félbe, ez annyira meglepi Schmeikálnét,
hogy nem jut levegőhöz) Ne fárassza
magát! Ez csak egy hasonlat volt. Lényeg, nem jártam sokáig a pofával,
gyenge volt állon alul. De nem csak
azért. Mert egy kis girnyó volt. (Felemeli
a mutatóujját, jelzi, fontosat fog mondani.) Elvonták a jellemét. Értik? Teljesen elvonták a jellemét. Mindenféle
tanfolyamra járatták. A végére olyan
lett, hogy az anyjára is azt mondta volna,
hogy ellenzéki. S tudják miért? Megmondom. Két dologért. Az egyik, hogy
a neve benne legyen az újságban. A másik, hogy ki ne essen a kasztjából. Mert
így megy ám ez minálunk.
BARGÁR: És mi nem vagyunk külön kaszt?
KLINSZKI: (ünnepélyes lesz az arca) Mi a nép
vagyunk.
BORJÚS: (érti, nem érti, nem hagyja annyiban) Te lehet, hogy az vagy. De én nem.
Én Borjús Teca vagyok. Ha akarom,
holnap már nem vagyok itt. Mit tudom
én, hol vagyok holnap – ha akarom.
A Taurusban… (Elbizonytalanodik, emeli
a hangját.) vagy valami irodában… férjhez megyek…
PÉCSVÁRADI: Hú, ez aztán a vonzó karrier!
(Megjátszott hanyagsággal ül Borjús
pultjára.) Csak vigyázzon, az agyára ne

47
menjen majd az a fene nagy jólét. Azt
hallottam, hogy a sallerozók újabban fekete merciken járnak be a Taurusba.
Úgy ám. (Borjús felé fújja a cigaretta
füstjét.) Mégiscsak uralkodó osztály az
uralkodó osztály. Oda bekerülni… igaze, Tecus?
BORJÚS: Menjen a francba! Megértett?
NYÉKI: Megtiltom, hogy a Tecust piszkáld!
PÉCSVÁRADI: Jó, kérlek. Piszkáld a Tecust te.
Jó mélyen.
(Kakaskodva nézik egymást, de nem kerül
sor harcra. Unalmas csönd, pakolás.)
ÖZV. SCHMEIKÁLNÉ: (mint aki az időjárásról
beszél) Egyre romlik az üzlet. Nem vették észre?
BARGÁR: Már akié romlik.
ÖZV. SCHMEIKÁLNÉ: Általában romlik. Tendenciájában.
NYÉKI: Nincs az embereknek pénze.
KLINSZKI: (lecsapja maga elé, ami a kezében
van) Ugrat? Soha nem volt ennyi pénze
az embereknek, mint manapság. Felveti
őket a pénz. Érti? Pénzt szarnak lassan
az emberek, mert már unalmukban pénzt
zabálnak lecsó helyett.
ÖZV. SCHMEIKÁLNÉ: Akkor miért megy napról napra rosszabbul?
BARGÁR: Mert az embereknek telik új holmira. Snassz dolog ma már használt
holmit venni.
PÉCSVÁRADI: Ugyan, ugyan. Hol kapják meg
azokat a nemes kelméket, amelyeket Teréz árul?
ÖZV. SCHMEIKÁLNÉ: (zavarba jön) Maga hízeleg, László!
PÉCSVÁRADI: Nem, egyáltalán nem. Mi azért
vagyunk, hogy azt találják meg nálunk
az emberek, amiket nem találnak az államiban. Mi kis állam vagyunk, ha nem
tudnák. Egy igazi kis…
BARGÁR: (elbődül) Szemétdomb!
PÉCSVÁRADI: A jobbik szemétdomb. Turkálnak, kapirgálnak bennünk, aztán csak

48
előkerül az arany. Tudja azt maga, Bargár úr, hogy mindenkinek más az arany.
Szemétdomb. (Széles vigyorra húzódik
a szája.) A szagot minden esetre a maga
nadrágszára biztosítja.
BARGÁR: (fröcsköl a nyála) Kikérem magamnak, hogy állandóan engem froclizzon, maga szemtelen!
BORJÚS: Miért mondják a Bargárra, hogy
szarszagúlábú?
NYÉKI: Maga nem tudja? Tényleg nem
tudja? Nahát!
(Sokáig nevetnek. Bargár mozdulatlanul
ül, azután feláll, lép kettőt, és anélkül, hogy
felemelné a kezét, elvágódik a kövön. Valamennyien felugranak.)
KLINSZKI: Emberek, a Bargár elájult.
BARGÁR: Vizet… vizet…
PÉCSVÁRADI: Hozzon neki valaki vizet.
NYÉKI: Hozzál te.
PÉCSVÁRADI: No, arra várhat… a vén tróger.
BORJÚS: Menjen már, Karcsi, az ég szerelmére!
NYÉKI: Hát jó. Hozok.
(Teliengedi a bögréjét a falcsapnál.)
ÖZV. SCHMEIKÁLNÉ: (elállja az útját) Öntse
ki azt a vizet, de azonnal!
NYÉKI: (nem érti) Hogy tetszik mondani?
ÖZV. SCHMEIKÁLNÉ: Nem kell víz. A Bargárnak nem.
NYÉKI: Kérte…
ÖZV. SCHMEIKÁLNÉ: Na és?
BORJÚS: Meg fog halni.
ÖZV. SCHMEIKÁLNÉ: Na és?
BORJÚS: De ez…
ÖZV. SCHMEIKÁLNÉ: Na és!!!
(Állnak, minden tekintet Nyékire mered.)
NYÉKI: (mintha maga sem érti, miért szánja
rá magát olyan nehezen a válaszra)
Engem maga nem érdekel, vegye tudomásul…

tiszatáj
ÖZV. SCHMEIKÁLNÉ: Az más. Ha magát nem…
Az más. A saját felelősségére, Nyéki Karcsi… az más, persze…
NYÉKI: (indul, de megtorpan) Mit akar?
ÖZV. SCHMEIKÁLNÉ: Szomjas, Karcsi? Akkor
meg miért nem iszik?
NYÉKI: (tovább tétovázik) Igaz is… teljesen
igaza van. Még megmelegszik.
(Iszik.)
PÉCSVÁRADI: (bizonytalanul) Megmondaná
nekünk, Teréz…
ÖZV. SCHMEIKÁLNÉ: Nem mondanám meg.
PÉCSVÁRADI: (a fejéhez kap) Szent ég! Nekem már régen haza… kellett volna…
ÖZV. SCHMEIKÁLNÉ: (arcán a percek óta rádermedt mosollyal) Hát akkor miért
nem megy? Ki tartja vissza?
PÉCSVÁRADI: Megyek, máris megyek. Azaz…
még valamit el kell intéznem… valamit…
ÖZV. SCHMEIKÁLNÉ: Valamit? Szóval, valamit.
BORJÚS: Már mióta fekszik mozdulatlanul…
a földön… valaki segíthetne neki… valami…
ÖZV. SCHMEIKÁLNÉ: (gúnyosan) Nincs még
itt valaki… valaki, rajtunk kívül?
KLINSZKI: Ne ökörködjenek! Majd én…
ÖZV. SCHMEIKÁLNÉ: Csak bátran, aranyom.
Ha már egy lovag sincs közöttünk. Segítse fel a derék Bargárt. Megérdemli, jó
ember az Emil.
KLINSZKI: (visszahőköl) Emil?
ÖZV. SCHMEIKÁLNÉ: Miért? Nem így hívták?
KLINSZKI: Igen, mintha… de hogy a Bargárt…!
BORJÚS: Telefonálni kéne orvosért! (Mivel
senki sem mozdul, maga indulna el, de
Schmeikálné elébe perdül.)
ÖZV. SCHMEIKÁLNÉ: Egy pillanat. Előbb nekem kell egy fontos telefont elintéznem.
BORJÚS: De hát addig…
ÖZV. SCHMEIKÁLNÉ: Nem érdekel…

2004. január
BORJÚS: Sürgős… (Félretolná a Schmeikálnét, de az erősebbnek bizonyul, őt penderíti a pulthoz.)
ÖZV. SCHMEIKÁLNÉ: Ha annyira sürgős, vezettesse be a bódéjába a telefont.
KLINSZKI: (Borjús védelmére akar kelni) Né’
má’ a naccságát!
BORJÚS: Biztosan randevút beszél meg a vén
kurva!
PÉCSVÁRADI: Vénnek éppen nem vén. Kurvának meg, sajnos…
NYÉKI: (megbántott férfiönérzettel) Vajon,
miért parancsolgat ez itt?
PÉCSVÁRADI: Kérdezd meg tőle, Karcsikám!
NYÉKI: (feltalálja magát, vagy a megoldást)
Addig talán a kazettákat…
PÉCSVÁRADI: Oké! Válogassunk!
(A két férfi elvonul „válogatni”.)
BORJÚS: (tanácstalanul mered a földön
fekvő testre) Te, ez a Bargár…
KLINSZKI: Az apja biológiatanár volt. Folyton
ezt hajtogatja a nyomorult. Annak a tanítóföldjét kellett gyermekkorában a
Bargárnak…
BORJÚS: Nem fog fölfázni?
KLINSZKI: (a szokásos durva felröhögéssel)
Csak oda ne süljön a segge a betonhoz!
BORJÚS: Te, én sajnálom…
KLINSZKI: Na és? Mit számít? Tudod te egyáltalán, hogy kicsoda? Hogy ki az istenpicsája ez a Bargár? Hogy mit senderkedik itt? Azt hiszed, szüksége van arra a
pár forintra, amit itt megkeres? És ha
máshonnan pénzelik?
(A férfiak hangoskodva visszatérnek. Túlontúl is hangosak.)
PÉCSVÁRADI: Oké? Hétvégére itt az áru.
Megbeszéltük?
NYÉKI: Első osztályú lesz. Majd meglátod.
BORJÚS: Micsoda? Mi lesz első osztályú?
NYÉKI: A kiszolgálás, aranyom. Mit adhatok? Magamat ajánlhatom elsősorban…
nem bánja meg, első osztályú árut kap.

49
Erős, alig strapált, kopásbiztos, sőt,
Tecuska, magának még ki is lehet próbálni… akár nem is egyszer, ha ilyen bizalmatlan…
(Özvegy Schmeikálné visszajön a telefontól.)
ÖZV. SCHMEIKÁLNÉ: Bargár meghalt.
NYÉKI: Hehe. Ezt biztosan az ujjából szopta.
ÖZV. SCHMEIKÁLNÉ: Szopni maga szokta az
apukája bögyörőjét, ott, fiacskám, a pártirodán.
NYÉKI: (arcába szökik a vér) Ez már azután… végképp…
PÉCSVÁRADI: Egészen biztos?
ÖZV. SCHMEIKÁLNÉ: Tuti. Már javában rohad. Nem érzi?
(Borjús kiejti kezéből a kispárnát, amit éppen szorongat.)
BORJÚS: Jaj!
NYÉKI: Ha valóban így van…
PÉCSVÁRADI: Be kéne jelenteni… (Indulna,
de Schmeikálné eléje áll.) Talán…
ÖZV. SCHMEIKÁLNÉ: Megtörtént.
KLINSZKI: Aha. És hova?
ÖZV. SCHMEIKÁLNÉ: Ahova köll, aranyom.
KLINSZKI: Ühüm.
ÖZV. SCHMEIKÁLNÉ: Ne tessék itt ühümözni,
értettük? Nem vagyok elég vicces hangulatban.
KLINSZKI: Aha.
ÖZV. SCHMEIKÁLNÉ: Nem értette, hogy elég?
PÉCSVÁRADI: Na, én talán elindulok végre…
ÖZV. SCHMEIKÁLNÉ: „Na, én talán elindulok
végre…” (Félreáll, Pécsváradi elindul.)
Hová ilyen sürgősen, Pécsváradi úr?
Elmenne, éppen most? És a rendőrség?
PÉCSVÁRADI: (megtorpan) Mit akar a rendőrséggel?
ÖZV. SCHMEIKÁLNÉ: Én semmit. Jön az magától is. Ilyenkor jön.
KLINSZKI: Jön az máskor is. (Legyint, folytatja a pakolászást.)

50
PÉCSVÁRADI: Az nem tartozik ide.
ÖZV. SCHMEIKÁLNÉ: Szóval, senki nem mehet
el innen… most már…
PÉCSVÁRADI: Na ne! Egy fontos üzleti ügyben nekem pillanatokon belül…
ÖZV. SCHMEIKÁLNÉ: Szóval, mégis igaz, amit
a Bargár…
PÉCSVÁRADI: És ha igaz?
ÖZV. SCHMEIKÁLNÉ: Ez a Bargár honnan tudott mindenről?
PÉCSVÁRADI: Kérdezze meg tőle.
ÖZV. SCHMEIKÁLNÉ: Bargár halott.
PÉCSVÁRADI: (elveszíti a türelmét, ordít)
Támassza föl! Na, mire vár? Vagy veresse ki belőle! Magának olyan jók az
összeköttetései…
ÖZV. SCHMEIKÁLNÉ: (dermesztő hidegséggel)
Honnan tud az én összeköttetéseimről?
PÉCSVÁRADI: Én nem tudok. Én nem mondtam…
ÖZV. SCHMEIKÁLNÉ: Mondta.
PÉCSVÁRADI: Már engedelmet, csak tudom,
hogy mit mondok.
ÖZV. SCHMEIKÁLNÉ: (Nyéki felé fordul, hangneme parancsoló) Mondta?
NYÉKI: Én nem hallottam. Ezeket a francos
karburátorokat éppen…
ÖZV. SCHMEIKÁLNÉ: (Borjús felé fordul,
aki igyekszik elkerülni a pillantását)
Mondta?
BORJÚS: Azt sem tudom, miről van szó.
ÖZV. SCHMEIKÁLNÉ: (pár fenyegető lépést
tesz Klinszki felé) Mondta?
KLINSZKI: Persze, hogy mondta. Hallottam,
hogy mondta.
PÉCSVÁRADI: Mit mondtam én, te szemét?
KLINSZKI: (méltósággal és gúnnyal) Ne tegezzen! Megértette, Pécsváradi Lacika?
PÉCSVÁRADI: Nem értem, mire megy ki a játék…
(Schmeikálné a kör közepére áll, szinte
suttog.)

tiszatáj
ÖZV. SCHMEIKÁLNÉ: Valaki megmérgezte
a Bargárt.
BORJÚS: (őszinte elképedéssel) Micsoda?
Maga nincs észnél.
ÖZV. SCHMEIKÁLNÉ: Bargárnak meg kellett
halnia.
BORJÚS: (még őszintébb elképedéssel) Ez
olyan, mint a krimi…
ÖZV. SCHMEIKÁLNÉ: Olyan, de nem olyan
egyszerű. Nem bizony, aranyoskám,
nem bizony. Cián? Patkányirtó? A fenét!
(Körbe hordozza a felemelt mutatóujját.) Ó, másként mennek itt a dolgok…
nagyban, aranyoskám, nagybani dolgok
ezek már…
BORJÚS: Nem értem.
ÖZV. SCHMEIKÁLNÉ: Jelentkezzen, aki érti!
KLINSZKI: Most mit nagyképűsködik?
ÖZV. SCHMEIKÁLNÉ: Nyugalom, nyugalom,
szívem! Nem fejeztem be. Szóval, itt van
ez a Bargár-ügy. Adva van egy jóravaló,
szarszagúlábú balek. Kiáll a kis motyójával a piacra, eladogat ezt-azt, árul…
NYÉKI: De megfigyelte!
ÖZV. SCHMEIKÁLNÉ: Megfigyeltem. Na és?
Ott tartottam, hogy árul. Nincs felesége,
nincs gyereke, nincs senkije az égvilágon.
KLINSZKI: Minek él az ilyen?
ÖZV. SCHMEIKÁLNÉ: Erről van szó. Mindek él
egy ilyen féreg? Nincs nője se. Vagy már
nem tud, vagy már a pénzt sajnálja érte.
NYÉKI: (növekvő dühvel) Mi közük hozzá!
ÖZV. SCHMEIKÁLNÉ: (gúnyos elégtétellel
húzza el a száját) Hát nem olyanok vagyunk, mint egy nagy család? Tudnunk
kell egymásról. Kérdezem ismét: mi
öröme van egy ilyen madárnak az életben? Semmi. Hangsúlyozom, semmi.
PÉCSVÁRADI: Hova akar kilyukadni?
ÖZV. SCHMEIKÁLNÉ: Türelem, galambocskáim, türelem! Hol is tartottam? Na,
szóval, nincs az égvilágon semmi öröme
a szegény jó Bargárnak. Csak árul, csak

2004. január
gúnyolják, mert maguk gúnyolták a
szarszagú lába miatt. Nem így volt?
BORJÚS: (vigasztalanul) Még mindig nem
tudom, miért szarszagú a Bargár…
ÖZV. SCHMEIKÁLNÉ: Most nem erről van szó.
Hanem arról, hogy Bargár elkezd hintőporokat vásárolni Klinszki Vilmától.
(Teátrálisan fordul Klinszki felé.)
Mennyibe is kerül egy doboz por, aranyoskám?
KLINSZKI: (elfordul, mintha nem érdekelné)
Mondtam már, hogy nem árulok hintőport…
ÖZV. SCHMEIKÁLNÉ: Ejnye…! Bejnye…! Lehet, hogy tévednék?
PÉCSVÁRADI: Mit molesztálja azt a lányt?
ÖZV. SCHMEIKÁLNÉ: Nó molesztíren! Ha nem
árult port, akkor nem árult.
BORJÚS: (egyre ólmosodó értetlenséggel)
Nem értem. Mi köze a Klinszki Vilma
Scholl-lábhintőporának a Bargár…
NYÉKI: (belekarol a nőbe, aki ki akar szabadulni a karolásból) Jöjjön, Tecuska,
majd én megmagyarázom.
ÖZV. SCHMEIKÁLNÉ: Helyes. Helyes, Nyéki
Karcsi, nagyon helyes. Menjen, Teca!
BORJÚS: Hova menjek?
NYÉKI: (vigyorog Schmeikálné felé) Velem a
raktárba… a dolog bizalmas…
ÖZV. SCHMEIKÁLNÉ: (taszít egyet Borjúson)
Meglehetősen bizalmas… csak menjen
kedvesem, ne féljen semmitől…
BORJÚS: Nem lehetne netalán itt?
NYÉKI: Itt, Tecuska? Higgye már el, kérem…
BORJÚS: Hát jó. De siessünk, mert a rendőrség…
ÖZV. SCHMEIKÁLNÉ: Karcsi, ugye megértett?
NYÉKI: (bizalmaskodó somolygással) Természetesen.
ÖZV. SCHMEIKÁLNÉ: De biztosan megértett,
Nyéki Karcsi?
NYÉKI: (bizalmaskodóbb somolygással)
A legteljesebb mértékben.

51
ÖZV. SCHMEIKÁLNÉ: Rendben. Számítok magára.
NYÉKI: (bizalmas mosollyal) Köszönöm…
Teréz.
ÖZV. SCHMEIKÁLNÉ: (mézzel az ajkain) Karcsi… És… van egy-két kuncsaftom… irodalmi berkekben… ha esetleg egyszer az
eposz elkészül… az apjáról… tudja,
baszta a nőket a pártirodában… nem
rossz sor, de nem ám… de még milyen jó
sor… a pártirodában a nőket… erős,
szellemes… lehetséges volna… azt hiszem…
NYÉKI: Köszönöm, Teréz.
ÖZV. SCHMEIKÁLNÉ: Na, jó. Menjenek már!
BORJÚS: (valami derengeni kezd az agyában) De mégse! A raktárba… oda nem.
ÖZV. SCHMEIKÁLNÉ: Nem értem ezt a Zsuzsit.
Egy ilyen okos és tehetséges lány…
BORJÚS: Hagyja békén a húgomat!
ÖZV. SCHMEIKÁLNÉ: Ki bántja a maga húgát?
(Csaknem kedves mosollyal.) Csak azt
akarom mondani, nem értem, hogyan
keveredhetett abba a dologba… tudjátok,
na… segítsetek már ki… ejnye, nem jön
a számra…
BORJÚS: (lehajtja a fejét) Gyerünk, Karcsi!
NYÉKI: Köszönöm, Teréz!
KLINSZKI: (belekurjant a levegőbe) Lakáj!
Egy pondró…
ÖZV. SCHMEIKÁLNÉ: Mondott valamit, vagy…
PÉCSVÁRADI: Ön remek színész, ami azt illeti…
ÖZV. SCHMEIKÁLNÉ: Köszönöm. Az ember
igyekszik.
PÉCSVÁRADI: (kissé kakaskodva) És még
szép is, ráadásul.
ÖZV. SCHMEIKÁLNÉ: Ne fáradjon. Erről a vonatról már lekésett.
PÉCSVÁRADI: Komolyan gondoltam.
KLINSZKI: (önkéntelenül, mint aki tud valamit) Komolyan gondolta.

52
ÖZV. SCHMEIKÁLNÉ: Valóban? Annál szomorúbb.
(Hallgatnak. Klinszki váratlanul
Schmeikálné elé ugrik.)
KLINSZKI: Mikor jött rá?
PÉCSVÁRADI: (megpróbálja elrángatni onnan, de az nem hagyja magát.) Megőrültél?
ÖZV. SCHMEIKÁLNÉ: Hagyja! Magunk között
vagyunk.
KLINSZKI: Szóval, mikor?
ÖZV. SCHMEIKÁLNÉ: Mire angyalom? Mire
jöttem rá mikor?
KLINSZKI: Na, nekem ebből elég! (Megfordul, hogy visszamenjen a bódéjába.)
ÖZV. SCHMEIKÁLNÉ: Nem lenne jó, ha elmennél, aranyoskám. Nem lenne értelme. Beszéljük meg inkább…
KLINSZKI: A kurva anyáddal szórakozzál!
Értetted?
ÖZV. SCHMEIKÁLNÉ: Felnőtt emberek vagyunk… talán szót értünk. Lehet?
PÉCSVÁRADI: Azt hiszi, hogy most a kezében
vagyunk?
ÖZV. SCHMEIKÁLNÉ: Ó, kis pont vagyok én
ebben az ügyben. Nem igaz, László?
KLINSZKI: Mit akar tőle? Na, mit akar? Meg
akarja baszatni magát vele, mi? Régóta
tudom. Rajta! Mire vár?
ÖZV. SCHMEIKÁLNÉ: Megint többet ittál a kelleténél, drágám.
KLINSZKI: (mint akinek a gyenge pontjára
tapintottak) Mi közöd hozzá! Van valami közöd hozzá? Semmi közöd nincs.
Szemét vagy. Annyi.
PÉCSVÁRADI: (kényszeredetten poénkodik)
A végén még hajba kapnak a hölgyek…
KLINSZKI: Megölöm ezt a ringyót.
PÉCSVÁRADI: (elbődül, mintha az előbb nem
ő heherészett volna) Kuss!
KLINSZKI: Tessék?
PÉCSVÁRADI: Jól hallottad! Kuss! Fogd be
a részeg pofádat!

tiszatáj
KLINSZKI: Nem beszélhetsz így velem. Pont
velem…
PÉCSVÁRADI: Mi közöm hozzád?
ÖZV. SCHMEIKÁLNÉ: (feltámad az érdeklődése, vagy csak úgy tesz) Én is ezt
akartam kérdezni éppen.
PÉCSVÁRADI: Semmi. Ezzel még izélni sem
lehet. Be van pókhálósodva a pinája.
Nem szereti a…
KLINSZKI: Na, mit nem szeretek? Na, mit
nem?
PÉCSVÁRADI: Azt nem szereted… A faszt…
Azt.
KLINSZKI: (elerőtlenedve) Ne, ezt ne… Erről
nem…
PÉCSVÁRADI: (diadalmasan ugrabugrál)
Nem szereti. Tudja, mióta nem szereti?
Óriási történet. Mondhatom, óriási…
KLINSZKI: Elhallgass! Ez előtt a…
PÉCSVÁRADI: Hallott már ilyet? Egy fakanállal… egy fakanállal…
KLINSZKI: (könyörög) Nem! Nem akarom!
ÖZV. SCHMEIKÁLNÉ: (összenevet Pécsváradival) Mi van a fakanállal?
PÉCSVÁRADI: A mángorlóban, ugye, Vilma?
KLINSZKI: (megpróbálja megütni a férfit, de
az lefogja a kezét) Undorodom tőled…
PÉCSVÁRADI: Nézd, milyen erőben van a kis
pulyka! Mérges pulyka, rút, rút, rút!
Szóval… (Klinszki kiszabadult keze az
arcát találja el, ezen felháborodik.) Na,
állj le most már cicám az ütögetősdivel…
KLINSZKI: (félig zokogva, félig dührohamban) Kuss! Nem érted, hogy kuss!
PÉCSVÁRADI: Földugták neki a fakanalat… jó
mélyre…
KLINSZKI: Hazudsz!
ÖZV. SCHMEIKÁLNÉ: Honnan tudja?
PÉCSVÁRADI: Ő mesélte, hogy amikor ott mosott… azt sem tudta, mi történik vele…
még nem volt tizenkét éves…

2004. január
ÖZV. SCHMEIKÁLNÉ: (váratlanul elkomorodik) Megható történet. De mi közöm
hozzá?
PÉCSVÁRADI: Mé? Nekem mi közöm ehhez?
(Fejével Klinszki felé mutat.)
KLINSZKI: Most egyszerre elfelejtetted…
(Csöndesedik, sír…)
PÉCSVÁRADI: Mit felejtettem el…
ÖZV. SCHMEIKÁLNÉ: Fáraszt a családi vitájuk.
(Az eget nézi.) Úgy látom, eső lesz…
PÉCSVÁRADI: Megértem, hogy fárasztja. Maga
művelt asszony. Ez meg… ez a Klinszki
még soha nem járt… színházban.
ÖZV. SCHMEIKÁLNÉ: (tettetett érdeklődéssel,
félig nevetve) Nem mondja.
PÉCSVÁRADI: De mondom. Csak nem képzeli,
hogy nekem viszonyom… pont egy
ilyennel?
ÖZV. SCHMEIKÁLNÉ: Az ember, ugye, lakva
ismeri meg…
PÉCSVÁRADI: Lakott volna vele egy percig
is… a házat fölveti a kosz…
ÖZV. SCHMEIKÁLNÉ: No, nem… Én ezt nem
hiszem el.
PÉCSVÁRADI: Úgy, úgy, bizony, hogy úgy.
Meg zsugori is a drágám. Csak szipkára
keres. Arra nem zsugori. Ami marad, azt
meg a matracába varrja bele.
ÖZV. SCHMEIKÁLNÉ: (megcsóválja a fejét)
Ejnye, maga tréfál.
PÉCSVÁRADI: Halálosan komoly. Higgyen
nekem!
ÖZV. SCHMEIKÁLNÉ: És ha hiszek? Akkor mi
lesz… vele?
PÉCSVÁRADI: Ő nem számít. Ő nyeli tovább
a port… egyedül.
ÖZV. SCHMEIKÁLNÉ: (jóváhagyólag hunyorít
egyet) Úgy hiszem, mindent megbeszéltünk.
KLINSZKI: (magában beszél) Sajnálom, hogy
nem jártam operába, mint ez.
ÖZV. SCHMEIKÁLNÉ: Említettem talán, fáraszt ez a családi perpatvar. Elég lesz
ebből.

53
KLINSZKI: (gyűlölettel emeli felé az arcát)
Nem vetted észre, hogy te kellesz neki?
ÖZV. SCHMEIKÁLNÉ: Kinek?
KLINSZKI: Ennek a stricinek. Állandóan rajtad jár az esze. Teljesen odavan érted.
ÖZV. SCHMEIKÁLNÉ: (Pécsváradi felé fordul)
Valóban így van?
KLINSZKI: Kérdezze meg tőle.
ÖZV. SCHMEIKÁLNÉ: Tőle kérdeztem… ha
nem dumálnál bele állandóan mindenbe. Így van?
PÉCSVÁRADI: Lekéstem azt a kurva üzletet…
Maguk miatt…
ÖZV. SCHMEIKÁLNÉ: Kérdeztem valamit…
PÉCSVÁRADI: (teljesen bepörögve) Mit képzel? Köteles vagyok válaszolni a kérdéseire? Kicsoda maga? Öntelt, buta tyúk.
ÖZV. SCHMEIKÁLNÉ: Értem. Hát jó, akkor
mindent megbeszéltünk.
(Hátat fordít, vesztére. Kliszki felragad egy
vasrudat a földről, és feléje indul.)
KLINSZKI: Még nem. Látod, mi ez? Úgy hívják a magunkfajta prolik, hogy pajszer.
Igen hasznos hangszer, ha ez ember be
akarja törni valaki koponyáját… tudod?
És én most be fogom törni azt a rohadt
fejedet. Kész. (Schmeikálné futni kezd
előle, Kliszki tántorogva utána ered.)
Hiába menekülsz, most az egyszer nem
fogod megúszni! Állj meg, te szemét…
ÖZV. SCHMEIKÁLNÉ: Legyen esze! László, legalább magának legyen esze! Maga józan,
nem? Tudja mi lesz ennek a következménye? Ne súlyosbítsák a helyzetüket!
Hé, fogja már le ezt az őrültet! A végén
tényleg… úr isten, teljesen megőrült…
nem hallja? Segítség!
(Pécsváradi egyetlen ökölcsapással
leüti Klinszkit.)
PÉCSVÁRADI: Hm… Most mi van? Azt
mondja meg!
ÖZV. SCHMEIKÁLNÉ: Az van, hogy majdnem
megölt.

54
PÉCSVÁRADI: Nem azt kérdeztem. Azt
mondja meg, hogy mi van?
ÖZV. SCHMEIKÁLNÉ: Még mindig alig kapok
levegőt.
PÉCSVÁRADI: Még mindig nem? Nem számít.
(Felemeli a hangját.) Azt mondja meg
végre, hogy mi van?
ÖZV. SCHMEIKÁLNÉ: Bajban vannak, barátocskám. Nagy bajban.
PÉCSVÁRADI: És maga? Maga mi hasznot húz
ebből?
ÖZV. SCHMEIKÁLNÉ: Én? Én… semmit.
PÉCSVÁRADI: Ne etessen! Megszerzi a Bargár
cuccait, mi? Meg még kéne a miénk is.
ÖZV. SCHMEIKÁLNÉ: Nevetséges.
PÉCSVÁRADI: Vagy már régen a magáé az is?
Nem? Ahogy meglehet, hogy itt minden
már régen a magáé…
ÖZV. SCHMEIKÁLNÉ: Nagyon szellemes. Ha…
ha…
PÉCSVÁRADI: Egyáltalán nem akart szellemes
lenni. Azt hiszi, nem tudom?
ÖZV. SCHMEIKÁLNÉ: Na, mi az, amit nemtud,
nagyokos?
PÉCSVÁRADI: (csak suttogva meri kimondani, de még az előtt is körülnéz) Hogy
itt senki sem önálló?
ÖZV. SCHMEIKÁLNÉ: Hanem? Hanem?
PÉCSVÁRADI: Mindenki tejel valakinek. Mi
csak a kirakat vagyunk. (Hevesen gesztikulál.) A nagy halak a ködben úszkálnak, jó messze, hátul, ahol biztonságos.
A balhékat persze mi visszük el. Azért
élünk kicsivel jobban… lehet, hogy nem
is élünk… egyáltalán…
ÖZV. SCHMEIKÁLNÉ: (mintha a férfi homlokára csapna a tenyerével, de nem érinti
meg) Ezzel a fantáziával igazán többre
vihette volna.
PÉCSVÁRADI: Csak nem hiszi, hogy bármit is
rám tud bizonyítani?
ÖZV. SCHMEIKÁLNÉ: Ugyan, ki akar bármit is
magukra bizonyítani? Csak, ugye… (elhalkul) így, hogy én is benne vagyok

tiszatáj
immár a dolgokban… más a felállás,
nyilván… ugye…
PÉCSVÁRADI: (megütközve) Csak nem zsarolni akar?
KLINSZKI: (a földről) Hagytad volna agyonütni…
PÉCSVÁRADI: Hülye. Szóval, Schmeikálné,
hogy képzeli a dolgot?
(Borjús jön, zilált a haja, zavarodottság
van benne.)
BORJÚS: Maguk meg min vitatkoznak? És
hol van a rendőrség?
ÖZV. SCHMEIKÁLNÉ: Majd jönnek, időben.
Tud már… mindent?
BORJÚS: (véres gúnnyal, talán öngúnnyal)
Ó, hogyne. Köszönöm, Teréz.
ÖZV. SCHMEIKÁLNÉ: Hol hagyta a Nyéki Karcsit?
BORJÚS: Az elébb telefonált… azután elrohant valahova…
ÖZV. SCHMEIKÁLNÉ: (idegesen felcsattan)
Mit csinált? Telefonált? Elrohant?
PÉCSVÁRADI: Hová rohant?
BORJÚS: Valahová… (Visszatér a régi értetlensége.) Mitől ilyen izgatottak?
ÖZV. SCHMEIKÁLNÉ: Annak látszunk? Pedig
nyugodtak vagyunk. (Negédes érdeklődéssel.) Remélem, jól esett a magyarázat a raktárban…
BORJÚS: Szégyellje magát… tőrbe csaltak…
KLINSZKI: Tudod, más hogy örülne, ha tőrbe
csalnák, igaz? (Feltápászkodik, Borjús
segít neki.)
ÖZV. SCHMEIKÁLNÉ: Ne célozgasson itt, megértette?
BORJÚS: (elengedi Klinszkit) Nem értem…
mintha nem történt volna semmi… különös…
KLINSZKI: Miért, történt?
BORJÚS: Azt hiszem… a Bargár… szóval,
nem?

2004. január
ÖZV. SCHMEIKÁLNÉ: (angyali mosollyal)
Mondja, Teca, miért nézik magát anynyian cigánynak?
BORJÚS: Nem tudom. Talán a hajam…
ÖZV. SCHMEIKÁLNÉ: Nagyon zavarja?
BORJÚS: Eléggé.
ÖZV. SCHMEIKÁLNÉ: No, meg a foglalkozása
is… már ne haragudjék, ez a toll-hagyaték-ágynemű… ez olyan cigányos.
BORJÚS: (valamit megszimatol) Most meg
mit akar?
ÖZV. SCHMEIKÁLNÉ: Azt, hogy ne hordd olyan
magasan az orrodat, mert beleesik az
eső.
BORJÚS: Én? Hogy képzeli? Még hogy én…
ÖZV. SCHMEIKÁLNÉ: Te… sánta… cigány…
kurva…
BORJÚS: Mit mondott?
PÉCSVÁRADI: (ráripakodik a nőre) Nem hallottad? Ne játszd meg itten magadat!
BORJÚS: Milyen jogon tegez?
PÉCSVÁRADI: Majd megtudod… azt is.
BORJÚS: (homályos félelemmel) Mit művelnek maguk velem?
KLINSZKI: (elhúzódik Borjústól) Na, ne nyarvogj! Aki egyszer beszállt ebbe a buliba,
aranyoskám…
ÖZV. SCHMEIKÁLNÉ: Nyugodj meg! Nagyon
fontos munka az, amit te végzel. Társadalmilag hasznos. Ezt bárki igazolhatja.
Nem így van?
BORJÚS: Mi bajuk velem?
ÖZV. SCHMEIKÁLNÉ: Semmi. Ellenkezőleg.
Úgy gondoltuk, hogy te vennéd át a Bargár szaki portékáját.
BORJÚS: (egyre zavarosabbnak látja a dolgokat) Én? De miért éppen én?
ÖZV. SCHMEIKÁLNÉ: Lásd, hogy semmi bajunk nincs veled.
BORJÚS: (meginog, most épp hisz nekik)
Nekem nincs annyi pénzem.
PÉCSVÁRADI: Kapsz kölcsön tőlünk, jó kamatra. Ne aggódj!

55
BORJÚS: (ismételt önérzettel) Megmondtam
már, hogy ne tegezzen!
PÉCSVÁRADI: Oké. Nem erőszak a disznótor.
ÖZV. SCHMEIKÁLNÉ: Majd csak megegyezünk
valahogy, nem kell izgulnia senkinek.
BORJÚS: Nem kellenek a Bargár vackai. Nem
hallották? (Megborzong.) Még ki se
hűlt…
KLINSZKI: Majd kihűl, ne félj! Jobb, ha nem
makacskodsz.
BORJÚS: De én nem értek azokhoz a micsodákhoz.
ÖZV. SCHMEIKÁLNÉ: No és? Megtanulod.
Csak eladni kell őket. Azt meg tudsz,
nem? Benne van a véredben.
BORJÚS: (összerándul) Megint kezdi? Hát
nem tudnak a bőrükben megmaradni?
(Nem kap választ. Nyéki jön vissza, jókedvű, majd kicsattan.)
NYÉKI: Ó, hát még mindenki, mindig, itt?
Micsoda szerencse!
ÖZV. SCHMEIKÁLNÉ: Maga merre kószált,
Karcsi?
NYÉKI: Lángosért ugrottam el, kezét csókolom.
ÖZV. SCHMEIKÁLNÉ: Lángosért…
NYÉKI: Ja. Lángosért.
ÖZV. SCHMEIKÁLNÉ: Milyen lángosért?
NYÉKI: Foghagymás lángosért.
ÖZV. SCHMEIKÁLNÉ: Foghagymás lángosért…
NYÉKI: Foghagymás lángosért. Jót tesz a beleknek.
ÖZV. SCHMEIKÁLNÉ: A beleknek…
NYÉKI: Ahogy mondja. A beleknek.
ÖZV. SCHMEIKÁLNÉ: Lángosért volt… most.
NYÉKI: (elneveti magát) Most. Lángosért.
Külön süttettem kettőt a lángososnál.
Régi haverom a… Polgárdi…
ÖZV. SCHMEIKÁLNÉ: (meglepődve) Ki az a Polgárdi?
NYÉKI: Mondom, a lángosos. Gyermekkori
haverom. Polgárdi.

56
ÖZV. SCHMEIKÁLNÉ: Ennyire szereti?
NYÉKI: A Polgárdit… (Rötyög a saját rossz
poénján.)
ÖZV. SCHMEIKÁLNÉ: A lángost, Nyéki, a lángost.
NYÉKI: A fenét. Kimondottan utálom.
ÖZV. SCHMEIKÁLNÉ: Akkor… minek a lángos
magának?
NYÉKI: (változatlan jókedvvel) Nem nekem
kell. A Bargár úrnak. Ő kért meg az
előbb, hogy szerezzek neki foghagymás
lángost.
ÖZV. SCHMEIKÁLNÉ: Bargár halott.
NYÉKI: Jobbat mondok. Bargár él.
ÖZV. SCHMEIKÁLNÉ: Ezt honnan veszi?
(Nyéki lassan, megfontoltan körbejár,
mindenkinek belenéz az arcába, mielőtt
válaszolna. A válasz mindüknek szól.)
NYÉKI: Telefonáltam. Telefonáltam, özvegy
Schmeikálné. Jól értett? Ha megkérném, odatenné ezt a két lángost a Bargár
úr pultjára?
ÖZV. SCHMEIKÁLNÉ: Nem értem. Mit mondott?
NYÉKI: Elmondom lassabban. Bargár él.
Telefonáltam. Ezt a két lángost meg tegye oda a Bargár úr pultjára. Megkérem,
Schmeikálné!
ÖZV. SCHMEIKÁLNÉ: (undorral) Nem nyúlok
a büdös lángosához.
NYÉKI: Oh, pardon. Semmi probléma. Akkor
majd én. Odaadom én. Természetesen.
BORJÚS: (bámul) Maga, Karcsi?
NYÉKI: Én hát. Miért, azt gondolják, hogy én
nem?
PÉCSVÁRADI: (rávágja) Nem gondoljuk.
NYÉKI: Mit nem gondoltok?
PÉCSVÁRADI: (összezavarodik) Semmit se…
gondolunk.
(Tanácstalan csend üli meg a piacot.
Klinszki meghúzza a laposüveget, bátorságot meríteni, és merít.)
KLINSZKI: De hát a Bargár…

tiszatáj
NYÉKI: (kedélyesen) Mi van a Bargárral?
BORJÚS: A lángos…
NYÉKI: (kedélyesen) Mi van a lángossal?
ÖZV. SCHMEIKÁLNÉ: Hát az a baj, Nyéki Karcsi, hogy a Bargár – bármit is mond –
halott.
NYÉKI: Ez, sajnos, idejétmúlt nézet, Teréz.
Eddig valóban úgy tetszhetett, hogy
Bargár Emil halott. Hangsúlyozom, eddig. De most megváltozott minden.
KLINSZKI: Mi az a minden? Halott, vagy nem
halott a Bargár?
NYÉKI: A dolog nem ilyen egyszerű. A dolog
arról szól… na, jöjjenek közelebb egy kicsit… (Fontoskodva sutyorog) Szóval,
nekem fölhatalmazásom van a Bargár
föltámasztására.
PÉCSVÁRADI: Na, ne…
NYÉKI: Pedig így van. A Bargár föl lesz támasztva. Megértettük?
KLINSZKI: Mi maga?
ÖZV. SCHMEIKÁLNÉ: Pontosítsunk! Ki maga?
NYÉKI: (széles mosollyal) De hát fontos ez
most? Nem fontos. Kész.
ÖZV. SCHMEIKÁLNÉ: Akkor, lásson munkához, Karcsi!
NYÉKI: Oké. Álljanak hátrébb! És maradjanak csöndben! Megértettük?
BORJÚS: Csönd lesz. Juj, de izgulok! Csönd
lesz, csönd…
ÖZV. SCHMEIKÁLNÉ: Nem kell úgy berezelni,
aranyom!
NYÉKI: Kérem, koncentráljanak! (Mindkét
kezét fölemeli és széttárja az ég felé.)
Bargár…
BORJÚS: Én az ilyesmitől bepisilek…
(Lehullanak a kezei, ordít.)
NYÉKI: Fogja már be, Borjús, a szentségét!
Olyan nehéz ezt megérteni?
BORJÚS: Jó, jó. Nem kell a durváskodás.
Elég, ha emlékeztet.
NYÉKI: Figyelem, figyelem! (Hirtelen zavarba jön, a fejét vakarja.) Izé… no…

2004. január
hogy is van… Bargár Emil! Kelj fel és
járj!
(Néma csönd. Bargár megmozdul, lassan
feltápászkodik, hunyorog, komótosan elcsoszog
a bódéja irányába.)
KLINSZKI: (ámulattal) És felkel…
BORJÚS: (bámulattal) …és jár.
ÖZV. SCHMEIKÁLNÉ: Csoda történt! Testvéreim, térdeljünk le, csoda történt!
NYÉKI: Marhaság! Nem kell ez az ókeresztény duma.
BORJÚS: De hát a Bargár feltámadt!
NYÉKI: Na és? Akkor mi van? Bargár sporttársat feltámasztottuk. Kész. Ne többet
róla.
PÉCSVÁRADI: Bargár! Hát szóljon már valamit… hozzánk… ha már feltámadt…
BARGÁR: (elvörösödve a méregtől) Szégyelljék magukat!
BORJÚS: (rajongással) Ő az! Rögtön megismertem. Ő az. Az igazi Bargár.
NYÉKI: Hát persze. Miért ne volna az igazi
Bargár? Van hamis Bargár is?
KLINSZKI: Milyen kecsesen jár fel s alá…
PÉCSVÁRADI: Talán még lát is…
BARGÁR: Kikérem magamnak! Én kérem,
már megmondtam, hogy nem látok.
Teljesen megvakultam.
ÖZV. SCHMEIKÁLNÉ: Feladat, Nyéki Karcsi,
feladat. Ha már föltámasztotta…
BARGÁR: Hagyják már ezt a feltámasztási
históriát! Mit hülyéskednek mindig velem?
PÉCSVÁRADI: Bargár! Maga teljesen meg volt
halva. Persze, nem is tudja, mi?
BARGÁR: Hülyének néznek? Kicsit elszunynyadtam.
ÖZV. SCHMEIKÁLNÉ: Befejezhetném, amit elkezdtem? Ha megengedik…
NYÉKI: Talán… megengedjük. Mit akar mondani, szépséges Terézünk?

57
ÖZV. SCHMEIKÁLNÉ: Ha olyan nagy csodatévő, adja vissza a Bargár látását!
NYÉKI: Semmi probléma. (Hirtelen meggondolja magát.) Csak erre nekem
nincs, sajnos…
PÉCSVÁRADI: Mid nincs?
NYÉKI: Felhatalmazásom. De, hátha nem
lesz baj belőle.
BORJÚS: Tényleg látni fog a Bargár?
KLINSZKI: Ez lehetetlen. Ez istenkísértés…
BARGÁR: Nem értem. Még mindig nem unják?
ÖZV. SCHMEIKÁLNÉ: Ne szóljon már bele mindenbe! Látni fog, nem világos? Nagyszabású kísérlet része lesz, ember!
BARGÁR: Énvelem semmiféle kísérletet ne
csináljanak! Világos? Mi vagyok én, fehér egér?
PÉCSVÁRADI: (heherészve csapja le a labdát)
Patkány, Bargár, vén kis patkány…
BARGÁR: Maga fogja be a pofáját! Értette?
Tudja meg, ha ismét látni fogok…
NYÉKI: Márpedig látni fog, állítom…
BARGÁR: …akkor az első dolgom az lesz,
hogy abba az undorító pofájába vágok.
PÉCSVÁRADI: No, azt megnézem. Gyorsan
csináld látóvá az öreget, Karcsikám!
NYÉKI: Békesség! Azt mondom, békesség!
Bargár, ígérje meg, hogy nem kardoskodik Pécsváradival!
BARGÁR: (magából kikelve) Semmit sem
ígérek. Ez az ember engem állandóan
baszogat.
PÉCSVÁRADI: Tudja, ki foglalkozik magával?
Vén hülye.
KLINSZKI: (teljes izgalomban) Ne fecsegjenek annyit! Tessék, Nyéki Karcsi, mind
itt vagyunk, várjuk a produkciót.
NYÉKI: Bargár! Jöjjön ide!
BARGÁR: Menjen a francba! Maga nekem
nem parancsol. Megértette? Parancsolgasson…

58
NYÉKI: Helyes. Akkor maradjon ott. De figyeljen rám. Mostantól kezdve lát. Láss,
Bargár! Megértett? Maga lát.
BARGÁR: (egykedvűen megvonja a vállát)
Látok.
ÖZV. SCHMEIKÁLNÉ: Fogadjunk, hogy nem
lát! Mitől látna?
BORJÚS: (visít a gyönyörűségtől) Lát. Látom, hogy lát…
NYÉKI: Bizonyítsa be, hogy lát.
BARGÁR: Hogy bizonyítsam be? Ha látok,
akkor látok. Ilyen egyszerű.
ÖZV. SCHMEIKÁLNÉ: Biztos, hogy nem lát.
BORJÚS: Milyen ruha van rajtam?
ÖZV. SCHMEIKÁLNÉ: Az nem jó. Arra emlékezhet.
NYÉKI: Tehát, nem hisznek nekem? Rendben van. Rejtőzzenek el! Akárhová. És
Bargár úr meg fogja keresni önöket.
BARGÁR: (zavartan) Ne csináljunk istenből
bohócot!
NYÉKI: Maga nem isten, Bargár, úgyhogy
nyugodtan bohóckodhat egyet velünk.
Nem értenek egyet velem? Bargár, hát
nem örül?
BARGÁR: Minek örülnék?
NYÉKI: Meg vót halva, föltámasztottam. Meg
vót vakulva – visszaadtam a szeme világát. Mit akar még, Bargár, mit akar
még?
BORJÚS: Hé, Bargár, forduljon el! Így nincs
értelme elbújni, ha a Bargár leskelődik…
NYÉKI: Fölösleges. Elvégre, ha Bargár nem
lát, azt sem láthatja, hogy hova bújnak.
Ha meg lát – és éppen ezt akarjuk bizonyítani…
KLINSZKI: Sok a szöveg! Elbújtam. Na, hol
vagyok, Bargár szaki?
BARGÁR: Ne mászkáljon egyik helyről a másikra! Eddig a Pécsváradi pultja mögött
bujkált, most meg a telefonfülke mögött
van.
KLINSZKI: Ez tényleg lát.

tiszatáj
BARGÁR: Hát persze.
NYÉKI: Csöppet sem persze. Ha én föl nem
támasztom…
BARGÁR: Aludtam. (Már nagyon unja a felhajtást.) Ezt a hülye szöveget…
BORJÚS: Hol vagyok, Bargár szaki, hol vagyok?
BARGÁR: Erre indult, azután erre ment,
hopp… (Röhögve belemarkol Borjus
halmaiba.) Hah, itt lapul a kis cica…
BORJÚS: Hé, ne tapogasson, vén szatír! Elment az esze?
BARGÁR: Pardon! Csak úgy megszoktam,
hogy a vak ember nem lát, és, ugye, tapogat, tapogat…gat…
BORJÚS: Tudja, mit szokjon meg? Hogy kinek a csöcseit tapogassa… én nem vagyok olyan… markolászik itten… a vén
tróger…
KLINSZKI: De hol van Pécsváradi?
(Meglepődnek, megdermednek,
néznek körbe, nézik egymást.)
NYÉKI: Na, hol van?
KLINSZKI: És hol van Schmeikálné?
NYÉKI: Na, hol van?
KLINSZKI: Ezek, lehet hogy együtt mentek
el?
BARGÁR: Együtt mentek el.
KLINSZKI: Maga meg honnan tudja?
BARGÁR: Láttam. Azért van szemem.
KLINSZKI: És hova mentek?
BARGÁR: Jó helyre, annyi szent. Ha… ha…
KLINSZKI: (gyűlölködve sziszeg) Szarszagúlábú…
BARGÁR: Primitívság, kérem. Egyáltalán,
primitívság és ócskaság. Ez, kérem, egyáltalán nem válasz.
NYÉKI: (széles mosollyal) Nem kell itt a harc.
Elmentek, hát elmentek. Nem mehettek
messzire, ne féljenek, hamarosan visszatérnek. Különös nap ez a mai, nemde?
Máskor már mindenki elhúzza a csíkot
ilyenkorra…

2004. január
BARGÁR: De hát, csoda történt.
NYÉKI: A csodák fentről jönnek. Ott van
megírva a mi sorsunk. Egy föltámadás?
Már az is csoda maguknak? (Csettint
a levegőbe.) A fenébe is, de jó kedvem
van!
KLINSZKI: Ez nem látszott egészen idáig magán.
NYÉKI: Pedig az van. Táncolni akarok. Karnevált akarok…
KLINSZKI: Ivott?
NYÉKI: Nem érti? Jó a kedvem. Azt akarom,
hogy maguk is táncoljanak. Zene indul!
Jöjjön vissza, kedves Vilma, táncoljunk.
(Valóban, mintha részeg lenne, ráncigálni kezdi Klinszkit.) Na, ne kelljen
már unszolgatni!
BARGÁR: Semmi kétség, megőrült.
NYÉKI: Ellenkezőleg. Maga is táncoljon!
Kérje fel a Borjús Tecát!
BORJÚS: Engemet te ne ajánlgass, hallod-e!
BARGÁR: (érezhetően kéreti magát) Én nem
szoktam táncolni.
NYÉKI: Most szokjon. Rajta, Bargár, mutassa meg, hogy milyen legény a szaros
talpán…
BARGÁR: Kérem, kérem… (beletörődve legyint) milyen unalmas fráterek maguk!
KLINSZKI: Na, mi lesz, papa, gyerünk!
(Bargár Borjúshoz csoszog, pukedlizik.)
BARGÁR: Tecuska, fölkérhetem egy táncra?
Itt most mindenki… ugye…
BORJÚS: (nyersen fölröhög) Szép pár leszünk, mondhatom.
BARGÁR: (nem vesz tudomást a röhögésről)
Szép ám… Csak a zene… nekem ez a zene
kicsit túl modern…
NYÉKI: Máris, főnök, máris. (Lemezt cserél.)
Ez jó lesz? (Énekel a lemez hangjaira.)
Kombiné, kombiné, csipkés kombiné,
még az éjjel szétszaggatom én… Hej, az
anyját, ettől nem alszik meg a melletekben a tej!

59
(Keringnek-forognak, ahogy a zene kívánja, meg ahogy tudnak.)
BARGÁR: Tecuska, maga kitűnően táncol.
NYÉKI: Hej, de bitang kedvem van! (Fölragad néhány selyemsálat Schmeikálné
pultjáról, a mellette keringő Borjús
vállára akarja teríteni őket.) Na, Tecus,
kapd ezt magadra, a tied… meg ezt is
még, ha köll.
BORJÚS: Hagyja békén azokat, azok a Schmeikálné cuccai.
NYÉKI: Na és? Akkor magácska, Vilma? (Egy
sálat Klinszki fejére teker, aki tűri.) Né,
milyen szép keleti babát csinyáltunk
magából!
BORJÚS: (meggondolja magát) Nekem is!
Akkor nekem is… ha neki lehet.
NYÉKI: A kék selyemből dukál Borjús Tecának! A kék selyemből…
BARGÁR: (gyerekes felszabadultsággal) Nekem is, Karcsi, nekem is…
NYÉKI: Maga hímzett terítőt kap a vállára,
Bargár szaki…
BORJÚS: Jaj, ne ilyen gyorsan, szédülök!
NYÉKI: Gyorsabban, gyorsabban! Rúgjuk
szét ezt a kurva világot! (Belerúg Pécsváradi pultjába.)
KLINSZKI: Ez épp a Pécsváradi pultja volt…
NYÉKI: Na és? Nézzen csak ide! (Felragad
egy képmagnót.)
BARGÁR: Azt a képmagnót hagyja! Az nagyon drága!
NYÉKI: Nekem itt semmi sem drága. Megértették? (A szerkezetet bevágja a bódé
mélyébe. Körülnéz, aztán szétrúgja
a földre pakolt kazettás dobozt.) Látták,
hogy repültek szét a kazettái? A kilencvenesek? Tud még akkorát rúgni valaki
közöttünk, mint a Nyéki Karcsi?
BORJÚS: Muszáj mindent tönkretennie?
NYÉKI: Muszáj hát! Mulatunk, vagy nem
mulatunk?

60
BARGÁR: (rémülten veszi észre, hogy az őrjöngő Nyéki az ő pultja felé kering) Jó,
jó, de az én pultomat hagyja békén!
NYÉKI: Kérése parancs. Akkor viszont rúgjon bele maga is a Pécsváradiéba. Így
fair.
BARGÁR: Miért?
NYÉKI: Mert mulatunk, az áldóját!
BARGÁR: Igaz is. Ez a Pécsváradi egy pondró.
(Belerúg a pultba.) Egy genny.
KLINSZKI: (mint egy fúria, haja égnek áll)
Lesöpröm a polcát!
NYÉKI: Ez aztán a csaj! Nem igaz, Emil?
BORJÚS: De mit fognak szólni hozzá?
NYÉKI: Ne féljen! Táncoljanak csak, táncoljanak!
BORJÚS: Nem lesz ebből baj?
NYÉKI: Amíg engem lát… (Bargárnak.) Söpörje le nyugodtan azt a pultot is!
BARGÁR: De a Schmeikálné…
NYÉKI: Mondtam már, hogy a Schmeikálné:
fuccs. Hát nem értik? Konyec. Finíta
komédia, vagy mi…
KLINSZKI: Vége, vége, vége mindennek… hát
ide nézz, így kell ezzel a pondróval elbánni… (Tépi, szaggatja Schmeikálné
kelméit.) Széthasogatni utolsó szálig
a gyönyörű lepedőit…
NYÉKI: Ez az. Hát nem jó így nekünk? Vidámságban és szeretetben?
BARGÁR: Én már nem bírom a tempót.
NYÉKI: Csak rajta, Bargár! Az életéért táncol.
BARGÁR: (megütközve koccan a ponyvához,
megáll) Ezt meg hogy érti?
NYÉKI: Sehogy. Felejtsen el! Csak tovább,
tovább!
KLINSZKI: Karcsi, én nem ismerek magára.
NYÉKI: Én sem ismerek magamra. Haha…
ha… Nem mutatna be magamnak?
BARGÁR: Csuda egy jópofa ez a Nyéki Karcsi,
nem?

tiszatáj
KLINSZKI: (valahonnan, a szoknyája vagy
blúza alól, előkerül a laposüveg) Egy
kupica szesz? A hatvan fokosból!
BARGÁR: Jöhet! Szto gramm! Ha szabad
kérnem.
BORJÚS: Nem fog megártani?
BARGÁR: Nekem, vagy magának? Ugyan,
hagyja már abba a sápítozást, egy hajtásra! Így, így. (Tovább adja az italt
Borjúsnak, aki gondosan megtörli Bargár után az üveg száját. Ő is iszik.)
BORJÚS: (köhög az italtól) Mi ez? Méreg?
KLINSZKI: Még fiatal vagy hozzá, édesem. De
majd megszokod.
BORJÚS: Ezt nem lehet megszokni.
KLINSZKI: Mindent meg lehet szokni. (Elborul a tekintete.) Kikaparom a szemét
annak a ringyónak.
BORJÚS: Kinek?
NYÉKI: Nos, hercegnők, mi a további program?
BARGÁR: (ravaszkásan, zavartan mosolyog)
Lehet még táncolni… csak lassút inkább,
szerelmeset.
NYÉKI: Úgy van. Jöjjön, Vilma! No, ne féljen, akinek ilyen csodálatos teste van,
mint magának…
KLINSZKI: Hagyjon békén… (Elhúzódik,
aztán hirtelen mozdulattal magához
rántja a férfit.) Persze, ott egye meg
a fene az egészet… na, szorítson, Karcsi,
szorítson…
(Szorosan egymáshoz tapadva táncolnak.)
BARGÁR: Ugye, nem érzi?
BORJÚS: Mit nem érzek?
BARGÁR: Hát… a szagomat.
BORJÚS: Miféle szagát?
BARGÁR: Azt… a lábszagomat.
BORJÚS: Én aztat soha nem éreztem. Nem is
értettem, miért… fölösleges erről beszélni… hanem, azt mondja meg, miért
vagyunk mi itt, még mindig?
BARGÁR: Isten útjai kifürkészhetetlenek.

2004. január
BORJÚS: Mi köze ehhez Istennek?
BARGÁR: Csak van valami, ha én föltámadtam, meg megjött a szemem világa.
BORJÚS: Akkor hát, történt valami…
BARGÁR: Valami történt.
BORJÚS: (makacskodik tovább) Mi történt?
BARGÁR: Valami. Biztosan. De, hogy mi…
csoda… azt tudja a fene.
KLINSZKI: Óh, (tűri, hogy Nyéki keze el-elkalandozzon a testén, a ruhája alatt)
Karcsi, mekkora ravasz maga! Még hogy
én… (A részegek hangosságával.) Képzeljék el, ez a Nyéki gyerek…
NYÉKI: Vilma, csak így, mindenki előtt?
KLINSZKI: Ölelj meg, na, ölelj hercegem…
(Nyéki hátra lép, Klinszki elvéti
a mozdulatot, és elterül a földön.)
NYÉKI: Tökrészeg.
BORJÚS: Nincs rosszul?
BARGÁR: Föl kéne locsolni.
BORJÚS: Föl kéne emelni.
NYÉKI: (elfordul, az eget nézi) Vihar lesz.
Meglássák, vihar lesz.
BARGÁR: Ne az eget nézze ilyenkor!
NYÉKI: (az eget nézi) Csak a férgek araszolnak úgy, hogy maguk előtt túrják a földet…
BARGÁR: Ez nem játék, kérem! Nem holmi
öncélú filozófia.
NYÉKI: (az eget nézi) Baszta a nőket a pártirodában.
BARGÁR: Ezt a Schmeikálnénak mondja! Ne
filozofálgassunk kérem, ebben a helyzetben…
BORJÚS: Meghalt?
BARGÁR: Egészen bizonyosan, Tecuka. Az ne
zavarja, hogy horkol. (Heherészik.) Felénk a temető mellett azért nem lakik
senki, mert nem lehet a horkolástól
aludni.
NYÉKI: Bargár, magának van humora?
BARGÁR: (elégedetten bólogat) Még jó, hogy
van! Csak maguk engem itt elnyomnak.

61
BORJÚS: Jaj, de viccesek! Meg kell szakadnom a röhögéstől. Inkább a Klinszkin
segítenének!
NYÉKI: Segíteni? Minek?
BARGÁR: Maga szerint a Klinszki mit tenne
a helyünkben?
BORJÚS: Hogy beszélhet így? Hiszen, most
támadt föl, alig egy órája.
BARGÁR: Na és? Jelent az valamit? Szent
lettem? (Széttárja a karjait.) Vagy Jézus
Krisztus?
NYÉKI: Na, megint kitört magából a zsidó.
BARGÁR: Tudja, ki a zsidó? Megmondjam?
NYÉKI: Ne zsidózzunk itt, Bargár, megértette?
BARGÁR: Maga kezdett el zsidózni. Maga
mondta, hogy kibújt belőlem a zsidó…
NYÉKI: És? Zsidózás ez? (Tanárosan emeli
fel az ujját.) A fenét zsidózás, barátom.
Zsidózás akkor lenne…
BORJÚS: Legjobb, ha abbahagyják ezt a hülyeséget! Klinszkivel törődjenek! Rosszul
van.
NYÉKI: Akkor lenne zsidózás…
BORJÚS: Mondom, a Klinszki…
NYÉKI: Ne szóljon bele mindenbe! Rosszul
van, rosszul van. Bargár is kibírta. Sőt,
a Bargár még bele is halt. Nem igaz?
BARGÁR: Ha maguk mondják! De akkor se
zsidózhat, kérem, ha százszor föltámasztott is.
NYÉKI: (megsértődik) Most mit izélnek?
Teljesen elrontották a kedvemet. Pedig
nagy nap ez a mai, nagy nap, esküszöm.
BARGÁR: Szabadna megtudnunk, mitől lenne
az?
NYÉKI: Mindent a maga idejében, Bargár.
BARGÁR: Nekem az a tapasztalatom, hogy
semminek sincs ideje. Minden máskor
történik, mint amikor történnie kellene.
Tetszenek érteni? Talán mi sem élünk
akkor, amikor élnünk kellene…

62
BORJÚS: (nem sokat ért abból, amit Bargár
összehord) Nagyon érdekes, amit mond.
És? Mi közöm hozzá? Én úgy érzem,
most élek. (Oldalt pillant, megdermed.)
És most azt érzem, hogy nagy baj lesz,
mert jön a Schmeikálné.
NYÉKI: Hol?
BARGÁR: Mi van, maga is megvakult?
(Schmeikálné visszajön. Elképedve nézi
a dúlást, amit távolléte alatt végeztek
a többiek.)
ÖZV. SCHMEIKÁLNÉ: Te jó ég! Mit csináltak
a holmijaimmal? Állatok! Melyikőjük
volt? Vagy mindnyájan? Válaszoljanak!
BARGÁR: (Nyékire sandít) Válaszoljon!
NYÉKI: Ki? Én? (Megvonja a vállát.) Válaszoljon maga!
BARGÁR: Inkább maga… mert hogy… maga,
szóval…
NYÉKI: Nyögje már ki, mit akar mondani,
ember!
BARGÁR: Maga telefonált, nem?
BORJÚS: Úgy van. Na, gyerünk! Mondjon
valamit! Maga!
(Nyéki megembereli magát,
Schmeikálné elé áll.)
NYÉKI: Mi csináltuk. Azaz, hogy én. Szóval,
én elsősorban…
ÖZV. SCHMEIKÁLNÉ: Akkor maga fogja megfizetni az egészet.
NYÉKI: (csibészes zavarral) Én nem. Majd
a biztosító.
ÖZV. SCHMEIKÁLNÉ: Melyik biztosító? Nevetséges.
NYÉKI: (megkeményednek a vonásai) Amelyiknek eddig is fizetett.
ÖZV. SCHMEIKÁLNÉ: Túl nagy legény lett egyszerre, Nyéki Karcsi.
NYÉKI: Tudja, az apám…
(Schmeikálné ettől váratlanul
meghunyászkodik. A többiek összenéznek.)
ÖZV. SCHMEIKÁLNÉ: Tudom, tudom… de akkor most mi legyen?

tiszatáj
NYÉKI: Mi legyen, mi legyen? Rakjon rendet!
(Özv. Schmeikálné pár percig
némán pakol, hajtogatja az áruit.)
BARGÁR: (zavartan, lelkifurdalással) Csak
egy kis móka volt.
ÖZV. SCHMEIKÁLNÉ: Azt látom. Remek mókáik vannak.
BORJÚS: Táncoltunk is. Sajnálhatja, hogy
lemaradt.
ÖZV. SCHMEIKÁLNÉ: Roppant sajnálom, aranyoskáim. A lelkem sajog bele.
KLINSZKI: (el is feledkeztek róla, hogy a földön fekszik) Magyar, hajnal hasad!
BARGÁR: Magában beszél.
BORJÚS: Mit mondott? Mi van a hasával?
NYÉKI: Köszöni szépen, jól van.
ÖZV. SCHMEIKÁLNÉ: (Bargár felé nyit) Kihűlt
a lángosa, Bargár! A foghagymás lángosa, amit a Nyéki Karcsi…
BARGÁR: Hidegen szeretem. Úgy az igazi.
Amikor megdermed rajta az olaj. (Belehajol Schmeikálné arcába.) Olyan,
mintha fülzsírt kent volna rá.
ÖZV. SCHMEIKÁLNÉ: Undorító.
BARGÁR: Ugyan már! Ha iszik egy pohár vizet, kérem, nem veszi észre, hogy a nyálát is lenyeli a vízzel együtt. De próbálja
ki, hogy előbb beleköp a pohárba, ugye,
a nyálát beleengedi a pohár vízbe, és
csak azután issza meg, a köpettel együtt,
kérem, amely egyébként is a gyomrába
kerülne. Szóval, a köpet, kérem, ahogy
ott úszik a pohár tetején…
ÖZV. SCHMEIKÁLNÉ: Elhányom magam, ha
nem hagyja abba!
NYÉKI: Milyen érzékeny, Teréz! Remélem,
Pécsváradi finomabban bánt magával.
ÖZV. SCHMEIKÁLNÉ: Mi közük hozzá?
BORJÚS: Nem is érdekli, mi történt a Klinszkivel?
ÖZV. SCHMEIKÁLNÉ: Nem érdekel. Klinszkit
talán érdekli, mi történt velem?

2004. január
BORJÚS: (sötéten) Érdekli. Nagyon is érdekli, mit csinált Pécsváradival, amíg…
ÖZV. SCHMEIKÁLNÉ: Amíg szétszórták a holmimat.
NYÉKI: Tréfa volt…
BARGÁR: (mivel Schmeikálné nem reagál,
bátran kontrázik) Ha tudjuk, hogy
nincs humorérzéke…
BORJÚS: Hol maradt Pécsváradi?
ÖZV. SCHMEIKÁLNÉ: (jelentőségteljesen emeli
fel a hangját) Telefonálni ment.
(Nyéki elviharzik a telefonfülke irányába.)
BORJÚS: (a beállt csöndet ártatlan érdeklődéssel töri meg) Igen? Miért telefonálnak maguk annyit?
NYÉKI: Nincs a telefonfülkében!
ÖZV. SCHMEIKÁLNÉ: Akkor már végzett. Nem
gondolják? Lehet, hogy hazament.
NYÉKI: Haza? nem hiszem, hogy hazament
volna!
ÖZV. SCHMEIKÁLNÉ: Miért ne mehetett volna
haza? Későre jár, mindjárt itt a vihar…
nincs már hulla se, mióta, ugyebár, Bargár úr feltámadott…
BARGÁR: Így történt, kezét csókolom. Kérne
egy lángost?
ÖZV. SCHMEIKÁLNÉ: Köszönöm, inkább a saját fülzsíromat… azután meg a köpetemet…
BARGÁR: Most ki tetszik forgatni itt mindent, amit mondok. Lássák, ezért nem
szeretek én semmit se mondani maguknak.
NYÉKI: (felcsattan) Schmeikálné…
ÖZV. SCHMEKÁLNÉ: Özvegy Schmeikálné, ha
szabad kérnem…
NYÉKI: Özvegy Schmeikálné, ne demoralizáljon, megértette? Amíg távol volt, addig derűsen telt az idő, olyanok voltunk,
mint egy nagy család.
ÖZV. SCHMEIKÁLNÉ: A családról nekem más
fogalmaim vannak.
BORJÚS: Nincs is családja!

63
ÖZV. SCHMEIKÁLNÉ: De volt. Igen előkelő
családom volt. Maguk fenékre esnének,
ha elmondanám.
BARGÁR: (röhög) De jöttek a kommunisták…
ÖZV. SCHMEIKÁLNÉ: Jöttek. Azok jöttek…
BARGÁR: (szarkazmussal) Élükön a maga
urával…
ÖZV. SCHMEIKÁLNÉ: Nem. Élükön… (Nyéki
felé fordul.)
NYÉKI: Hagyjuk ki a papámat a buliból, jó?
ÖZV. SCHMEIKÁLNÉ: Ki beszél a maga piti
apukájáról?
NYÉKI: Na, na!
BARGÁR: Ki jött az élükön?
ÖZV. SCHMEIKÁLNÉ: Hát, Malinovszkij marsall, tudtommal…
BARGÁR: (ijedten hátrál a pultjához) Hova
tettem azt az izét… na, hova is…
BORJÚS: (érdeklődéssel) Tényleg? Volt család? Ezüst, meg porcelán, meg ilyesmi?
ÖZV. SCHMEIKÁLNÉ: Főleg az ilyesmiből volt
bőven, kedveském.
BORJÚS: (megérzi a gúnyt, elfutja a méreg)
Azért tartja ilyen nagyra magát! Tudja
mit? Egy haszna csak volt ezeknek
a kommunistáknak. Az, hogy magukat
szétkergette a vakvilágba.
ÖZV. SCHMEIKÁLNÉ: Magukat is, drágám,
csak még nem vették észre.
BARGÁR: Ne túlozzon, Teréz!
NYÉKI: Mit ért ő hozzá?
BORJÚS: Többet, mint gondolnád.
ÖZV. SCHMEIKÁLNÉ: (lecsap) Maguk tegeződnek?
NYÉKI: Nem emlékszem rá.
BORJÚS: Csak kicsúszott a számon. Véletlenül.
ÖZV. SCHMEIKÁLNÉ: Véletlenül?
(Nyéki felvesz egy poharat a pultról,
vizet tölt bele, Schmeikálné felé nyújtja.)
NYÉKI: : Schmeikálné?! Fogja ezt a pohár vizet! Köpjön bele, azután igya ki!

64
ÖZV. SCHMEIKÁLNÉ: (elfehéredik, nem hisz
a fülének) Viccel…
NYÉKI: Nem.
ÖZV. SCHMEIKÁLNÉ: Miért igyam ki?
NYÉKI: Mert így akarom.
BARGÁR: (ráförmed a vonakodó nőre) Gyerünk, ne gatyázzon!
ÖZV. SCHMEIKÁLNÉ: Mit parancsolgat itt
maga?
NYÉKI: Na, köpjön már bele!
BARGÁR: Majd beleköpök én, ha nincs elég
nyála a naccságos asszonynak.
(A pohár felé hajol, de Schmeikálné
az arcába önti a vizet.)
BARGÁR: Megvakultam.
BORJÚS: Ezt már ismerjük, Bargár. Beleköpött?
BARGÁR: Én? Én semmibe, kérem. Hát olyan
vagyok én?
NYÉKI: Ez csúnya dolog volt, Teréz. Nem
gondolja?
ÖZV. SCHMEIKÁLNÉ: (elfordul, odamegy Pécsváradi pultjához) Szarok magukra.
NYÉKI: Mit csinál?
ÖZV. SCHMEIKÁLNÉ: Pakolok.
NYÉKI: Azok nem a maga holmijai. Hagyja
békén őket!
ÖZV. SCHMEIKÁLNÉ: Nem hagyom.
NYÉKI: Nem hallotta? Hagyja békén!
(Nem veszik észre, hogy a hátuk mögött
megjelenik Pécsváradi.
Összerezzenek a hangjára.)
PÉCSVÁRADI: Hagyja csak, Teréz! Lesz, aki
rendet rak maga helyett.
(Pécsváradi hátratett kézzel Nyékihez
ballag, egészen közel hozzá megáll.
Kakaskodva nézik egymást.)
NYÉKI: Szóval, kihallgattál bennünket.
PÉCSVÁRADI: Ki. Képzelje el, hogy ki.
BARGÁR: (morog) Ez a szakmája.
PÉCSVÁRADI: (meghallja, elvigyorodik) Ez
bizony.

tiszatáj
NYÉKI: Zsaru vagy? Igen?
KLINSZKI: Gutte schön!
(Pécsváradi csak most veszi észre a még
mindig a földön fekvő Kliszkit.)
PÉCSVÁRADI: Kelj föl! Hogy nézel ki?
(Megpróbálja felrángatni
a részeg nőt a földről)
KLINSZKI: Azt hiszem, elgázolt valaki.
PÉCSVÁRADI: Hozd rendbe magad! Kilóg a fél
csöcsöd!
KLINSZKI: Hagyj engem békén! Mindenki
hagyjon békén! Jó?
NYÉKI: (most ő áll Pécsváradi elé) Én kérdeztem valamit.
PÉCSVÁRADI: Ki az az én?
NYÉKI: Hát én… Nyéki Karcsi.
PÉCSVÁRADI: Nem hiszek a fülemnek. Te
élsz? Te tényleg élsz?
NYÉKI: Jó tréfáid vannak…
PÉCSVÁRADI: Ez nem tréfa. (Hallgat, megfagy a levegő.) Az előbb mondták, hogy
meghaltál.
NYÉKI: (már nem olyan nagy legény) Ezt
mondták? Kik mondták… ezt?
BORJÚS: (indul kifelé) Na jó, én kiszállok.
(Pécsváradi elállja az útját.)
PÉCSVÁRADI: Ugyan, Tecus! Épp most akar
kiszállni, amikor a java következik? Találkozott már élő halottal?
(Nyéki el akar szaladni,
de Pécsváradi elkapja.)
PÉCSVÁRADI: Épp most, te is? Hová, hová?
Nem fejeztem még be.
NYÉKI: Engedj el!
PÉCSVÁRADI: Eszemben sincs. Azt csinálok
veled, amit akarok. Megértetted?
NYÉKI: Telefonáltál?
PÉCSVÁRADI: Természetesen.
NYÉKI: Ők mondták?
PÉCSVÁRADI: Természetesen.
BORJÚS: Mit mondtak?

2004. január
PÉCSVÁRADI: Csak annyit, hogy a Nyéki Karcsi halott.
BORJÚS: (a szokásos buta arccal) Mi ez az
esztelenség? Nem értem.
PÉCSVÁRADI: Bargár, maga érti ezt?
BARGÁR: Kezdem.
PÉCSVÁRADI: Maga szerint a Nyéki Karcsi él?
BARGÁR: (a fejét vakarja) Hát…
PÉCSVÁRADI: És maga? Maga mit akar,
Bargár? A szaros lábával? A törékeny
pultjával… Az ócskaságaival… A lejárt
bérletével…
BARGÁR: Halott.
NYÉKI: Kicsoda? Én?
BARGÁR: (elszántan menti az irháját) Mit
gondol, kicsoda? Maga. Teljesen halott.
NYÉKI: (növekvő zavarral) Hülyék.
PÉCSVÁRADI: Valóban? (Gyomorba vágja
Nyékit, aki összecsuklik.) Bargár, rúgjon
bele! Bargár!
BARGÁR: Ez a mániájuk.
PÉCSVÁRADI: Bargár, mondtam valamit.
(Odacsoszog a földön fekvő Nyékihez,
nem néz rá.)
BARGÁR: Az arcába?
PÉCSVÁRADI: Ahova akar.
BARGÁR: A gyomrába jó lesz?
PÉCSVÁRADI: Tökéletes.
BARGÁR: (váratlanul lendületeset rúg Nyéki
gyomrába, aki felnyög.) Ezzel meg is
lennénk. Van még egyéb is?
(Schmeikálné az öreg elé perdül
egy pohár vízzel.)
ÖZV. SCHMEIKÁLNÉ: Van, Bargár. Itt ez a pohár víz. Köpjön bele!
BARGÁR: (megütközik, megpróbálja kikerülni a nőt) Tudom, mit akar, de én
nem, kérem…
ÖZV. SCHMEIKÁLNÉ: De bizony. Beleköpni!
Vagy én…
PÉCSVÁRADI: (megragadja a vállát) Bargár!
Ne gatyázzon annyit! Köpjön!

65
BARGÁR: (Beleköp a pohárba.) Na, meg vannak elégedve?
PÉCSVÁRADI: Most igya ki!
BARGÁR: Nem, inkább…
ÖZV. SCHMEIKÁLNÉ: Inkább?
PÉCSVÁRADI: Inkább?
(Megragadják Bargárt,
erőszakkal kiitatják vele a vizet.)
BARGÁR: (köpköd) Most boldogok? Legalább
ezt a kurva poharat összetörhetem?
ÖZV. SCHMEIKÁLNÉ: Törje, Bargár szaki, csak
törje. Most már törheti.
KLINSZKI: Aljasok vagytok.
PÉCSVÁRADI: Ugyan, kedvesem, adnál tüzet?
KLINSZKI: Nem.
PÉCSVÁRADI: (elkapja a torkát, közben mosolyog Klinszkire) De adsz. A szentségit,
tüzet!
NYÉKI: Adjon neki!
ÖZV. SCHMEIKÁLNÉ: Borjús Teca! Miért nem
ápolja a szerelmét?
BORJÚS: (úgy érzi, engedélyt kapott arra,
hogy megmozduljon) Nem szabad! Embereket megalázni! Hogy gondolják?
A Bargár éppen hogy feltámadt! Mit
akarnak maguk?
(Nyéki mellé fekszik a földre. Sír.)
PÉCSVÁRADI: Rendet! A rend pedig azzal
kezdődik, hogy összeszedik a holmimat.
Mindent visszaraknak a helyére. Megértettük? Mindent, az utolsó szálig.
BARGÁR: Szaktársak, azt gondolom, a legjobb, ha engedelmeskedünk.
PÉCSVÁRADI: Keljen fel, Borjús Teca! Te is,
Nyéki Karcsi! Szedjék össze a holmimat.
BORJÚS: Eddig tartott a fene nagy vidámság.
A vége persze mindig az, hogy…
PÉCSVÁRADI: Az a vége, hogy rendet raknak
maguk után. (Az eget nézi.) Mindjárt itt
az eső. Keljen már fel, nem hallja?
ÖZV. SCHMEIKÁLNÉ: Vége a táncnak. Ennyi
volt. Mára ennyi. No, fel a fejjel.

66
KLINSZKI: (józanodik, és ez megzavarja)
Most ki kivel van?
PÉCSVÁRADI: Senki sincs senkivel. Szedd inkább rendbe magadat!
KLINSZKI: (azért még nem józan) Uram, ön
egy hölgyet sérteget.
PÉCSVÁRADI: Lát itt hölgyet valaki? Én egy
rakás részeg szerencsétlenséget látok.
Adjon neki valaki egy tükröt! Nézd meg,
csak nézd magadat!
KLINSZKI: Nem vagyok kíváncsi magamra.
Azt mondd meg, hol voltatok eddig!
PÉCSVÁRADI: Bújócskáztunk. (Talányosan
felkacag.) Közben találtunk valamit…
BARGÁR: (mohón) Mit találtak?
PÉCSVÁRADI: Sok-sok finom port. Finom,
fehér porocskát találtunk. Olyat, amilyet a Bargár szaktárs szokott rendelni
Klinszki Vilmától…
KLINSZKI: (rángatja Pécsváradi mellén az
inget) Te elárultad neki, te…
BARGÁR: (váratlan érdeklődéssel) És hol
van most?
ÖZV. SCHMEIKÁLNÉ: Jó helyen. Nem kell aggódni.
KLINSZKI: (elkeseredetten bődül el) Rablók!
Adjátok vissza! Halljátok, adjátok viszsza!
PÉCSVÁRADI: Mit, kedvesem?
BARGÁR: Tudja azt maga, nagyon jól.
PÉCSVÁRADI: Tegyük fel, hogy meghallottam,
amit mondott, Bargár. Ez esetben is azt
válaszolom, hogy ne próbálja beleütni az
orrát más porába. Megértette?
BARGÁR: (ezúttal nem hagyja magát elnyomni) De mi lesz az én porommal ezután?
BORJÚS: (próbálja csitítani) Nem tud meglenni a pora nélkül? Mondtam magának,
hogy nem is büdös a lába. Bármilyen
hintőpor megteszi, egyébként is.
ÖZV. SCHMEIKÁLNÉ: Ezentúl majd tőlünk vásárolja.
KLINSZKI: Kisemmiztetek… tönkretettetek…

tiszatáj
PÉCSVÁRADI: Jelents fel bennünket, kérlek,
a rendőrségen. Ott a telefon… csak egész
nyugodtan.
KLINSZKI: (tébolyodottan rohangál körbekörbe) Hova dugtátok? Minden itt volt…
PÉCSVÁRADI: Ja, a finom por egyetlen tüszszentésre szerteszáll. Azért nem kellett
volna annyit prüszkölnöd.
KLINSZKI: Megfizetsz te még ezért, Pécsváradi.
PÉCSVÁRADI: Meg, meg. Nézd, hogy vacog
a fogam a félelemtől.
KLINSZKI: Telefonálok a rendőrségnek.
ÖZV. SCHMEIKÁLNÉ: Csak bátran, kedvesem.
Csak bátran. Örülni fognak magának.
(Klinszki bátortalanul elindul kifelé.)
BARGÁR: Ne menjen sehova!
NYÉKI: Kár erőlködnie, Vilma. Ez is rendőr,
nem hallotta?
KLINSZKI: (lekuporodik) Rosszul vagyok.
ÖZV. SCHMEIKÁLNÉ: Ezt már megszoktuk.
Újabb trükköt!
(Mindenki visszatér a bódéjához,
pakolgatnak tovább.)
PÉCSVÁRADI: Hány kazetta tört el?
NYÉKI: Tizennégy.
PÉCSVÁRADI: Jó, Karcsikám, ezt számold
hozzá amazokhoz.
NYÉKI: Hozzászámolom, Lászlókám.
PÉCSVÁRADI: Akkor frankón megbeszéltük,
Karcsikám. Első osztályú áru.
NYÉKI: Első osztályú lesz, biztos lehetsz
benne. Én csak tutira megyek.
(Klinszki feltápászkodik, és elindul kifelé.)
BARGÁR: Vilma elment telefonálni.
PÉCSVÁRADI: Csak hadd menjen. Kinek lesz
abból baja, hogy a Klinszki telefonál?
BARGÁR: Nekem, kérem. Eddig még minden
telefonálásból bajom származott.
ÖZV. SCHMEIKÁLNÉ: Nyugalom, Emil. Ránk
számíthat – változatlan áron. Persze,
csak ha megfontoltan viselkedik.

2004. január
BARGÁR: Ez természetes. Megfontoltan. Hát
persze.
NYÉKI: Akkor minden rendben. Nem?
PÉCSVÁRADI: Ahogy mondod.
NYÉKI: (csak úgy, mellesleg, rákérdez) És
engem? Engem kihagytok az üzletből?
PÉCSVÁRADI: Egyelőre ki. Momentán, te is
csak vevő lehetsz, Nyéki Karcsi. Az se
semmi. Talán később egyezkedhetünk.
NYÉKI: Nem félsz?
PÉCSVÁRADI: Tőled?
NYÉKI: Nem. Vilma nagyon részeg (a fejével
kifelé int) – tőle. Fecseghet.
ÖZV. SCHMEIKÁLNÉ: Fecsegne? Annál még
részegen is okosabb.
NYÉKI: Nagyon el van keseredve.
ÖZV. SCHMEIKÁLNÉ: Magára vessen.
BORJÚS: (amennyire kis termete megengedi, felmagasodik) Mi van a szíve
helyén, árulja már el! Kő? Vagy vörös
csillag?
ÖZV. SCHMEIKÁLNÉ: Nem tudok magára haragudni, bocsásson meg. Túlságosan kis
pont ahhoz, hogy észrevegyem.
BARGÁR: Nyugtával dicsérd a napot!
ÖZV. SCHMEIKÁLNÉ: Hú, most nagyon okosat
mondott.
BORJÚS: Csak játssza az eszét, játssza! De én
tudom, hogy sírás lesz ennek a vége.
(Klinszki tántorog vissza,
zavaros a tekintete.)
KLINSZKI: Föladtalak benneteket. Föladtam
magamat is. Ott rohadjatok meg, ahol
vagytok.
BARGÁR: (elkeseredetten rázza a magatehetetlen nőt) Megbolondult? Mindent
tönkretett.
KLINSZKI: Mindent. Mindenkit. Mindjárt itt
lesznek a zsaruk. Elvisznek mindenkit.
BARGÁR: Hol van a por?
PÉCSVÁRADI: Nyughasson, Bargár! A dolognak ezt a részét bízza rám.

67
ÖZV. SCHMEIKÁLNÉ: Milyen része van még
a dolognak?
PÉCSVÁRADI: El kéne takarítani innen ezt
a részeg ringyót. Sürgősen.
ÖZV. SCHMEIKÁLNÉ: Helyes. De hova?
BARGÁR: És ki fogja eltakarítani?
PÉCSVÁRADI: (Bargárra néz, de másnak címezi a mondandóját) Nyéki Karcsi.
KLINSZKI: Mit akartok velem? Eltakarítani?
Nem vagyok én szemét…
ÖZV. SCHMEIKÁLNÉ: Arról beszélhetnénk, édesem…
NYÉKI: Én? Hogy én? A piszkos munkát rám
bíznád… van eszed…
PÉCSVÁRADI: Igen. Benne vagyunk nyakig.
Te is. A jövőd is.
BORJÚS: Lehet, hogy maguk benne vannak
nyakig…
NYÉKI: Kussolj már, legalább ilyenkor fogd
be a pofádat!
BORJÚS: Mit akarnak csinálni a Klinszkivel?
ÖZV. SCHMEIKÁLNÉ: Ezt bízza a barátjára.
(Borjús rémülten mered rá Nyékire.)
BORJÚS: Te, te képes lennél…
NYÉKI: Képes. Fölösleges érzelgősködnünk,
Tecuska. Ha most megcsúszik alattunk
a part…
BORJÚS: Mit akarsz vele csinálni?
(Nyéki elfordul tőle,
de a nő ismét eléje kerül.)
NYÉKI: Ez mennyit szorozna nekem?
PÉCSVÁRADI: A készlet harmadát.
BORJÚS: Mit akarsz csinálni?
NYÉKI: (elnéz a nő fölött) Rendben. De biztos helyen van?
PÉCSVÁRADI: Ne aggódj! Ez az én dolgom.
(Nyéki hozzálát a feladatához,
Klinszki hóna alá nyúl.)
KLINSZKI: Karcsika, már megint kezdi? Ne,
itt ne, mindenki előtt…

68
NYÉKI: (a fülébe harapdálja a szavakat)
Igaza van. Menjünk hátra a lerakatomhoz…
BORJÚS: Maradjatok itt!
KLINSZKI: (megpaskolja Borjús arcát) Édes
pofa vagy, Tecus. De most menj a picsába!
BORJÚS: (rémülten üvölti a másik arcába)
Ki fog nyírni, te hülye állat!
KLINSZKI: (bárgyún röhög) Nincs ennek akkora! Vagy igen? Te már csak tudod.
PÉCSVÁRADI: Vidd már a francba! Ha tényleg
följelentett bennünket…
BORJÚS: Várj még egy picikét! Egy pillanat!
(A pultja mögé sántikál.) Figyelj csak,
Nyéki Karcsi!
(Pultja alól hirtelen egy ósdi, ormótlan
pisztolyt ránt elő. A többiek szétrebbennek.)
PÉCSVÁRADI: Gyertek vissza, Nyéki Karcsi!
Tegye el azt a játékszert, Tecus! Jó tréfa
volt, de a végén tényleg el fog sülni…
BORJÚS: El ez. Nem hiszi?
(Pécsváradi felé lő, a férfi rémülten
dobja magát a földre. Ebben a pillanatban
elered az eső.)
BORJÚS: (ösztönösen átveszi a dolgok irányítását) Gyorsan, gyorsan! A ponyvákat! Húzzák már fel – ne is, inkább a fóliát… mire várnak? Na, mozgás, mert
valakit seggbe lövök! Ez az. Gyerünk,
Bargár, tempósan, a végén még bőrig
ázunk.
(Behúzódnak a sátor alá,
Klinszki kivételével. Borjús a pisztollyal
sakkban tartja őket.)
BORJÚS: Gyere be, Vilma, szarrá ázol.
KLINSZKI: Inkább, mint hogy egy levegőt
szívjak veletek.
BORJÚS: Hát akkor ázzál, szívem.
KLINSZKI: Ázok, szívem.

tiszatáj
NYÉKI: (Borjús felé lépne, de ő egy mozdulattal visszaparancsolja a helyére) Tecus, rakd el azt a vackot!
BORJÚS: Ez nem vacak. Ez egy pisztoly.
Biztosíthatlak, kiváló minőségű lőfegyver. „Családi örökség” (Schmeikálni felé
biccent) – ezüst helyett.
NYÉKI: De mit akarsz vele itt, az ég szerelmére?
BORJÚS: Ó, több dolgot is. (Diadalmas mosoly jelenik meg az arcán.) Elkérni tőletek azt a bizonyos port. Ez az első és
legfontosabb.
PÉCSVÁRADI: Őrült.
BORJÚS: Dehogy! Nem vagyok őrült. De az
a kis hülyécske sem, akinek gondoltak.
Borjús Teca, a buta kis cigánylány. Remek. Borjús Teca, aki semmit sem ért.
Ó, így van ez már. Egyszer csak minden
világos lesz. (Hosszan nevet.) Megvilágosodtam, Nyéki Karcsi.
NYÉKI: Tecus, ne bolondozz!
BORJÚS: De bolondozok. Az előbb még te
bolondoztál velem. Azt hiszed, nem tudom, miért kellettem neked?
NYÉKI: Miért? Hadd tudjam már én is!
BORJÚS: Mert az egész piac a mi kezünkben
van. Ez is, meg amaz is.
PÉCSVÁRADI: Kik azok a mi?
BORJÚS: (hadonászik a pisztollyal, hogy érvényt szerezzen a szavainak) Akik beverik a pofádat, haver, ha nem hozod elő
az árut. Téged meg tízen dugnak meg
egymás után a házad előtti buszmegállóban, Terézem, úgyhogy ne nagyon
integess. De lehet, hogy a beledet a kezedbe adják, Pécsváradi Lacika! Tudod
már, hogy kik?
PÉCSVÁRADI: Szállj be inkább te is!
BORJÚS: Ugyan! Csak nem fogok itt ilyen
piti ügyekben balekokkal osztozkodni!
(A pisztollyal int.) Na, hozd a szajrét!

2004. január
KLINSZKI: Ne engedd el, mert meg fog lógni!
BORJÚS: (ismét nevet) Úgyis csak a sarokig
jutna. Ott már várják…
PÉCSVÁRADI: Kik várnak?
BORJÚS: Az enyémek. A mieink.
PÉCSVÁRADI: Világos beszéd. Megyek, és hozom a port.
BORJÚS: (meggondolja magát) Azért megyek én is magával, Pécsváradi. Még eltéved.
(Elmennek. A maradók bénultan állnak,
nem néznek egymásra.)
BARGÁR: Hihetetlen. Egyszerűen hihetetlen.
(Köhög, rángatózik.) Az én szívemnek
sok ez az izgalom. Fulladok.
NYÉKI: Miért vagyunk még mindig itt?
KLINSZKI: Bújjanak ki abból a vacakból! Elállt az eső.
BARGÁR: Teljesen elázott.
KLINSZKI: Rám fért. A második elázás mindig jót tesz. Már egészen normális vagyok. Hanem, kedves Teréz, nagyon
szótlan egy ideje.
ÖZV. SCHMEIKÁLNÉ: Az vagyok. Magukkal
nincs mit beszélni.
KLINSZKI: No csak! Valami baj van talán?
Nyéki Karcsi! Táncolni kéne, nem, Nyéki
Karcsi...
NYÉKI: Hát, csak táncoljon, ha kedve tartja.
KLINSZKI: Táncolok is, táncolok bizony.
Nyéki Karcsi! Mi lesz már a zenémmel?
Jöjjön Bargár! Ropjunk egy alaposat!
BARGÁR: Nem nagyon van hangulatom
hozzá, az az igazság.
KLINSZKI: Majd megjön közben. (Elkapja
Bargárt, ráncigálja.) Zenét, Nyéki Karcsi, zenét minékünk, zenét!
ÖZV. SCHMEIKÁLNÉ: Adjon zenét neki. Itt
már mindenki megbolondult. (Hirtelen
kienged a merev pózból.) Vilma, van
még a pálinkából? Esküszöm, innék valamit.

69
KLINSZKI: Szolgáld ki magadat, kedves Teréz.
(Schmeikálné Klinszkihez megy, rövid tapogatózás után megtalálja a ruhája alatt
az üveget. Előkapja, beléhúz.)
ÖZV. SCHMEIKÁLNÉ: Huj, de éktelenül büdös.
KLINSZKI: Proletárolaj, drágám. Ebből belógatsz egy fél litert, rögtön kész az ötvenhat.
ÖZV. SCHMEIKÁLNÉ: Oh, az azért bonyolultabb, Vilma.
KLINSZKI: Egyáltalán nem bonyolultabb.
A pálinka a munkásosztály öntudata.
BARGÁR: Ne politizáljon! Inkább a porral törődjék!
KLINSZKI: Elárulná, mit csináljak? Se pisztolyom, se Pécsváradim. Én egy szegény,
szerencsétlen lány vagyok.
BARGÁR: A Tecus a maga barátnője.
KLINSZKI: Itt senki senkinek se barátja. Itt
mindenki héja! Alig várja, hogy a másik
elől ellopja a zsákmányt.
ÖZV. SCHMEIKÁLNÉ: (talán a pálinka hatására, szokatlanul közvetlen) Nyéki Karcsi! Nem táncolunk? (Megpróbálja átölelni a férfit, aki vonakodik.)
NYÉKI: Sok lesz a táncból! Ne rángasson!
Hallja?
ÖZV. SCHMEIKÁLNÉ: Ugyan már! Mi, vesztesek, tartsunk össze.
NYÉKI: Csodálkozom magán. Mindent elveszített…
ÖZV. SCHMEIKÁLNÉ: Na és? Számít ez valamit? Egyszer fent, egyszer lent. Ezután is
árulom… tényleg, Nyéki Karcsi, nem
akar egy kitűnő nyakkendőt? Első osztályú áru.
NYÉKI: Soha nem hordok nyakkendőt.
ÖZV. SCHMEIKÁLNÉ: Ezt ha meglátja, rögtön
megváltozik a véleménye.
NYÉKI: Hagyjon a nyakkendőjével.
ÖZV. SCHMEIKÁLNÉ: De nézze meg! Nézze
csak meg! Francia márka. Pont megy
a hajához.

70
NYÉKI: Nem akarok nyakkendőt venni. Mit
akar?
ÖZV. SCHMEIKÁLNÉ: Olcsón adom. (Erőszakkal a nyakába hurkolja a férfinak
a nyakkendőt.) Most nézze meg, milyen
jól áll! Nézzék, milyen jól áll a nyakkendő a Nyéki Karcsinak! Nem igaz?
KLINSZKI: Csodálatos. Ezt meg kell venni. El
ne szalajtsa, soha vissza nem térő alkalom.
NYÉKI: Ejnye, hagyjanak már.
ÖZV. SCHMEIKÁLNÉ: Milyen férfias így!
Mintha kicserélték volna, Nyéki Karcsi.
BARGÁR: Ami azt illeti, tényleg megvenném
a maga helyében.
NYÉKI: (ettől végképp robban belül) Na,
most aztán elég! Maga csak trágyázza
tovább az apukája tanítóföldjét!
BARGÁR: (méltatlankodva felvonyít) Hogy
jön ide ez, kérem? A nyakkendő meg a
trágyázás?
NYÉKI: Lószarszaga van a nyakkendőnek…
(Schmeikálné szenvedélyesen nagyot
húz a nyakkendőn.) Maga meg mit csinál? Megfojt, a szentségit!
KLINSZKI: Húzzad, ki tudja, meddig húzhatod!
ÖZV. SCHMEIKÁLNÉ: Hogy megijedt! Csak
nem gondolja, hogy megfojtom? Rendes
emberért is ugyanannyit kapnék.
(Erőltetett kacajok, Nyéki végre kivonja
a fejét a hurokból. Mindenki a bódéja
homályába menekül.)
BARGÁR: Maguk miért nem mennek már
haza?
ÖZV. SCHMEIKÁLNÉ: Maga miért nem, Bargár?
BARGÁR: (legyint) Nekem nem sietős. Engem otthon nem vár senki.
ÖZV. SCHMEIKÁLNÉ: Engem se.
NYÉKI: Engem… engem se.
KLINSZKI: Milyen érdekes!
NYÉKI: Mi érdekes?

tiszatáj
KLINSZKI: Hát az, hogy engem se.
BARGÁR: Ilyen a mi szakmánk.
(Megint hallgatnak egy sort.)
NYÉKI: Én azt hittem, áru érkezik.
ÖZV. SCHMEIKÁLNÉ: Milyen áru?
NYÉKI: Áru. Valamilyen. Jó áru.
(Hallgatnak.)
BARGÁR: Nekem is volt fülesem.
KLINSZKI: Fülese?
BARGÁR: Fülesem. Hogy jön valami.
KLINSZKI: Mi?
BARGÁR: Azt nem tudom. De hogy jön valami, az biztos.
(Ismét hallgatnak.)
ÖZV. SCHMEIKÁLNÉ: Maga merre lakik, Emil?
BARGÁR: (gyanakodva kapja fel a fejét) Az
attól függ, kezit csókolom.
ÖZV. SCHMEIKÁLNÉ: A lakását kérdem. Ahol
általában lenni szokott.
BARGÁR: Kérdezzen könnyebbet. Lehet, hogy
szomszédok vagyunk.
ÖZV. SCHMEIKÁLNÉ: Lehet. Akkor majd öszszetalálkozunk az utcán.
BARGÁR: Ja. Majd köszönök: kezét csókolom, Teréz.
ÖZV. SCHMEIKÁLNÉ: Jó napot, Bargár úr.
Hova, hova?
BARGÁR: Hát ide… csak ide… nem járok én
sehova, kérem.
KLINSZKI: (a szokásos elbődülés) Alamuszi
macska nagyot ugrik.
(Bargár ijedten húzódik össze, újabb támadást szimatolva.)
BARGÁR: Hogyan?
KLINSZKI: Nem magára mondom. A Borjús…
NYÉKI: Jól kibabrált velünk, annyi szent.
Mindegy.
ÖZV. SCHMEIKÁLNÉ: (gúnyosan elneveti magát) Hát ez nem jött össze magának.
NYÉKI: Micsoda?

2004. január
ÖZV. SCHMEIKÁLNÉ: A Borjús Teca.
NYÉKI: Mire tetszik gondolni?
ÖZV. SCHMEIKÁLNÉ: Az istállójára, Karcsi.
Császár lehetett volna, ha a Borjúsékkal
meg tud egyezni, nem?
KLINSZKI: A Borjúsék is?
NYÉKI: Mit a Borjúsék is?
KLINSZKI: Ők is futtatnak lányokat?
NYÉKI: Kikérem magamnak!
ÖZV. SCHMEIKÁLNÉ: Hagyjuk ezt, Karcsi,
nem áll jól magának.
NYÉKI: Rágalom.
BARGÁR: Nem zörög a haraszt, kérem…
NYÉKI: Nem szeretem, ha rám szállnak.
KLINSZKI: Senki sem szereti. Sebaj, Karcsi,
marad elég kanca a placcon.
NYÉKI: Én magukkal nem tárgyalok.
(Nyéki elfordul, a többiek pakolnak.)
ÖZV. SCHMEIKÁLNÉ: Szintén kaptak üzenetet?
BARGÁR: Üzenetet? Kitől?
ÖZV. SCHMEIKÁLNÉ: Üzenetet, hogy várjanak
itt.
(Borjús tér vissza Pécsváradival, aki
újságbapírba csomagolva hoz valamit
a kezében. Borjús a hátába nyomja
a pisztolyt.)
BORJÚS: Tegye le oda az asztalra! Így. Rendben is vagyunk.
NYÉKI: Honnan van magának pisztolya?
Nem Csikágóban vagyunk.
BORJÚS: Majdnem.
PÉCSVÁRADI: (félig pityeregve) Vigye a francba! Hallotta? Vigye a francba!
BORJÚS: Ne sürgessen. Mindennek eljön
a maga ideje.
KLINSZKI: Most mit csinálunk?
BORJÚS: Várunk.
BARGÁR: Mire várunk?
BORJÚS: Várunk.
PÉCSVÁRADI: (erősödik a pityergése) Legalább ne lássam. Vigye innen!

71
BORJÚS: (észreveszi, hogy a másik az összeroppanás határán van. Elneveti magát.) Nyugalom! Csak nem fog sírni, Lacika?
PÉCSVÁRADI: De igen. Igen is, sírni fogok.
Sírni, sírni, sírni.
(Sírógörcsöt kap. Sokáig zokog.
Özv. Schmeikálné odalép hozzá
és erősen pofon üti.)
ÖZV. SCHMEIKÁLNÉ: Szégyellje magát!
PÉCSVÁRADI: Nem szégyellem. Gyűlölöm ezt
a rohadt piacot. Gyűlölöm ezt a rohadt
kócerájt! A maguk pofáját, ahogy minden nap kijönnek ide álmosan, isszák
a kávét, zabálják a sültkolbászt… én nem
akarom ezt… én nem akarok így megöregedni…
ÖZV. SCHMEIKÁLNÉ: (némiképp megenyhülve) Nyugodjon meg.
PÉCSVÁRADI: Nem nyugszom! Nekem régen
el kellett volna már mennem ebből
a szar országból. Én Csopakon boldog
voltam. Az én szüleim a lábukat nem törölték volna olyan senkibe, amilyen én
vagyok. Úristen, hova jutottam én! Ki
vagyok én?
NYÉKI: Egy nagy senki vagy. Aki ide jutott.
PÉCSVÁRADI: Én tehetséges teniszező voltam.
Bomlottak értem a nők…
KLINSZKI: Amíg ki nem próbáltak az ágyban.
PÉCSVÁRADI: Nem akarok megöregedni így.
Én sehogyan sem akarok megöregedni.
Olyan legyek, mint a Bargár? Minek él
a Bargár? Hát kinek él a Bargár?
BARGÁR: (ég felé emelt tekintettel) Na tessék! Már megint velem foglalkozik. Ül
egy csőre töltött pisztollyal szemben, és
megint velem foglalkozik. Hülye maga,
kérem? Képtelen analizálni a helyzetét?
Az istenit neki… már megint fulladok.
(Hosszan zihál, köhög.)
ÖZV. SCHMEIKÁLNÉ: Nem kell pánikba esniük. Borjús csak menjen a porral,
ahova akar. De ide nem jöhet vissza többet.

72
BORJÚS: Ki akar ide visszajönni?
ÖZV. SCHMEIKÁLNÉ: Te, édesem. Te. Mit
gondolsz, meddig lesz elég az a pénz,
amit abból a kis csomagból kinyersz?
A kockázat sem éri meg. Magyarországon, ma, porban utazni? Hol élsz, te kis
hülye! Honnan fogsz újabb adagokat
szerezni? Agyonvernek a kuncsaftjaid,
fiacskám…
BORJÚS: (tőle szokatlanul erős gúnnyal)
Meghat az aggódásod! De fölösleges.
Egyébként, neked miért kellett volna
annyira a por, ha nem ér semmit?
ÖZV. SCHMEIKÁLNÉ: Nekem más miatt kellett.
KLINSZKI: Neki a Pécsváradi miatt kellett.
NYÉKI: Pécsváradi le akart falcolni innen. Ez
világos. Neki beugró lett volna a…
KLINSZKI: (megrázza magát, kitisztul a hangja) Nem kell megmagyarázni. Borjús
Teca, vidd innen a motyódat, és hagyj
minket élni!
NYÉKI: Tényleg, menj már, Teca, hagyj minket!
BARGÁR: Csatlakozom. Menjen innen. (Toppant egyet.) Sőt, takarodjék!
(Borjús vészjósló nyugalommal hallgat.
Aztán felfedezi magának Schmeikálnét.)
BORJÚS: Maga nem mond semmit, Schmeikálné?
ÖZV. SCHMEIKÁLNÉ: Mondtam az előbb:
képtelen vagyok észrevenni magát.
(Borjús odapenderül hozzá, a homlokához
nyomja a pisztoly csövét.)
BORJÚS: Így se… aranyom…?
(Schmeikálné arca rezzenéstelen marad.
Keményen nézi Borjúst.)
ÖZV. SCHMEIKÁLNÉ: Ugyan! Na, gyerünk,
lődd szét a fejemet! Hiába nyomod ide
a homlokomhoz. Megvetlek, aranyoskám.
(Borjús szakértő mozdulattal, a pisztoly
agyával csapja le Schmeikálnét. Az asszony
eldől, de nyomban fel is tápászkodik.)

tiszatáj
PÉCSVÁRADI: Hé, te állat…! (Schmeikálné
segítségére akar sietni, de Borjús pisztolya visszatartja.) Nagyon fájt?
ÖZV. SCHMEIKÁLNÉ: Semmi baj, László. Kicsit vérzik. Semmi baj.
BARGÁR: (eddig nem tapasztalt bátorsággal
ront Borjúsra) Szégyellje magát! Megütni egy nőt! Ez már mindennek a teteje.
Tűnjön el, Borjús Teca, mert nem felelek
magamért.
BORJÚS: Ugyan, Bargár! Elfelejti, hogy velem együtt a pora is eltűnik?
BARGÁR: A föld alatt is megtalálom, ne féljen!
BORJÚS: És mit csinál, ha megtalál?
BARGÁR: Kitekerem azt a szép nyakát.
(Borjús int a pisztollyal,
Bargár jobbnak látja visszavonulni.)
KLINSZKI: Ideje hazamenni.
PÉCSVÁRADI: Minek?
KLINSZKI: Mindenkinek kell legyen otthona.
Jössz?
PÉCSVÁRADI: Persze. Várj, elpakolok.
(Pakolnak.)
ÖZV. SCHMEIKÁLNÉ: Holnapra ígértek egy
pár széket. Karcsi, megkérhetem majd,
hogy segítsen lepakolni?
NYÉKI: Természetesen, kedves Teréz. Lászlókám, a dolognak akkor utána nézek.
PÉCSVÁRADI: El is várom, Karcsikám.
(Pakolnak.)
BARGÁR: Mintha nem látnék jól… megint…
PÉCSVÁRADI: Honnan jön ez a rettenetes szarszag?
BARGÁR: A szájából, fiacskám…
(Pakolnak.)
KLINSZKI: Nem maga mondta, Teréz, hogy
tud gitározni?
ÖZV. SCHMEIKÁLNÉ: Szegény uram… tudott… de az rég volt már.
BARGÁR: Nem davajgitárra gondoltunk.

2004. január
NYÉKI: Adja ide! Várjanak egy kicsit, hangolnom kell.
(Nyéki gitározik, Schmeikálné énekel,
a többiek áhítattal hallgatják őket.
Angyal száll el az ócskapiac fölött.)
BARGÁR: Ez szép. Ez csodálatos. Ez Bach
volt, nem?
ÖZV. SCHMEIKÁLNÉ: Nem, ez egy operettből
való.
BARGÁR: Az majdnem ugyanaz.
(Schmeikálné belekezd egy újabb énekszámba.)
BORJÚS: Ne énekeljen!
(Schmeikálné tovább énekel.)
NYÉKI: Lődd le! Mit gatyázol? Ha nem
hagyja abba, lődd le!
BORJÚS: Fogd be a pofád! Elhallgatni!
(Kibiztosítja a fegyvert,
Schmeikálné elhallgat.)
KLINSZKI: Utoljára mondom, takarodj innen,
Borjús! Nincs többé helyed itt.
BORJÚS: Várnom kell.
KLINSZKI: Nem kell várnod. Telefonáltam.
Elmarad.
BARGÁR: Mi marad el?
KLINSZKI: Mindegy, Bargár szaki. Pakoljon,
és menjünk.
(Pakolnak.)
BORJÚS: Hát akkor… viszlát! Mondom, a viszont látásra. Köszönni még köszönhetnének.
(Elindul, ezt már nem bírja idegekkel
Bargár, és rátámad.)
BARGÁR: Nem! A port nem fogja elvinni!
(Kikapja Borjús kezéből a csomagot,
futni kezd vele. Borjús utána lő.
Bargár elvágódik.)
NYÉKI: Lelőtted, te állat!
BORJÚS: Nem rá céloztam. Esküszöm, hogy
nem rá.

73
KLINSZKI: (a Schmeikálné bódéjának eresze
alatt lógó régi fényképre mutat) A fényképet találta el.
ÖZV. SCHMEIKÁLNÉ: Hogy rohadna le a kezed, Borjús Teca!
BORJÚS: Mit sajnál azon a szar fényképen?
ÖZV. SCHMEIKÁLNÉ: (leemeli a fényképet,
csókolgatja) Antal! Szegény Antal! Nagyon fájt? Ugye, nem szenvedtél sokat?
Milyen meggyötört a tekinteted… Holnap eltemetlek… Ne félj, gyönyörű sírkövet tetetek föléd… Maradj most így,
alszik a baba…
(Pécsváradi ocsúdik elsőnek,
Bargár fölé hajol.)
PÉCSVÁRADI: Bargár! Megütötte magát?
NYÉKI: (Bargár nyaki ütőerére teszi a kezét)
Te, ez meghalt!
BORJÚS: Ne hülyéskedjetek! Jó vicc!
NYÉKI: Pedig meghalt. Biztosan a szíve.
BORJÚS: Telefonálni kéne a mentőkért.
ÖZV. SCHMEIKÁLNÉ: Rossz a telefon.
(Hirtelen-nagy csönd, összenézés.)
BORJÚS: De hát eddig… ti mind…
NYÉKI: (kiveszi Borjús kezéből a pisztolyt,
leteszi az asztalára, kedvesen beszél
hozzá) Nem érted te ezt mégse, Borjús
Teca! Tedd el azt a vacakot és szedd öszsze a holmidat. Na, siess már!
ÖZV. SCHMEIKÁLNÉ: (megragadja Nyéki kabátszárnyát) Támassza föl!
NYÉKI: Én? De hát én… hogyan?
ÖZV. SCHMEIKÁLNÉ: Ahogy az előbb.
NYÉKI: (kínban) Nem lehet! Nem tudom.
Úgy már nem.
ÖZV. SCHMEIKÁLNÉ: Próbálja meg! Hallja,
próbálja meg!
KLINSZKI: (azokkal a mozdulatokkal, amelyeket az előbb Nyékitől látott) Bargár!
Kelj fel és járj! Hallod? Kelj fel és járj!
Bargár Emil, kelj fel, kelj fel, szépen
kérlek, kelj fel, kelj már fel, Bargár szaki,
Bargár sporttárs…

74

tiszatáj

(Tanácstalan csend.
Pécsváradi ébred belőle először.)
PÉCSVÁRADI: Na, pucolás innen, de gyorsan.
Ez kész van.
NYÉKI: És a porral mi lesz?

PÉCSVÁRADI: Megint eleredt az eső. Az majd
kimossa alóla…
(Abban a sorrendben, ahogy kapkodva
összepakoltak, gyors léptekkel kimennek
a teremből. Egyre erősebben záporozik
az eső Bargár mozdulatlan tetemére.)

(1987)*

*

A darab megszületésében elévülhetetlen érdemek illetik meg Fodor Tamást és csapatát, mely akkor is a Stúdió-K mezt viselte… a fölemlítés a köszönet formája kíván lenni…

2004. január

75

„Máshoz nem nagyon értek”
TÉREY J ÁNOSSAL BESZÉLGET M ÉNESI GÁBOR

– Több mint tíz éve, 1991-ben jelent meg első köteted. Mikor és milyen hatások következtében kezdtél verseket írni?
– Mint a legtöbben, én is a gimnáziumban kezdtem verset írni, abban az időszakban,
amikor a francia szimbolisták voltak soron. Később a Nyugat első nemzedékének költészete
volt rám döntő hatással, elsősorban Ady és Kosztolányi homlokegyenest ellentétes, de
egymást ki nem oltó poétikája. A kortársak közül az univerzális Tandori-líra töltött el (és
tölt el) csodálattal.
– Hol jelentél meg először? Kinek mutattad meg első verseidet?
– Első verseimet Bella István közölte az Élet és Irodalomban 1990 tavaszán. Később
a Mozgó Világban Berkes Erzsébet jelentette meg műveimet. Az a műhely, ahol igazi szellemi
pezsgést is éreztem, a Holmi volt, ott Réz Pál és Várady Szabolcs egyengette az utamat.
– Keresztury Tibor írja a kilencvenes évek költészetét bemutató egyik tanulmányában, hogy az akkor induló nemzedékre már nem volt jellemző a „rituális apagyilkosság”,
vagyis az előző generációval való szembefordulás. Mi erről a véleményed?
– Nemzedékről nemigen beszélhetünk az 1970 körül születettek soraiban. Általában
minden olyan megközelítéstől tartózkodom, amely valamilyen egységes csoportot feltételez. Abban az időben, amikor felléptem, több tucat szerző indult még, de nem volt olyan alkotó, akinek a programjával, művészi hitvallásával teljesen egyetértettem volna. A legfőbb
célom az volt, hogy apagyilkosság nélkül egy új színt hozzak a palettára, fölhasználva és
mintegy továbbfejlesztve az elődök eredményeit. Nem úgy képzelem a „fiatal géniusz” föllépését, hogy valakit le kell taszítania a trónról, hanem magába szívja a számára fontos
hatásokat, és kikeveri a saját lelki alkatának megfelelő tónust. Ez nem jelenti feltétlenül
azt, hogy egy másik csillag fényének el kell halványodnia ahhoz, hogy az ő bolygója ragyoghasson.
– Milyen különbségeket látsz a ti indulásotok és a korábbi nemzedék pályakezdése között?
– Az előttünk fellépő nemzedék tagjai – Kovács András Ferenc, Háy János, Szíjj Ferenc,
Kemény István és a többiek – éveket vártak az első kötetükre, nemegyszer harmincéves korukban jelentek meg ezek a könyvek. A mi esetünk azt mutatja, hogy húszévesen is lehetett
kezdeni. Ennek azonban az a hátránya, hogy a zsengék is kötetbe sorolódtak. Nem állítom,
hogy Keményék első köteteibe nem kerültek zsengék, de én boldogabb lennék, ha néhány
évvel később jelent volna meg az első kötetem, és az egy szilárdabb anyag lenne.
– Peer Krisztián írta A természetes arrogancia című kötetedről szóló kritikájában,
hogy mondataiddal mintha a „magyar (vers)nyelv(tűrés) határait” tapogatnád. Valóban

76

tiszatáj

az az olvasó érzése, mintha folyamatosan kísérleteznél, próbálgatnád, mit is bír el egy
vers. Jól látom ezt?
– Az első korszak valóban kísérletező, laboratóriumi szakasza volt a pályámnak. Akkor
azt a hangot kerestem, amit a Tulajdonosi szemlélet című könyvemben találtam meg véglegesen, majd a Paulusban sikerült tovább csiszolnom. Ma visszatekintve A természetes
arrogancia néhány versét nagyon idegenkedve nézem. Kicsit falsnak tűnik néhány effekt,
amit akkor használtam. Talán nem kellett volna ennyire szertelenül és fegyelmezetlenül,
mindenáron az eredetiségre törekedve írnom.
– 1998-ban megjelent egy esszéd, Házunk tája címmel. Abban az irodalmi szövegek
túlzott belterjességéről értekezel. „A témátlanság rémképe elől menekülő szerző, penzumteljesítés céljából, a saját portáján söpröget” – írod. Ez az ironikus és önironikus
megállapítás rád is vonatkozik, hiszen te sem tudtad mindig elkerülni, hogy a saját portádon söprögess. Gondolok itt elsősorban a Termann hagyományai című prózakötetedre,
amely önéletrajzi vonatkozású.
– Természetesen így van. Jellemző rám egy bizonyos kaméleon-természet, ugyanis
néha megtagadom valamelyik korábbi korszakomat és művemet. Ilyen ez a prózakönyv,
valamint a Térerő című kötet is, de ma már az említett esszé egyetlen sorát sem írnám le.
A Termann hagyományait nem a témaválasztás, hanem a túlzott alanyiság, kibeszélő modor miatt tolom most félre. Egy kicsit gyanakodva nézem azt a szerzőt, aki nem hagy semmit titkokban, és olykor még a szennyesét is kiteregeti.
– Miért érezted szükségesnek, hogy élményeidet éppen novellaciklusban rögzítsd?
– Azért, mert akkor még nem találtam meg azt a formát, amelyik egyszerre epikus, és a
rímes formavers minden jellegzetességét, ízét-zamatát magában hordozza. Ha viszont abban az időszakban találok rá a verses epikára, akkor talán elveszítettem volna azt a lehetőséget, hogy a Paulushoz hasonló, széles távlatú szöveg szülessen.
– Már szóba hoztad legutóbbi művedet, a Paulus című verses regényt, amelynek legfontosabb irodalmi előképe az Anyegin. Miért Puskin művének újraírását választottad?
– Amikor formát kerestem a készülő műhöz, nemcsak az Anyegin jelent meg előttem,
hanem eszembe jutottak Byron művei, a Childe Harold és a Don Juan is. Puskin művészete
mindig nagyon fontos volt számomra. A Paulus írása közben szerettem volna azt a hangütést megtalálni, amely az Anyeginre jellemző. Ez a direkt rájátszások esetében sikerült is,
de úgy gondolom, hogy a Paulus sokkal zaklatottabb könyv, és sötétebb, tragikusabb világképet közvetít, mint Puskin műve. Használok a Paulusban két tucat olyan sort, amelyik
Puskintól származik, de végül mégis azt láttam, hogy a saját alkatom más irányba mozdítja
el a szöveget. Amikor foglalkozni kezdtem Paulus tábornok alakjával, nyilvánvalóvá vált,
hogy a mű történelmi tapasztalatot is hordozni fog, szemben a verses regénnyel, amely
mindig jelenkori állapotot tükröz, a világképe pedig empirikus.
– Verses regényedben három Pállal, azaz Paulussal találkozunk. Paulus tábornok és
a pesti Pál közvetlenül is jelen van a műben, míg Pál apostol csak egy vitában tűnik fel.
Miért?
– Valaki azt mondta egyszer, hogy a könyv olyan, mint egy becsukott ajtajú szárnyasoltár: a két 20. századi Pál alakja mintegy eltakarja a mögöttük álló erős apafigurát. Mivel

2004. január

77

Szent Pálról könyvtárnyi irodalom szól, nem akartam, hogy leckefelmondásnak tűnjön az ő
életének újbóli felidézése. Sokkal kreatívabbnak éreztem a másik két figurát, illetve azokat
az alakokat, akiket elő tudtam varázsolni a páli előkép nyomán. Természetesen Paulus tábornok jellemvonásait gazdagítanom kellett ahhoz, hogy mozgalmas cselekmény születhessen az ő történetéből. Paulus ugyanis kiváló katona volt, de a legkevésbé sem kreatív, és
éppen ez lehetett a legnagyobb hibája. Pesti főhősöm esetében más a helyzet, mert ő az én
kezemben volt, vele az történik, ami a fikció tartományán belül megtörténhet.
– Köteteid többségében – így a Paulusban is – visszatérő motívum a pusztulás. Sorra
jelennek meg előttünk a lerombolt városok képei. Úgy tűnik számomra, mintha te magad
is kételkednél a rend helyreállíthatóságában. „Az újjáépítés-eszme tavaszi élethazugság”
– írod egy helyen. A Paulus pesti főhőse ráadásul a pusztulásra rombolással válaszol.
– Igen, de az ő rombolása a hálózaton belül történik, vagyis ott „csupán” egy adatállomány semmisül meg. A könyv végén a két torony ledőlését pedig inkább mitikus játéknak
tekintem. Valamiért tényleg a romlás, a leépülés, a dekadens folyamatok ábrázolásához van
érzékem, de ugyanilyen csodálattal tölt el egy építkezés látványa is, csak valahogy eddig az
ellentétes folyamatok szaladtak a tollam alá.
– A Paulus igen kedvező fogadtatásban részesült. A kritikusok az eddigi pályaszakasz
lezárásának, szintézisének tekintik. Egyetértesz-e ezzel a megállapítással?
– Mindenképpen szintézise annak, ami előtte történt, és a Paulus nem is születhetett
volna meg az előtanulmányok és kísérletek nélkül. Azt nem lehet eldönteni még – ráadásul
nekem nincs is rálátásom –, hogy ez a könyv nyitánya-e egy új poétikának.
– Milyen munkamódszerrel dolgozol? Hogyan születnek a verseid?
– Cédulákkal járok a városban, és gyakran három-négy dossziét megtöltő jegyzetet is
összegyűjtök. Amikor előveszem ezeket a paksamétákat, gyakran ideges leszek, mert látom,
hogy mennyi az elvarratlan szál, milyen sok salakanyag került az épkézláb ötletek közé.
Ilyenkor döbbenek rá arra is, hogy számtalan anyag van közvetlenül a befejezés előtt, amit
csak meg kell mozdítani, és máris rendszer lesz belőle. Olyan író vagyok, aki nem hisz az
improvizációban és az alkalmi költészetben. Éppen ezért nem is vállalok versírást különböző ünnepségekre, rendezvényekre. Abban hiszek, hogy az ihletet igenis ki lehet és ki kell
várni, és ezt a kegyelmi állapotot anyaggyűjtéssel próbálom elősegíteni.
– Mai felgyorsult, információközpontú világunkban milyennek látod a költészet, a vers
szerepét?
– Véleményem szerint akkor sem volt kevésbé mostoha a költészet helyzete, amikor
húszéves koromban belecsöppentem az irodalomba. Éppen akkor ért véget a harmincezer
példányszámban eladott verseskönyvek időszaka. Gondolok itt Juhász Ferenc vagy Nagy
László köteteire. Nem volt bennem illúzió akkor, mert tudtam, hogy sem sztár, sem gazdag
nem leszek, viszont úgy gondoltam, hogy máshoz nem nagyon értek, és bizonyosan van
valami keresnivalóm az irodalomban. Az internet elterjedése egyáltalán nem ártott az irodalomnak, sőt bizonyos szempontból használt is. Elősegítette az információáramlást, a kéziratok gyorsabban eljutnak a címzetthez. Azok a szerzők, akiknek például saját honlapjuk
van – nekem nincsen – hatékonyabban tudják magukat menedzselni. Számomra nagyon
idegen világ az internet, a Paulusban azonban kortünetként fontos szerepe van.

78

tiszatáj

– Szomorú tény, hogy napjainkban nagyon kevesen olvasnak szépirodalmi műveket,
a kortárs irodalmat pedig még kevesebben. Talán Kertész Imre Nobel-díja jobban ráirányítja a figyelmet az értékesebb művekre.
– Én is hiszek abban, hogy ez a Nobel-díj jót tesz a magyar irodalomnak, a prózának
mindenképpen, de hosszú távon még a lírának is. Egyébként az irodalom maradandóbb
szelete sohasem tartozott a tömegfogyasztásra alkalmas cikkek közé, a bulvárirodalommal
nem lehet fölvenni a versenyt. Én nem tartom az olvasók számának csökkenését annyira
tragikusnak, és az elitista törekvéseket sem ítélem el, ha azok nem öncélúak. Azt tudom,
hogy néhány száz ember kíváncsi igazán arra, amit a mai szerzők írnak. A Paulust két kiadásban közel 1500 példányszámban adták el eddig, ami egy verseskönyvnél igen nagy
eredmény. Az más kérdés, hogy pusztán az irodalomból nagyon nehéz a megélhetést biztosítani. Nagyon sok kollégám, barátom kényszerül hírlapírásra, esetleg reklámcégeknek dolgoznak, vagy forgatókönyveket írnak.
– Irodalmi folyóiratokban több részletet olvashattunk egy készülő drámai költeményedből. Elárulnál erről valamit?
– A mű Richard Wagner Az istenek alkonya című zenedrámájára épül, annak főhőseit
helyeztem át a jelenkorba. Címe A Nibelung lakópark lesz, központi témájául a globalizációt választottam. A mű alapvetően könyvdrámának készül, de reménykedem abban, hogy
lesz olyan rendező, aki lát majd benne fantáziát, és – akár jelentős átalakítások árán is –
színpadra állítja.
(Az interjú 2002. december 10-én készült.)

Tanulmány
FRIED ISTVÁN

Szép szavak Erdélyből 2002-ben, 2003-ban
„mint hómezőn a vadnyúl
ha nem is értitek
ha mit még hátrahagynunk
egy üres képkeret”
(Orbán János Dénes)
„Nem volt hazám, nem is harcoltam érte,
azt vártam mindig, hogy valaki kérje.”
(Lövétei Lázár László)
(Ó tévedés, minek hoztál te rózsát,
ha vers vagy is: mért vettél rózsaformát)
(Karácsonyi Zsolt)

Miközben egyre több szó esik a régiók Európájáról, annál kevesebb az európai régiókról; miközben egyetemes/össz-magyar irodalomról értekeznek többen (legutóbb éles elmével és megfontolandó érvekkel Németh Zoltán az Irodalmi Szemlében (2003. 8. sz.) vitatta
egy önelvű szlovákiai magyar irodalom tételezésének – elméleti – jogosultságát), annál kevesebben tekintenek el attól, hogy kutassák, megírják, ismertessék az erdélyi, a vajdasági,
a (cseh)szlovákiai, kárpátaljai és a „nyugati” magyar irodalom múltját és jelenét; miközben
az irodalomtudományt/irodalomtörténetet is kísérti a kulturológiára, a művelődéstörténetre nyitás „fenyegetése”, annál kevésbé érvényesül mindez a „határon túli” magyar irodalomról töprengők, írók értekezéseiben. S ennek az elméleti igénynek és gyakorlati megvalósulásnak viszonyát éppen ezért erőteljesebben jellemzi a széttartás: olyan mozzanatok,
nézőpontok kapnak erősebb hangsúlyt (számtalan) esetben, amelyek a kiegyenlítődésnek,
az egyensúlytartásnak kísérletéről tanúskodnak az erdélyi, a szlovákiai, a vajdasági, egyszóval a határon túli alkotók különféle törekvései között, mások változatlanul időszerűnek
vélik azt a költői magatartásformát, amely közel nyolcvan esztendeje egyfelől egy szűkebb
értelemben vett regionalitás kifejeződését várta és üdvözölte a kisebbségi sorba került magyarság íróinak munkásságában, másfelől ennek megfelelően értékelte az inkább etikai-didaktikus, mint esztétikai-kísérletező beszédmódot. Így a XIX. századi „nemzeti klasszicizmusra”, a „nyugatos” modernség első, ritkábban második fázisára reagáló, valamint a realista-naturalista, illetőleg szürrealistának minősített „balladai”, allegorizáló líra és próza
továbbéltethetősége sem feltétlenül mutatkozott problematikusnak. Ezzel szemben jóval
kevésbé figyelt föl a kritika azokra a szerzőkre és művekre, amelyek-akik nem illeszkedtek
a jellegzetesnek és megkülönböztetettnek minősített „erdélyiség” vagy „felvidékiség” kategó-

80

tiszatáj

riájába, és – például – az avantgárdnak vagy a másodmodernségnek, majd a posztmodernnek különféle „technikáival” a világirodalmi trendek terminológiáját és előadásmódját követték, vagy velük egyidejűleg igyekeztek mindezt honossá tenni. A múltból felidézve az
alig emlegetett műveket, Nagy Dániel expresszionista regénye, a Cirkusz ugyanígy említést
kíván, mint Szántó György egykor rendkívül népszerű, mára már keveset olvasott Stradivárija, amelynek az 1920-as esztendők Berlinjét megcsendítő egyik szólama Márai Egy
polgár vallomásai második kötetének megfelelő részei mellé állítható; Károly Sándor riportregénye, az Ötszázadik emelet egyenetlenségében is a műfaj érdekes próbája, nem
utolsósorban Bánffy Miklós nem egy novellája Borgest idézhetné meg, Fortéjos Deák Boldizsárját György Attila vagy Láng Zsolt méltán emlegetett műveinek előzményeképpen, és
mindenképpen az archaizáló pszeudotörténeti novellaciklus egy korai példájaként volna
szükséges újra-olvasni, miképpen Olasz Lajos lírája sincs a „kánonban” ott, ahol lehetne
egy méltányosabb értelmezés esetén, arról nem is szólva, hogy a magyar irodalomtörténetek „törvényhozóiként” emlegetett értekezőknek még Szilágyi Domokosról, Lászlóffy Aladár „szabadverses” periódusáról, sőt: Bálint Tibor Zokogó majomjáról is lényegesen kevesebb a mondandója, mint amennyi szükséges volna egy megbízhatóbb magyarirodalomkép megformálásához.
A múltszemlélet természetszerűleg szelektív, jó vagy rossz értelemben előítéletes; jelenkori esztétikai, etikai, nemzet(iség)-politikai, irodalomtörténeti-kritikai szempontok
szerint történik (ha történik) a mérlegelés, a kánonalkotás vagy a kánon-újraalkotás kísérlete. Ezzel párhuzamosan, sőt, nem egyszer a kritika mindig (?) kisajátító próbálkozásaival
szembehaladva, szembeszegülve az írók-költők egymást követő nemzedéke különféle módon jelenti be szándékát részint az irodalom-fogalom újra-meghatározására, részint (ennek
megfelelően) a múlt újrakonstruálására, részint (ebből következően) egy alternatív „irodalomtörténetre”. És ezzel összefüggésben olyan elméleti kérdések problematizálására, mint
a kisebbségi irodalom, az összmagyar irodalom, az erdélyiség, a „felvidékiség”, akár a „sajátosság méltósága” és így tovább. Aligha mondható, hogy a kritika ne venné tudomásul az
írói kezdeményezéseket, a Kalligram Kiadó élő irodalmat bemutató értekezői portrésorozatának nem akármilyen érdeme, hogy az egyes szerzőket mint a kutatás tárgyát részint
befogadástörténetileg is a vizsgálat tárgyává teszi, részint az alkotásokra épülő műfaj,
verstani stb. kérdéseket elméleti kontextusba helyezi. Ennélfogva egy író-költő pályaképe
egyben modellértékűvé válik, ebből a pályaképből irodalmi mozgásokra nyílik rálátás, az
egész (magyar) irodalomra jellemző tendenciákra derülhet fény. Ugyanakkor mintha éppen
az úgynevezett „kisebbségi” szerzők esetében érthető és magyarázható óvatosság fogná
vissza a róluk írókat, a radikálisabb újraértelmezés érdeme inkább azoké, akik elismert
teljesítményekről tudnak szólni anélkül, hogy a látszólag irodalmon kívüli előfeltevésekről
és véleményekről kellene értekezniök.
Az előbbiekben már utaltam arra, hogy az élő irodalom egyre kevésbé hagyja magát kiszolgáltatni a kritikának/irodalomtörténetnek, és minden eddiginél erőteljesebben törekszik (akár csoportos fellépéssel, akár a hagyományos előadóesteknek a popularitás felé
közelítésével, akár neoavantgárd gesztusokkal) az ön-legitimációra, a költői-nyelvi (ön)-érdekérvényesítésre, az ön-értelmezés elfogadtatására. S itt nem pusztán egymást váltó nemzedékek tudatos-önvédelmi félreolvasása volna megfigyelhető, hanem az elméletileg különféle módon képzett (vagy kevésbé képzett) írók-költők olyan megnyilatkozásairól le-

2004. január

81

hetne szólni, amelyek azt látszanak tanúsítani, hogy függőségük és szuverenitásuk annyiban választás eredménye, amennyiben csupán egy plurálisan elgondolt (irodalmi) világba
hajlandók belépni, s csak ott vállalnak tagságot, mivel a hagyomány tovább-beszélhető
nyelvei közül maguk jelölik meg azt, amelynek megszólíthatóságában, átírhatóságában, újramondhatóságában bíznak. Ezek a nyelvek nem bizonyosan azok lesznek, amelyeket egy
régebbi kritika egy régió, egy költő-szerep, egy (több) irodalmi periódus leginkább értékelhető megszólalásaként tartott számon, hanem esetleg olyanok, amelyeket felejtésre ítéltek
(egyes kritikusok vagy az irodalomtörténet), netán száműztek a „magas” irodalomból,
esetleg etikailag, nyelvileg, tematikailag stb. kárhoztattak. S még valami: éppen a földrajzi
értelemben vett erdélyi irodalmi mozgások jelzik, hogy nem kizárólag a jelenkorkutatás
vagy az ifjabb meg nem annyira ifjabb kritika sürgeti a regionalitás újragondolását, az
areákban, zónákban, régiókban gondolkodó kritika szerveződését, hanem valami ilyesmi
olvasható ki több erdélyi (verses)kötetből; s bár aligha hanyagolható el, miféle új tájékozódás szerint igyekeznek ifjú szerzők meghatározni pozíciójukat, (amely az esetek többségében vitapozíció, még akkor is, ha nincs közvetlen, félreérthetetlenül azonosítható címzettje
a más beszédmódnak), ezúttal és itt főleg azt hangsúlyoznám, hogy az általam elolvasott,
valójában majdnem véletlenszerűen hozzám került verseskötetekben (sokszor áttételesen)
meglepően nyílt tagadása olvasható korábban tisztelt eszményeknek, és látszólag körvonalazatlan megszólaltatása egy olyas magatartásnak, amely mindenféle ünnepélyességtől, magasztosságtól elfordulni igyekszik, és részint úgy „eldalolni” a saját fájdalmat s örömet, hogy a lírai én lehetőleg erősen ironizált kontextusban álljon; részint olyanféleképpen
(némileg kihívóan) merészel „privatizálni”, hogy ez a sajátfájdalom s -öröm vagy nemzedéki „fíling”-ként hasson, vagy – bármily áttétellel – önnön elfogadtatásának hányattatásait beszélje el (az irodalomtörténetnek, a kritikának), ha úgy tetszik, a szöveguniverzumba
belépés (és az ottani helyfoglalás) küzdelmeiről hoz többnyire derűsebb, ritkábban mélabús hírt a különféleképpen felkészült szerző.
Ha a(z, ismétlem) hozzám eljutott és akár talán reprezentatívnak nevezett – kompromisszumos „megoldással” élve – Erdélyben és a Partiumban megjelentetett kötetek tematikáját, címadással jelzett szókincsét és megjelölt idézeteit tekintjük, akkor feltétlenül el
kell gondolkodnunk egyfelől azon: mennyire meghatározó egy földrajzi-állami, illetőleg
nyelvi és kulturális környezet egy verseskötet vagy még erőteljesebben egy prózai-epikus
alkotás besorolását/besorolhatóságát tekintve, másfelől viszont azon, hogy a szerzők a jellegzetesnek vélt kapcsolódások és a vállalt-elutasított viszonyrendszerek versbe foglalásával miképpen reagálnak a kronológiailag előző, hasonlóképpen behatárolt földrajzi-állami,
illetőleg nyelvi-kulturális környezet alkotásaira. Durvábban fogalmazva: az a nemzedékváltás, ami (például) az erdélyi-partiumi-bánáti magyar nyelvű irodalomban zajlott és zajlik, az a szerveződő új intézményrendszer, amely területi egységet igyekszik létrehozni
a jelzett szubrégiók között, vajon irodalmi régióvá alakul-e, vagy pedig olyan közöttes tényező
marad-e, amely a(z össz-)magyar és a szubrégiós rendszer közöttes alrendszereként funkcionál. Ez
részint „technikai” kérdés, a Nagyváradon, Aradon, Kolozsvárt kiadott művek milyen mértékben jutnak el a magyarországi olvasóhoz, mennyire vesz róluk tudomást a magyar(országi) kritika, részint azonban az egyes szerzők ön-meghatározásának problémakörébe
tartozik. Nevezetesen oda, milyen magyar és világirodalom alakulástörténetbe igyekeznek
betagolódni. Ennek fényében értelmezik a maguk számára újra vagy át, netán utasítják el,

82

tiszatáj

vélik továbbírandónak a „kisebbségi” irodalmi, nemzet(iség)tudatot erősítő – hagyományos – emblémákat, fogalmazzák meg azonosságukat vagy elutasításukat a transzszilvanizmus formáival, ideológiájával kapcsolatban. itt említem meg Németh Zoltán bővebb kifejtésre váró elgondolását, miszerint a szlovákiai magyar irodalom „mint olyan” egy/az
azonosságtudathoz szükséges feltételezés és/vagy meghatározottság, nem pedig esztétikai
vagy szorosabb értelemben veendő irodalmi fogalom (és gyakorlat).
Ami az irodalmi gyakorlatot illeti: a nem kezdő noha
Magyarországon kevésbé emlegetett költők közé sorolható
Kinde Annamária Szandra May kertje címen jelentette
meg kötetét; a magam részéről néhány sorát ön-leplező-leleplező poétikai „magatartás”-formát példázónak hiszem:
Rejtezik álorcába, / Kimond álságos szókat, / Lelket már
nem is érez, / Víg báb csak a csatában.”; s hogy ne egyszerűsödjék le a líra én megjelenítettségének (nyelvi) problémájára, és az értelmezés ne elégedjék meg a szokványos
maszkos költészet regisztrálásával, valamint a szerzői, az
előadói (elbeszélői) és az ön-kommentáló gesztusok versteremtő módon összezavarodjanak, a Szandra May felnő,
választ, s eltűnik tematizálja egyrészt a hiányzó, de megteremtést igénylő líra egy aktánsát,
másrészt ennek a lírának a bármiféle azonosítástól elidegenítő jellegét, az egyes szám harmadik és első személy váltogatásával pedig az aspektusok és megszólalási módok pluralitásának megvalósíthatóságát kísérli meg igazolni, az egymásnak ellentmondó információk
szerint szakaszolva, szerkesztve meg és gondolva újra a verssé létesítés lehetőségeit. Ilyen
strófákban, mint: „Szandra May kertje megfagyott:/Frozen, ahogy Pro mondaná. / Szandra
May felnő, s eltűnik: /Nincs mit akarni, megfagyok”. Vagy: „Szandrát ha bántják, szenvedek: / Neki nem fáj, hisz védem én. / Szandra May küldjön verseket. / Hogy el ne vesszen a
remény.” S még egy idézet, amely az összevonhatóság illúzióját látszik szétoszlatni, annak a
tézisnek tagadása révén, amely szerint csupán az egymástól küólönböző összehasonlító,
valamiképpen odaformálva, hogy az összehasonlítás két tényezője, lett légyen szó különbözőségről vagy tautologikus módon hasonlóságról, áthatja, módosítja egymást, a két tényező
hozzájárulhat a kölcsönös deformációhoz, nem feltétlenül és nem bizonyosan a formális
logika premisszák-konklúzió eljárásához igazodva: „És Szandra May nem kicsoda, / Nem
valaki, egy nő csupán. / Álldogál egy halom fölött, / Mint én, vasárnap délután.” A három
ciklusból álló kötetnek az első ciklusa az, amely teljes bizonytalanságban hagyja olvasóját
a lírai én kilétét illetőleg, pontosabban szólva a Szandra Maynak tulajdonított megszólalásba
csempészett én talán a csupán más világok révén létrehozható személyiség problematikus
természetét kísérli meg körülírni, megközelíteni azt, aki a más(ik) révén körvonalazódik,
hol Szandra May egyes szám első személyét, hol a Szandra Maytól függetlenedő, Szandra
Mayról szóló, az ő szólamát közvetítő egyes szám első személyét téve meg a vers beszélőjének. Ez a többnyire közvetetten információkat közlő szólam aztán lehetővé teszi az olvasó
számára, hogy a versben érzékelhető aktánsok közötti oszcillációt aképpen fordítsa le az
értelmezés nyelvére, hogy annak a rövidre zárt jelentéslehetőségétől egy alakuló, folyamatban lévő, lezárulni nem látszó, halasztódó „jelentés”-lehetőség felé irányítson.

2004. január

83

Nem azért más Karácsonyi Zsolt Sárgapart című kötetének beszéde (egyébként a kitűnő első kötet anyagának egy
részét idementette, hangsúlyozván e líra kontinuitását, illetőleg a más kontextusban is működőképességét), mivel
Szandra May és „tolmácsa” nőiségével szemben itt egy erőteljesen megfogalmazott férfi beszélő nem egyszer agresszív
jelenléte vehető észre, hanem a lírai beszéd fikcionáltságára
máshonnan derül fény, másféle irodalmi környezet konstruálódik meg a versek olvastán, a vonatkoztatások, utalások,
átírások mástípusú rendszerben összegezhetők; hogy aztán
ebben az összegződésben kitessék, a különféle tónusú nyelvjátékok aképpen őrzik a szólam „eredetiségét”, hogy az őrzés
közben annak fenyegetettségére lehessen rálátni. Egyszerűbben: a különféle „locus”-okat egymáshoz illesztő-átszerkesztő
beszéd a „keverék” eredetiségében véli az irodalmi megszólalás esélyeit érvényre juttathatónak. Elárvult testamentumok
című versét Karácsonyi éppoly árulkodónak, kis túlzással programadónak jelöli meg, mint
Kinde Annamária az idézett Szandra May-verset. ugyanis mindkettő megtalálható a reprezentatív Erdélyi szép szó 2000 című, ismét Fekete Vince szerkesztette antológiában, méghozzá a szerző versei közül az első, figyelemkeltő helyen. Az idézendő versrészletből
kiolvasható az a (világirodalmi) táj, amelybe önnön poézisét lokalizálja a vers beszélője, jóllehet e táj „szerkezete” korántsem tekinthető át könnyen; mintha rendezetlenül következnének egymás után az utalások, amelyekből sem egy műveltség irányultsága, sem egy következetesen átgondolt tematika nem tetszik ki. Továbbá: az idő és a tér nem kevésbé „önkényes” konstrukcióként fogadja olvasóit, a versszak terjedelméhez képest túlságosan tágnak minősíthető, különféle „szintű” említések első megközelítésben mintha kusza „térképet
rajzolnának ki. A szakasz figyelmesebb olvasása és az utalásoknak a kötet terébe helyezése
módosíthatja a bizonytalan értelmező keresésének útjait:
Macondó. Candide éppen ott járt,
és szegény Sir Gawain,
keress egy internetes portált,
az talán jobb lesz,
mint ma én.
Földhözragadtabb magyarázattal az Eldorádóban (Latin-Amerikában) is léte értelmét
kereső Candide a kiűzetés után akár a maga Paradicsomát, művelendő kertjét megtervező
Buedíák közé állhatna, annak ellenére, hogy egy másik kor, másik irodalom, másik nyelv
hősét, szintén a világ, a teremtődés allegóriájaként funkcionáló alakját a lírai én ugyancsak
besorolja az immár sajáttá lett univerzumba, aki a vers itt nem idézett első szakaszában
megteremti a lírai te-t, akihez szólhat, akinek cselekvésétől a maga ráismeréseit is várja. Ez
a lírai te akár az én másikja lehetne, annál is inkább, mivel az internetes portál révén (és
általában az internettel végzett tevékenység segítségével) a legkülönfélébb világok, szövegek (szövegvilágok) jeleníthetők meg, lesznek-lehetnek hozzáférhetők, az internetező a maga
elgondolásai szerint veszi birtokba az internet révén „kinyert” ismereteket. Az interneten

84

tiszatáj

munkálkodás talán ezért megbízhatóbb (jobb?), mint az én hasonló(?) – filológiai? kereső?
emlékező? fölidéző? – aktusa. Ugyanakkor az időtlen (Macondo) meg az időben „előálló”
(internetes portál), ha úgy tetszik, az ősi és a modern (kissé Apollinaire Zone-jának időszemléletére emlékeztető módon) egy szakaszba kerülhet. S ennek révén betekinthetünk
egy készülődő (irodalmi) világba. Az Elárvult testamentumok versegésze emellett még annak a színszimbolikának is változatával szolgál, amelynek
a kötet címe, az Erdélyi szép szó 2003-ban másik két
Karácsonyi-vers motívumait kölcsönzi (A herceg sárga
partra ér, idézett versünkben: „A sárga part. / Egy rosszkor jött öröklét, / mosolyog és már nem létezik, / belém
karolsz és mégis tudom, / hogy nem jutok a gombhoz: /
sejtetik. „ Illetőleg A jó rokon: „A jó rokon: a szárnya színtelen lett / és hirtelen zuhanni kezdett, / de nem tudom,
hogy úgy esett-e, / ahogy a hirtelen esik. / / A jó rokonra
emlékszik az erdő, / és bizonyára idézik a fák, / jelet írnak
a háza kék falára, / és égnek hívják / a jó rokon falát.” Az
Elárvult testamentumok záró strófája: „Mindent tudok
már, feketéd / csészéje egész fekete, / repülsz, mint átsejlő
anyag, / ó kéklő ég sötétlő cseppje, te.” Eképpen – s ezt az
antológiadarabok előlegezik – a kötet egy magatartásforma
és a világokat színeiben-színtelenségében megjelenítő költői létezés „regénye”, olyan értelemben, hogy ez a lírai regény a színszimbolika elbeszélhetőségét elliptikus szerkezetbe illeszti, s így azonnal kétséget ébreszt a megfejthetőség, az azonosítás lehetőségei iránt,
fönntartva azonban az értelmezhetőség illúzióját. Karácsonyi Zsolt „világot” (világokat) teremtő lírikus, csakhogy – mint előző kötetéből tudtuk – „Csak beltengerem parttalan”; s ez
nem feltétlenül a rilkei belső világtér újragondolása és alkalmazása egy színekből, emléktöredékekből és konstruált univerzum-mozzanatokból létrehozandó nyelvhez; inkább annak a paradoxitással jellemezhető beszédnek dokumentálása, amely egy előző kötet versrészletét mottóként érzi fölhasználhatónak, mintegy bevezetésül egy, az előző kötetet továbbíró, megújuló lírai én–te viszony „króniká”-jához. Ebben az igen összetett, többfelől
ideillesztett szövegegyüttesben átértelmeződik műfaj, érzelmes attitűd, valamint az a nevével inkább elfedett, mint föltáruló (költői) világ, amely az emlékezés és a megidézés
„álomlogikája” szerint szigorú formába szervezett asszociációkban látja a parttalan beltenger tájainak alakzatait és alakjait. Valahogy így:
Hajnal előtt gyerünk és
menjünk vadászni őszre,
Őzszemű barna lányra,
lányszemű barna Őszre (Farkasősz)
Egyetlen betűbe húzódni vissza:
Ká. Erre rá lehet ülni. Akt fotó
ruhás nővel, amit épp a képzelet
művel.

2004. január

85

(Hogy egy anagrammát hangoztató-képzeltető játék miként hoz össze távoli jelentéseket és jelenségeket, valamint a tördelt sorok ellenében „akusztikailag” miként vetít egymásba összecsendülő szavakat, a szavak jelentést sugalló erejét szinte irodalmi cselekvésként artikulálva: betűvel...művel, arra jó példa a fenti néhány sor)
Azért ilyenkor az Esz betű hiányzik,
átkarollak. A Karnyóné felől
egészen átható kankalinszag árad,
a délután beindul délelőtt.
(Talán a hangzást a szó szerint vehető értelem elé helyező lírai én csak ezen a módon
érzi rögzíthetőnek a különféle érzéki benyomásokat, amelyek segítségével az időviszonyokat is átértelmezheti, hiszen egy szinesztéziás elgondolás – Rimbaud szerint az érzékek
összezavarása – olyan módon teremthet rendet, hogy a logika szabályait figyelembe sem
veszi, s egy anagrammatikus logika szerint szerveződik: a hiányzó Esz visszatér a kankalinszagban, a ka szótag sorozatot alkot, karollak, Karnyóné, kankalinszag; a délután beindulhat délelőtt: a hangzásban jelzett megfordítottság érvénye messzebbre terjedhet ki: s ebben
a szövegkörnyezetben az irodalmiság „sugallata” a lírai én látszólagos önkényes világ/környezetszervező cselekvéseit a külső benyomások okozta történések tudatosításával kapcsolja össze. Ennek lesz majd tulajdonítható, hogy a zárójelbe tett című (napló) vers azonosítja napló-bejegyzést a (külső) jelenségek megnevezésével, az össze nem tartozó minőségek között lehetséges összetartozást konstruál vagy képzel(tet) el, miközben műveltségtöredékek egymásra vetüléséből bontja ki a napló-bejegyzések várható vagy tervezhető
jelentés-lehetőségét.
Egy beírás: a hold az sárga állat,
Szeléné szíve újra megszakad,
a sárga partra jön magát
gyötörni, a tükrös és
a búsképű lovag.
(Aligha igazít el a vers írásképe, az írásjelek „logikája”, a negyedik sort kettéválasztó
vessző helyének problematikussága akár zavaró lehetne; hiszen a szakaszt befejező jelenés
vagy figura így nemigen kapcsolható be a meginduló történésbe, a kötőszó hiánya a beszéd
tudatos (?) szakadozottságát éppen úgy példázhatja, mint a naplót vezető benyomásait rögzítő, ám csupán esetleges felbukkanásokra, ennélfogva tágabb (világ)irodalmi horizontokra
(mitológiai és irodalmi archetípusokra) figyelő beszéd-lejegyző lírai én csupán töredékig
eljutó érzékelésére).
Hogy aztán a lírai énnek ez a figyelő tevékenysége kiegészüljön a vallomásosságot idézőjelek közé iktató híradásával. S a négy, római számmal jelölt egység olyan „naplót” formázzon, amely a töredékek összeállítását a naplóba belelapozóra bízza, megelégedvén
a megfigyelt jelenségek és az én-ben formát kapó külső mozzanatok regisztrálásával. Csupán
annyi segítséget kínálván föl a vers értelmezőjének, amennyit a negyedik rész közvetít
a napló(k)ról általában, a lezárást többértelműséggel csengetve ki:
Egy kapocs könyv ez, ez a napló,
egy tölgyet ismer, és egy vén diót,

86

tiszatáj
ha megtalálja majd az eljövő,
így nevezi titokban.
Ő a kód.

Persze, a mindenre elszánt filológus palimpszesztusra vél ráismerni, a látható szöveg
mögött Arany János-vonatkozás rejtőzhet, ám a feltételezés akkor valószínűsödhet, ha „az
eljövő” rálel, a befogadó tudatosítja. Az Ő viszont egyként utalhat a befogadóra meg a befogadás tárgyára, a kód bizonyossága így esélyekre oszlik szét, amelyek között feltehetőleg
nem állítható föl sorrend. A kurta, egyszótagos főnév ekképpen többfélét állít, de legalábbis
többféle értelmezést enged meg.
Ami az eddigiekből kitetszhetett, hogy némi nehézségbe ütközhetne a hagyományos
módon elgondolt „erdélyiség” felmutatása; mind Kinde Annamária, mind Karácsonyi Zsolt
lírája reagál ugyan előd „erdélyi” költők műveire, de csak olyan mértékben, amilyenben
más, nem erdélyi költőkére. S ha itt, kissé közbevetésül, Kovács András Ferenc működését
hozom szóba, főleg azért teszem, mivel Orbán János Déneséknek szembe kellett nézni
egyfelől KAF önértelmezési és a nála ifjabbak alkotásairól formált véleményének kísérletével, mint amiképpen Orbán János Dénes szuggesztív és a magyar kritikában élénken fogadott köteteinek hatását szintén érzékelni lehet az ő nyomában induló és tőle majd finoman
elhatárolódó ifjabb nemzedékre, illetőleg az ön-autorizálások gesztusaival lehet e költészeti
mozgásokat összelátni. Kovács András Ferenc ugyanis nem csupán alakváltoztató és regiszterváltó költészetével mutatkozott a magyar irodalom (egyik) apafigurájának, hanem
azzal az öntudattal is, amellyel kijelölni igyekezett viszonyának meghatározóit Orbán János
Dénesékhez. Jellemző módon alakmására, Jack Cole-ra bízza annak kifejtését, miféle előd–
utód kapcsolatban látja a maga és „követői” (?) pozicióját, mire Orbán János Dénes KAFCole versformájában utasítja vissza-olvassa félre az „imitáció” feltételezését, egyfelől KAFCole-t állítva be egy hagyománytörténésbe, másfelől a reflexív-önreflexív líra továbbíró törekvéseivel legitimálva különbözéseit az újabb, „ifjabb csikóbb poéták”-tól:
Feléd megyünk e versben,
te fergeteg, te vátesz,
ki John Goldra, Boobitch-ra,
Alex Voresre rátesz. (...)
Köszönjük, hogy reszelted
orrunk alá a tormát!
Tőled tanuljuk, Maszter,
a nyelvet és a formát.
De megpróbáljuk azt majd
tölteni tartalommal,
nem pedig sajtlikakkal,
színhanta-tarka lommal.
(Az imitáció itt az imitáló imitációjának paródiája, amely a KAF-Cole-vers modorában
és „virtuozitásával” előadott ön-értelmezési gesztus, amely viszont csak akkor tekinthető
költészet- és nyelvfelfogások vitájának, ha egy teljesebb szöveg-korpuszt vonunk be a vizsgálatba. Erre úgy nyílik lehetőség, ha például Kovács András Ferenc világirodalom-képze-

2004. január

87

tének költészeti dokumentumait, azaz verseit szembesítjük egyfelől Orbán János Dénes
Borgesen „edzett” előszöveg-teremtő igyekezetével (amely Bogdán Lászlótól eltérően nem
az „átíratok „múzeuma”, átirat lehetséges, de még allegorikusan sem „múzeum”), másfelől
Lövétei Lázár László tárgyköltészetével, amely az utóbbi időben lett a jelenvaló-létre kérdezés, a semmibe tartás „értelmező” nyelvi lehetőségeinek kísérleti műhelye. Hogy aztán az
Orbán János Dénes felszabadító lírai munkája nyomán gyors egymásutánban jelentkező
költők és költészetváltozatok már legföljebb áttételesen érintkezzenek a KAF-versekkel.
Lövétei Lázár László, Fekete Vince, Sántha Attila, sőt: László Noémi – hogy az 1990-es
esztendőkben indult első „nemzedék” jeleseire hivatkozzam – azt példázták, példázzák ma
is, hogy sokféle útja lehetséges a Szilágyi Domokost követő periódus költészetesztétikája
megújításának, az Orbán János Dénes és „köre” szerkesztésében megjelentetett kötetek
pedig jelzik az utak elágazását. Már Orbán János Dénes hangsúlyozta tájékozódásának
a KAF-étól eltérő összetevőit, mondjuk, Faludy Györgytől Szőcs Gézáig, s erre utal a mottóul
választott Kányádi-átírása is, s az OJD nyomába lépők pedig az intertextualitásnak részint
meghittebb, részint önironikusabb alakzatával kísérletezgetnek, olykor Szőcs Géza „posztmodernitását” tartva szem előtt, olykor a chanson-t helyezve – újra így kell írnom – ironikus kontextusba).
Karácsonyi Zsolt e kitéréssel érzékeltetett folyamatban egyre erősebb pozíciót tölt be,
immár szerkesztőként, szervezőként, még inkább költői példamutatásával, amelynek jele,
hogy Farkas Wellmann Éva és Papp Attila Zsolt, elsőkötetes poéták tőle választanak verseikhez mottót, azaz kapcsolódásukat a hagyományhoz „nevesítik”. Sem túl-, sem alábecsülni
nem szabad a vers szerves részeként funkcionáló „paratextus” jelentőségét, az azonban
feltűnő, miként jelölik ki már az elsőkötetesek is előszövegeiket, mily mértékben határozzák meg, miféle költői magatartásokat, milyen költészet-elképzeléseket vélnek tovább írhatónak. (S ezzel szemben: mi az, amit de-, mi az, amit re-konstruálni érdemes...)
Farkas Wellmann Éva Itten ma donna választ című
kötetéről Németh Zoltán közölt az Új Forrásban (2003. 7. sz.)
érzékenységről tanúskodó recenziót, s elsősorban a címre (s
ezzel kapcsolatban az Orbán János Dénes által szerzett fülszövegre), illetőleg arra a versre koncentrált, amelyből a címlapra került a cím. Fejtegetéseivel jórészt egyetértek, csupán
néhány kiegészítésem volna. Abban a furcsa szerencsében részesülök, hogy a Németh Zoltán megnevezte vers címzettjének reagálása, illetőleg a címzett kipécézett, vitatott, újragondolt, értelmezett verse, rajta keresztül a már említett Szilágyi
Domokostól eredeztethető palimpszesztus-hagyomány vonható be az elemzésbe. Itt újólag utalnék arra, hogy az a hagyománytörténés, amelybe a Válasz Donkihotnak című vers
beléptet, az önreflexív vagy meta-narratív irodalomé, amelynek során (a regény és) a vers tétje (a regény és) a vers, annak
ön-teremtő igyekezete tematizálódik a költői műben. Nemcsak Cervantes beszélője bizonytalanít el a szerzőség kérdésében (például egy helyütt fordításnak tüntetvén föl a regény első kötetét), hanem az Avellaneda által közölt folytatást megsemmisítendő maga
folytatja a művet, vitázva a parazita szerzővel, szerzői jogait akképpen védve, hogy el-

88

tiszatáj

beszélő, szereplő, szerző együttesének ön-reflexiója alakítsa ki az egymást értelmező kötet
végső formáját. Hogy aztán Szilágyi Domokos kiegyenlítődésre törekedjék a cervantisták és
quijotisták vitájában. Majd Orbán János Dénes a maga lírájába integrálja Don Quijote szerenádjának nyelvi lehetőségeit, ezzel fölkínálja az ő versére reagálók számára a „csatlakozást”, az újraírást. Farkas Wellmann Éva kötetének fölszövege szerint: „Don Quijote – több
hímköltő lírai alanya – pazar rímet és persze valami mást is kínál szerenádjaiban Dulcineának”. Aligha hagyható figyelmen kívül az, hogy Farkas Wellmann Éva „válasz”-ol a magabízó férfi-beszédre, amely (a fülszöveg tanúsága szerint) kénytelen elismerni, hogy a „donna”
(„címzettem ó madonnám / e pár költői képre / ámulj jer ríva hozzám / / foglald keretbe
végre / mindazt mit összeszőttem / a hibbanásba lépve / / a szerelmedbe főtten”) nemcsak
a férfi-versvilágban, legalábbis a verselést tekintve, mozog otthonosan, hanem képes viszszájára fordítani nem pusztán Don Quijote szerenádját, hanem önnön szereplehetőségeinek mérlegelésében is szuverenitásra törekszik. Jóllehet a férfiak elvárta és a nők elfogadta
„szerep”-ről csak a vágyat érzékeltető feltételes módban lehet szólni, a címmé választott
határozott vers-befejezés aligha kizárólag az interperszonális viszonyokra utal, hanem
a versválasztásra is. A versformát és témát a férfi-diszkurzus formálta meg, a női szólam látszólag nem módosít, a terzinát, a „pazar rímek”-et elfogadja adottságként, az utánzás tárgyaként. Igaz, a vers pusztán a Válasz első részében merül föl, mint Don Quijote személyiségének és férfiságának „attributuma”, ám a paratextus és a vers végének összecsengése
védhetővé teheti ama feltételezést, miszerint a válasz meg a választ keretet alkot, összefüggésbe hozható egymással, s a szerenádra mint zenei-költői műfajra reflektálás maga is
formai imitálása révén zeneként-költészetként kívánja meghatározni önmagát. Így amellett, hogy az erdélyi költészet folytonossága mellett szavaz a Válasz Donkihótnak, összeolvasva a vékonyka könyvecske többi versével, egy „metanarratív” líra beszélőjének megnyilatkozásaként is olvasható: narratív oly értelemben, hogy egy költészet-teremtődés/történés epizódjait tartalmazza. A hangsúlyos helyen, a kötet utolsó verseként szereplő Duett,
apokrif éppen úgy a megteremtett emlékezetből fakad, mint a Válasz, a Cervantes által is
művelt szonettbe bújtatott „ének”-vers személyesbe fordított sorstörténetén keresztül jut el
a kezdősorban tételezett polifóniától („Örökké kettőtökből áll a szólam”), a forma sínén,
a dal, a lant, a zsoltár, az ének, a toll, a szavalgat, a szó költészetvonatkozásain át a vers
zárlatáig, a vers-lét, versben-lét tudatosításáig, a szonett a szonettről (akár a spanyol költészetből ismerős) változatának elidegenítő, módosító hangvételéig, amelyben a szonett világszerűségét egy odaérthető idézőjel mérsékli:
Vonat, hajó, mint vágtat ő, vagy orkán;
vagy néha épp egy szonettben botorkál:
e záró szextett sánta verslábain.
(Mikor a verselési „vétségre” felhívás ön-tematizáló értékkel bír.)
Épp az erdélyiség tematikájához hozzászólva említendő a Nagycsütörtök–húsvéti héten
szerda című vers, amely elég hamar eloszlatja azt a kézenfekvőnek tetszhető feltételezést,
hogy Dsida Jenő sokat idézett költeménye lenne (az ihletkört, a témát stb. tekintve) az előkép. Már csak avval is, hogy Farkas Wellmann Éva a versteret Dante-sorok közé helyezi:
„az emberélet s útja itt tükör” – „ha eltévednék erdők belsejében...”. A két „sors” egyetlen,
írásjelekkel mérsékelten tagolt többszörösen összetett mondatot fog keretbe. A kérdőmon-

2004. január

89

dat forma az időben eltévedt, a „betegség mint metafora” képzettel szembesülő lírai én,
amit nem segít az önértelmezésben az ellentmondásos cím, amelynek azért belátható és
szűkebb körbe szorítható az idő-megjelölése. Amely viszont a vers időiségének nemigenmeghatározhatóságával szembenállni látszik. Ennélfogva a versbe vontak köre a „valaki”től a lírai(?) te-ig ível, akik azonban legföljebb a háttérben maradó epizódszereplői a lírai
én hányattatásainak. Neofrivol tónusa miatt figyelemre méltó A kegyvesztett balladája.
A többnyire magyar nyelv és irodalom szakot végzett ifjú poéták azért aligha érdemelnek
dicséretet, hogy időmértékes, nyugat-európai és ütemhangsúlyos verselésben egyként járatosak, Farkas Wellmann Évának sem probléma egy villoni balladaforma megalkotása.
A „szakma” tudása – nemcsak Kovács András Ferenc, hanem már Dsida Jenő, sőt Áprily
Lajos miatt (vö. Forma van a versem / Egyszerű sorában...) nélkülözhetetlen feltétele annak, hogy a jelentkező költő(nő) közlési lehetőséghez jusson, a Serény Múmiák rovatban,
vagy kötetalakban megjelenhessen (újabban) az Erdélyi Híradó és a Fiatal Írók Szövetsége
közös és fontos sorozatában –, amely egyben lehetővé teszi a budapesti stb. terjesztést, és
amely hozzájárulhat a kritikusi-olvasói befogadáshoz. Farkas Wellmann Éva az igen kötött
formát nem lazítja föl, ellenben a villoni megszólaláshoz Orbán János Dénes tónusváltó lírájától kér és kap segítséget, olyannyira, hogy hamar, már a második versszakra függetleníti magát lektora és kötetének fülszövegírója metódusától.
Uram, oké, az édenből kirúgtál,
kegyeidből az utamat kiadtad,
s üstben habozva fő nekem ki lúg már–
ám versbe szállok még egyszer miattad (F. W. É. kiemelése)
(A könyörgés profanizálása ugyan nem „eredeti” találmány, de a szlenggel előadott fohász még kiaknázatlan poétikai lehetőségeket sejtet, és ezekkel a költőnő maradéktalanul
él. Ugyancsak hamar vált át a fohászból a versbe, fenntartván a visszaváltás esélyét.)
A második versszakot egészében érdemes ideírni, részint azért, hogy lássuk, miképpen
alkalmazza a balladastrófa messze nem könnyű rímtechnikáját, hogy egy zeneileg megkomponált és e kompozíció részleteibe beavató „techniká”-t szemléletessé és átláthatóvá
tegyen, részint azért, hogy „a létben-nem-levés” és a költészet/zene között hányódó személyiség nyelvi önmagát-alkotásának kísérletéről számot adjon:
Tanulságnak hosszú, életnek kevés
volt. Másfél oktávban, ami még örök,
nyújtózkodhat is. A létben-nem-levés
skáláin félhangnyi közökkel dörög;
a feszültség, ím, esőként elzöröghet. S nem nyílhat egyébre, mint e rím, szám,
míg birtokolnak koncentrikus körök:
Uram, csak ezt a börtönt most ne mérd rám!
(A szűk zenei „térbe”, valamint a rímelésbe zárt individualitás a bebörtönzöttséget és
annak tudatát igyekeznek oldani, a költészet legföljebb a megszólalás, nem a szabadulás
esélyét kínálja, a koncentrikus körökből nemigen van mód kitörni. A nyelv azonban a – virtuóz – rímelés révén visszahozza a szűk térbe foglaltság kitöltésének lehetőségét.)

90

tiszatáj

A Farkas Wellmann Évával egy esztendőben, 1979-ben született, szintén elsőkötetes (előlegezve a végeredményt: igen
ígéretes) Papp Attila Zsolt negatív „esztétikáját” hátlapszövegként közli, itt cím nélkül, ha esetleg valaki nem figyelne föl
a kötetke 26. lapján díszelgő Naiv eposzunk című rövidversre:
hogy feltétlenül szükséges volna itt egy hosszabb fejtegetés,
miszerint Arany János 1850-es esztendőkbeli töprengését teszi
zárójelbe a nem csekély öntudattal megáldott ifjú poéta, alighanem fölösleges. Inkább azt lehetne hangsúlyozni, hogy az
álszerény-pózos megszólalás a romantizáló-tragizáló hangvétellel szemben ígér valami mást. E megfogalmazás nem Papp elbizonytalanító félrebeszélését nevezi meg, hanem azt körvonalazza: az elutasítás nem ismeretből fakad, mint ahogy a vállalásnak sem teljes ráismerés az alapja:
Mert nincs tárgy, mit megénekelni tudnék,
vagy van tán, csak én nem vettem észre,
és oly naiv nem vagyok, hogy higgyem:
Homér mestert lekörözöm véle,
s tudom, az üdvözülés helye már
nem az égbolt, de egyéb élvezet,
lemondok hát naiv époszomról.
Vagy azt hazudom:
végleg elveszett.
(Pusztán „tartalmi” szinten a tudás és nem-tudás közé lokalizálható a költői pozíció,
amely látszólagos igénytelenségét a versformálás igényességével szembesíti, a szintén
neofrivol hatást az önmutogató kisszerűség és a versbe foglalt „probléma” nagyobbnépszerűsége konfrontálásával igyekszik elérni. S ha végiglapozzuk, mi minden foglalódik A Dél
kísértése verseibe, meglehetősen impozáns névsort vagyunk képesek előszámlálni: CsehBereményi „modora”, „vaskos Pláton-kötet”, Kavafisz, Ithaka, Odüsszeusz, Bréda Ferenc,
Karácsonyi Zsolt, Velence, Pilinszky, Rimbaud, „a balga Freud”, Bacovia, Shakespeare, Juhász Gyula, Verlaine, Dalí... Míg a cím, a ciklusok elé, külön lapon, kurzívval szedett bevezető vers a fülszövegíró Orbán János Dénest idézi meg, Epilógusát: „Ne emlegesd a vers
virágkorát, / (...) A rózsa mindig is csodás marad, (...) És semmit ér / a bűvös álarc, mit korod felölt, / Lásd, forró szél jó, Herceg, dél felől.” S talán ez az oka annak, hogy OJD fülszövegében Papp Attila Zsolt virágversét emeli ki, ily kommentár kíséretében: „Egy virágba
tömöríteni egy költészetet ugyanolyan nehéz, mint kitölteni a mindenséget. Gondoljanak
csak egyetlen egy rózsára, uraim!” Miközben a lektor Orbán János Dénes az elsőkötetes
elfogadtatásán munkálkodik, s szemrevételezi, hogy a tőle kapott indításoktól lassan, de
határozottan másfelé mozdul a kötetkiadáshoz segített ifjú poéta, a fülszöveggel egyben
a maga pozícióját is meghatározza, egy más területen hangoztatva az OJD-típusú költői látás további érvényességét.)
Papp Attila Zsolt elméletileg felkészülten adta közre kötetét, amit a posztmodernben
„honos” (?) nyelv- és személyiségfelfogásról egy költői ambíciókkal rendelkező ifjú egyete-

2004. január

91

mista tudhat, azt tudja, tévedhetetlen ízléssel emeli ki a román költészet egyik legjelentősebbjét (ha nem a legjelentősebbet), Bacoviát (a lábjegyzetben közölt magyar fordítás ezt
kevéssé indokolja, az eredeti verszenéje annál inkább!), s az előd és kortárs szerző-kollégák
irányában tett, átíró gesztusok pontosan céloznak. A verszene egyébként Papp lírájának
igen fontos eleme, miként a mondatszerkesztéssel való játék értelmen túlivá, nem misztikussá-ezoterikussá, hanem egy nehezen körvonalazható többlet-jelentéssel ellátott „konstruktummá” szerkeszti meg az első olvasásra igénytelennek ható verset. A naiv eposzról lemondó, vagy az eposzi-totalizálót a felejtésbe utasító költői aktus még keresi az „irodalmiság”-ot (az orosz formalisták lityeraturnosztyát), ha egyértelmű azonosításával kapcsolatos
kételyét nem titkolja is. Az idill foszlékonysága összefügg az én megfoghatatlanságával:
Az ottlét volt a fontos. A kertben.
Tornácon. A ház előtti térben.
Száz alakmás bilincsébe verten,
százféleképp. Hanyatt. Állva. Térden.
A Budapest by night terzinái (!) a létezés különféle szintjeit fogják össze verssé, a létbelit, a versszerűt, más oldalról szemlélve: a giccsbe hajlót meg a cinikust, a századfordulósan chanson-szerűt és a terzinához mint „versnemhez” fűződő asszociációkat. Miközben
egyfelől a vers kiszámíthatóságára céloz („a vers mértana”) másfelől a képeslap-érzékenység bevonhatóságára az ön-értelmezésbe. A dalszerűség meglepő változatával találkozunk
a kötetben; mintha a Heine meghonosította Dalok könyve XIX–XX. századi, Heltai Jenőhöz
és / vagy Emőd Tamáshoz fűződő magyar változatához kapcsolódna, ám annak frivol és érzelmes felhangjait szétzilálva, azoknak mintegy új-modern szólamokat kölcsönözne. A dalszerűség avittas hangzatait Papp Attila Zsolt lírai (és lirizáló) beszélője a mai élet kellékeivel párosítja, mutat rá egy felfogás stilizált múltbeliségére. Ez a múltbeliség állandóan beleütközik a hétköznapok tárgyaiba, szókészletébe; ennélfogva feszültség keletkezik a külső
forma és az előadás szándékolt egyenetlensége között. A Heltai/Emőd-típusú versektől kölcsönzött és a pesti kabaré irodalmiságát reprezentáló megszólalás az alantasabb stílusnemben önmaga karikatúrájává válhat, ugyanakkor a műfajnak nem korszerűtlenségét, hanem
korszerűvé torzítását is hirdetheti, hasonlóképpen Szálinger Balázs első budapesti vérkabaré-verseihez. Pappnál a szókincs különféle rétegei rakódnak egymásra, össze nem tartozó mozzanatokból tevődik össze egy verssor, egy szakasz, maga a vers; egymást (másutt)
kizáró stílusnemek kerülnek együvé; így a tárgyi anyagról nem tudjuk bizonyosan: játék-e
egy szituációval; egy régimódit játszó szerelmes nyelvi bújócskája-e; netán különböző korok beszédmódja szembesítésének kísérlete-e?
Hercegnőm busszal érkezik
vagy taxival, ha sok a pénze.
A megállóban várom én,
anélkül is, hogy erre kérne.
Lábához szőnyeget teszek,
rózsával, gyöngyökkel kirakva,
elkísérem kocsmába is,
vagy krumplit venni a piacra.

92

tiszatáj
Hercegnőm nem feminista–
kékvérűnek az nem is áll jól,
tudja, hogy egy bájmosollyal
bármit kihúz a lovagjából.

(A vers további három szakasza már nem hoz „újat”, inkább a „tema con variazioni”
módszerével él, ám csak annyit őrizvén meg az Orbán János Dénes által versbe szedett
„obszcén képregény”-ből, amennyi egy manírosra „tupírozott” érzelmes versike idézőjelbe
tett s ez idézőjelnek jelentőséget tulajdonító eljárásából telik. Hasonló előadásban szól
A gardedám, amely egy viktoriánus(?) vershelyzetet helyez a chanson kínálta keretek közé,
hogy aztán a társasági illem megszabta viselkedés hajdani századfordulós formáit a XIX.
század „mű”-nyelvével adja vissza, miközben ott búvik meg a „rezonőr” kajánkodva a verssorok mögött. „Kisasszony, lennék gardedámja / (csak kár, hogy hím a szépnemem), / kísérném fodros tüllruhába’ /a korzón és a réteken”...)
Nemcsak a Pályaudvar-blues – amely ciklus- és verscím – állítható szembe e Papp által fel/megújított versnemmel, hanem az alulstilizálás „poeticitása” általában, amely Papp
világ- és szűkebb környezetszemléletét áthatni látszik. A Széchenyi téri rondó konfrontálja
Charles d’ Orléans műfaját meg a lírai én beleveszettségét a világba, hiszen hiába tart a vers
beszélője kezében vaskos Pláton-kötetet (így), a remény az ideatanból érkezhet („mert
hátha / – déltájban, át a Széchenyi téren – / a balkán-bazárok ideája / / felsejlik még a kufárnép mögött...”) Nem kevésbé figyelemre méltó, jeleként ama keresésnek, amely a tartalmi és a kifejezési szint egymásba játszatásának lehetséges modusaira irányul, hogy a kötet más helyein a blaszfémiába átcsapó neofrivolitás a biblia és az irodalmi hagyományok
megszólaltatását az eddigiektől eltérő módon szervezi; a lírai én végül szerepet vállal önnön
versében, hogy saját szerepvállalására éppen úgy kétségekkel tekintsen, mint a bibliai és
irodalmi alakoknak a „kánon” szerinti megjelenítésére.
Azt hiszem, deretorizáló modora ellenére (vagy éppen azért?) illene komolyan vennünk
Papp Attila Zsolt versbeszélőinek küzdelmét az énre lelésért, a hang megtalálásáért, szembefordulását az „arcrongálás” tetszetős (kritikusi?) igényével. A számla benyújtása eufemisztikusan megszólított „Főúr”-ától kérné vissza „lelkét”: s ebben a gesztusban és beszédben (kávéházi szituációban?) egyként fölleljük a/egy felsőbb instanciához fordulás vershelyzetét meg az egykori pesti dal, Seres Rezső slágere „ihletését.” Ez a kettős értelmezési
lehetőség hozzásegíthet, hogy az autentikus létezés könnyed dalba foglalt akarása, az inautentikusnak vélt létezés „realitása”, valamint a kortársi én-felfogások között tévelygő
szubjektum közöttes pozíciójára és e közöttes pozíciót a gondolkodástörténet nyelviségével
érzékeltető előadására összpontosíthassunk.
Ó, jól tudom, e posztmodern takonyban
oly képlékeny és szétfolyó az én;
de hát – balga hit és csalfa, vak remény! –
én én vagyok, e lap fölé hajoltan,
míg fáradsággal dolgozom e versen
a penzumért, mi napi kávém árát

2004. január

93
fedezi majd. A szitán, tudom, átlát.
A test öné, de kérem most a lelkem.
Nos, adja már és nyújtsa be a számlát.

A Delíra ciklus nyitóverse A kettős Narcisz, mely már címével meghökkent, hiszen
Narkisszosz megkettőződése az énnek és tükörképének szimbolizáló játékából fakad, itt viszont a Nárcisz-én az önmagában lévő, az önmagától függetlenedő én nyomába szeretne
eredni. Ugyanakkor a háttérben ott lelhető a nimfa is, a dialógus másikja, akihez való beszéd lehetővé teszi az én-szétválasztásokat, az én-konstrukció elemzését, amely egyben az
egymásban létező ének vágykivetülése is. A nimfa a józan („Nevezd ezt akár skizofréniának”), a lírai én az ábrándozó, aki eszméje beteljesültét reméli attól, hogy:
Az istenekre mondom, mítoszon túl,
e gesztust igen tetszetősnek tartom,
A képem most a tó vizére fordul
és arcbőrömtől elválik a maszkom
s ha elúszik, a víztükörben látom
a másikat, ki ott éldegél bennem...
A kettős én találkoztatása az ön-ismeret/ön-megismerés feltétele, valójában „terv”, készenlét, kilépés a korból, a létezés újabb formája. A Narkisszon átváltozik tipográfiailag,
a tördelésben eltér az előző verstől, s abban is, hogy míg ott a balga Freud várható örömét hírül hozva meglehetős ambivalenciával cseng ki a vers, az én eltávolítja magától a talán túlságosan kézenfekvőnek tetsző magyarázatokat, és az önértelmezés számára tartja fönn az
én-meghatározást (esetlegességeivel együtt), addig a kötetzáró vers a képmagyarázat lehetőségére hív föl, „egy Dali-festményt” nevezve meg „előszövegül”; a versben azonban kizárólag a beszélő jut szóhoz, az ő kudarcosnak feltüntetett léttörténete, amely a versben
mondhatóság (és talán általában a kimondhatóság) kudarca. A „nyelvi megelőzöttség”
mellőzése, az eszmék mozgatta vers – Papp Attila Zsoltnál – a legjobb esetben is „szelíd
hazugság”-ba torkollik, minthogy Mallarmé óta tudható, hogy nem eszmékkel írják a verseket, hanem szavakkal; a „nagyszerű eszmék”-et hirdető költői szerepvállalás hiteltelenné
válhat. A versírás akarása nem bizonyosan rálelés a hangra, igaz, az sem bizonyos, hogy
csak az „én”-, kiváltképpen nem a hajdani századfordulós modernség én-je a vers hőse. Ellenben e versakarás ellenében létrehozható, az én-ben föltáruló másik én verssé lehet,
hangra találhat, megformálódhat az „arc”. Nem a spontaneitás, hanem az én sokszerűségének tudatosulása, nem a „nagyszerű vers”-ek díszletté válható perspektívája, hanem az allegóriába tömörített lét az, ami az arcadás aktusát hitelesebbé teheti.
Nem tudok mást – bár sosem ezt akartam –
mint előhívni újra másik énem
és arcomat ott lent a tó vizében.
Papp Attila Zsolt mégsem egészen fölöslegesen baktatott át a Széchenyi téren „Plátonját” kezében szorongatva; hiszen tudni látszik, a megváltó eszmék a XXI. század lírájában
töredezve, „dekonstruálva” paródiába fordítva szoktak fölbukkanni; s e hitét a leginkább
Delíra című versében fejti ki, a megszólított hercegnőnek beszélve el kóborlását Verlaine-

94

tiszatáj

nel, a „lét nagy kérdéseinek” kiüresedett versbeszédét regiszterváltó s így a nagy kérdéseket
visszája felől láttató tónussal cserélve föl. Ezáltal azonban nem a nemzedéki rosszérzést,
hanem a tónusok, a „hangok” közötti oszcillációt téve meg versszervező tényezőnek.
Papp Attila Zsolt kolozsvári Széchenyi tere és megidézett, névvel megnevezett és csupán „rejtjelesen” célzott erdélyi költőelődei lokalizálják verseit, amelyekben azonban
Budapest és Velence hasonlóan hangsúlyos színhelyek,
Rimbaud és Pilinszky nem kevésbé fontos szereplők. A második kötetes Király Zoltán Avantgárd keservese aképpen
írja körül költői képzeteinek és nyelvisége otthonának tájait, hogy elhatárolódik a magukat az ötvösremekek készítéséhez hasonlító poéták versszerzési módjától, Áprilytól és
közvetlen elődeitől egyképpen. Tünetszerű, hogy e kötetének fülszövegét a rendhagyó (vers)-beszédű, személyiségének sokszínűségével ifjabb csikóbb poétákra nagy hatást
gyakorló Bréda Ferenc (2002-ben jelent meg az Antracit)
írta, aki Király Zoltán „nonkonformista” voltát emeli ki.
Igaz, ez a fajta, meghökkentésre építő, a vers téridős viszonyait síkszerűségre átváltó, egymásmellettiségben gondolkodó költő (úgy vélem) „avantgárdja” a jelen erdélyi és világállapotra történő reakció, valójában – ha akarom – közéleti líra, – ha akarom – az erdélyiség kifordítása. Álljon mindkettőre egy-egy, további magyarázatot feltehetőleg nem igénylő példa:
Kolozsvár főterén
ülök a háromszínű padon,
gyomorgörcsök gyötörnek,
attól tartok:
lefosok egy gondolatot.
A rossz szervezésről
azt már végképp nem tudom,
hová akasszam kabátom
mikor pezsgőt iszunk a Fellegváron.
Bizonyára leegyszerűsítés volna csupán a különbözni akarást, az avantgárd versbeszédre törekvést és a groteszket megjelölni Király Zoltán „esztétikája” jellegzetességeiül,
jóllehet számos verssorral volna igazolható a följebbi kijelentés. Mindenesetre ki kellene
egészíteni a szubkultúrához tartozó életmód versbe vonásának kísérletével, a prózába is
tördelhető sorok versként való feltüntetésével, a nyelvközeliséggel (éppen a címadó versben), egy jelentéktelennek tetsző mondat transzformációjával, továbbá a költői és a nemköltői „tárgy” között tételezett különbségek radikális eltörlésével, hogy néhány, szintén
verssel, verssorokkal alátámasztható avantgárd gesztusról beszámoljak. Ugyanakkor meglepő, hogy az eddig bemutatott költőktől eltérően mily sokrétűen-színesen és mily gazdag
referenciákkal telítetten jelenik meg a kötetben egy kolozsvári nemzedéki(?) életforma.

2004. január

95

A Vallomás a városról egyben a személyiséget alkotó elemeket összegzi a maga kihagyásos és
a vallomásszerűséget alulretorizáltsággal egyensúlyba hozó módján, míg az Avantgárd keserves kevert nyelvűsége a groteszkig hatol, ebben a groteszkben jelölve meg egy kisebbségi
(?) létformát. A Negyedik beszélgetés magammal (amely a kötetben jóval az Ötödik beszélgetés magammal című kétsoros után következik) a lokalizáltság torzképének olvasható,
a kisebbségi önsajnálkozás (vagy a sajátosság méltósága?) 2002-es paródiájának, helyzetjelentésnek arról, miképpen látja egy avantgárd gesztusnyelv célszerűségében hívő költő azt
a helyzettudatot, amelynek nem a pátosz, nem az aggályoskodás, nem a sérelmi politizálgatás a jellemzője, hanem az abszurditás átlátása, a torzító viszonyokra adható torz beszéd:
édes balkán
magot köpködök
édes balkán
gyatar sört hörpölök
édes balkán
magunkon röhögök
A kolozsvári (ön)életrajzi mozzanatok versbe szedése egyben a valahová tartozás kinyilvánítása, amelynek nem visszavonása a „nemzeti látószögű” beszéd és tudat parodisztikusszatirikus megjelenítése. Király Zoltán „tótágast álló világ”-a (mundus inversus-a) egyszerre a szűkebb haza meg a „mindenség”, önarcképe az Öncélozgatásban ennek a múlni
nem akaró „karneváliság”-nak (forrásai között a diákfolklór, a népköltészet, a spanyoloskubai ritmus) keretei között rajzolható ki. A „világ” amelyben „minden másképpen van”,
csupán az avantgárd új-grammatikájával írható le, torzképekkel érzékeltethető képtelenségek halmaza. Ez a halmaz kiragadott idézettöredékekből, műveltségmozaikokból, emlékdarabokból áll, a szerkesztés feladatai közé azonban nem iktatja a formális logika szerinti
összerakást, éppen ellenkezőleg, a nyelvtanilag hol szabályos, hol szabálytalan mondatok
érzékeltetik az „anyag” különféleségét, összeférceltségét, mivel feltehetőleg ez felel meg
leginkább a beszélőnek, az egymástól eltérő mozzanatok kaleidoszkópban szemlélése. Persze, a sejtetésnek, az elhallgatásnak azért „dramaturgiai” szerep jut, az Avantgárd keserves
beszélője olvasójának nem annyira beavatottsága, mint inkább cinkos együttgondolkodására számítva. A logikai bakugrások az abszurditásnak mint szemléletmódnak szolgálatába
szegődtek, amely egy nemzedéki „életérzés” tolmácsolását is vállalja. Talán ennek jelzéséül
olvasható Az akciófilmek fölöttébb szükséges voltáról (a versnél ártatlanabb és más irányba
célzó változata Moldova Györgynél a szatirikus történet a Lakinger Béla zsebcirkálóról):
álmodom,
a tarnicai tóból megszökött
az egyetlen erdélyi magyar
atomtengeralattjáró.
a vízözön áttörte a gátat,
a fenesi benzinkútig vitte magával.
erdélyi magyar matrózok
énekelték benne:
„a régi mániám..”

96

tiszatáj

S hogy a mai költészettörténésekről is van szava Király Zoltánnak, álljon itt a Meghívás
ebédre. Már csak azért sem valószínű, hogy Papp Attila Zsolt Nárcisz-verseire reagálna, mivel
a két kötet egy esztendőben, egymás után jelent meg, az azonban elképzelhető, hogy megkettőződő személyiség erdélyi irodalmi hagyományához beszél a torzító tükröt föltartó költő.
bambán és mélán
keverem a puliszkát,
ő is forgat engem.
ha pontosan tudnám, hogyan is van,
megenném,
vagy ő engem.
Míg ez az avantgárd beszéd egyediségével kitűnik az ifjú erdélyi magyar lírában, folytathatósága, jövője iránt esetleg kétségek merülhetnek föl: vajon modorrá válik-e a kötet
számos ötlete, a couleur locale és a groteszk egymásmellettisége, egyszeri összeszervezettsége, vagy olyan kísérlet, amelynek netán holnaputánja is van?
E verseskötetek szűkebb kontextusának elemzésekor aligha hagyható figyelmen kívül,
hogy a már több ízben emlegetett Erdélyi szép szó teret és dokumentálandó közlési helyet
biztosít kötetekkel rendelkező és az azokra készülő, magukat és a szerkesztői vélemény szerint erdélyinek számító, oda sorolható-sorolandó szerzőknek. S bár ismét kimaradtak
néhányan (Szilágyi István, Mózes Attila, Gáll Attila, Fodor Sándor, hirtelen ők jutottak
eszembe) a számon tartásra érdemes szerzők közül, viszonylagos teljességgel bontakozik ki
előttünk az, amit egy kiadói, szerzői, szerkesztői akarat erdélyi magyar irodalomként akar
elfogadtatni. Gondolom, elvileg nincsenek a műfordítások sem kizárva, de e nemmel nem
találkoztam még a kötetekben. Kontextusról beszélhetünk, hiszen egyfelől a bemutatott
költők önálló kötetekben publikált verseire itt is rábukkanhatunk, másfelől e kötet lapoztán
viszonyítási pontok, meghatározó és elutasított költészetfelfogások buknak ki, amelyekhez
képest alkalom nyílik ars poeticák után kutatni, ars poeticákat szembesíteni, elődöket-utódokat, mintákat és félreértelmezéseket földeríteni. Akár feltűnőnek is mondható lenne,
hogy az egykoriban valószínűleg leegyszerűsített Kányádi Sándor-portré miként színesedik,
„rétegződik”, töltődik meg mind többféle jelentéssel, részint azáltal, hogy ifjabb csikóbb
poéták utat találnak Kányádi utóbbi köteteihez, részint azáltal, hogy Kányádi is átírja
a maga „erdélyiség”-elképzelését. Illyés Gyula 99. születésnapjára kettős arcképpel szolgál,
üzen a maga értelmezőinek, egyben a maga Illyés-képét is fölvázolja. A Duna menti mondóka a tragikus irónia eszközével járul hozzá (Kolozsvárt, 1987-ben!) a dunatáji (európai?
a világot torzító?) antinómiák ismeretéhez, a szuffixumok játéka a mondóka formájába-ritmusába rejti a másképpen (nemcsak cenzurális okokból) alig megfogalmazhatót. Az Előregyártott elemek hattyúdalokhoz (Budapest, 2001. november) a kölcsönös névmáshoz kapcsolódó igékkel jelzi, hogy az együtt mondatba záródó cselekvési formákból hogyan lesz
XX. (XXI.?) századi „horror”. Ez az újabb meg újabb területeket meghódító líra párbeszédességre késznek mutatkozik, s nemcsak Orbán János Dénes, hanem például Fekete Vince
is szükségesnek vélte a versbéli reagálást egy ő(ke)t megérintett Kányádi-versre.
S bár Kovács András Ferenc mit sem látszik veszteni invenciózusságából, Lázáry René
Sándor újabb verseivel – az antológiából így látom – csak szaporítja a már ismert darabok
számát; ismétlem, ötletekben bőviben van („...magába szív a halk űr, / Ha Wallhallámba

2004. január

97

röptet hasán egy príma valkűr”), de egyelőre nem látszik az immár többkötetnyi termést
összefogó, XIX. század végi, XX. század eleji magyar költészethiányt egy teremtett költővel
pótoló irodalomteremtés koncepciója. Bizonyosan van ilyen; s ha Weöres Sándort emlegetem, annak az is az oka, hogy KAF nem titkolja kapcsolódását a weöresi költészet-alkotáshoz. Olyan értelemben használom ezt a megjelölést, hogy egy létezhetett, de ilyen formában nem létezett, irodalom- és/vagy mentalitástörténetileg hitelesíthető poéta (vagy költőnő) költészettörténetbe iktatásával részint igazolódik Weöres és KAF személyes irodalomtörténete, részint a költői/költőnői nyelvbe rejtőzéssel roppant lírai energiák szabadulnak föl, amelyek a „mímes” játék ürügyén a megteremtett (jó értelemben művi) nyelvet elfogadottá teszik. KAF Árdeli táncok gyerekeknek szintén az alakváltoztató poézisbe lenne
sorolható, eléggé abszurdba hajló versbeszéd ahhoz, hogy akár gyerekvers is lehetne, de
eléggé erotikus nyelvi lelemények bukkannak föl ahhoz, hogy valóban a gyerekek kiszámolósdijának megfeleln-e („A Küküllők mentiben / Kopik a lúd talpa: / Láncos ökör sem
pihen, / Agg üsző sem csalfa”, a szelídebbek közül, a kevésbé szelídek közül: „Gernyeszegen
hat kandúr / Gerlét begyerészget, Sáromberkén sarkantyús / Kecskék lepetéznek”). A bámulatosan virtuóz verselés, a megkomponáltság bravúrja (mint például az Egértáncban
a fokozással szerkesztett vers), a szuverénül felhasznált nonszensz elemek szembesítése
a szűkebb regionalitással új műfaj körvonalazódását ígéri, miként az Árdeli szép tánc is,
amely a tótágast álló világ barokk vízióját kezesíti a versritmussal Weörest idéző, neki
ajánlott vers beszédmódjához. Az Árdeli szép tánc a szülőföld víziója, a szürreális kép
hang- és látványemlék fölvázolásával. A keretbe foglalt vers, amely tematikailag akár Petőfit is megidézhetné, valójában a gyermekkori látomások és képzetek újra-megjelenedése,
csakhogy aki megjeleníti, nemcsak Weöres Sándornak, hanem az angol nonszensz költészetnek is tisztelője. A hangjelenések végigkísérik a háromszor nyolcsoros költeményt,
amelynek ritmikája külön fölhívja magára a figyelmet, és késztetheti az értelmezőket arra,
hogy eltöprengjenek, mily módon éri el a vers beszélője az eufónia érvényesülését. S míg
a szintén az antológiában közölt Fattyúdal KAF sokszor olvasott, intertextuális játékot
utánzó líraiságát példázza („Ó ifjúságom égi mázlik / Tündértaván hány lét imázslik / Ha
tükrén dalra hatty' fakad / Recsegni készt kis fattyakat”), az Árdeli szép tánc meg az Árdeli
táncok gyermekeknek kísérlet a kilépésre a helyenként önismétlőnek tűnő virtuóz verselés
keretei közül, legalább a műfajváltás igényét jelenti be a messze nem lényegtelen elmozdulást a már meghódított és (nem merem azt írni: a végsőkig, legföljebb azt, hogy) nagyrészt
kiaknázott versbeszédtől. Az „Árdeli”-versek kaján-külső, líráját formázó beszélője immár
az előre vártan ironizáló múltszemlélet helyett aképpen „archaizál”, hogy abba a gyermekkor tájait és a gyermekversek nonszenszét, abszurdoidját teszi meg a „hitelesítés” eszközének. Ugyanakkor éppen az olykor csupán modornak érzett bravúros versformálás elől menekülhetnek az ifjabb csikóbb poéták, hiszen mi sem tűnik egyszerűbbnek, mint utánozni
ennek a modornak külsőleges jellegzetességeit. De ez ellen már OJD tiltakozott, hogy aztán
az ő „modora” legyen irányadó kortársai vagy a nála ifjabbak számára. Nem az ő helyébe
lépett Karácsonyi Zsolt, de annyit mindenképpen elmondhatunk, hogy a legifjabbak számára ő (Orbán János Dénessel) az „erős költő”. Egyelőre KAF a maga teremtette versvilággal látszik küzdeni, a leginkább az Árdeli szép tánc mindenesetre egy nem előzmény nélküli, de egy más KAF-ot ígér.
Minden ismertetés igazságtalan és méltánytalan. Még a legrészletezőbb sem terjedhet
ki minden – fontos – részletre, az áttekintés pedig azt eredményezheti, hogy kizárólag az

98

tiszatáj

értelmező önös szempontja szerint méretnek meg az esetlegesen alaposabb ismertetés
nyomán jelentősebbnek (vagy kevésbé jelentősnek) látszó teljesítmények.
Összegzésre vállalkozni akkor, amikor első- és másodkötetes költőket végigolvastán
támadt benyomásaimról írtam, sehová sem vezetne. A mottóul választott verseket és költőit a mai magyar irodalom számottévő értékeiként tartom nyilván, s az ismertetett kötetek
jelentékeny mértékben árnyalják azt a jelenségcsoportot, amit mai magyar líra címmel jelölhetnénk. A regionalitás problémája időnként fölvetődött, mert erre a szövegek késztettek, időnként nem, mert mintha ilyen késztetés a szövegek részéről nem érkezett volna.
A külső, technikai feltételek, valamint az állami-politikai „határok” létezésétől (egyelőre)
nemigen lehet eltekinteni, már csak azért sem, mivel a „politika” (mondjuk így, eufemisztikusan) nem hagyja, hogy eltekintsünk tőle. Az viszont (éppen KAF verseiről szólvást) elkerülhetetlennek mutatkozott, hogy olyan értelemben vetődjék föl a regionalitás kérdése,
mint amilyen mértékben az önéletrajzi alkotásként elfogadott epikus művekben szóba kerül: az emlékező hang- és látvány-élményei (jobb szó híján használom megint) az álom-logika szerint elrendeződve újraírják, újraírhatják azt a tájat, azt a nyelvet, amely költői univerzumának centrumában létezik, s amelynek állandó újra-rendeződése, a külső és belső
világtérben való helyhez jutása a nyelvben tett, „befelé vezető” úton történhet meg. Az ifjabbak egyelőre inkább a kifelé vezető úton járnak, az egymásra torlódó (világ)irodalmi ismeretek szövegisége kápráztatja el, nyűgözi le őket, hívja föl újabb és újabb nyelvterületek
meghódítására. Náluk jóval áttételesebb a regionalitás jelenléte, számukra elsősorban
a világirodalomnak az előd, a félreolvasandó költők megkerülhetetlen részei. Miként Orbán
János Dénes Kányádi-variációjában olvasható: „Mint hómezőn a vadnyúl / az ugró képzelet / ha mit még hátrahagyunk / a kép s a képkeret.” *

JEGYZETEK
KINDE Annamária: Szandra May kertje. Marosvásárhely 2002. Mentor
ORBÁN János Dénes: Anna egy pesti bárban. Budapest 2002. Magyar Könyvklub
KARÁCSONYI Zsolt: Sárgapart. Kolozsvár–Arad–Budapest 2003. Erdélyi Híradó–Irodalmi Jelen–
Fiatal Írók Szövetsége.
FARKAS WELLMANN Éva: Itten ma donna választ. Kolozsvár–Budapest, Erdélyi Híradó– Fiatal Írók
Szövetsége
PAPP Attila Zsolt: A Dél kísértése. Kolozsvár–Budapest, Erdélyi Híradó–Fiatal Írók Szövetsége
KIRÁLY Zoltán: Avantgárd keserves. Kolozsvár–Budapest 2002. Erdélyi Híradó–Fiatal Írók Szövetsége
Erdélyi szép szó 2003. Szerk. Fekete Vince. Csíkszereda é. n. [2003.] Hargitai Kiadóhivatal, Pro-Print
Könyvkiadó

*

A jelen dolgozat reagál az E–MIL (Erdélyi Magyar Írók Ligája) 2003. augusztusi, zetelaki táborában tartott referátumokra, valamint Láng Gusztáv, Balázs Imre József, Fekete Vince és e sorok
szerzője előadásait követő vitákra, tartalmazza továbbá azokat az előfeltevéseket, amelyek a SZTE
BTK Összehasonlító Irodalomtudományi tanszékén, az Összehasonlító Irodalomtudomány „B”
szak 2003/2004-es tanévének első szemeszterében tartott, Kovács András Ferenc költészetének
elemzését célul kitűző szemináriumával kapcsolatban megszülettek. A szemináriumot e sorok írója
és Tóth Ákos posztgraduális hallgató vezették.

2004. január

99

GERGELY ANDRÁS

Polgárosodás és irodalom
A modern – 19–20. századi – irodalom a polgárosodásról szól, vagy arról kell szólnia.
Az Alexa Károly szerkesztette tanulmánykötetben (a Kölcsey-füzetek III. kötetében) ugyancsak erről értekeznek, vagyis arról, hogy az irodalom a polgárosodásnak olykor koncepcionális vázát, ideáját, máskor kritikáját nyújtja, megint máskor fájó hiányát mutatja fel.
Nincs „nagy” magyar családregény – sóhajt fel több kötetbeli tanulmány szerzője, s rezignáltan hozzáteszik: hogyan is lehetne, ilyen megszakított, megtört, felemás polgárosodás
mellett.
Polgárosodásunk eredendően problematikus, mondják a történészek, s ezt írják az irodalom történészei, vagyis még 19. századi polgárosodásunk sem volt éppen „ideális”, magától értetődő, egyszóval: nem volt szerves. De a 21. századból, vagy a 20. század második
feléből visszatekintve nosztalgiánk van iránta. A jelenből és a közelmúltból polgárosodási
leltárt készítve látjuk, hogy mennyi érték kallódott el, mennyi polgárosodási energia és törekvés ment veszendőbe! A veszteség eme leltárát is a szépirodalom segít elkészíteni.
Erről szól tehát a tanulmánykötet, huszonegy írással. Ha azt nézzük, kikről írnak
benne, talán többen vannak a huszadik századiak (az 1918 utániak), ha azt, hogy miről,
dominál a 19. század – hiszen még a legújabb író-nemzedékek is legtöbbször a régi századforduló világába merülnek alá. Ez alól még a kötet legterjedelmesebb és talán legjelentősebb, összefoglaló tanulmánya, Alexa Károly Zárszó helyett c. utószava sem kivétel. Nála
a huszadik század közepének helyzetértelmezése egy tárgyi leltár segítségével készül: mi
minden veszett el ekkorra – a régi századforduló világából.
Persze nem polgárság-hagyatéki leltár készül a kötetben, nem fűző és hajcsavaró, nem
ingmell és kamásni sorolódik együvé Krúdy Gyula modorában. A szerzők annak járnak
utána, hatott-e az irodalom a polgárosodásra, adott e modellt, értelmezte-e egyáltalán a maga eszközeivel ezt a folyamatot – egyszóval: mire jutott a magyar irodalom a polgárosodással?
Elemzéseivel pedig nagyot lendít az eddig a realizmusvisszatükrözés tengelyén évtizedekig eljáró irodalomtörténetíráson. Néhol épít annak eredményeire, de többnyire hordalékokat, romokat takarít el az útból. Példaként itt most
egyetlen, polgárosodásunk szempontjából döntő kérdés: a
dzsentri. Történetírásunkat, ha nem is közvetlenül az irodalomtörténet, de a szociográfiaként olvasott szépirodalom fertőzte meg egy koncepcióval: a hanyatló nemességgel egyenlősített dzsentrivel. Jellegadónak tekintve egy torzképet, démo-

100

tiszatáj

nizálva egy Európa-szerte meglévő jelenséget, a nemesi értékek és életforma-sajátosságok továbbélését. (Már ahol volt nemesség – a Balkánon nyilván nem voltak dzsentrik, ott
más volt.) A dzsentri-kérdés, amely címében is „exhumáltatik” az egyik tanulmányban,
s a Kaffka Margitról szólóban is középponti helyet kap, a kötetnek is gerincét alkotja, közepét
foglalja el.
De kezdjük az elején. Elméleti okoskodás nem vezeti be a kötetet, amit nem hiányolunk. Itt az elején vagy a kötet közepén vagy éppen a végéről nagyon hiányzik viszont egy
nemzetközi kitekintés. Annál is inkább, mert az egyes tanulmányok, még azt figyelembe
véve is, hogy a magyar irodalomról szólnak, bizony nagyon hungarocentrikusak. Nem utalnak jó olvasottságról tanúskodva közép-európai és távolabbi párhuzamokra. Egyedül Kiss
Gy. Csaba rövid tanulmánya képez üdítő kivételt, amely a közép európai családregények
városi tereit mutatja fel, sajnos csak vázlatosan.
Az elején mégiscsak „kitekint” Jankovics József, amikor az európai, elsősorban a holland polgárosodás és a magyar, főként az erdélyi peregrináció egymásra csodálkozását bemutatja. Még a következő írás is, Fábri Annáé, a külföldi hatáson töpreng: hogyan lehet,
hogy a 18. századi Németországban-Németországnak is modern Knigge viselkedési kézikönyvét magyarra fordítva is sikerrel lehet eladni? – A magyar társadalom még nem reflektált önmagára, ilyen könyvet nem tudott kitermelni a 18. században, viszont akadtak
már olyanok, akiknek rendi pozíciója nem volt egyértelmű: ilyenek voltak a nem-nemesi
származású értelmiségiek, a honoráciorok. Nem véletlen, hogy az ehhez a réteghez tartozó
Kis János fordítja-adaptálja ezt a művet – foglalhatjuk össze Fábri Anna alapos elemzéseit.
Még ugyancsak a szépirodalom előtti „irodalom” Thimár Attila dolgozatának témája: az
irodalmi folyamat egészének, emancipációjának, elkülönült társadalmi alrendszerként való
megjelenésének, intézményei kialakulásának kérdéseit boncolgatja. Az ismert irodalomszervezők tervezetein végigtekintve állapítja meg: „Az irodalmi nyilvánosság [nem] az előre
tervezett úton, a központi intézmény irányításával alakult ki, hanem, mint máshol is Európában, spontán úton jött létre és jutott el polgári formájáig.” – De miért akartak akkor
annyi erővel s energiával intézményeket s társaságokat teremteni? Nem az elit akarta definiálni, elhatárolni általuk önmagát? – tehetjük hozzá kérdéseinket. Úgy tűnik, mintha
egyedül, egyenként nem mertek volna polgárosodni.
Kulin Ferenc azután belevág a 19. század közepébe. Pontosabban: egy az egész századon végigívelő, hegemónnak tekinthető irodalmi vonulatot mutat be: eszerint az anyagi javak, a jólét (akár csak a jobblét) nem hogy nem kiemelt értéke az irodalmi alkotásoknak,
hanem alkalmanként egyenesen kárhoztatott, sőt néha „démonikus” jellegűnek ábrázoltatik. A nemzeti és a polgári ekként a 19. századi szépirodalomban állandó érték-konfliktusba
kerül. Kiegyenlítés a 19. század derekán sem történik, és éppen a népi származásúak
(Arany, Erdélyi) a legkérlelhetetlenebbek az ellentét felmutatásában. Nagy kérdést tesz fel
ezzel Kulin, azt, hogy miért is van ez így? – Legalább részleges megválaszolását a szerző
a reálszféra, a valós polgárosodás világában kísérli meg. Pedig a választ részint az összehasonlító irodalomtudomány módszereivel kellene keresni, részint pedig a magyar eszmetörténet lenne segítségül hívható. A 19. század magyar liberalizmusa ugyanis nem Manchester-típusú volt, vagyis nem hitte azt, hogy az egyének haszonszerző törekvéseiből harmónia áll elő (nálunk ezt egyedül csak Széchenyi hitte-hirdette), hanem a gazdasági szférát
szinte az eredendő bűn világának tartotta, amelytől szabadulni ugyan nem lehet, de nemhogy harmonikus közösség nem teremtődik belőle, hanem szétrombolja, legalábbis szét-

2004. január

101

zilálja a társadalmat. A magyar nemzeti liberálisok szerint a nemzet nem előáll, hanem azt
meg kell teremteni, ez a legfőbb feladat, tehát a cselekvési- és értékhierarchia csúcsára ennek kell kerülnie. Aki ezt szolgálja, magasabb rendű tevékenységet folytat, mint aki a profitot hajhássza, sőt az utóbbi nem csak elvonja az egyént a nemzeti feladatoktól, hanem kiüresíti (elidegeníti) az egyént, végül alkalmatlanná tevén őt magasabb rendű társadalmi
funkciók ellátására. (Egy paradoxon: a gazdasági szférában zajló, gazdasági szempontból
viszont irracionális cselekvések a 19. század végi irodalomban azután, ha nem is stilizálódnak át nemzeti hőstettekké, de egy autentikusabb lét [művészlét!] megteremtésének eszközeivé válnak – lásd a kötetből fájón hiányzó Justh Zsigmondot és alkotásait.) – De ez csak
egy szempont, amelyet az inspiratív tanulmány megfogalmaztat velünk: ha már telitalálta
az itt jelzett problémát, Kulinra vár a kérdéskör alapos kimunkálása, huszadik századi
transzformációinak felmutatása és nemzetközi párhuzamainak elemzése.
Hogy a „művész” saját értékrendje milyen korán megjelenik, azt a következő tanulmány, Szilágyi Márton írása példázza, amely Csokonai Vitéz Mihály utolsó nagy konfliktusáról, a Rhédey-temetésen elmondott verses búcsúztatójáról, ill. annak kiadásáról szól. Az
1804. évi konfliktus alapja részint egy irodalmon kívüli világ, a hagyományos temetési rend
(műfajainak és képviselőinek), részint a művész, vagyis a forma- és rend-bontó Csokonai
alkotói szabadságeszményének az ellentéte. Két értékrend ütközik itt, nem pedig egy közrendű egy főrendűvel. Vagyis jelentős művelődéstörténeti, nem pedig jelentéktelen társadalmi konfliktusról van szó – összegezhetjük Szilágyi értelmezését. A művészet elkezdi alakítani a társadalmi valóságot – s ezért van helye az eseti elemzésnek a kötetben.
Az irodalom polgárosodásának fontos eleme a szerzői jog érvényesítése, ill. a publikációiból megélni tudó írói-szerkesztői réteg kialakulása. Völgyesi Orsolya erről szóló tanulmánya előbb a magyar szerzői jog reformkori sorsát követi nyomon (s ezt a szálat hadd
kössük el azzal, hogy a szerző művéhez való jogát a magyar jogban végül az 1861. évi Országbírói Értekezlet által megállapított Ideiglenes Törvénykezési Szabályok rögzítették),
majd az írói honoráriumok segítségével ad bepillantást az önálló írói egzisztenciák kialakulásának folyamatába. Az 1840-es évekre a legnagyobb vagy a legszorgalmasabb írókköltők-szerkesztők már meg tudtak élni írásaikból, s a cenzúrától eltekintve ezáltal végbement az írótársadalom polgári egzisztenciáinak kialakulása – elvileg bármely írástudó beléphetett és tag maradhatott az irodalom respublikájában.
Az abszolutizmus korát a kötet sajnos átugorja. Pedig mind az irodalmi folyamatok,
mind az egyes szerzők vonatkozásában lett volna mit feltárni, bemutatni! Elsősorban egy,
az ún. „irodalmi Deák-párttal” foglalkozó írást hiányolunk: az irodalom nem ekkor kerül
először a politika (és egy bizonyos irányultságú polgárosodás) szolgálatába (vagy legalábbis
szövetségesei közé), de szervezetten, tudatosan erre először kerül sor történelmünkben –
s korántsem utoljára.
Arany Jánoson átlépve jutunk el tehát Arany Lászlóhoz, Sturm László tanulmánya révén, amely Arany László elhallgatását, bizonyos mértékű költői kudarcát boncolgatja.
A költő valóságos csomópontja századának: az eszmehirdető-nemzetnevelő költészet hite
nála apai örökség, kiábrándulása Byronnal, Puskinnal rokonítja. Ugyanakkor nem jut el
a költészet funkciójának újrafogalmazásáig, ahhoz, hogy az egyéni-egzisztenciális problémák
nemzeti reflexióktól függetlenül is a költészet tárgyai lehetnek. Sturm – velünk ellentétben –
jelentős költőnek tartja hősét, s ezért igényes magyarázatot próbál találni elhallgatására.
Címében „társadalomtörténeti tanulságokat” ígér, ezek azonban sem Arany László szemé-

102

tiszatáj

lyére, sem korára vonatkoztatva nem kerülnek igazán kifejtésre. Pedig egzisztenciáját tekintve aligha volt polgárosodottabb költőnk e hitelintézeti igazgatónál. (A szerintünk is
helytálló Arany László–Csengery Antal-párhuzam ugyancsak az eredetiség hiányára kell
hogy figyelmeztessen.)
Tarjányi Eszter előássa a dzsentrit (A dzsentri exhumálása), s írása elején jelzi, hogy
előbb halottá kellene azt nyilvánítani, hogy azután exhumálni lehessen. Meg is történik
mindez az értékes tanulmányban, frivolan azt mondhatnánk, hogy szabályszerűen „kivégzi”
a dzsentrit, a történetírás és az irodalomtörténet-írás eme százados mítoszát. Sajnos nincs
tere arra, hogy a dzsentri, mint társadalomtörténeti legenda historiográfiai teremtődésén
végigmenjen (reméljük majd könyvet ír róla), de határozott kontúrokkal rajzolja meg azt
a folyamatot, ahogyan a dzsentrivel foglalkozó irodalmi ábrázolások „kanonizálódtak”, majd
azokból a történetírás lepárolta a maga (kártékony és jellegzetesen magyar) dzsentri-képét.
Hogy ebből ki tud(unk) kászálódni, abban persze a legújabb magyar történetírás is segít(i)
(amely persze európai társadalomtörténeti párhuzamokat keresve és mindenütt találva
már nem szörnyülködhetik annyira a dzsentri felett) – de Tarjányi igazi novuma az, hogy
magukat a dzsentri-téma klasszikusait hívja tetemre: kiderül, hogy a dzsentri felett valójában nem vérzik írójuk szíve. Mikszáth Noszty-története nem igazi ’történet’ (vagyis nem
kritikai realista ábrázolás), mert időtlenítve van (társadalombírálat pedig így nem lehetséges), inkább pikareszk regény ez, Noszty Feri jelleme ennek megfelelően a cselekményhez
alkalmazkodik (de nem mindig léha!), és egyáltalán: mítosz az is, hogy Mikszáth dzsentri
kritikája idővel egyre mélyült, erősödött – tudjuk meg Tarjányitól.
A másik elemzett regény Lovik Károlyé. Ebben „a kertelő agár” jelképébe sűrítve megkapjuk, hogy „a dzsentri szerepeltetése ebben a regényben egyáltalán nem társadalomkritikával társul, hanem az irodalmiságot, a narráció érdekét képviseli”. (Tessék az egész fejtegetést elolvasni!)
Végül Móricz regénye, a Rokonok „egy általánosabb léthelyzet feltárására, az ember
nyelvbe vetett, önálló véleményalkotásra képtelen nyelvrokonságának a bemutatására vállalkozik”. (Hozzátehetjük: dzsentri-világ helyett itt inkább beamter-világot találunk, ennek
hálózatát és más hálózatokat.)
Figyelmesebb olvasással a „dzsentrivilág” az önmegvalósítás, az egzisztencia-teremtés
egyik, talán nem ideális, de mindenképpen reális világa Kaffka Margit életművében – állapítja meg Nyilasy Balázs tanulmánya. Következésképpen Kaffka nőalakjai nem fordulnak
határozottan az emancipáció irányába, viszonyuk annak lehetőségéhez nagyon is ambivalens. Nyilasy még a Kaffka-írásokból kibontakozó „dzsentri családi élet finomabb életkultúrájára” is rámutat, vagyis arra, hogy a vidéki-vidékies polgárosodás mégis csak teremtett
kultúrát (vagy civilizációt, kinek hogy tetszik).
Szinte ráfelel minderre Márai Sándor a Szegedy-Maszák Mihály (különben kissé szaggatott vonalvezetésű) tanulmányában: az író szülőföldjén, Kassán, jobban érzékelte a polgári légkört – Budapesten inkább csak „annak karikatúráját”.
Túlfeszítettnek érezzük viszont Joó Tibor begyömöszölését Hornyik Miklós által „egy
polgári értelemben vett humanitás program” bugyrába. Joó Tibor jó szándéka ugyan kétségtelen – a második világháború idején keresett ellenszert a nacionalizmusokra. Az is igaz,
hogy a régi századok magyar-nomád eredetű „nemzeteszméje” (ma közösségi tudatot mondanánk) a nyugatitól eltérő jellegű, nem nyelvi-etnikai szempontú volt. Joó azonban egyenes vonalat húz e hagyománytól a huszadik századig – pedig közben mégiscsak megszüle-

2004. január

103

tett egy nyelvi-etnikai alapú „nyugatias” magyar nemzet a 19. században, s ezt nem lehet
zárójelbe tenni. Lehet, hogy működtek etnikailag közömbös birodalomszervező erők a magyar történelemben, de ezeknek kora a 19. században végérvényesen lejárt. Mindezt Hornyik is kritikával ismerteti, de úgy érezzük, hogy Joó nemes intenciói mellett is koncepciója
nem volt alkalmas a polgári értékrend kifejezésére, s elmélete antifasiszta tartalma ellenére
sem utalnánk ki néki helyet a polgárosodás elméleti-irodalmi vetületével foglalkozó kötetben.
A népi írók közül – sajnos – egyedül Kodolányi János polgár-koncepciója bukkan fel
Csűrös Miklós rövidebb írásában. (Németh László nagyon hiányzik!) Kodolányi kapitalizmus- és polgárellenes, az egész modern fejlődést dekadenciának látja, kultúrkritikai attitűdje nem teszi lehetővé, hogy a polgárosodást elfogadja.
Szinte észrevétlenül kerülünk át a huszadik század közepére. Sallai Éva az Eötvös
Collegium 1950-es szétverésének előzményeit és polgárellenes érveit rekonstruálja. Igazi
polgárellenes érveket persze nem találunk, legfeljebb elitelleneseket. Az egykorú érvelés
színvonalát leginkább a WC-ben hagyott pártjelvény feletti felháborodás határozza meg.
A kötet – mint az az eddigiekből is egyértelmű – társadalmi-szellemi értelemben vett
polgárfogalmat használ. Az egyetlen elemzés, amely az állampolgárral foglalkozik, szükségszerűen elhagyja az irodalom terrénumát: M. Kiss Sándor meghökkentő példák, a II. világháború alatti szerveződő-lebukó magyar ellenállás témakörének segítségével mutatja fel
a Horthy-kor és az 1948 utáni kommunista korszak állampolgára helyzetének ill. jogállamiságának különbségét.
Kemény dió feltörésére vállalkozott N. Pál József, amikor a Kádár-korszakot (polgárosodását) és irodalmát a maga kölcsönhatásaiban mutatja be. A tárgyalás az 1956-ot követő
tudatveszejtés bemutatásával indul, majd a korszak irodalompolitikájára, végül szépirodalmi termésére kerül sor. A bemutatás Sarkaditól Hajnóczyig ível, s a rövid életút- és műelemzéseknél a polgárosodás tematikai ügyét néha elnyomja a rendszer morális vagy általános politikai bírálata – érezhető, hogy a polgárosodás – a szó szűkebb értelmében – bizony nem állott az 1956 utáni irodalom érdeklődésének középpontjában. Rendszerkritika
(többnyire burkolt formában) létezett, de a polgárosodás tematikája csak a Kádár-rendszer
utolsó szakaszában került, kerülhetett elő.
Hát még akkor Ceauşescu Romániájában! Gróh Gáspár, aki Szilágyi István remekművét
elemzi (Kő hull apadó kútba), érzékelteti, hogy a regénybeli Jajdon nem csupán a régi, hanem a huszadik század végi Zilah is. A regényben ábrázolt társadalom nemcsak rendies,
hanem egyszersmind rendje reménytelenül mozdulatlan és mozdíthatatlan. A regény olvasója, ha befejezte az olvasást, el sem tudja képzelni, hogy mi történt (történhetett, történt-e
egyáltalán valami) Jajdonban az elkövetkezőkben. Múlt még van valamennyi, oda lehet
menekülni (mint a hősnő is teszi, a maga korából vissza a fejedelmek korába). Nincs
„előre”, nincs kiút az elért kispolgárosodásból a polgárosodás felé. A szocializmus reménytelenségén belül Románia külön reménytelensége. Szilágyi István regénye szomorú hangú
síp az ötágú hangszeren.
Nézzük akkor Szlovákiát és Grendel Lajost! Elek Tibor tanulmánya révén bontakozik ki
előttünk világlátása. A Felföld kisvárosainak története dehogy mozdulatlan – nagyon is dinamikus. Csak éppen irracionális: uralomváltások, váratlan helyzetek kergetik egymást,
amelyhez mindenki alkalmazkodni kénytelen. A múlt nem éles kontúrú, mint Jajdonban,
hanem ködfoltos, bizonytalan, s ebben a múltban nem jellemes árnyak bolyonganak, nem

104

tiszatáj

Hamlet atyja szól. Az értékrendszer bizonytalan, az író inkább kérdez – de a múlt és a jelen
között van valamilyen kitapinthatatlan, de tapogatózásra érdemes kapcsolat. E regényekben „fölvillan a remény”. Íme, egy másik „síp”: az előző tanulmánnyal remekül kiegészítik
egymást.
Ez a kép kerekedik körképpé Kiss Gy. Csabának a közép-európai regények kisvárosi
térábrázolásáról szóló tanulmányában. Nem meglepő a számos közös vonás: nem a dinamikus kisváros a családregények színtere, hanem többnyire (monarchia-) határszéli, „álmos” kisváros, ahol több nyelv és nemzetiség él együtt, s mégis összetartja őket valaminő
normarendszer. Az „igazi”, a „nagy” történelem azonban e városokon kívül zajlik, az ebből
fakadó időtlenség és állandóság csupán kulisszája lesz a családok történetének.
A polgárosodás Magyarországon elválaszthatatlan a zsidóság társadalomtörténetétől.
Irodalmi vetületének nagy bősége és annak értékei közismertek. A mégis csak kényes kérdés körüljárására Alexa Károly vállalkozott. Már tanulmánya címéhez hozzáilleszti: „előfeltevések és adatok egy téma vázlatához: magánbeszéd”. Tehát egy vázlat vázlatának tekinti művét, amely azért ennél jóval több. Amíg a kötet írásainak többsége esettanulmány,
egy-két avagy néhány példán elemző dolgozat, Alexa szinte valamennyi értéket alkotó
szépirodalmi művet bevon elemzésébe – részint a magyar irodalom értékes vonulatát vázolja fel, részint a „sikeres polgárosodás” mélyrétegeibe segít bepillantanunk.
Nem ártott volna egy szótörténeti tanulmány a „polgárról”, s ezt a hiányt még fájóbban
érezzük Spannraft Marcellinának a polgár szóval kapcsolatos, annak mai szóhasználatát
feltáró vizsgálataiban, amelyek megmutatják, hogy mennyire bizonytalan, többértelmű
a fogalom használata.
Alexa Károly nagy összefoglaló tanulmánya a kötet végén persze bizonyára még anélkül
íródott, hogy az előbbi, konkrét elemzéseket ismerte volna. A kötet ötödét kitevő százlapos
elemzés Álmok, tények, rögeszmék alcím alatt szinte mindent felvállal, ami a témával kapcsolatos: a polgárság története, nem-irodalmi reflexiók a polgárosodásra, szépirodalmi
munkák, vitairatok, az esszéíró véleménye – s mindez legalább öt korszakról, a 19. század
két feléről, a két háború közöttiről, az „átkos” időszakáról, és a rendszerváltás utánról. Hatalmas anyag gördül felénk, a politikától csupaszított teljes magyar történelem, váltunk az
idősíkok, valóságrekonstrukciók és reflexiók között, elénk kerülnek és mögöttünk elmerülnek az előzőekben már megismert szerzők, váltódik a stílus is, például az értekező próza
a vallomásos-asszociatív saját emléktömeggel – a szerző palackpostája ez a huszonegyedik
század számára. Nem véletlen, hogy fejtegetéseit egy fiához intézett monológgal zárja,
amely a mindennapok kis világának apró értékeire figyelmeztet. Nem szisztematikus, nem
az olvasóját kézen fogva vezető, de élvezetes és nehéz olvasmány. Szerzője nem titkolja,
hanem érzékelteti, hogy a polgárosodás és az irodalom számára nemcsak téma, hanem
maga az élet – az életét tette rá. Így vagyunk ezzel, sokan.
Az Alexa Károly szerkesztette kötet maga is tanúságtétel a polgárosodás mellett. Visszavesz a polgárosodásból kitagadott irodalmi tradícióból, sőt bizonyos pontokon határozottan fordít az eddigi értékeléseken. A kötet szerzői szenvedéllyel csapnak le témáikra, nagyon tág körben érzékelhető értékrendbeli közösségük pedig elég ahhoz, hogy együtt egy
irányba mutatót és jelentőset alkossanak. (Kölcsey Ferenc Intézet, h. n.; é. n.)

Művészet

Egy fotográfus pillanatai

RADNÓTI MIKLÓS

A 20. század egyetemes fotótörténetének kiemelkedő és egyik legnagyobb
alakja Nicolas Müller (Müller Miklós), aki 1913. április 18-án született Orosházán.
Elemi iskoláit szülőfalujában, a „legnagyobb magyar falu”-ban végezte, majd
Hódmezővásárhelyen és Szegeden folytatta tanulmányait. Már gimnáziumi éveiben kezdett próbálkozni a fotózással. Egyetemi
évei alatt – 1931-től a szegedi egyetem állam- és
jogtudományi karának volt a hallgatója – fordult
figyelme a fényképezés mint művészeti ág felé,
ekkor született meg benne a lényeges mondanivalót tartalmazó képalkotás igénye. Müller Miklós egyetemi évei alatt a szociofotó kiváló művelőjévé vált. Mi tehette azzá a jómódú polgárosodó
családból származó egyetemi diákot? Talán az
akkoriban erősödő gazdasági válság, valamint az,
hogy a nyári szünetekben ügyvéd apja révén láthatta az orosházi és környékbeli parasztság eladósodását, tönkremenetelét. Ezek az „élmények” az
alapjai szociális érzékenysége kibontakozásának.
Ehhez járult hozzá a szegedi barátok hatása is.
Szoros kapcsolatban volt a Szegedi Fiatalok
Művészeti Kollégiumának tagjaival, így Radnóti
Miklóssal is, aki a Művészeti Kollégium egyik
meghatározó személyisége volt. A kollégium hatására, az azzal való együttélésben csiszolódott és
alakult ki Müller Miklós alkotói világa.
Tanulmányai befejeztével visszatért Orosházára, ahol apja irodájában dolgozott mint ügyvédjelölt. De az ügyvédi pálya egyáltalán nem
vonzotta. Amikor csak tehette, járta a falvakat és
a vidéket, készítette azokat a fotóit, amelyek már
a harmincas évek második felére neves művésszé
emelték. A szakirodalom ebből az időszakból főleg szociofotóit szokta említeni. Pedig mindent
fotózott és csak többek között készített szociofotókat. Alkotói pályájának egyetlen szakaszában

TOMORI VIOLA

sem specializálódott a fotográfia egy konkrét területére. Annyiban viszont igen, hogy elsősorban
az emberek és az emberi sorsok érdekelték. Mély
átérzéssel és beleéléssel fényképezte a Viharsarokban a feudális viszonyok között élő, mezítlábas
parasztokat, és ugyanezt tette életének minden
állomásán. Fotói fellelhetők hazai és külföldi
kiadványokban. Ezt a sort az 1937-ben megjelent
„Parasztságunk élete” indította, melynek tanulmány részét Ortutay Gyula írta.
Az Anschluss évében eldöntötte, hogy elhagyja
szülőhazáját. Többen azzal próbálták visszatartani, hogy múló, nem komoly ügyről van szó. Valami belső érzés azonban azt súgta neki, hogy ne
higgyen barátainak. A pályaudvari búcsúra kikísérte Radnóti Miklós és felesége, Ortutay Gyula,
valamint menyasszonya, Molnár Margit. 1938ban egyetlen bőrönddel, egy fotóalbummal és a
fényképezőgépével szállt fel a vonatra. Müller ezt
utólag úgy élte meg és értékelte, hogy „…elmenekültem Franciaországba…”. 1939 nyarán Párizsban még meglátogatták Radnótiék és Ortutayék.
Müller erre később így emlékezett: „Nem gondoltuk, hogy utolsó találkozásaink napjai azok. Miklóst szerettem volna rávenni, hogy maradjon kint.
Nem akart. Mit csináljon egy magyar költő külföldön, kérdezte.” Radnóti és Müller mély barátsága szegedi éveik alatt kezdődött. Együtt laktak
albérletben egy Bokor utcai házban és ezen túl sokat találkoztak a Szegedi Fiatalok Művészeti Kollégiumában is.
A háború kitörését követően nem volt maradása Párizsban. Annak ellenére sem, hogy már ott
is befutott fotós volt. Portugáliába ment, majd
Tangerbe utazott. Az igazi fotógráfus karrier,
a nemzetközi ismertség igazán Marokkóban kezdődött számára. Közel tíz évet töltött ott és végigfotózta az országot. Az első kötődés Spanyolországhoz az 1944-es madridi kiállítása volt, melyet
a marokkói felvételeiből rendeztek a Palace Ho-

tiszatáj

BUDAY GYÖRGY

106

SZARVAS KLÁRI

telban. Ez a hely azért is fontos életében, mert itt
pillantotta meg azt a csodálatos nőt, aki a felesége
lett. Az 1947-es év sorsforduló életében, sokat járt
Madridba, és végül úgy dönt, hogy végleg marad
és műtermet nyit. Madridban az ő műterme és
portréstúdiója volt a legszebb és a legvonzóbb.
Ő fotózta a művészvilágot, az újságírókat. Híres
képzőművészekről, írókról készített fotókat. A neves spanyol filózófusról, Jose Ortegáról is sok képet készített. A műtermi fotózás mellett járta az
országot, hogy megörökítse a spanyol táj sokszínűségét és a spanyol kultúrát. Ezek a munkái több
kötetben megjelentek és válogatott anyaguk bejárta a világ nagy kiállítótermeit. Az 1980-as évek
elején amikor visszavonult, a madridi Serrano 8.
szám alatt található műtermét átadta Ana lányának, aki szintén kiváló fotógrafus.
Életének utolsó két évtizedében sokat járt haza
Orosházára barátaihoz és erjesztette az Orosháza
és Llanes város közötti kapcsolatot. Andrinban élt,
ahol az általa megálmodott házban hallgatta Bartók zenéjét, olvasta Márai könyveit, levelezett barátaival és nagy sétákat tett a világ egyik legszebb
tengerparti sétányán, nézte a lenyugvó nap visszaverődő, változó színeit a Picos de Europe csúcsain.
Andridi kertjében a mediterrán vidék növényei
mellett a magyar földből származó körte- és almafa
gondozása jelentette számára a legnagyobb boldogságot. Andridi házában sokszor végiggondolta
életét. Azt mondotta: „Radnótival szólva: az a fontos, amit a halál után itt hagyunk…” 2000. január
3-án hunyt el Spanyolországban, sírja Asturiasban,
Andrin temetőjében található.
Amikor Müller elhagyta Magyarországot, magával vitte legféltettebb „dolgait”, így fotóalbumát
is. E fotóalbum néhány lapja az eredeti nagyításokkal évekkel ezelőtt visszakerült Orosházára, és
ezek a lapok olyan lényegében ismeretlen felvételeket tartalmaznak, melyek a harmincas évek közepének szegedi kulturális, művészeti vonatkozá-

107

ASCHER OSZKÁR

2004. január

tiszatáj

sait gazdagítják. Ezek között kiemelt helyen szerepel a három Radnóti Miklós felvétel, melyek
első hazai közlései Müller neve nélkül történtek
(lásd: Pomogáts Béla: Radnóti Miklós. Bp. 1977.
Gondolat. és Radnótitól, Radnótiról. – Összeáll.:
Z. Szabó László. Bp. 1985. Tankönyvkiadó.) Először Koszorús Oszkár ír Müller Radnóti-fotóiról és
így azonosítja a fotók alkotóját. (lásd: Koszorús
Oszkár: Hetvenöt éve született Radnóti Miklós.
Müller Miklós Radnóti-fotói. Békés megyei Népújság, 1984. máj. 5. 8. p.) Majd Lengyel András
irodalomtörténész munkája mutatja be a dedikáló
Radnóti fotót. (Lásd: Lengyel András: Egy nagy
magyar fotográfus: Müller Miklós. Orosháza, 1989.
PMK.) Az 1999-ben megjelent Radnóti Miklós Fényképek c. kötetben (összeállította Bókay László)
négy Müller-felvétel látható.
A Radnóti fotók mellett a visszakerült eredeti
Müller felvételek és nagyítások között szerepel egy
teljesen ismeretlen munkasorozat Buday György
grafikusról, a Szegedi Fiatalok Művészeti Kollégiumának vezetőjéről, a Bauhaus-os kötődésű Kárász
Judit fotósról, valamint Ascher Oszkár szavalóművészről, Baróti Dezsőről, Szarvas Klári hárfaművészről és Tomori Viola parasztlélektani kutatóról.

BARÓTI DEZSŐ

108

KÁRÁSZ JUDIT

Gonda Géza

A tudományos újságírók szavazatai alapján Vekerdi László lett 2003-ban az
év ismeretterjesztő tudósa. A Tudományos Újságírók Klubja által alapított díjat
a csillaggal novemberben adták át az Akadémián. Vekerdi a humán és a reál kultúra vidékein kalandozó felfedező, aki orvosként, irodalom- és tudománytörténészként is ismert és elismert. Az 1996-ban alapított Év Tudósa kitüntetést eddig
Simonyi Károly, R. Várkonyi Ágnes, Csányi Vilmos, Falus András és Marx
György kapta meg. Az elismerés részeként a díjazottak nevét egy-egy csillag viseli
az égbolton.
*
A szegedi Grand Caféban november 4-én mutatták be Füzi László A Semmi
közelében. Három magatartás c. (József Attila, Németh László, Márai Sándor
gondolkodói magatartását elemző) könyvét. A szerzővel Olasz Sándor beszélgetett.
*
November 11-én a kecskeméti Katona József Napon a Németh László Társaság és a Forrás Mai magyarok mai magyarokról címmel rendezett konferenciát.
A tanácskozáson Schiller Róbert Vekerdi Lászlóról, Olasz Sándor Kass Jánosról,
Wilhelm András Kurtág Györgyről, Monostori Imre Domokos Mátyásról, Bombitz Attila Esterházy Péterről, Gyáni Gábor Romsics Ignácról, Tolnai Ottó Benes
Józsefről tartott előadást. A portrékat a Forrás és a Tiszatáj közli majd.
*
A Debreceni Irodalmi Napokon a Tiszatáj estjét rendezték meg november
29-én. Szerzőink közül Lászlóffy Aladárral, Görömbei Andrással, Zalán Tiborral,
Kiss Lászlóval ismerkedhetett a közönség, a szerkesztőséget Olasz Sándor, Hász
Róbert, Annus Gábor képviselte. Közreműködött Vranyecz Arthur, a debreceni
Csokonai Színház művésze.
Februári számunk tartalmából:
HATÁR GYŐZŐ, JÁSZ ATTILA, PODMANICZKY SZILÁRD, PINTÉR LAJOS versei
SIGMOND ISTVÁN, BALOGH TAMÁS, KISS LÁSZLÓ prózája
DOMOKOS MÁTYÁS, VEKERDI LÁSZLÓ esszéje
DOBOS ISTVÁN tanulmánya Déry Tiborról
Diákmelléklet: ALFÖLDY JENŐ Csoóri Sándorról

I

9 7 70 13 3

11 6 0 0 8

0 0 4 0 1

