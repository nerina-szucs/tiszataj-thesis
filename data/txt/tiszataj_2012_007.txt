tiszatáj
66.

ÉVFOLYAM

Horváth Péter
Kiss László
L a n c z k o r Gábor
François Vallejo
prózája

i

Káldy-Kovács Sára
Petocz A n d r á s
Sopotnik Zoltán
Takács Zsuzsa
Tóth E r z s é b e t
Tóth Kinga
Tőzsér Árpád
versei
M é n e s i Gábor
beszélgetése
Lanczkor Gáborral
Kulcsár-Szabó Zoltán
Hódosy A n n a m á r i a
Bónus Tibor
tanulmánya

7
2012. július

tiszatáj
IRODALMI

FOLYÓIRAT

Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,
a Szerencsejáték Zrt. és
a Nemzeti Kulturális Alap
támogatásával

nka

Nemzeti Kulturális Alap

HÁsz R Ó B E R T főszerkesztő
A N N U S GÁBOR, ORCSIK ROLAND, T Ó T H ÁKOS

szerkesztők

korrektor
szerkesztőségi titkár

DOMÁNYHÁZI EDIT
SZÉKELY ANNA

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: t i s z a t a j @ t i s z a t a j . h u
Online változat: tiszatajonline.hu
Szerkesztőség: 6 7 4 1 Szeged, Rákóczi tér 1. Tel. és fax: ( 6 2 ) 4 2 1 - 5 4 9 . Levélcím: 6 7 0 1 Szeged,
Pf. 1 4 9 .
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1 0 0 8 . Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 3 0 3 - 3 4 4 0
További információ: 0 6 8 0 / 4 4 4 - 4 4 4
Egyes szám ára: 5 0 0 forint.
Előfizetési díj: negyedévre 1200, fél évre 2 4 0 0 , egész évre 4 8 0 0 forint.
ISSN 0 1 3 3 1 1 6 7

Tartalom
LXVI. évfolyam, 7. szám / 2012. július

TŐZSÉR ÁRPÁD

A lét egere (Részletek a Gyöngykapu c. hosszabb ciklusból) .................................................................................................

3

FRANÇOIS VALLEJO

Nyugat (Fordította: Lipták-Pikó Judit) .................................

7

TAKÁCS ZSUZSA

Hódolásra várva; Álombeli csapdák ...................................... 17

TÓTH ERZSÉBET

tiéd minden ....................................................................................... 19

PETŐCZ ANDRÁS

A Létező meghatározása; Séta a Létezővel; Meditatív
költemény .......................................................................................... 22

HORVÁTH PÉTER

M.S. (Esse, fuisse, fore) ................................................................ 25

KISS LÁSZLÓ

Kedves Kárász .................................................................................. 35

LANCZKOR GÁBOR

Folyamisten (regényrészlet) ..................................................... 39

MÉNESI GÁBOR

„…demokratizálni a csoda és a banális hétköznapi történések viszonyát” (beszélgetés Lanczkor Gáborral) .... 44

SOPOTNIK ZOLTÁN

Hon lakik; *** ................................................................................... 52

TÓTH KINGA

*; Legókert; *; * ................................................................................ 54

KÁLDY-KOVÁCS SÁRA

Fakón hevert; Ha megérem, a végén talán olyan leszek, mint a szeder; Bonjour Mami; Jó nézni a madarakat ..................................................................................................... 57

KULCSÁR-SZABÓ ZOLTÁN

Szórakozott tömegek (Közelítések a tömegkultúra fogalmához) .......................................................................................... 60

HÓDOSY ANNAMÁRIA

Végzetes vonzerő (Homofóbia és meleg metafikció a
Mario és a varázslóban) ............................................................... 77

BÓNUS TIBOR

Szinkópa – szív, olvasás és emlékezet (Egy rövid fejezetről az À la recherche du temps perdu szívében) .......... 94

mérlegen
JÓZSA MÁRTA

Egy napló élete (Tőzsér Árpád: Naplók naplója – Érzékek csőcseléke) ........................................................................... 110

NÉMETH ZOLTÁN

Tájszerelem (Lanczkor Gábor: Hétsarkúkönyv) .............. 114

FEKETE MARIANNA

Közelítés a lírai én védett vidékeihez (Fekete Vince:
Védett vidék) .................................................................................... 117

KOVÁCS KRISZTINA

A kritika nyomdafestékétől részegen (Kiss László Kis
és egyéb világok [irodalmi kritikák]) .................................... 121

MARJANUCZ LÁSZLÓ

Egyetemünk történetének első évszázadairól .................. 124

ILLUSZTRÁCIÓK

Válogatás a XIV. Táblaképfestészeti Biennálé anyagából a
címlapon (ARANYI SÁNDOR: ERDŐSZÉLE), a 18., 21., 24., 34., 38.,
43., 109., 113., 120. oldalon és a belső borítón.

TŐZSÉR ÁRPÁD

A lét egere
RÉSZLETEK A GYÖNGYKAPU C . HOSSZABB CIKLUSBÓL
7.
Tekernéd vissza (mint egereden
a görgőt) a fához, fűhöz magad.
Natúr képpel indítanád danád:
másként „startol” versed, géped, agyad.
Valami más szervez, nem föld s nem ég,
más szereli léted, szerveidet.
De mi? Híradók? Webek? Mi közük
hozzá, ha veséd késik, vagy siet?
Vese? Mese, hogy kút volt valaha:
kutasz a kútban, s ágyad sem nyugágy.
Visszafelé áradnak a savak
benned, hajtja őket a bosszuvágy.
Hogy most majd elveszik tőlük, amit
nem kértek, s ami ugyan csak maszat
a vérben, de nekik egyedüli
bázisuk, pártalan vegyhalmazat.
A túl dúcolja már a tudatot,
mely az innenen csak élősködik.
Gaia aszott emleit csecsemő
hiába rágja s csókolja Oedip.
Visszanézel. Lehet? A gépeden
valami történés éppen lefagy. –
Fülelsz: műhely vagy műtő hangjai?
Reménykedj: még e lét egere vagy.
8.
Ablakomban mint páholyban álltam,
az üvegen túl egy jegenye volt a szcéna,
s akár a Lear királyban,
köpte az ég az esőt, mint

„

4

tiszatáj
vért a felszakadt véna.
S a zuhé még javában tartott,
mikor fölcsengtek a kvartok:
a jegenye sudarán egy fenyőpinty
zengett, tán ódát,
s tán a viharhoz! Megadta módját,
volt dithüramboszában
nyitány, téma és melléktéma.
De, a madarat hallva,
képzetem miért épp ódára kapcsolt,
s miért nem más lírafajra,
szatírára vagy dalra?
Azért tán, mert a pinty oly magasan volt,
hogy ott már a transzcendens pillája rebbent? –
Fákban, viharban, madártorokban
még mindig fenség s titok van,
s mit tudhat erről az éppen
a halál közhelyében
lakozó ember!
9.
Zsiger-kertekben, testmélyben, estig
bolyong fél-ébren. S múltja véle.
Csontkordé. Zökög. Visszafekszik.
Csontpokol. – Nem tudja, hal-e, él-e?
Emlékezete be-berobban,
bányalég, halál, rózsabánya.
Emlékszik: egy kis cseh városban
volt ilyen érzése utoljára.
Képzeljünk templomot huszita horda
csontjaiból: az őrült mester
kezében rózsát nyitott a borda,
s sziromörvényt a csontvázrendszer.
S koponyák, koponyák, piramisba
rakva, fogak mint önismeret,
csorbán, kiverve, és soha vissza. –
Sárkányvetemény? Csontkegyszerek.

2012. július

5
Igen, egykor a világ szára
neki is szirmot, kelyhet igért,
rózsavárat az ég, de mára
még csak a kín barbakánjáig ért.
Álomzugolyban elszivárog
az „Alba Rosa”, a kegy késik:
régi istenek, mai kontárok
az ő csontjait fúrják, vésik
Az alkotóra műve rávall:
matrac-sírban csont, ember-szemét. –
Az Isten szembenéz saját magával,
s lesüti háromszögforma szemét.
11.
Nem-létemmel verlek meg, asszony! –
Viszály benned az Egy, aki lehet,
s kizárja a Mindet, a szemet az arcon,
lombhullást látót a gyökerek felett.
Hadd legyek én már végleg jövőtlen,
jöjj, örök jelent színlő szeretet!
Vissza az Etna agyába! Kőkönyvben
lapozok – néma, ősi képeket.
Ott nincs száj, csak szem, s ég, föld a szemben,
s tűz, víz: a négy tő. Forr az ősmassza,
páncélos hal úszik, őspteryx lebben –
e kép a halált nem tartalmazza.
Létezők létét az látja, ki maga
nincs az időhöz s térhez tapasztva,
vízre (s tűzbe) száll, bárha Ithaka
földje emlékezni marasztja.
19.
Vissza a múltból, a túlból hajol már,
csúcsain, hornján sérelem ül,
pusztában hívek nélküli oltár:
önképeibe, mélybe merül.

„

„

6

tiszatáj
Ó, mi dicső volt az indulása,
szentek, püspökök, törtaranyak. –
Elhagyta lelke, fennmaradt mása,
az elhagyott test: a néma anyag.
Nincsen már vele más, csak a hűs ég,
s az apszist nyaló árvacsalán.
Mozdíthatatlan. Becsapott hűség.
Kehelyből: kígyó csap ki falán. –
20.
Negyedkor vége, az ember porba
hull. Végleg a szervetlenbe léphetsz.
Hinnéd: hulltod a tiéd, de fodra
csak a létnek. Kény. S csak neked véghecc.
Hetvenen túl minden általános,
személytelen – az ár vak, s hiába
küzdesz a sodra ellen: alámos
lét-lefolyókba, perm-csatornákba.
Visszanézel: kész a végső fjord is,
volt- és lesz-korokhoz kötőelem.
Kőmappákban rajz: új uniformis
számodra is. Állsz, mint nyíló seben.

2012. július

7

„

FRANÇOIS VALLEJO

Nyugat
Nehéz elhinni, hogy két fénykép két ember módjára összetalálkozhat, és valami furcsa keveréket képezve akár reakcióba is léphet egymással.
Egyszer, egy napon kapnak néhány igazán régi fotót a családjuktól, abból a fekete-fehér, homályos, inkább már elmosódott fajtából. Hanyag vagy szórakozott pillantást vetnek rá, csak a felmenőik, semmi egyéb.
Az egyik fotó mégis felkelti az érdeklődésüket egy rövid időre: nagydarab ember
áll egy mezőn, kezében puska, mellette egy csupa izom, ágaskodó fekete kutya.
Arra gondolnak, milyen különös, hogy három-négy generáció is megőrizte és továbbadta ezt a nyilvánvalóan rosszul sikerült fotót; az alak nem középen van; szinte
elesik: a kutya mozdította ki az eltervezett pózból. És ez minden.
Vagy mégsem. Másnap, 2004 tavaszának egyik reggelén egy újságárus mellett
mennek el, és a napilapok között észreveszik, észrevenni vélik… végül is csak észreveszik vagy nem? A családi fotó az ott, mindenütt.
Azt gondolják: lehetetlen, képtelenség. Megveszik az újságokat, belevetik magukat. Habár ez nem a maguk fotója, nagyon hasonlít rá. Ugyanaz a kutya, ugyanaz a
póz, ugyanazok a duzzadó izmok, ugyanaz a pofa: fekete, hegyes, feszülten figyelő.
De mire is? Egy meztelen, megfélemlített fogolyra. Ez az abou ghraibi börtönről közölt első fényképek egyike.
Itt akár meg is állhatnának: az egyik kutya hasonlít a másikra. De valami mégis
azt súgja maguknak, hogy újra elővegyék azt a százéves fotót, s összehasonlítsák
emevvel, csak úgy, pusztán az összehasonlítás kedvéért.
Először szórakoztatónak találják: a két állat tényleg megszólalásig hasonlít,
ugyanaz a fajta, ugyanaz a hatalmas termet, ugyanabban a pillanatban lettek lefényképezve, ugyanaz a vadság látszik a szemükben és az állkapcsukon.

*

© Éditions Viviane Hamy, 2006. François Vallejo 1960-ban született Le Mans-ban. Nagy hatással volt
rá Paul Claudel és Lous-Ferdinand Céline művészete. Az egyetemen irodalmat tanult és most ő maga
is irodalmat tanít, jelenleg Le Havre-ban. Saját bevallása szerint történelmileg leginkább Szofoklész
és a XVIII. század kereszteződik benne, valamiféle keverék, aki a XXI. században próbálja megtalálni
a helyét (« un croisement entre Sophocle et le XVIIIe siècle, un bâtard en somme, cherchant sa route
dans le XXIe siècle »). Eddig 8 regénye jelent meg, mind a Viviane Hamy kiadó gondozásában. Madame Angeloso című regényével 2001-ben elnyerte a Prix France Télévisions díjat, Groom (Az inas)
című regényét 2004-ben a Prix des librairies díjjal jutalmazták, a Le Voyage des grands hommes
(Nagy emberek utazása) című regénye pedig 2005-ben a Prix Pierre Mac Orlan díjat nyerte el. 2007ben, Ouest (Nyugat) című regényéért megkapta a Prix du Livre Inter díjat.

„

8

tiszatáj

Aztán már egyáltalán nem találják szórakoztatónak. Úgy érzik, s ez valami új tapasztalat, hogy a két kép e találkozással hat egymásra. Mint valamiféle robbanó keverék: az újabb kép új színt kölcsönöz a réginek. Azt, amit korábban ártatlan mezőnek véltek, múlt századi vadőr hatalmas és bátor kutyájával, most veszélyes jelenetté változott: úgy tűnik, mintha egy férfi egy, a képbe hirtelen beugró szelindekkel
küzdene. Idegessége – vonásainak elmosódottsága ellenére, vagy éppen azért –
egyértelműnek tűnik, akár egy kirobbanni készülő dühroham, vagy alig türtőztetett
erőszak.
Azt gondolják, túlzásba estek, hiszen sosem értelmezték volna így ezeket a részleteket az Abou Ghraib-i fotók nélkül. Tekintetüket egyszerűen csak befolyásolták a
képek.
Valószínűleg, de hamarosan felrémlik bennük, hogy mit is mondtak régen erről a
vadőrről, akire mindenki úgy emlékszik, mint a család leghírhedtebb tagjára: ez az
alak majdnem megőrült öregségére, képzelt kutyákkal ordítozott, sírva, könyörögve, hogy nehogy beeresszék őket a szobájába.
Arra gondolnak, hogy végtére akkor nem is olyan képtelen ez az új szemlélet.
Egy vadőr, aki végül rettegett a kutyáktól.
Egymás mellé rakják a két képet. Megállapítják, hogy még mindig hatnak egymásra, főleg, ahogy a két kutya eggyé válik, a harapás veszélyétől félni a legjobban,
ez a legfélelmetesebb a veszélyek közül, félelmetesebb, mint egy ember, mert arról
azt gondoljuk, hogy az utolsó pillanatban még türtőztetheti magát; de nem így az állat. És érzik ezt a veszélyt, hirtelen e meztelen rabbá válnak, ezzé az amerikai katonaként felfegyverzett vadőrré.
Sosem gondolták volna, hogy két kép így összeérhet, s ilyen kölcsönös változtatásokra képes, s még arra is, hogy átalakítsa látásmódjukat, talán még az életüket is.
Arra gondolnak, hogy Abou Ghraib története, a rabok, a kínvallatók, a kutyák, a
tárgyalások, főhír az újságokban és mindenütt máshol is, már mindenki ismeri, a
miénk. De mi van ennek a haragvó és nyugtalan kutyás alaknak a történetével?
A kimozdult pózban lévő vadőrt Lambert-nek hívják. A fotó által körbehatárolt
földdarabot ismerem, hisz onnan jövök én magam is, ez a Nyugat. Lambert-nek a
Nyugatot, kutyái idejébe visszanyúló történeteit, mindenekelőtt egy kastély jelenti.
A fénykép hátuljára oda is van írva a neve: perrières-i kastély. Látszik, hogy aki feljegyezte, nem minden büszkeség nélkül tette azt. A kastélyok tekintélye még jóval a
forradalom után sem kopott meg. Lambert természetesen nem a kastélyúr, csak ott
szolgál.
Mikor Lambert odament, még az öreg Galagonya báró volt a perrières-i kastély
ura. Lambert anyja még azelőtt, hogy férjhez ment volna egy volt forradalmi katonához, öt évet szolgált a birtokon szobalányként, szerették őt az urak. Nyugaton
ugyan nem nézték jó szemmel az efféle előéletet, a férjnek volt annyi sütnivalója,
hogy el tudta ezt feledtetni az emberekkel. Persze korai halála sem volt hátrány.

2012. július

9

„

Mikor a birtok vadőre meghalt és ezt Lambert özvegye megtudta, beprotezsálta a
fiát, hát nézzék ezt a markos legényt, ezzel a tüdővel egy pajtát is el tudna fújni.
Nem kellett erőlködni, a fiatal Lambert-ben, a Fournier lány fiában megbíztak.
Nézzék csak a falkát, húsz vadászkutya, egyedül visszahozzák az ember lábához
akár az egész erdőt is, ha épp ahhoz van kedvük: már egy füttyentésből tudták, mit
kell tenniük. És pont ez volt a gond, túlságosan is jól tudták, mi a dolguk, már-már
az lehetett az ember érzése, hogy a halottnak, a régi vadőrnek engedelmeskednek.
Lambert felfrissítette a vérállományt, hogy olyan falkája legyen, ami csak neki
engedelmeskedik, meg aztán sok kutya öreg volt már, mint ahogy az uraság is, vagy
mint a régi vadőr, aki meg már halott volt. Néhány évébe azért beletelt, mire betanította a friss kutyákat, hisz nem lehet csak úgy kitörölni a halottak emlékét, ahogy az
öreg várúrét sem.
Az ifjú báró, aki nem is olyan ifjú, negyven éves, legalább tizenöt éve nem beszélt
az apjával. Már nem lehet tudni, hogy az apa üldözte-e el a fiát, vagy a fiú menekülte el az apja elől. Kettejük nézeteltérése azonban biztos volt. Az idősebb Galagonya
úr elég hamar fia ellen fordult. Ennek a régimódi, mindig nyájas, mindenki által szeretett férfinak csak egyetlen furcsasága volt, hogy gyűlölte a fiát. Ha tehette, lehordta az asztalnál, vadászat közben, séta közben, sosem szalasztott el egyetlen alkalmat
sem. Te semmirekellő… Fölösleges tanácsot, szívességet kérni tőle, a gondolkodás
vagy a bátorság leghalványabb jelét sem mutatja… Csak üresség van benne. És ráadásul milyen satnya. Egy ilyen idős fiú és mindig beteg… Ez nem lehet, csak merő
rosszindulat. Betegségre hajlamos testalkat? Ugyan már! Nem, nem, ez szín tiszta
gonoszság, ez a véleményem. Néha azért túlzott az öreg, mondták is gyakran a háta
mögött, zsarnokoskodik a fián. Persze őt is meg lehetett érteni, mikor az ember
meglátta az erőtlenül botorkáló fiút, arca merő unalom, szinte megvetés. Talán nem
is férfi ez itten, mondogatta az apja: a Nyugat legalázatosabb parasztjainak poros
nyomába sem érsz. Azok mind szélesebbek, egészségesebbek, erősebbek nálad. Micsoda szégyen. Egyik sem mutatkozna veled szívesen.
Idősebb Galagonya úr egy volt a királypárti felkelők vezére közül a forradalomtól kezdve egészen az utolsó, 1831-es maine-i felkelésekig; energikus, büszke ember. Környezete meghatározó alakja. Így ez a csenevész fiú, aki minden másnap
ágynak esik és menekül az emberek elől, tényleg elkeserítő volt. Habár orruk és szájuk nagyon hasonlított, néha nyilvánosan is kétségbe vonta, hogy valóban ő az apja.
Az anyja már nem volt mellette, hogy tiltakozzon, vagy hogy megvédje gyermekét.
Az öreg több mint húsz éven át sanyargatta a fiút, mihelyt beteg lett, titkon egy sötét zugba rejtette: Látni sem bírom ezt. Majd akkor gyere elő, ha férfihoz illően
egészséges leszel. Innen az orvostudomány gondolata. Ahogy teltek-múltak az évek,
a gyerek megtanulta, hogyan rejtse el betegsége jeleit. De az apa sem esett a feje lágyára, mindig úgy rendezte, hogy a fia kéznél legyen. Mindenben parancsolt neki és
egyfolytában azt ismételgette, hogy egyedül semmire sem képes. A fiú tanulni
akart? Művészetet? Művészettörténetet? Beteges ízlés, szó sem lehet róla: legfeljebb

„

10

tiszatáj

jogot. Megbukott? Na persze, mi másra is lehetett számítani. Sokáig bírta zokszó
nélkül, de többen is látták, ahogy az erdőben üvöltött, ágakat tört, madárházakat
rombolt; a tanyákon disznókat rugdosott ugyanazzal a keserves üvöltéssel; a kastélyban meg leszegett fejjel, szótlanul ült, a szokásos gonoszságok és szitkok leperegtek róla. Végül maga az apja parancsolta neki, hogy házasodjon meg. Házasodó
korban vagy, sajnos te vagy a nevem egyetlen továbbvivője, kiválasztottam neked
valakit. A fiú először szétszedett egy tyúkólat Gerzeau-éknál Clos-Morin-ben, azt
hitték, egy hatalmas róka bánt el a csirkékkel. A Gerzeau lány viszont látta őt, elmondta az apjának, de nem akartak belekeveredni a várúr ügyeibe. A fiúnak alig
volt ideje, hogy leszedegesse magáról a tyúkólban rátapadt tollakat. Az apja hívatta
a könyvtárba, hogy tudassa vele esküvője részleteit, dátum, elkövetkező élet, pénz:
meghajolt apja akarata előtt. Jobbat érdemel nálad, mondta az apja fiát elbocsátva,
ez a legnagyobb kiváltság, amit adhatok neked. De mindezt csakis a névért teszem,
nem érted.
Kiváltságról beszélni egy ilyen nő esetében – harmadfokú unokatestvér a Labrunie ágról, Jeanne-nak hívják, ugyanolyan durva, mint az öreg huhogó-vezér, ugyanaz
a parancsoló hangnem. Azt mondják, ő lett az apa megfigyelő szeme, a férjén zsarnokoskodó feleség. Mikor elszabadultak az indulatok, a fiatalabbik Galagonya végül
fellázadt, szembeszegült apjával, elmenekült a perrières-i birtokról, vagy inkább elüldözték, a felesége viszont nem engedte ilyen könnyen kicsúszni a kezei közül.
Szüksége volt rá, hogy uralkodjon rajta, és az ifjú Galagonya beadta neki a derekát.
Nem tudni, hogy Párizsban is tört-zúzott-e, ablakot vagy lépcsőkorlátot, hogy levezesse feszültségét. Végül elég furcsa párost alkottak. A legkülönösebb az volt, hogy
Galagonyáné továbbra is meg-meglátogatta apósát csak úgy egyedül a perrières-i
kastélyban, utasításokat kapott tőle, hogyan uralkodjon az ifjabbik Galagonyán, ott,
Párizsban, az apja nevében. A helyzet előnye az volt, hogy feleségének köszönhetően a fiú továbbra is részesedett a családi vagyonból; csak hát elég borsos árat kellett
fizetnie ezért a pénzért.
Lambert, aki később lépett be a perrières-i birtokra, az utolsó években többször
is találkozott az asszonysággal; nem volt csúnya, csak száraz és kemény; két-három
hetet töltött évente a kastélyban. A szolgálók arról susmogtak csúfondárosan, hogy
végre csak lett valami, amin az öreg báró osztozik a fiával. Talán csak üres szóbeszéd, amit viszont a meny hirtelen halála igazolni látszott: ezt az idősebb Galagonya
csak három hónappal élte túl. Véletlen egybeesés? Lehet, de nem valószínű. Azt
mondták, nem tudta feldolgozni a veszteséget, főleg a temetést illetően: a fiú végül
megtiltotta apjának, hogy részt vegyen rajta. Az emberek nem győztek csodálkozni.
Valami nagyon megváltozott. A fián zsarnokoskodó apa nem tudott felállni ekkora
veszteség után. Végtére is ez az igazság. Ugyan miért is engedelmeskedett ilyen sokáig az a fiú? De senki nem is akarta megérteni, ez az urak dolga. És aztán egy nap
az apa, akit a környéken mindenki annyira szeretett, igazi nyugati uraság, kemény,

2012. július

11

„

de igazságos, talán nem vigyázott eléggé, vagy semennyire sem, amikor felemelte a
tűzön rotyogó fazék fedelét.
Az ifjabb Galagonyát a sorozatos halálesetek és a szabadságélmény teljesen
megváltoztatja. Amilyen gyorsan csak lehet, ráteszi kezét az örökségére. Bizonygatja, hogy mindig is szerette a perrières-i birtokot. Úgy dönt, hazaköltözik, ahogy ő
mondja, az otthonába. Azt gondolják, csak bosszút akar állni.
Érkezésének puszta látványa is igazi megpróbáltatás volt a szolgálók számára.
Ők sem különböznek sokban a kutyáktól, szívesebben engedelmeskednek egy halottnak, mint egy élőnek; meg aztán mindig az apának adtak igazat a fiúval szemben, hiszen ő volt az úr, és micsoda úr! De a fiú visszajött, mit lehet itt tenni, ő a kastély, az erdők, a tó és a három tanya jogos tulajdonosa, közülük kettő nyugaton fekszik, ott termékenyebb a föld, egy pedig délen. Megszökni vagy megszokni kérdése
volt a dolog. Ez utóbbi volt a nehezebb. Azok, akik személyesen ismerték fiatal korában, inkább máshol kerestek munkát. A tanyán élők nem voltak olyan szoros kapcsolatban a kastéllyal, nem hagyhatták csak úgy ott a gazdaságot. A szolgálók közül
csak Lambert-ék nem ismerték az ifjabbik Galagonyát, ők kivártak. Inkább nem adtak hitelt a pletykáknak… Eltelt tizenöt év, mindenki változik… Kitartottak. Ámbár
gyanították, hogy egy fura alakkal van dolguk: hiányoztak belőle a mozdulatok; az
öreg báró mozdulatai. Köztudott dolog, hogy a nyugati emberek még hatvan évvel a
forradalom után is azt szerették, ha a fiatalurak hasonlítanak felmenőikre. A
perrières-iek szemében természetes volt, hogy apa és fia, kik már több mint tizenöt
éve összevesztek, különbözzenek egymástól, na jó, de ennyire? Végső soron a lényeg a szakma. De vajon mit vár a vadőr az új gazdától? Vajon mit vár az úr megérkezésétől, ami mondjuk épp holnap lesz? Arra számít, hogy a gazda majd végig
akarja nézni az egész kennelt, mutassa be nekem a kutyáimat, Lambert. És aztán?
Az úr, több mint tizenöt évnyi távollét után az egyiket megsimogatná, a másiknak
megveregetné a pofáját, két-háromnak megtapogatná hűvös orrát, megsimogatná
egy vörös szőrű selymes bundáját, mindegyiknek megbecsülné a korát, csodálná a
fülek formáját, hogy szép-e az esésük, a kicsi szaglását, ez Artois-vérvonal. Megmutatná, hogy nemcsak a birtok, de a kutyák ura is. Ehelyett semmi; még csak a fejét
sem mozdítja, mikor a kutyák kennelje előtt halad el, azok meg izgatottan csaholnak
a kerítés mögött. Még azt is megparancsolja, hogy a nagy kutyát vigyék el az útjából,
érthető, látni sem akarja a Rajah-t, ezt a szép szörnyeteget, fél tőle. Lambert kezdi
megérteni a fián zsarnokoskodó apát.
Hát jó, ha az urat nem érdeklik a kutyák… Akkor mit akar látni? Az embereit.
Hogyan vannak elszállásolva. Az életkörülményeiket, ahogy ő mondja. Vajon mit
számít neki mindez? Alig érkezik meg, már a vadőrlakra kíváncsi, a kastélytól száz
lépésre, az apja soha be nem tette volna oda a lábát. Ő viszont tudni akarja, hogy
Eugénie, Lambert felesége rendben tartja-e a konyhát, szegény, hirtelenjében még
rendet tenni sincs ideje, majd belehal a szégyenbe, mintha meztelenül állna az úr
előtt. Bejön, leveszi kalapját, de még annyit sem mond „Jó napot”; körbenéz, benyit

„

12

tiszatáj

a hátsó ajtón, bemegy a belső szobába, Eugénie kis híján térdre rogy, de Lambert elkapja; szerencsére sötét van; az úr se szó se beszéd kijön. A kislány lép be, hét-nyolc
éves forma, Magdeleine, az úr megállítja, megfogja az állát és az állkapcsát vizsgálgatja, jobbra, balra fordítja, megtapogatja koponyáját, éppúgy, ahogy a kutyákkal
kellett volna tennie. Noha nem mondja, jó kutya, de majdnem: finom bőre van, milyen érdekes, és milyen fehér. Nem olyan, mint a többi ittenié. Kicsit túl sokáig nézi,
kissé zavaró, de ez minden. Nem, ez mégsem minden. Mielőtt elmenne, hosszasan
nézi Eugénie hasát: egy fiút hord a szíve alatt. Karácsonyra várjuk, mondja Lambert,
de attól még tud dolgozni. A báró felemeli kezét, mintha azt mondaná: nem érdekel.
Nem valami úri mozdulat. A vadőr aggódik, mondja is a feleségének, hogy most aztán jól el vannak rendezve, egy ilyen ember, egy ilyen fura alak, és ez még csak a
kezdet.
Perrières új bárója körbenézett Lambert-éknél, azóta semmi; de ez talán még aggasztóbb. Mit akar tulajdonképpen? Mi van, ha éppen ahhoz van kedve, hogy kihajítsa Lambert-éket s velük együtt apja porait, hogy kedvére alakítsa a háznépet?
Ami lehetséges is, mindazok után, amit az apjától, a zsarnoktól látott. Akkor vajon
mire vár még?
Egy októberi vasárnapon, Lambert megissza rumos teáját, és azon töpreng, mivel üsse el a délutánt. Az úr már kilovagolt almásderesén, jobban mondva, a szürke
almásderesen. Lambert arra gondol, meg kéne futtatni egy kicsit a kutyákat, nem
vadászni, nem, az úr beleegyezése nélkül nem lehet vadászni, és az úr per pillanat
most, na, mindegy. Jobb vállára veti puskáját, szorosan tartja bal kezében a feltekert
ostort, nem mintha vadászni menne, nem, csak az egyensúly kedvéért, meg aztán
sosem lehet bírni a kutyákkal, ha egy nagyvad túl közel merészkedik. Mélyre sülylyed lába a humuszban, már két hete esik, jobban érezni a Nyugat-vidéket, ha ázott.
Erre az erdő dimbes-dombos, szép sűrű, néha nem is tud haladni az ember a fák között.
Az egyik domboldalon a kutyák elhallgatnak, összeverődnek, tompa lépések zaja
hallatszik, abbamarad, majd újraindul. Lambert erősen tartja kutyáit, azok vadul
rángatni kezdenek, veszettül csaholnak, öröm hallgatni, micsoda büszkeség. S ha elengedné őket, csak hogy megnézzék, mi az? A lépések távolodnak, vagy, mert nedves a föld, azért nem hallani. Gyerünk. Ott, megint megmozdult, vagy mégsem, sosem bújik elő, fél órát bolyonganak így, egymás körül keringve, semmi kétség, nem
ember ez, egy árny: vajon én futok utána vagy ő szórakozik a hátunk mögött? De hát
mit akarhat a gazda árnya, ha nem akar semmit?
Két óra bolyongás az erdőben, az árny eltűnt, már sosem tudja meg, mi volt az,
hacsak el nem engedi a kutyákat. Elengedi őket. Először beleszimatolnak a levegőbe, irányt keresnek az ázott avar- és hullott kéregszagban; hirtelen megérzik a
mozgásban lévő állati hús és izzadság csípős szagát. Nekiiramodnak. Már ott vannak, csak ugatnak és ugatnak, Lambert követi a hangokat, a Malefort-sarok felé

2012. július

13

„

mentek, lefelé, a birtok határa felé. Saroknak hívják, pedig egy cseppet sem hasonlít
sarokra, inkább kereszteződés, a dombok mögött megbújó két tanya felé vezető erdei utak futnak itt össze.
Lambert az erdőszéli fáktól még nem látja, mi történik, valami tompa hangot hall
csupán, elfojtott kiáltást, az új úré lehet (az öreg hangja olyan volt, akár egy énekesé), már leszállt deres lováról, a testével védelmezi: Fogja már vissza a kutyáit legyen szíves, a kancám kicsit ijedős. Lambert úgy gondolja, nem csak a kanca ijedős.
Micsoda egy nyúlszívű, és még ez a gazda, annyit sem ér, mint a legkisebb nyugati
paraszt, elég nagy szégyen ez az ittenieknek. De talán hasznot is lehetne ebből húzni. Talán úgy lehetne rángatni, ahogy az ember akarja.
Mire vár hát, Lambert?
Lehet, hogy nyúlszívű, de karakteres ember, légy résen, Lambert. A vadőr viszszahívja a falkát, hármat csap a vadászostorával, biztos kézzel vezeti ebeit, egy
bükkhöz köti ki őket. Nem tudni, Lambert tartja-e ott Galagonya urat beszélgetni,
vagy éppen ő az, aki Lambertet marasztalja; legyen elég, hogy végül beszélgetni
kezdenek. A társalgás eleinte kissé döcögős: először a kutyákról beszélnek; az úrnak nehezére esik, hogy érdeklődést mutasson a kutyák iránt: túl közelről szagolgatják a kancáját. Szépek a kutyák, mondja, végül csak beismerte, szép kutyák,
Lambert kutyái, a perrières-i kastély kutyái. A vadőr keresztbefonja karját kordbársony kabátján, ha az úr így beszél, egész jól ki lehet jönni vele. Nézzük a folytatást.
Mondja Lambert, ez itt a birtok északi vége? Már évek óta nem jártam az erdőben.
Nem uram, ha még ötszáz lépést tesz, pont a nyugati határhoz ér, itt elég mocsaras a környék, nézze.
Hogy fény derült az újdonsült uraság tudatlanságára, Lambertet elégedettséggel
tölti el.
Lambert, azt hallottam, maga nagyon ragaszkodott az apámhoz.
Jó ember volt…
Igen, ezt gondolják az itteniek, de jobban ki tudta mutatni a foga fehérjét, mint a
maga legjobb normandija, elhiheti nekem.
Megvoltak a maga különcségei, nekem is megvannak a sajátjaim.
Ez a ragaszkodás elég nagy gond. Nem titkolom maga előtt, hogy amikor visszajöttem, arra gondoltam, nem maradhat itt senki, aki neki szolgált. A szakácsnő, az
istállós fiúk ismertek engem régről, ők maguktól elmentek még mielőtt visszajöttem
volna; de jól is tették; semmiképpen sem akartam ilyen embereket a szolgálatomban. Apám inasa tudta, hogy nem fogom magam mellett tartani, már benne járt a
korban, megkapta a fizetségét. Végül is nem maradt, csak maga és a családja. Vártam, hogy elmenjenek. Miért nem mentek el? A születendő gyerek miatt?
Kétség kívül, meg aztán a kutyák. Egy szakácsnő lecserélheti a lábasokat, attól
azok még lábasok maradnak. De a kutyákat nem lehet csak úgy elhagyni, saját kezemmel segítettem a világra, betanítottam, etettem őket.

„

14

tiszatáj

Hát le kell öletnem a falkát, hogy távozásra bírjam?
Lambert elég félelmetes képet vághatott: Nyugalom Lambert, látom, hogy ugyanolyan gyorsan kimutatja a foga fehérjét, mint a kutyái vagy, mint az apám. Ez természetes lehet a maga foglalkozásában. Magába is szorult valami a kutyákból, a
nyersességükből, és ez tetszik nekem. Kérdezősködtem maga felől. Azt mondták,
hogy az apja sok fehéret megölt.
Ez azért túlzás.
Ha a többiek előtt nem is akar erről beszélni, előttem nyugodtan bevallhatja,
személy szerint tetszik, hogy az apja egy fehér-ölő volt, én sem szeretem őket.
Úgy látszik, most Lambert tévedt el az erdőben és az uraság az, aki irányítja: mit
akar kiszedni belőle a fehér-ölő apja kapcsán? Az apja a kékek pártján állt a forradalom idején, ez így igaz, de ’93-ban még csak tizenhat-tizenhét éves volt; Párizsból lejővén a Vendée pártiak ellen harcolt, ezt mindenki tudja róla, de nem tett semmi
rosszat, csak teljesítette, amit parancsoltak neki. S ha megölt is néhány fehéret, pár
Vendée pártit, főleg huhogókat, azért tette, mert a helyzet erre kényszerítette, meg
aztán a fehérek sem kímélték a kékeket. Az apját az Isten is a vidékre teremtette.
Mintha elvarázsolta volna a Nyugat. Majdnem el is felejtette, hogy egykoron a forradalomért harcolt. Végül egy olyan lányt vett el, akinek az apja együtt harcolt az
idősebb Galagonya úrral a forradalom ellen, a kettő kiegyenlíti egymást.
Hol van itt a baj, Lambert? Miért akarja eltitkolni a tényeket? Én nem vagyok
olyan, mint az apám. Ő minden Nyugaton zajlott háborúban ott volt. Én szívesebben
lettem volna olyasvalaki, aki huhogókat öl, mint a maga apja.
Mit hord ez itt össze? morfondírozik magában Lambert, a volt uraság fia, aki
szintén nemes, akárcsak az apja, anyja, úgy csinál, mintha az ellenségük lenne, lenézi a huhogókat a huhogók földjén? Miféle úr ez, aki messzire, a birtok végéig csalogatja a vadőrét, hogy végül beszéljen vele, ráadásul miről? a politikai meggyőződéseiről, a régvolt partizánharcokról? Az öreg Galagonyáról és az ő apjáról? Hát nem
ez az igazi huhogó provokáció, aminek segítségével most Galagonya úr vadőrét vallomásra bírta, hogy tulajdonképpen ő maga és ősei is a nemesség ellenségei voltak,
s végül emiatt kergesse el a birtokról?
Lambert úgy érzi, védekezésre kényszerült: az apja jól tette, amit tett, most már
halott: ő maga, a fia, mindig tisztességesen szolgálta urait, sosem foglalkozott múltjukkal, sosem akart kéknek látszani a fehérek között, akik egy fikarcnyival sem voltak fehérebbek vagy kevésbé fehérek, mint az idősebb Galagonya úr. Ezen a kétszínű vidéken, a mi Nyugatunkon, az erdő egyik felén huhogók vannak, a másik felén,
kicsit keletebbre forradalmiak, a határ mindig mozgásban van, Lambert maga is
mindig oldalt vált, mint egy jó vadőr, aki ismeri az erdejét és keresztbe-kasul bejárja.
Szóval maga opportunista Lambert, úgy forog, ahogy a szél fúj, aszerint, hogy a
király felől vagy az alkotmány felől fúj, a fehér apám idején fehér volt, a kék apjával
kék, és velem? És ha valaki egyszer azt mondaná magának, hogy én a vörösökhöz
tartozom?

2012. július

15

„

Nem hinnék neki.
És ha tényleg így volna?
Micsoda?
Hogy tényleg a vörösökkel vagyok.
A báró úr csak össze akar zavarni ezekkel a színekkel, tulajdonképpen mire kellek én a kastélyban, már azt sem tudom.
Én viszont annál inkább, és látom, hogy számíthatok a segítségére az ügyesbajos dolgaimban, Lambert. Sok finomságot vélek felfedezni magában a nyers erő
mögött. Jó emberismerő vagyok. Szükségem van egy ügyes vadőrre, aki többre képes, mint egy vadőr. Aki képes itt mindennel foglalkozni. Legalábbis egy ideig.
Mondjuk, a gyerek születéséig. Aztán majd meglátjuk. Kezdésképpen vigyen el a tanyákra, Lambert. Ennek a két útnak a végén vannak, ha jól emlékszem, ugye? Menjen előre. Látja, köztársaságiként beszélek magához. A nép vezet engem.
Végül is jobb egy demokrata nemest szolgálni, mint egy királypártit. Lambert a
papokat nem szívlelte, a köztársaság pedig nem volt neki ellenszenves, legalább ezt
ráhagyta az apja örökül. Milyen könnyű lett volna, ha Galagonya úr nem viselkedik
olyan meglepően a parasztjai előtt, vagyis mindaz után, amit a Malefort-sarokban
elmondott, meglepően viselkedett, vagyis rangjához és a szokáshoz illően.
Lován beléptet Clos-Morinbe, vadőre előtte fut, falkáját láncon tartva. A gazdát
és családját felsorakoztatja, úgy találja, túl lassan kapják le fejükről a kalapot, szemükre veti mocskos cipőjüket; lassú méltósággal veti le sárga kesztyűjét, városi
kesztyű, úri kesztyű, szitkozódik, hogy a saras udvaron csizmája piszkos lesz, viszszautasítja a gazda ajánlatát, hogy körbevezeti a földeken, megmutatja a gazdaságot. Gerzeau-nak hívják, ő a legidősebb a gazdák közül, Galagonya úr még azelőttről
ismeri; mikor a fiatalúr a múlt évi termésről kérdezi, amaz ügyetlenül a hajdanvolt
gazda dicsőítésével kezdi a beszédet; Gerzeau lehajtott fejjel motyog. Az úr úgy találja, hogy a föld nem termett elég jól. De hát mit ért ő ehhez? gondolja magában
Lambert. Már több mint tizenöt éve elhagyta a birtokot, és most úgy tesz, mintha értene a kendermaghoz, minőségéhez, ahhoz, hogy mikor kell learatni, s mindezt a
legtapasztaltabb gazda előtt. A baromfiudvarhoz megy, suhint egyet az ostorával, az
állatok rikácsolva, egymásnak ütődve röppennek szanaszét, tollak szállnak mindenhol. Micsoda mocskos népség, csak ennyit mondott az úr.
Garde-Champdieu-ben, a másik tanyán már le sem száll, egyre kisebb körökben
táncoltatja a lovát a parasztok körül, felkapja a vizet a tehenek véznaságán, azzal
gyanúsítja Fleurielt, hogy rosszul feji őket. Aztán azt kifogásolja, hogy a tanya bűzlik, avas tej és sárszag terjeng, undorító. Micsoda? gondolja magában Lambert, de
hiszen ez itt egy tanya, hogy lenne már rózsaillatú. Fleuriel szó nélkül lekapja kalapját, tekintetét mereven a térdére szegezi. Galagonya úr hirtelen, se szó, se beszéd
megindul, és ügetve, mindenkit faképnél hagyva a kastély felé veszi az irányt.
Most Lambert és a kutyák futhatnak utána. A báró a lováról azt üvölti, hogy egy
közelgő forradalomnak el kell törölnie a vadászatot: Ki nem állhatom ezeket a vár-

„

16

tiszatáj

úri, meg paraszti élvezeteket. Aztán megállítja szürkéjét: de azért kicsit bővíteni
kellene ezt a falkát.
Most már semmit sem értek abból, amit mond, uram. Ennek így nincs értelme.
De hát egyszerű, mint a karikacsapás. Azt akarom, hogy maga legyen a vidék legszebb kutyáinak a gazdája.
Lambert fejében a dolgok egyre jobban összezavarodnak: mit gondoljon egy
olyan emberről, aki azzal kérkedik, hogy kék-barát, sőt vörös-barát, aki csak úgy az
ember képébe vágja a köztársaságot, a demokráciát, az egyenlőséget, de közben
meg úgy megalázza a parasztjait, akár egy utolsó feudális úr, olyan kéjjel, ami az apjának, az ancien régime emberének eszébe sem jutott volna. S ami még rosszabb,
mit gondoljon egy olyan emberről, aki el akarja törölni a vadászatot, ugyanakkor
bővíteni akarja a falkáját? Vajon ez valami úri szeszély? Komolytalan beszéd? Vajon
ő is csak egy olyan hibbant úrfi, amilyenből előbb-utóbb mindig felbukkan egy minden nemesi családban? Megnyugtató lenne a gondolat. De mit lehet tenni, neki ezt
az urat kell szolgálnia.
Eugénie-nek nem sokat mond Lambert, aggályairól nem szól, egy vadőr nem beszél a feleségének a gondjairól, főleg, ha az hét hónapos terhes; Eugénie-nek csak
annyit mond, hogy a Malefort-sarokban találkozott az úrral, és az biztosította afelől,
hogy maradhatnak, legalábbis karácsonyig biztosan, a lényeg, hogy lesz miből fenntartani a családot. Együtt örülnek, pedig Lambert fél. Pont ez a fickó, aki akkora,
mint két másik, aki a környéken mindenkinél magasabb, s oly szilárdan áll csizmájában, ő, akinek sűrű fekete bajszát meg kell emelnie, ha be akarja szürcsölni a levest, kissé hosszú, szögletesre vágott szakáll, imitt-amott néhány ősz szállal, a fején
meg csak úgy feszül a bőrkalap – most megérti, hogy az igazi nyúlszívű nem az új
uraság, mint ahogy eddig hitte, hanem ő maga. Fél ettől a sápadt férfitól, aki egész
gyermekkorában betegeskedett, s talán még mindig beteg. Termete nyúlánk, tényleg jóképű, de egy kicsit még mindig túl sovány.
Fordította: LIPTÁK-PIKÓ JUDIT

2012. július

17

TAKÁCS ZSUZSA

Hódolásra várva
Kik gyülekeznek a legfelső városkapu
előtt? Kezükbe miért vették arany és
ezüst művekkel mintázott botjukat?
A kisbírók mit dobolnak országszerte?
Hogy ízlésdiktatúrája miatt elcsatolják
tőlünk a Nyugatot? Hogy majdani
temetőnk bejáratának oromdíszeit,
az egy-két oroszlán közrefogta oszlopot
porba döntötték jóelőre, és a sírkövekről
kivésték a Hádés-járó dalnokok nevét?
egyébként pedig köpnek Weöres
homokba írott lábnyomába? Rendeletet
hoztak a bársonypárnák beszerzésére,
s hogy fényezzük házunk vaskulcsát
szorgosan mi is, ahogyan ők a Város
aranykulcsával teszik. Hogy földig
hajolva, mivel a barbárt elbűvöli
a ceremónia, nyújtsuk át majd a limesek
felől törpe lovon érkezőknek. Már készen
áll a sötétkék barlang, a bor palackozva.
Ez mégiscsak megoldás lesz, ígérik.

Álombeli csapdák
Miért álmodom, hogy legjobb barátomnak
a Börzsönyben titkos hétvégi háza van
élményfürdővel és kisebb vízduzzasztóval
fölszerelve? Asztalosműhely, forgácsolópad és veteményeskert. S a vendéglátás
végén az általa fölbérelt kidobóember
pénzt követel minden meghívottól.

„

„

18

tiszatáj
Elég egy kellemetlen telefonbeszélgetés
az előző este, vagy a hónapok óta
érzékeny foggyökér hirtelen gyulladása,
égő szájpadlás és nyelési nehézségek,
amikor senki sem hallja, az álom kristálytiszta nyelvén kimondom elképesztő
vádjaimat azok ellen, akiket szeretek.
Hajnalban, félig ébren, önvédelemből,
mentegetem ugyan még őket, hogy ilyen
világban élünk, és mindenkinek van
sötét oldala, neheztelésem mégsem múlik
nyomtalan. Be kéne érnem annyival, hogy
ostoba álom volt, de gyanakodni fogok
még hetekig, ha anyagi nehézségeit
ecseteli …és a titkos hétvégi ház a vízduzzasztóval? Hagyjam, hogy kihűljön
szívem? Vagy szedjek altatót? Aludjak,
mint a tuskó, ahogyan annyian?

ÁGOSTON LÓRÁNT: SZÁRNY NÉLKÜL

2012. július

19

TÓTH ERZSÉBET

tiéd minden
a szálló por
a hulló csillagok
a hóra zuhant megfagyott kismadár
tiéd minden
széthintenek vagy betakarnak
az égboltra rajzoló vadliba csapatok
az utca sarában ázó kenyér
amit már nem tud senki
megmenteni magának
tiéd minden
a bezárt boltok utcája
az üres kamrában futkosó egér
a hitelminősítés
a világ nyilvánosháza
üldözött és üldöző
a globalo-komprádor liberokrata
uralkodó beszédmód
a lejátszás-technikai felszín
alatt földbe fúlt nyöszörgések
eltitkolt sírások néma üvöltések
programok és lemondott programok
üresen fájó esték
kitöltött elzüllő esték
álmokból rád hulló napok
hamar kibújó megfagyó rügyek
fagyhalottak hátbaszúrtak lezuhantak
mérgezők és mérgezettek
tiéd minden
értelmező hatalom
dübörgő tőzsdék
szegények imamalma
a C-lista a B-lista az adóslista
a halállista
az önfenntartó börtönök álma

„

„

20

tiszatáj
kelet és nyugat
tiéd minden
az alma
és az almáról készült festmény
a festményre szálló por
az almában dolgozó féreg
tiéd minden
észak és dél
szél és szélkakas
tenger és kalóz
az emberképek a magyarságképek
a cigánysorok
a szegénygettók a legyen ön is milliomos
hülyék és hülyítettek
munkaadók és munkanélküliek
az utolsót repülő pilóta
a földre fagyott repülőgép
fapadosok tolongása
hiéna sakál és héjatársaságok
európa szégyenpadja
…
vagyunk
akik még titokban őrzünk
ne hagyj el minket
te adtad emberi arcunk
könnyeinket és reménységünk
itt jártál közöttünk
senki se látta, mikor tűntél el
nem érezzük már jelenléted
azt is mondták, hogy meghaltál
egy hatalmas fa alá húzódtunk
lombjai között egyszer valaki
arcodat látta kirajzolódni
de ha összedőlne hirtelen
mindnyájan ott maradnánk
összezúzódva alatta
keresünk a gomolygó felhők között
talán a szállongó hópelyhekkel
bánatodat küldöd
szét kellett volna osztani szeretetünket

2012. július

21
hogy másnak is jusson belőle
annak is aki a téli kútnál mossa tányérját
és egész élete egy szatyorban van
annak is aki még gyűlölni tud
tiéd minden
imádság gyűlölet
fázós kezű virágkötők
verseink énekeink
káromkodásaink táncaink
sötétben vonszolódásunk
adósleveleink és az űrlapok
akik megszöktek innen
és akik nem tudnak elmenni
mert csak egy hazát kaptak
egy fél cella egy egész börtön
tiéd minden
gyere vissza
várunk

BÁCS EMESE: TÖMEGBEN II.

„

„

22

tiszatáj

PETŐCZ ANDRÁS

A Létező meghatározása
Velem van, mindig, minden pillanatban
az Egészen Kicsi Kis Létező.
Mondhatnám úgy, hogy ő én vagyok már,
és, hogy nincs bennem Akarat, nincsen Erő,
csak annyi,
amennyi az Egészen Kicsi Kis Létező.
Nem tudom pontosan ki és mi ő,
az Egészen Kicsi Kis Létező,
talán csak annyi, hogy tegyem a dolgom,
a lábam, a kezem naponta robotoljon,
pont annyit,
amennyi az Egészen Kicsi Kis Létező.
Mondják, hogy Lélek, Remény és Fájdalom
az Egészen Kicsi Kis Létező,
aki hisz benne, túllép a halálon,
túl mindenféle alantas vágyon,
annyira,
amennyi ő: Egészen Kicsi Kis Létező.
Velem van tehát minden pillanatban
az Egészen Kicsi Kis Létező.
Jól tudom, hogy végleg én vagyok már,
s hogy ő bennem az Akarat, az Erő,
hogy éljek,
mert erre hív: az Egészen Kicsi Kis Létező.

2012. július

23

Séta a Létezővel
Sétálgatok a sápadt uccán,
velem van épp a Létező,
körülöttünk minden nedves,
síkos és hideg:
kapualjból idegen lép elő.
Nincs nálam fegyver, semmiféle,
harcom megvívni nem tudom,
újból, s újból támadhatnak
mindazok, akik
megtámadtak egy szürke hajnalon.
Régen volt ez! A sápadt uccán
védtelen botorkálhat ő,
mégis győztes, mégis erős
egyetlen társam:
az Egészen Kicsi Kis Létező.
Felemelt fejjel megyek tovább,
nem érint meg harsány szavuk,
és az ucca olyan csendes,
mint vihar előtt
bezárt ablakok, spaletták, kapuk.

Meditatív költemény
Dobd ki a Szépséget, engedd, hadd repüljön.
Nézzed, ahogy a magasba száll, fel, fel a levegőégbe.
Nem a te szépséged ő, de mindenkié, aki csak látja,
mindenkié, akit végtelen gyönyörűsége megérint.
Kinyitod az ablakod, celládból nézel kifelé, a világra,
és látod, hogy rohan, tesz-vesz az emberiség. Csak a tested,
csak a tested esik lassanként darabokra, így már nem,
már nem tapasztalhatod meg milyen is az ő tökéletessége.

„

„

24

tiszatáj
Volt, hogy belépett a Szépség az ajtódon, és te boldog,
és te boldog voltál minden mozdulatától, mert azt hitted,
azt hitted, neked teszi ezeket a mozdulatokat, amelyek,
amelyek csak önmagukért valóak, természetük szerint.
Dobd ki a Szépséget, engedd, hadd repüljön.
Vedd végre tudomásul, hogy nem mutatja meg önmagát,
vedd végre tudomásul, hogy nem simogatja meg arcodat,
és fogadd el a megváltoztathatatlant.

H. TÓTH LÁSZLÓ: MEGMOZDULT FELÜLETEK

2012. július

25

„

HORVÁTH PÉTER

M.S.
ESSE, FUISSE, FORE
Pius atya közel járt ahhoz, hogy elveszítse a józan eszét.
− Ördögök! – kiáltott időnként.
Máskor meg:
− Istenem!
Szobafogsággal büntetik, mint holmi taknyos novíciust?
Amikor az ítélet kimondatott, biztos volt benne, hogy az apát másnapra meggondolja magát, és személyesen fogja a cellája ajtaját kitárni. A hideg kőpadlóra térdelve mímelte az imát. Hadd lássák, hogy bűneit megbánta.
− Miféle bűnöket?! – ütötte az ajtót. − Kutyafattyak!
Ötödik éjjelét töltötte a magány fogságában.
A testvérek napjában egyszer, hajnalban nyitottak rá. Kenyeret, vizet hoztak, kicserélték a kübiljét. Lesütött szemmel, párban jöttek.
− Hogy van az apátúr?
− Mi hír a várasban?
Hiába próbálta szóra bírni őket. Nyilván azért küldettek párban, hogy egymást
felügyeljék. Ki hitte volna, hogy az átkozott vénember lankadó figyelme erre is futja? Igaz, sosem volt ostoba. Mindég gyanította, hogy kolostorának második embere
bármit megtenne azért, hogy első lehessen.
Primus inter pares.
Melyik állat mondaná az éhes oroszlánnak, ne bánts, testvérem, egyenlők vagyunk? Egyenlő? Ki, kivel? Bíró a gyilkossal? Farkas a báránnyal? Hol? Mikor? Isten
szemében? A halálban? De addig? Itt? Isten domonkosainak megszentelt házában?
Az írástudatlan kolostorszolga egyenlő volna a rendház javainak gondos sáfárával?
Miben egyenlők? A lemondásban, alázatban és a szeretetben – felelné az apát. De mi
haszna akkor tudásnak, törődésnek, munkának, tehetségnek, ha egyetlen szóval leparancsolható a magasból a fönti?
Csak egy álmodozó bolond hihet az efféle egyenlősdiben.
Fides tua salvam fecit.
A hite gyógyította meg?
Vade in pace! Ezt érdemelte volna − az utolsó kenettel. Világra szóló, pompás
temetést. Távozz békével! Immár új idők és új emberek jönnek.

„

26

tiszatáj

Ki jön? Senki nem jön. Nem hogy az apát, még a saját, vérszerinti fia, Dániel se,
pedig esküjét vette, minden körülmények közt őt pártolja, bárki ellenében…
− Legalább a felcsert! – ütötte a falat. − Siketek vagytok?
A testvérek hallották segélykérő kiáltásait. Átkai is fülükbe jutottak. Legtöbbjük
nem bánta, hogy a mindenben örökké hibát kereső (és találó!) korábbi perjel immár
csak magában lelhet kivetni valóra. Azt ugyan kevesen hitték (amit némelyek suttogtak), hogy szántszándékkal munkálkodott volna szeretett apátjuk egészségének
hanyatlásán, s azért utasította volt a felcserbarátot másnaponkénti érvágásra, hogy
az apáturat kivéreztesse… Nem hogy a gondolat, maga a szó is botrányos! Méltatlan
a szerzetesi ajakra. Az meg, hogy külön főzetett neki a konyhán (csakis hús nélküli,
könnyű étkeket), inkább a szeretetteli gondoskodás jele, mintsem… Egyébiránt is
híven szolgálta a rendet. Mindent elkövetett, hogy a kolostor bevételeit szaporítsa.
Ez talán nem a magasságosnak tetsző cselekedet? Hogy közben magának is vagyonkát gyűjtött? Istenem. Minden szentnek maga felé hajlik a keze. Megbízott inkvizítori minőségében ártatlan lelkeket ítélt bűnösnek? Igaz. De buzgólkodásában vajon
melyikünk nem téved? Egyedül Pelbárt atya mondta ki hangosan, mit a többiek
gondolni se mertek.
− Aljas féreg. Szót se érdemel.
Kétségtelen, hogy amíg betöltötte az ideiglenes perjeli tisztséget, kíméletlenül
megtorolt minden őt illető (meggondolatlanul kimondott) rosszalló szót, ha a fülébe
jutott.
És minden a fülébe jutott.
−Ti vagytok az én szemem és fülem. Fáradhatatlan lábam, rettenthetetlen karom. Erőm az erőtlenségben. Az én élő lelkiösmeretem! – szavalta vecsernyekor, az
apát székét bitorolva a refektóriumban. − Hallom, azt mondtad a minap, Gedeon
testvérem – szólította meg a kertet felügyelő barátot −, hogy tévedtem, mikor a korán zsendülő tavaszt dicsértem.
− Igen, igen! – csámcsogott az. − Gyalázatosan sok eső zúdul ránk mostanság.
Megrohad a vetemény a földben.
− Talán úgy véled, az esőt, a napsütést, a szelet nem maga az Úr küldi ránk?
− Persze, hogy Ő!
− Ezek szerint magát az Urat káromlottad!
– Én? – pislogott Gedeon.
– Gondolkodj el ezen! – mondta Pius. – És hogy senki ne háborgasson töprenkedés közben, maradj a celládban. Egy hét kenyéren és vízen. Mostantól! – intett még.
– Tedd le a kanalat. Mehetsz.
Ha dicsért, rosszabb volt.
− Hallom, Johannes testvér, miolta szót váltottunk a nyomtatott papíros silánysága felöl, te kétszer annyi szent szöveget másolsz a skriptóriumban, mint eddig.

2012. július

27

„

− Mégpedig igen érdemes passzusokat! – felelte Johannes. – Boldog Suso, hajdani rendtársunk egyik nagybecsű leveléből…
− Örömmel halljuk, ugye, testvérek? – intette le Pius. − Vegyetek hát példát e kiváló fráterről, végezzetek mától ti is kétszer annyit, mint tegnap végeztetek! Szeretlek, Johannes!
El lehet gondolni, mit okozott az efféle dicséret.
Johannes gyűlölte. A többiek rettegték. De nem volt kinek panaszkodni. Az apát
haldoklott. Hála Pius „szeretetteli gondoskodásának”, hetek óta nem volt jártányi
ereje. Senkit nem fogadott, senkinek nem izent. Pius még azt is megtiltotta, hogy a
főlépcsőn bárki felmerészkedjék az emeletre, melynek bal fertályán állott az apátúr
szobája. Ajtaja elé őrt állított. A külön neki főzött pépes étkeket az apát rendre viszszaküldte. (A kutyák elé vetett kását kihányták az ebek.) Az apátúr kikelt a betegágyból, megjelent a refektóriumban, s a várasból e csodás gyógyulás hírére lóhalálában érkező Piust egyetlen szóval megfosztván minden korábbi tisztétől és hatalmától, cellafogságra ítélte.
A barátok óvatosan örvendeztek.
Minden csoda három napig tart.
Ám az öreg napról napra jobban lett, fogatlan ínyével tépte a sült kappancombot, szopta a szalonnát, bort ivott víz helyett. Megtört tekintetébe visszatért az eleven csillogás. A kolostorban megint szabadott nevetni. Most értették meg, mely igen
hiányzott a korábbi derű a mindennapokból. Pius kérlelhetetlen, komor rendje mosolyt sem engedett.
– Az Evangélium tán nem az öröm szava? – kérdezte tőle Pelbárt.
– Végül majd az lesz – felelte Pius –, de Krisztus újbóli eljöveteléig konokul és
engesztelhetetlenül munkálkodni kell. Sem magunkat, sem a többi bűnöst nem kímélve.
– Hát mindenki bűnös?
– Te mondád – felelte Pius komoran.
A testvérek most ugratták egymást, tréfálkoztak.
– Igaz, hogy a várast nyomor és elnyomás képében Isten pörölye sújtja, de idebent, a kolostor falai közt meg kell őrizzük a bizakodó derűt! – mondta az apátúr. –
Mindent meg kell tennünk, hogy a kolostor szépülő temploma mielőbb megnyithassa kapuit, hogy a félelem és rettegés istene helyett a megbocsátás, a türelem és a
szeretet Krisztusához járulhassanak a hívek.
Ezért rendelkezett úgy, lábadozásának második reggelén, hogy a Pius atya útmutatása szerint készült oltárképeket kontár piktoruk kezébe visszajuttatja, kezdjen velük másutt, amit tud.
– A Katalin templom az öröm egyháza lesz! – közölte. – Oltárára derűt és örömöt
sugárzó képek kerülnek, káprázatos szépek, melyek megalkotására csakis olyan, vi-

„

28

tiszatáj

láglátott festő képes, amilyen a nagynevű Dürer műhelyéből érkező Sebastian mester.
− Mindannyian tudjuk – mondotta harmadnap −, hogy a föstő több mint egy év
előtt volt indulóban hozzánk. Erről értesültünk. Mint ahogyan arról is tudomással
bírtunk, hogy útközben nyoma veszett ama testvérünkkel együtt, kit zarándokútjáról visszafordítván elébe rendeltem. Voltaképpen e szomorú hír ütött le a lábamról
– vallotta meg. − Betegségem folytán voltam kénytelen az ügyek vitelével Pius atyát
megbízni köztetek. Ahogy mondani szokás, ő még a széltől is óvott. De nem csak a
szelet zárta ki betegszobámból, az érkező híreket is megrostálta. Tette, hogy a fölös
izgalmaktól engem megkíméljen? Lehet. De az is lehet (egyre több jel utal rá), azért
nem engedte a híreket hozzám, hogy mindenben egymaga dönthessen. Hála Dániel
testvérnek – mosolygott a fiatal barátra –, ki Pius atya távolétében, annak intelmét
áthágva, a jó hírrel egyenesen engem keresett meg, megértettem az Úr izenetét.
Mintha maga Krisztus szólított volna. Kelj fel, és járj!
A barátok hálásan pillogtak Dánielre.
– Jól van, öcsém! – súgta neki Pelbárt – derék fiú vagy!
– Látjátok, feleim – folytatta az apát –, az Ige csodát tesz. Kinek nyelve van, használja. A szó a lélek zengő hírnöke.
Szerették efféle kinyilatkoztatásait.
Mormogva ismételték a mondatot.
– Jól ismertek engem! – pillantott rájuk az apát. – A közösség híve vagyok. Döntéseimet veletek mindég meghánytam-vetettem. Most is megkérdem hát, miként
határozzak? Nyittassam meg Pius ajtaját, hogy szabadon védekezhessen, vagy tartsam továbbra is lakat alatt, amíg tisztán nem látjuk mindazt, amit előlünk ma még
homályok rejtenek?
Dániel izzadva szorongott az apát szavait áhítattal figyelő testvérek közt. Mindannyian látták, ő maga is látta, hogy az apátúr teljes szónoki képességét visszanyerte, lendülettel beszél, gondolatai tiszták, meggyőzőek. Egyetlen félmondatának
kivételével, miszerint (miképpen is mondta?) „döntésemet veletek mindég meghánytam-vetettem”. Ez nem egészen volt így. Igaz, hogy (miként a regula megszabja) mindenről beszámolt a szerzetesek közösségének, de határozatait egyedül hozta
meg. Akár Pius atya. Ő is a saját meggyőződése szerint intézett mindent. Igaz, semmiről nem számolt be. Ez volna a bűne? Ki tudja, mi hoz jobbat a nehéz időkben? A
rettenthetetlen szigor, avagy az elnéző tekintet?
– Engedjem szabadon, vagy maradjon elzárva?
A testvérek eme utóbbira szavaztak. Csupán egyetlen kéz lendült a magasba,
midőn az apátúr „ellenpróbát” rendelt. A kiseszű Tóbiás testvér jelentkezett.
− Az tyúkok is örömösebbek, ha a hátsó kertbe kapirgálni kiengedem őket. Nem
jó bezárva lenni senkinek – mondta mosolyogva.
Dániel nem mert szót emelni apja védelmében.
Furdalta a lelkiösmeret.

2012. július

29

„

Ha Pius távollétében nem fut a nagybeteg apáthoz, minden marad a régiben. Azazhogy az újban. Régi és új. Mit jelentenek? Sic transit gloria mundi. A hamvazószerdán elégetett barka erre emlékeztet. Porból voltál, hamuvá leszel. Ha akkor az apátúr meghal, Piust választják rendfőnöknek. Ő is feljebb lép, idővel talán perjel lehetett volna az apja mellett. A benedeki kontár befejezte volna a komor oltárképeket,
melyek istenfélelemre, a fensőbbség iránti tiszteletre intik a híveket. Bizonnyal így
lenne. És a másik festő, kitől az apátúr az öröm képeit várja? Vele mi történne? Dolgavégezetlen indulhatna vissza, ahonnan hívatott. Hiszen az Írás is mondja, sokan
vannak az elhívottak, kevesen a választottak. Hát hangtalanná tett kísérőjével mi
esne? Pius nem fogadná vissza. Sose is kedvelte. Szegény bicebóca indulhatna újra
ama zarándoklatra, melynek harmadán érte az apátúr másított parancsa, Compostella helyett Krakkóba forduljon, onnan a választott festőt hozzánk gardírozza. Más
zarándokok közül sokat elpusztított az út nehézsége. Neki másfélszer kellene teljesítenie. Szerencsétlen flótás. Belepusztulna.
Nyulacska volt anno egyetlen barátja. Megtűrt kolostorszolgaként látogatta a
leckeórákat. Gügyének vélték, mint őt, Dánielt is, kit asszony-anyjának adott fogadalma tett némává egy évig. Eme kettejükről való vélekedés hajtotta egymáshoz
őket, s maradtak szoros barátságban. Lám, merre fordul a sors? A fogadalmi idő
múltával ő szólhatott magáért, s azóta is szólhat. Nyulacska nyelvét kivágták Krakkóban. Tőle elvétetett a szólás képessége.
Nem a te gondod, nyugtatta magát a novíciusok dormitóriumában, melynek (az
apátúr jóvoltából) harmadnap óta a felvigyázója lett. Ez ám a rang! Hallgatni az éjszakai szellentéseket, elejét venni a pusmogásnak, betartatni a hálórendet. Korábban nem volt ilyen tisztség. Nem is volt szükség rá. Az apátúr kreálta, hogy e kétes
ranggal hálálja meg, amit érte tett. Megmentettem az életét, fintorgott, cserébe álmok vigyázója lettem. Amelyik éjszaka felüvölt, fölkeltem, a többit ne verje fel. A
holdkóros szalmazsákja mellé dézsa vizet helyeztettem. Kétszer is felborult. Az alvajáró felébredt, a kiömlő víz két társa szalmaágyát áztatta el. Azok se aludtak amaz
éjjeleken. Gyűlölnek, amiért nem engedem, hogy ketten egy takaró alatt fertelmeskedjenek. Bevádolhatnám őket a hajlamuk okán, hogy érte egymással megvesszőztessenek. Még inkább meggyűlölnének. És ha perjel volnék? Az én dolgom lenne,
hogy betartassam Pius atya (atyám!) minden rendeletét.
Immár nem parancsol többet. Cellafogságából nem szabadulhat, ítélet tartatik
felette. Miként fogadja majd? Alázattal beletörődve, avagy felkél ellene? A váras új
urai közt barátai vannak. Semmit nem tud róluk. Nem kaphat híreket. Nincs ember,
ki szót váltana vele.
Hová lesz a szívből a könyörület?
Csend volt a dormitóriumban. A novíciusok mélyen, nyugodtan aludtak. Senki nem
sikoltott fel álmában, a holdkóros tátott szájjal horkolt. Pedig nagy a Hold odakint.

„

30

tiszatáj

Oly erősen ragyog, mintha ide, az ablakba akasztották volna. Fénye árnyakat vet a
szemközti falra.
A fény veti az árnyat. A jó szüli a rosszat.
Felkecmergett az ágyából. (Neki igazi ágya volt, közvetlenül a bejárat mellett.)
Nem lépett a fapapucsába, meztélláb osont ki a dormitóriumból. Macskaléptekkel
haladt a néma folyosón. Meglapult az apja cellájának ajtaja előtt. Fülelt. Nem hallott
neszt. Felhágott a földszintre vezető lépcsőn, kiment az udvarra. Megállt a hold
alatt, terpesztett, vizelt.
Néma volt körötte az éjjel.
Mint a többi alagsori cella kisablaka, Piusé is alacsonyan volt, alig két arasznyira
a föld fölött. Mióta éjszaka már nem fagyott odakint, némelyek leszedték a keretre
feszített ablakhályogot, hogy több fény jusson a lenti hálókamrába. Dániel leguggolt,
lenézett.
Pius ébren ült az ágyán.
– Apám!
– Dániel? – A szakállas arc beesett volt, árkai mélyek. – Mi hír a várasban? Mit
beszélnek rólam?
– Tudnak a büntetésedről, és…
– És?
– Örülnek.
– Senki nem protestált értem?
– Nem tudok róla.
– A festő nem jött még meg?
– Nem vagy éhes, uram?
– Arra felelj, amit kérdeztem!
– Nem uram, nem jött meg.
– Helyes. Rohanj a Mária templomba.
– Most?
– A reggeli mise előtt érkezz meg. Mondd a plébánosnak, küldje azonnal elébük
Morgant.
– Kicsodát, uram?
– Ő tudni fogja.
– És ki elé küldje?
– Mégse vagy a vérem.
– Uram?
– A piktor elé, agyas! Mondd, hogy a némát is illően fogadja. Amiként megbeszéltem vele.
Dániel ragyogott.
– Tudtam!
– Mit tudtál?!
– Lelked mélyen nem vagy rossz ember, csak irigyeid vélnek annak.

2012. július

31

„

– Jól van, eredj, tedd, amit mondtam!
Se a hajnali prímáról, se a reggeli terciáról nem hiányozhat. Vasárnap lévén az
apátúr a zsolozsmák közül elhagyatta az éjközépi laudest, mondván, aznap kivételesen „álmukban is elmondhatják” a dicsőséget. Ha a plébánossal szót akar váltani,
most kell indulnia. A Göncöl már a hold fölött ragyog, hátsó tengelyének iránya éjjeli
két órát mutat. Ha igyekszik, a prímára visszaér, a novíciusok nem ébrednek addig.
Inalt, sebesen.
A kutyák megugatták. A nagy hold teszi ezt is. Nyugtalan tőle állat, ember vére.
Istennek hála, még nem egészen kerek. Orcája balján sötétlik egy vonás. Holnap lesz
holdtölte. Márpedig csak ama dolog végződhet sikerrel, mibe növő hold idején fogunk.
Cseh vértesek járták az éjjeli utcákat a várasi darabontok helyett. A kapitány nem
bízott a selmeciekben. Orrgyilkosok ezek. Így mondta, két „r„-rel. Senki nem merte
kijavítani. Fortélyos félelem lakja Selmecet, mióta a csehek bevették a várast.
– Én vagyok tietek Ulászló király győzedelem kardja! – közölte a vérteskapitány
a főtéren tartott „szűzbeszédében”. – Vágom új rend közétek!
– Kerékbe töröd a nyelvünket! – kiáltott a tömegből valaki.
– Dobzse! – mondta a kapitány.
Intésére két darabontja a tömegbe rúgtatott. Megragadták a közbekiáltót, kivonszolták.
– Nem török kerékbe – szólott a kapitány. – Sok idő. – Kardját előrántván egyetlen csapással ketté szelte a szerencsétlen magyart.
Silbakjai most egymás hátának dőlve hortyogtak a várasháza nagykapuja előtt. Lábuk alatt átbújva beosonhatna a csehek fertályára, gondolta Dániel, egyetlen metszéssel elvágná a kapitány torkát. Úgy lopózna ki, meg se orrontanák.
Elosont előttük, fel, a templomdombra.
Az új plébános atya elődjének házával együtt annak asszonycselédjét is megörökölte. Vencel Irma örült e cserének. Korábbi gazdája hetente hálta el. Emez
másodnaponta. Kivált teliholdkor vitézkedett. Nem érte be Jozafát völgyének ama
bővízű hasadékával, mit az Úr a barmok és emberek sokasodása kelyhéül adott a
nősténynek. Szűkebb nyílását is meg-meglátogatta. Akkor is ott munkálkodott, mikor megkoccant a paplak utca felőli ablaka. Az első koccanást meg se is hallotta. Bő
véréből a fülébe is jutott, ott dobolt erősen, épp ama ritmusra, mellyel alább más
része tevékenykedett.
Irma asszony ülepét feltartva harapta az ágypárna csücskét, nyüszített. Nem
mintha fájt volna neki, amit a gazdája művelt. Az ördög hasadékát látogató vessző
erősebb örömöt vett rajta, mint szokott volt érezni a magasságos által jóváhagyott

„

32

tiszatáj

helyen. Az öröm rövid volt, éles, mintha penge hasította volna végig a gerincét, legalsó csigolyájától a tarkójáig futván, ahol akkorát lobbant, mintha az agya sült volna
el. Már nem volt sok hátra e lobbanásig. Forró és hideg hullámok lepték. A harmadik koccanást mégis ő hallotta meg. Elsőbben azt hitte, hátasa lábujja üti az ágytámlát. Fejét felemelve homorított cseppet.
– Maradj, ahogy voltál! – zihált fölötte a pap. – Én még nem végeztem!
– Valaki kocogtat.
A férfi megdermedt. Irma ekkor erőset szorított rajta. Amaz felhördült, maradék
magját eleresztette.
– Ne mozdulj!
De az asszony már kivetette magából, elernyedt alatta.
– Képzelődtem – mondta.
Ekkor ismét megkoccant az ablak.
A pap lefordult a húsról.
– Itt várj meg.
Irma szót fogadott.
Püspökfalat.
Az ő püspöke (hamarosan az lesz) hálistennek ezzel nem éri be. Hanyatt fordult,
hogy a puha derékaljon kényelmesen elterpeszkedve várakozzék újbóli eljövetelére.
A pap lelohadva rontott a szobába.
– Öltözz, utad lesz.
Szóváltásuk után Dániel loholt volna a kolostorba vissza. A hold alig mozdult a csillagos égen. A Göncöl tengelye se fordult sokat. Volna még ideje. Mire? Maga se tudta.
Idő.
Carpe diem, mondta Horatius. Minden napnak szakítsd le virágát. Nescis, quod
seus vesper vehat. Nem tudod, mit hoz még a késő este. Ugyan mit hozhatna? Megcselekedte, amit a vér kötelme követel. Extremum semper diem adesse putes. Gondold mindig, hogy ez az utolsó napod. Ez kitől való? Nyulacska tudná. Pius atya leckeóráin együtt magolták a híres szólásokat. Pontosabban neki, Dánielnek magolnia
kellett, a kolostorszolga mindent elsőre megjegyzett. A hallottak értelmén soha nem
töprengett. Eljön az idő, mondta, amely mindent világossá tesz majd a fejemben.
Dániel mindennek értelmét kereste. Új ösmereteit rögvest összevetette a korábbiakkal, egyezéseket és ellentmondásokat keresve.
Itt nincs ellentmondás.
– Mindig van ellentmondás – okította őket Pius annak idején. – Ha a folyó felszíne csendes, attól még a mélyben örvények forognak.
Dániel nem tudta, mi nyugtalanítja.
Add meg a császárnak, ami a császáré, és Istennek, ami az övé. Pilátus írta volt
Tibériusnak, Jézus szavait idézve. Valamely novícius az atya szemére vetette, nem

2012. július

33

„

istennek tetsző, Krisztus bírájára hivatkozni. A bölcs a bolondtól is tanul, mondta
erre Pius, a bolond a bölcstől sem.
Mi kivetni való volna abban, amit tett? Az apátúr megtiltotta, hogy bárki szót
váltson Piusszal. Igaz. Neki viszont apja az elrekesztett páter. Hogyne szánta volna?
S lám, Pius atya jót tett. Barátjának izent, küldessen valakit az érkezők elé. Az apátúrnak nem jutott eszébe, hogy útjukat segítse. Ellentmondás! Pius körültekintőbb,
mint az öreg apát? A plébános küldötte nyilván étellel, itallal siet az érkezők elé, talán hátasokat visz nekik, hiszen hosszú útról, gyalogszerrel jönnek.
Kinyílt a paplak ajtaja. A plébános nőcselédje surrant ki rajta. A felvég felé indult,
hol a bányászviskóinak javát a két év előtti farsang farkán kitört tűzvész elemésztette. Most földbe kapart odúk kushadnak ott, a kolostor erdejéből lopott fák törzséből faragott gerendák tartják gyatra tetőzetüket. Az apátúr kegyesen szemet
hunyt az erdő megrablása felett.
A plébános talán a földkunyhókban tengődők közül választ küldöttet? Az ott lakók java elhagyta az Istent. Nem imádkoznak, nem járnak templomba, hacsak azért
nem, hogy átkaikat onnan szórják a magasságosra. E megkeseredetteket még a legékesebb szavú barátok sem tudták visszavezetni a hívők aklába. Hogy akadhat közöttük, ki a felebaráti szeretet szavára hallgatván a két érkező idegen elé indulna?
Ellentmondás!
Követte az asszonyt.
A nő egy a földkunyhók közül a talajból kötésig kiemelkedő, kővel rakott falú hajléknál állott meg. Ennek ablaka is volt, teteje zsindelyes. Sem kutyák sem egyéb háziállatok nem lakták a felvégi nyomornegyedet. Nagy volt a csendesség. A nőcseléd
megkaparta az ablakot fedő deszkákat. Kisvártatva megnyílt az alacsony ajtó, fekete
alak bújt ki rajta, ferdén meggörnyedve. Az ég alatt kiegyenesedett. Bányász aligha
lehet, gondolta Dániel. Azok legtöbbje kistermetű, vállas. Emez hórihorgas, csapott
vállú. Keze-lába hosszú. Moccanás nélkül hallgatta az asszony sebes suttogását,
majd nagy tenyerét elébe nyújtotta. A nő három ezüst tallért számolt a kinyújtott
tenyérre. A férfi becsukta a markát, bólintott.
– Meglesz.
A szót Dániel tisztán értette. A férfi hangja mélyen zengett, mintha pincéből jönne. Köszönés nélkül bújt be az ajtón. Az asszony sietős léptekkel indult vissza.
Mire kellhet a pénz? Nyilván hátasokat bérel, ételt vásárol rajta. Magas az ára
mindennek, ínség ideje van.
Megint az idő.
Múlik, megtelik cselekedeteinkkel.
Átmászott a kolostor kőkerítésén. A kerítés mentén lapulva hátulról kerülte a főépületet. Északra egyedül az apátúr emeleti sarokszobájából nyílt ablak.

„

34

tiszatáj

– Quo vadis, domine?
Az apát szólt rá fentről.
Nem volt hova futni.
Két perccel később ott térdelt az apát előtt, a sötét szobában.
– Hol jártál?
Nem tudott hazudni.
Az apát hosszan hallgatta.
– Értem – mondta végül. – Elmehetsz.
– Köszönöm, apátúr, kegyes bocsánatodat… Megyek, felébresztem a novíciusokat. Mindjárt ránk köszönt a príma ideje. Ha Tóbiás aludna, kondítok helyette.
– Nem értettél meg. – Az apátnak alig volt hangja.
Dániel nyelt egyet.
– Azt mondtad, mehetek. Hova induljak hát?
– El innen. Örökre.

D. PRAX ÁGNES: ABLAK

2012. július

35

„

KISS LÁSZLÓ

Kedves Kárász,
hazudnék, ha azt mondanám, a mai napig nem hiszem el, hogy tiéd a pálma, hogy
elsőként te értél révbe a megmérettetésen, amelyre ellustult, téli szünetes szörfözgetéseim egyikén figyeltem fel, hisz nyomban az örömhír kézhezvételekor kinyomtattam egy közös fényképünket, színes patronnal, hogy sok mindenkinek megmutassam, hogy: mindenkinek megmutassam, és eldicsekedjem veled, és a te győzelmeddel.
A fotón egyedül te vagy látható, a fűben fekszel, pontosabban a merítőhálóra terítve, kiemelés után, és a tekinteted méltósággal teli beletörődést tükröz, igaz, ha
jobban szemügyre veszem a képet, talán némi értetlenséget is, de nem azt a fajtát,
amelytől kicsit sincs messze holmi rebellis attitűd, amilyen az eszetlen vergődő
csukáé, vagy a látszólag intellektuális pontyé, akinek ugyancsak ellenére van, a tapasztalatok ezt mutatják, a horog ütötte apró seb, sebecske, a te belenyugvással
elegy értetlenséged a sztoikus filozófusé; Seneca és Marcus Aurelius rokonára ismerek benned, nyugodt vagy és józan, mint aki belátta, hogy a megváltozott körülmények nem föltétlen járnak együtt az életmód újraértelmezésével, s ha együtt járnak is, hát szarok bele – ezt sugallja a tartásod, továbbá hogy megszokott higgadtságod és belső harmóniára valló önfegyelmed vélhetően, egyben nagyon helyesen,
már a szákolás pillanatában átmentetted ideátra.
Kövér vagy, s a színed arany, ebben is különbözöl távoli rokonodtól, a rákosista
ivadéktól, a rettenetes ötvenes években ránk szabadított ezüstkárásztól, amely nem
csupán fakó és színtelen, de alakja nélkülözi a tányérformát, ami egy jó, egy igazi,
egy rendes kárász esetében, amilyen magad is vagy, alapvető, expressis verbis:
hungarikum, arról nem is szólva, hogy a háta csapott, mintha legyalulták volna,
mintha sunyítana, akár a zavarosban halászó alattomos lókötő, más megközelítésben: csirkefogó, nem csoda, hogy mostanában, ezt az isteni gondviselésnek tudom
be, mind kevesebb akad belőle horogra, s a természetvédő és horgászkörök sem
kedvelik, miközben te, ezt a végeredmény, a vetélkedő eredménye ismeretében bizton állíthatom, „mindkét csoport szimpátiáját” maradéktalanul élvezed.
És ezen a fotón, jóllehet csak téged látni, magam is ott vagyok (most előveszem,
és nézem), a hátracsapott úszóidban, a pikkelyek mozaikján pedánsan átívelő sötét
áramvonalban, a farokszárny előtti foltban, a letaposott kutyatejben és sástörekben,
amelyen heversz, benne vagyok én is, valahol ott fogom a gépet, és kattintok.
S csupán azt akartam közölni veled, és rajtad kívül mindenkivel, hogy amint
megneszeltem ezt a versengést, és az indulók listáján megláttam a neved, majd fel-

„

36

tiszatáj

fogtam, édes istenem, ha csak belegondolok, libabőrös lesz a felkarom, hogy magad
is ringbe szálltál „Az év hala” címért, ezt érdemes kurzívval szedni, és hogy 2012,
hát mindjárt klikkeltem egy szavazatot a neved mellé, melléd, és bár tudtam, hogy a
kattintás pillanatában épp aranyéremgyanús szilvaorrú keszeg kitartó támogatásnak örvend ebben a szétivott országban, s testalkata is olyan, hogy könnyen rágerjed, aki óvatlanul szemrevételezi, abban is bizonyos voltam, hogy ez a pillanatnyi első hely, a – maradjon köztünk: randa – szilvaorrú becses pozíciójának füstje nagyobb, mint a láng, amelyet a mohó netgerillák és kocapecások tulajdonítanak neki,
amint ezzel együtt azt is biztosra vettem, hogy nem állsz messze, te és én, mi, attól,
hogy hamarosan átvegyük a vezetést, azonkívül és nota bene: a harmadikként a
nyomunkban kullogó lápi pócról tudomást sem vettem, mert inkább a közelgő célegyenest várva, az eredményhirdetésig hátralévő idő lassú múlásától némileg türelmetlenül, hátradőltem kandalló-meleg szobám karosszékében, és számvetést
csináltam, honnan jöttünk, s mivé lettünk.
És eszembe jutottál így, és eszembe jutottál úgy, és láttalak itt, és láttalak ott –
a Gabi bácsi horgászhelyén, amint első példányaid a kisvödörbe kerülnek, és
kezdetét veszi a kapcsolat, a mi élethosszig tartó szerelmünk, melynek során egyegy felejthető szűk évre szem elől veszítjük majd egymást, hogy annál nagyobb vehemenciával következzék be a nagy remix, a viszontlátás gátlástalan gesztusai, különösen ami engem illet, de erről akkor, az első kimért és megfontolt kapásjelzőmozdítások pillanataiban még nem tudunk, egyelőre csak a reflektálatlan öröm van,
különösen ami engem illet, hogy az előző napok esőzése nyomán felszínre került
földigiliszták sorsa az lett, ami a nagykönyvben, az Antos Zoli bácsi írta Nagy Kék
Horgászkönyvben meg van írva, s a kitartó, ám eredménytelen zsinóráztatás váratlan meghozta gyümölcsét, vakáció, napsütés;
hogy később, ami ilyen helyzetekben cirka hat év, egy bevágás után sárgán fölbugyborékolsz az iszapos túloldalon, mint akinek megzavarták a nyugalmát, azt a
bölcset, azt a mély értelműt, s ugyan ideig-óráig, ami ilyen helyzetekben cirka másfél perc, tanúsítasz bizonyos ellenállást, de szokásod szerint hamar belátod, hogy
indokolatlan az erőlködés, és megadod magad, csupán súlyoddal, finom oldalra húzásaiddal érzékelteted, hogy vagy, s hogy nyugi, nemsokára, ami ilyen helyzetekben
cirka huszonöt másodperc, találkozunk;
hogy milyen önzetlen adod oda magad a kanálisokon, s a foglyul ejtett húsz darab törpeharcsácska nagyságodtól megbabonázva milyen mámorosan tapsikol,
amikor a békanyálas vízből kiemelem a szákot, még ha az avatatlan szemlélő, belátom, arra gondolhatott is, hogy csupán nyomorultul vergődnek az összepréselt
nyálkás testek a háló szövetébe fogva, mert volt már dolgom outsiderrel, akinek
büszkén mutattalak, hangsúlyozva bölcsességed, amire értékelhetetlen válasz érkezett, ostoba, némi tűnődést követően ez hangzott el, ostoba, amit, advocatus
carassii, nem csupán vonakodtam elfogadni, de egy fölényes, ellenben alig észrevehető ajakrándítással az üzenet feladójának értelmi képességeit is megkérdőjelez-

2012. július

37

„

tem, igaz, most, ahogy felidézem a jelenetet, valamiért arra gondolok, nekem volt
címezve az ítélet, mindenesetre késő gondolkodni rajta.
Mert láttam, ahogy egy kissrác összekever a ponttyal, ami bizonyos szemszögből
diadal, de van nézőpont, ahonnan gáz;
ahogy a nagy Szalóki, a kis Szalóki bátyja partra vezeti egy fotóérett félkilósadat;
ahogy csapatostul korzózol a téeszen túli csatornák hínáros promenádján;
ahogy az üdülőközpont átereszének csobogós hullámtörői közt ugrándozol, lazán és felelőtlenül, s féltelek, mert mi van, ha mit tudom én;
ahogy a dagi gyerek, akit elütött a taxis, kiemel a krumpliföldek melletti tározóból, és hasadon megcsillan a lemenő nap egészségtelen sárga fénye, a szomorú augusztusvégi narancs;
ahogy a Malom-tó idős pecása úgy csúsztat a durva fémszákba, mintha természetes volna, hogy kifogható vagy és sok van belőled, amint az is volt, s éppen ettől
rendkívüli;
ahogy egy kisebb példányod hátába, közvetlenül az úszó alá beakasztom a csukázóhorgot, mert az ember néha elkövet hibákat;
ahogy nagy vagy, fölfújódott, szinte csúf, és az oxigént vesztett vízben pipálsz, de
még ekkor sincs hiszti;
ahogy döglött vagy, és rád tenyerelek, valósággal odapasszírozlak a hokedlihez,
s a kaparás nyomán röpködnek rólad a pikkelyek;
ahogy hónapokra eltűnsz, majd felbukkansz,
vagy ahogy hónapokra én.
Mert eszembe jutottál így, és eszembe jutottál úgy, és láttalak itt, és láttalak ott,
s miközben a közelgő célegyenesre várva emlékeink felidézésének szenteltem az
időt, néha lopva ráklikkeltem az oldalra, amelyen a nagy versenyfutás zajlott, és egy
ilyen véletlen odakattintáskor döbbenten láttam, hogy miután beavatkozást tapasztalt, bundát, szabályszegő magatartást észlelt, szünetelteti a megmérettetést a honlap kezelője, de nyugi, mert a következő napokban tiszta lappal újraindul a verseny.
Őszintén mondom, ami a per definitionem győzelmet illeti, olykor nem csupán
nevethetnékem támad az első helyekre pályázók közönséges akarnoksága láttán, de
egyenesen hányni van kedvem, s ezúttal is kifejezetten ideges lettem, hogy aztán
váratlan valami régen érzett, vagy tán sosem tapasztalt versenyszellem legyen úrrá
rajtam, és alig vártam, hogy újból megnyíljon az internetes felület, s rajta föltűnjetek ti hárman.
A reaktiválás pillanatában nyomtam is a gombot, „szavazok”, és alig leplezett
büszkeséggel vettem tudomásul, mint kezdesz lebilincselő hajrába, a keszeg és a
póc időnként helyet cserél, de napról napra világosabb, hogy a végső eredmény alakulásába egyik sem tud beleszólni, te közben magabiztosan dzsalsz a győzelem irányába, mint aki előtt kitaposott pálya van, amelyen akadálytól mentes a mozgás, a
lápi póc ugyan nekiveselkedik egy újabb vágtának, de mintha rácsapnának az őt
támogató kezekre, ezt az isteni gondviselésnek tudom be, fogyni kezd, majd szépen

„

38

tiszatáj

lassan abbamarad a klikkelés, a nagyképű szilvaorrú keszegről pedig már azt sem
tudni, életben van-e még, bírja-e a tempót, vagy kifeküdt valahol az utolsó kanyar
előtti hosszú szakaszon.
Drága Kárász, ezt hívom én nagyon szép győzelemnek.
S csupán azt akartam közölni veled, hogy a rólad készített színes fényképet magam előtt tartva nem győzök gyönyörködni benned, ahogy nem szűnök meg arra
gondolni sem, hogy ez a te sikered, ez a tízezres közönséget megmozgató szavazás,
ez a fényes és nagyszerű és páratlan célba érés a Magyar Haltani Társaság nagyszabású versenyén, akárhonnan nézem is, a kettőnk munkájának gyümölcse, s hogy
benne, miként a képen, amelyen magad vagy látható, úszók, áramvonal, kutyatej,
amint ezt fentebb pedzegettem, ott vagyok, ott kattintgatok szorgosan én is.

CSURKA ESZTER: CÍM NÉLKÜL

2012. július

39

„

LANCZKOR GÁBOR

Folyamisten
(REGÉNYRÉSZLET )
Sírtak a kisbaglyok. Legalábbis így tudta még kislánykorából és az apukájától az
eredetét ennek a különös, többszólamú nyüszítésnek, amely a sötétbe borult London Fields park roppant platánjai közt úgy szólt, mintha a hinták nyikorogtak volna,
amelyeket rég nem olajoztak meg, három hinta egymás mellett, jutott eszébe
Esthernek, hogyan versenyeztek a két legjobb barátnőjével az iskola melletti játszótéren, melyikük hajtja magát magasabbra. Rita és Vera már régen nem volt sehol,
mind a hárman más középiskolába kerültek, de akkoriban még csak-csak összefutottak néha, aztán Esther elkerült egyetemre Londonba, a lányok maradtak otthon,
és egy évtizede egyáltalán nem látta őket, nem is hallott róluk. Arról sem tudott, ők
ketten vajon tartják-e még egymással a kapcsolatot.
Próbáról tartott hazafelé, a hátán egy puhatokban volt a hangszere, érezhető
súllyal. A Fender Telecaster elektromos gitáron túl a tok külsején lévő nagy, cipzáros zsebben ott voltak a kábelek, egy adapter, egy Cry Baby Wah, és egy Arion
SCH-1-es kóruspedál.
A faluról a fővárosba került lányt, aki kerek hét éve lakott Kelet-Londonban, továbbra is minden alkalommal, ahogy áthaladt rajta, őszintén és mélyen meglepte a
park sivársága, pedig hát: gyep és fák. Hogy le is hangolja mindez, azon már régesrég túl volt, inkább csak hathatósan újra és újra megerősítette abban az elhatározásában, hogy a nagyváros lényegét ne feltétlenül a primer környezetében lássa. Az
elmúlt években amúgy kifejezetten megkedvelte a környéket, amely szépen kezdte
kinőni magát kelet-londoni slumból a nagyváros egyik újabb underground művészeti körzetévé, vagy inkább együtt létezett benne a kettő, még bőven a dzsentrifikálódás előtt. Esther annak idején kifejezetten és kizárólag az alacsony bérleti díjak miatt költözött ide az egyetemi kollégiumból. Aztán valahogy itt ragadt. Hogy
visszamenjem a szüleihez vidékre, az eszébe sem jutott. A legkorábbi fönnmaradt
feljegyzés a London Fieldsről 1540-ből való: akkoriban a londoni piacra tartó állatkereskedők legeltették meg itt még utoljára a lábasjószágot, mielőtt benn a városban túladtak volna rajta.
A Regent’s Canal partján lévő lakástól nagyjából tíz percre, a park túlsó, északkeleti sarkánál volt a próbaterme Esther kétszemélyes zenekarának, egy négyfelé osztott régi raktárépületben, amelyet két festővel és egy konceptművésszel közösen
béreltek.

„

40

tiszatáj

Csengett a füle a lánynak. A kisbaglyok sírását is ebbe a folyamatos, tompa, magas tónusú zúgásba bugyolálva hallotta, mint a saját lépteit, és a Mare Street meg a
környező kisebb utcák forgalmának távolabbi zaját.
A Swans zenekar koncertjén volt tegnap este. A kopár, feketére kifestett színházteremben a nézőtér lejtős síkja alatti vízszintes részen ki voltak szedve a székek, a
koncert elejét Esther is végigállta, legelöl, a második sorban az alacsony színpad
előtt. Nagyjából egy óra múlva hátrált ki az iszonyú hangörvény epicentrumából, és
ült föl a nézőtérre.
Távolabbról és magasabbról egyszerre láthatta a hat férfit, akik mint hat öreg,
csapzott fekete hattyú, úgy hajlongtak zenéjük ütemére a színpadon. Így ha elviselhetőbb nem is, de minden szempontból beláthatóbb lett számára a produkció. Nézte a tömegben a pontot, ahol az előbb még ő állt. Kissé jobbra az énekes-gitáros- zenekarvezető Michael Girától. Közvetlenül Gira előtt, Esthertől karnyújtásnyira egy
köpcös, rövidnadrágos, idősödő férfi tombolt. A közönség amúgy jellemzően fiatal
és tehetős értelmiségiekből állt. A rövidgatyás férfi két kézzel a kontroll-ládára támaszkodva rázta a felsőtestét, a lábai lecövekelve. Egy fiatal, húszévesforma lánnyal
volt, aki leginkább a lányának tűnt. Vagy nem. A koncert nyitánya után időről időre
a lába elé tett táskába nyúlt egy vodkásüvegért, és rendesen meghúzta. Az épület
bejáratánál, ahol a jegyeket ellenőrizték, álltak ugyan biztonságiak, de a táskák tartalmát nem kellett megmutatni. A teremben sehol nem lehetett látni biztonsági embereket.
A köpcös az egyik dal végén, amely a dobos elnyújtott, és láthatóan rendkívüli fizikai teljesítményt követelő, elnyújtott üstdob-klopfolásával ért véget, két ütés között beleüvöltötte a relatív csöndbe egy nőnek a nevét, amire Michael Gira jól láthatóan legyintett egyet.
Két dal között mindig hangoltak. Egyiküknek sem volt cserehangszere. Elfordultak a közönségtől, ráléptek a hangolópedálra, és újrahangolták a gitárjukat. A rövidgatyás most a mikrofonállványról lekígyózó kábelt kezdte el pofozgatni, míg Gira
háttal állt neki. Esther ezt már az ülőszektorból nézte. A következő szám után, és aztán a következő után is az általános zsivajban a férfi hevesen gesztikulálva ordítozott a mögötte álló két fiúval.
Mélységesen mély tévedésnek tűnt a közönség java részét adó, elitkultúrafogyasztó világvárosi értelmiség jelenléte a koncerten. Esthert szabályszerűen fojtogatta a folyamvidéki amerikai misztikának az a vaksötétre tömbösített mocsara,
amivé a hat zenész elképzelhetetlen intenzitással előadott, monomániásan ismételt
minimalista zenei témái és ritmusai alakultak folyamatosan, a szeme láttára. Érezte,
ahogy a hormonszint egyensúlyának időleges megbomlása testi tüneteket okoz. Izzadás, könnyek. Mint a halál előtti félelem és szorongás, amely összeszűkíti a pupillákat.

2012. július

41

„

Az arcon aztán néha mosoly jelenik meg. Mert ha van kit szeretni, a szeretet, úgy
beszélik, erősebb az életnél.
Természet. Az még nála is erősebb. És ami hosszabb ideje el van nyomva, egy
idő után természetszerűleg hatványozott erővel támad vissza.
A színpad jobb szélén a hórihorgas és rosszarcú, ötven fölötti, sovány, széttetovált kezű gitáros. Kígyó tekereg végig a jobb karján. Folyamatosan rágógumizik. Aztán a fiatal, szakállas basszusgitáros. És a szintén ötven fölötti Gira, aki az instrumentális részeknél úgy vezényli a zenekarát a gitárja nyakával, mint egy karmester.
A bal szélen a dandynek öltözött steel-gitáros. Ő is folyamatosan rágózik. Hátul a
dobos. És mellette az ősemberszerű, szőrös mellkasú, szakállas ütőhangszeres, aki
időnként különféle fúvós hangszereken és házilag barkácsolt fura, fölhúrozott fadarabokon is játszik.
Amikor a köpcös vodkaivót mégiscsak kivezette két mozgósított biztonsági ember, Esther határozott megkönnyebbülést érzett. Mintha készülődött volna valami.
A következő darab után Gira megkérdezte, hová lett az az ember. Majd azt mondta a
mikrofonba, nyugodtan engedjék vissza, hadd álljon be hátra. És belekezdett a következő számba. Nem is a végén, de a majdnem három órás koncert vége előtt talán
egy fél órával érezhetően föllélegzett a közönség puhább része. Bár az előadásmód
intenzitása nem csökkent. Esther a koncert után aláíratott Girával egy apró fecnit,
amit aztán a gitárja feketére fújt koptatólapjára ragasztott délután. A húrok alá, a
két hangszedő közé.
Az unokaöccsével csinálták a zenekart. Anarchitecture volt a nevük. Ő gitározott,
Peter bendzsózott és énekelt. Nagyjából másfél éve működtek, négy hónapja kezdtek el koncertezni, háromszor léptek föl azóta. Az unokatestvére egy évvel volt fiatalabb nála. Esther az idén lett harminc. Fél éve, tavasz elején szakított a barátjával,
Lee-vel. Öt év után. Szeretett volna huszonnyolc-huszonkilenc körül szülni. Huszonöt évesen volt egy abortusza. A kapcsolat elején. A harmincadik születésnapja előtt
másfél hónappal közösen látták be, hogy vége. Nem haragudtak meg egymásra. Jóban maradtak. Lee Glasgowból jött Londonba. A közösen bérelt lakás itt volt a Mare
Streeten. Onnan költözött a lány a csatornára néző egyszobásba. A fiú is itt maradt a
közelben. A baráti körük is közös maradt. Néha összefutottak itt-ott, kocsmában,
kiállításmegnyitón. Köszöntek egymásnak, váltottak pár szót, és arrébb mentek. Barátok lettek. Már legalább egy évvel a szakítás előtt. Akkoriban már csak heti egyszer, legfeljebb kétszer szeretkeztek. Ez egyiküknek sem volt elég. De többre nem
futotta. Időből, szenvedélyből. Figyelemből. Mind a ketten félreléptek párszor. A
lány a kapcsolat elején, a fiú a vége felé. Nem mondták el egymásnak, de mind a ketten sejtették. Amikor egy szerelem véget ér, bizonyos szokások értelmetlenné válnak. A napirend újraszervezése sok apró feladatot ad. A fiúnak a szakítás után meglehetős gyorsasággal lett valakije. A nagy, közös baráti körből. Esthernek nem ment.
Nem sikerült. Szomorú volt. Lefeküdt ezzel-azzal, természetesen a közös baráti

„

42

tiszatáj

körből. Olyanokkal, akikkel nem kellett egymástól bocsánatot kérniük. A zenekar,
az jó volt. Lekötötte a kreatív energiáit. Nagyon szerette az unokaöccsét. Ugyanabban a faluban nőttek föl. És Peter mind a mai napig valami gyerekes gyengédséggel
emlékeztette a zöldellő Lancesterre. Énekelgetett, és bendzsózgatott, csak úgy magának, otthon. Mint Esther a gitárjával. Tulajdonképpen maguk is meglepődtek, miért nem jutott eszükbe már évekkel korábban, hogy zenélhetnének együtt. Egy szál
torzított gitár és ének. Sötét tónusú, blues-os ének. Néhol színezésnek a bendzsó.
Peterrel voltak a Swanson is. Kettesben. A fiú szintén egyedül tengődött, másfél éve
nem akadt komoly barátnője.
Ködpászmákat terelt a szél a gyéren megvilágított parkon át, mint a birkáit a
pásztor, a park hegyesen kiszögellő sarkába, amerre Esther és a gyalogút tartott, a
Broadway Market felé. Can you hear me, Mighty Tongue, dúdolgatta a lány a fülcsengése mellé. Előkerült ez a régi dal a próba végére, Esther a hét elején szedte le a
Bowie-lemezt hallgatva, hát eljátszották, kissé elferdítve.
Egy róka feküdt az ösvény mellett. Esther megtorpant, tisztes távolságban. Az állat meg se moccant. Közelebb ment hozzá. Még egy lépéssel közelebb. A farka lomposan szétterülve a teste egyenes folytatásaként, a szája finoman elnyílva, tompán
fehérlettek a tűhegyes ragadozófogak, az orra előtt arasznyi hosszú, ujjnyi vastag
vércsík.
Tele volt vadakkal a nagyváros. Rókákat lehetett látni a helyiérdekű szerelvények ablakából a sínek melletti bozótban. Őzeket a közparkokban. Beálltak a kereszteződésekbe, elüttetve maguk, fennakadást okoztak a forgalomban, kárt a gépkocsikban.
Bejöttek a nagyvárosba a vízfolyások mentén, és ha éppen nem a szemeteskukákban guberáltak, mint a hajléktalanok, mindenre ugrottak a gyáva rókakomák,
ami gyengébb náluk és mozog.
Kényszerítettem, térdeljen le, nyalja meg a vért a füvön. Letérdelt. Mocorgatta a
térdét, szúrták a kötött harisnyán át a térdkalácsát a kövecsek. Előrehajolt. A tarkójának dőlt a gitár nyaka. Zúgott a füle. Halkan szuszogott. Felnyögött. És megnyalta.
A kisbaglyok pedig egyre csak sírtak.
A jázminbokrok mögött vártam rá, a játszótérnél.
Sósnak találta, magától értetődően vérízűnek.
Odalépdeltem hozzá, letérdeltem mögé, és egészen gyengéden öleltem át. Fölsikított. Magyarul beszéltem hozzá, mint egy kelet-európai bevándorló. Leszedtem a
hátáról a gitárt. A földre tepertem a finom kis testét. Gyámoltalan volt, mekegett
alattam, mint egy kis kecske. Betakartam a kabátom szárnyával. Erősen tartottam. A
bal karommal, hogy ne ficánkoljon, fogtam a felsőtestét, jobbal benyúltam a szoknyája alá, és a szövetbe markolva egyetlen erőteljes mozdulattal téptem le róla a
harisnyát és a bugyit. A számba nyúlkálva több ütemben megkentem nyállal az ölét.
Nem volt képes elengedni magát, nem, nem, nem és nem. Keményen megfeszült

2012. július

43

„

alattam a teste. Kibogoztam a nadrágomat, elő a farkamat, az öszvér makacsságával
vágtam be neki, hiába is tiltakozott.
Ahogy belelendültem, egyre lanyhult az ellenállása.
Fogtam a tarkóját, és az üvöltésben eltorzult csinos arcát belenyomtam a róka
testmeleg, fehér szőrű hasába.

NÁDLER ISTVÁN: 2011. JÚLIUS 4.

„

44

tiszatáj

„…demokratizálni a csoda és a banális
hétköznapi történések viszonyát”
MÉNESI GÁBOR BESZÉLGETÉSE L ANCZKOR GÁBORRAL
Azt javaslom, indítsuk a beszélgetést egy idézettel, mégpedig Borbély Szilárd gondolataival, melyeket első verseskönyved kapcsán fogalmazott meg: „Az 1989 után felnövő huszonévesek szelíd, ám hajthatatlan továbblépése, másfelé tekintése, a nyelvhez való élesen eltérő viszonyulása
figyelhető meg ezekben a szövegekben. Illetve az erős minőségérzék, a szövegalakítás biztonsága, a hagyományhoz való erős hozzányúlás, és a választásban rejlő csendes ítéletmondás. A
magyar irodalom eddig ismert kánona, tessék figyelni, most változik meg, és sokkal radikálisabban, mint ’89 után bárki is gondolta. Lanczkor Gábor rejtélyes kötetcímével, mely jelentésektől terhelt, akár egy efféle kriticizmusra is utalhatna. És még akkor is el kell ezen gondolkodni,
ha persze többről, másról van szó.” Ma visszanézve milyennek látod magad és nemzedéktársaid
pályakezdését? Milyen sajátosságokat, azonosságokat és különbségeket fedezhetünk fel az előttetek induló nemzedék fellépéséhez képest?
Egy kissé kényesnek érzem ezt a nemzedéki dolgot, az én generációm esetében ezt nagy általánosságban a Telepesek plusz egyéb gyűjtőnévvel szokás leírni, s én ebbe az egyébbe tartoznék, ugye, mivel a Telephez szinte semmilyen módon nem kötődtem, sem a hatások, sem a
poétikai normák tekintetében. S annak ellenére, hogy invitáltak, és hogy barátaim is vannak
(voltak, hiszen már nincs Telep) a tagok között, annak idején szerencsésebbnek tartottam –
és szerencsésebbnek tartom ma is –, hogy kimaradtam a csoportból. Kevéssé szeretem a skatulyákat, és ha bármilyen módon is elhatárolódtam, poétikai választásaimmal szándékoltan
konfrontálódtam az előttem lévő nemzedék költészeti ideáljával, azt csakis a saját nevemben,
és nem valamiféle generation next-összetartás jegyében tettem. Az új komolyság – egy idén
ősszel tartott konferencián így matricáztak föl bennünket, nyolcvanasokat, és kétségkívül
van is ebben valami, hiszen visszatekintve az előttünk lévő Sárkányfű-generáció maradandóbbnak látszó szövegeire, azok leginkább az irónia és travesztia számomra meglehetősen
kényszeres hajszolásában hozhatók közös nevezőre.
Kétségtelen, hogy külön úton – ha úgy tetszik: magányosan – indultál el, és haladsz azóta is,
másfajta poétikai következtetésekre jutva, mint az iróniát és nyelvjátékot erősen exponáló lírikusok. Nem véletlen, hogy értő olvasóid egyedül Borbély Szilárd műveivel és poétikai gondolkodásmódjával szokták kapcsolatba hozni lírádat. Te hogyan látod ezt a kérdést? Számodra kik
szolgáltak és szolgálnak igazodási pontként?
Ha kortárs költőkről van szó, akkor Borbély Szilárd mindenképpen, főképp a Halotti Pompával, merthogy, hadd tegyem hozzá kissé szégyenkezve, újabb vaskos könyvével, A Testhez
cíművel néhány narratív verset leszámítva nem igazán tudtam mit kezdeni. De igen, Szilárd
mindenképpen fontos viszonyítási pont volt és maradt. A másik pedig Térey János, akinek
hatása első kötetem, A tiszta ész bizonyos szöveghelyein látszik erőteljesebben, mint azt az
általad imént citált Borbély-kritika is megjegyzi. A korai Térey-versek mellett annak idején
nagyon szerettem és idén újraolvasva is igazán bírtam a Paulust.

2012. július

45

„

Első verseskötetedre utaltál az imént, amely ma újraolvasva is rendkívül karakteres bemutatkozásról tanúskodik, amennyiben pontosan kirajzolódnak azok a kérdésirányok, amelyek azóta
is rendületlenül foglalkoztatnak. Hogyan jutottál el bemutatkozó könyvedig? Milyen próbálkozások, publikációk előzték meg a 2005-ös megjelenést? Egyáltalán hogyan tekintesz ma A tiszta
észre?
Mostanában nem néztem bele, de azt hiszem, nincsen benne semmi szégyellnivaló. Azzal
együtt, hogy az első köteten általában úgy esik át a fiatal költő, mint a bárányhimlőn. Annyiban szerencsém volt – bár én ezt akkor mindennek éreztem, csak szerencsének nem –, hogy
egy akkoriban még prosperáló szépirodalmi kiadónál másfél évig feküdt a kézirat a megjelenés ígéretével, mígnem a távozó főszerkesztőnek egy Literás interjújából értesültem arról,
hogy távozott az állásából. Így került a JAK-hoz a kötet, s utólag mindenképp örülök, hogy így
történt. Egyrészt ebben a másfél évben kiszórtam egy csomó gyengébbnek ítélt szöveget, kerültek a helyükre újabbak, s JAK-füzetként végül is azt hiszem, nagyjából mindenkihez eljutott A tiszta ész, akit érdekelhetett. Első kötethez képest egész tisztességes kritikai visszhangot kapott. Hogy odáig hogyan jutottam el? Hát úgy, ahogy mindenki. Megjelent az első versem a Népszabadságban, aztán jött az ÉS, az Alföld, meg a többi. Mikor összegyűlt egy kötetnyi belőlük, elküldtem az említett kiadóba.
Költészetedről szólva megkerülhetetlen az a vizuális tapasztalat, amely már bemutatkozó kötetedben körvonalazódni látszott, olyannyira, hogy a borítón Caravaggio festményét Derek
Jarman filmje segítségével tükrözteted, második könyved borítóján pedig egy Jannis Kounellismunka látható. Honnan ered az a fajta érdeklődés és szemléletmód, amelyet következő köteteidben is folytatsz, sőt a Vissza Londonba című opusban középpontba is állítasz?
Szerettem volna az irodalmon túli, vagyis inkább az irodalmon kívüli tapasztalatokat beépíteni a költészetembe, a kezdetekben némileg naivan, aztán egyre tudatosabban. Bizonyos értelemben arra vágytam, amiről, azt hiszem, Stendhal beszél egy helyütt, hogy ne legyen a
mondataimnak, ad absurdum ne legyen a verseimnek stílusa. Ne irodalmi előképeket idézzenek föl, hanem inkább valamiféle komplex vizuális tapasztalatot. Legyenek körbejárhatóak,
mint egy szobor. Persze tudom, hogy ez egyrészt nagyon absztraktul hangzik, másrészt rettentő illuzórikus, de azt hiszem, mégiscsak ez volt a fő motiváció, amit a képzőművészettől
kaptam. Hogy a társművészetek közül miért éppen a vizuális műalkotások? Erre a vonzalomra nem tudok választ adni.
A Vissza Londonba kötet, mely a Tizenegy hónap a National Galleryben és a Tate Modernben
alcímet viseli, látszólag az ekphrászisz hagyományához nyúl vissza, ám ennél sokkal többet mutat fel. A beszélő nem csupán szemléli a képeket és rögzíti tapasztalatait, hanem maga is a
festmények részévé válik.„Amint kész lesz, odaereszt / magához és végleg megadja / magát.
Mikor kilenc hónapja / elkezdtem írni ezt // a könyvet, erre koncentráltam. / Hogy adja meg
magát nekem / korábban. / De nem” – olvashatjuk az egyik versben. Beszélnél a kötet keletkezésének körülményeiről?
Londonba 2006 őszén költöztem ki, miután nyáron lediplomáztam az ELTÉ-n, és azután
semmi kedvem nem volt Budapesten maradni. A szlovén exbarátnőm egyik ír ismerősének
baráti méretű és munkamorálú ingatlanirodájában dolgozhattam Kelet-Londonban, részmunkaidőben, heti három nap, ebből tartottam fenn magam. Akkoriban zártam le a Fehér Daloskönyvet, és bár szó sem volt még a megjelenéséről, abszolúte lezártnak éreztem az anya-

„

46

tiszatáj

gát, tehát fel se merült, hogy azokat a verseket, amiket Londonban írnék, még odacsaphatnám. Sok időt töltöttem a nagy londoni múzeumokban, a Tate Modernben, a National Galleryben és a British Museumban. Írtam egy verset Holbein Nagyköveteiről, amely első látásra
egészen brutális vizuális élmény volt, az született meg elsőként a későbbi London-kötetből.
Aztán írtam még egy ilyen kvázi-ekphrásziszt, és akkor arra gondoltam, lehetne ebből egy
ciklus. Aztán ahogy egyre jobban belemélyedtem a képekbe és a versírásba, már kötetben
gondolkoztam, összhangban azzal, amit te is mondtál, hogy ez a verstípus és poétikai gondolkodásmód lényegében már az első kötetemben is jelen volt, úgyhogy nem árt, ha egyfajta szelíd radikalizmussal a végére járok a dolognak. Hogy ezek nem a szó klasszikus értelmében
vett ekphrásziszok, nem, valóban nem; kis túlzással azt is mondhatnám, hogy írtam, amiről
amúgy is írtam volna, csak épp kaptak a versek egy szolid gellert azzal, hogy valamelyik műtárgyhoz közelítettem őket.
Írásművészetedre egyébként is hatványozottan jellemző a mítoszok megszólítása, újragondolása és újraértelmezése, a művelődés- és irodalomtörténeti hagyomány kiaknázása és sajáttá tétele. Milyen az a nézőpont, amelyen keresztül felhasználhatók és megtermékenyíthetők az említett adalékok?
Hát, leginkább talán naiv. (nevet) Komolyabbra fordítva a szót, számomra a mitológia versbe
emelésénél általában alapszempont volt megmaradni valamiféle szikár középnél, már ami a
nyelvhasználatot illeti. Sem pátosz, sem irónia. Nem bagatellizálni el a dolgot, nem tettetni
egyfajta nyelvi frivolitással, hogy Ámor és Vénusz itt élnek, és a sarki közértbe járnak kenyérért. A művelődés-, és különösen az irodalomtörténettel igyekeztem hasonló körültekintéssel
eljárni – számomra rendre rettentő porosnak tűnnek azok a versek és prózák, amelyek még
manapság is bármiféle direkt, hangsúlyosan irodalmias intertextualitással kísérleteznek. A
festményverseket is azon okból gondoltam kiírni magamból a London-kötetben, mint arra
már utaltam az imént, mert egy idő után szükségszerűen ballasztként hatottak volna az
ekphrászisz-szerű szövegeim. Ezért tettem kísérletet új kötetemben, a Hétsarkúkönyvben arra, hogy Amrita Sher-Gil alakját inkább narratív módon közelítsem meg, az életútja telítettségének irányából, és ne a konkrét festményein keresztül. Egy fiatalon meghalt, nimfomániás,
félig szikh és félig magyar nőt szerettem volna megmutatni a figurájában, aki persze festő, de
nem ez volt a primér szempont a vele való viszonyomban.
Hogyan állt össze az említett ciklus, illetve hogyan kapcsolódnak a Hétsarkúkönyv második részében elhelyezett Amrita-versek az első egységben megformált magánmitológiához?
A Hétsarkúkönyvben egy szélsőségesen barokkos, egyfajta délibarokk kötetszerkezetet szerettem volna létrehozni, amely olyasfajta zsúfolt ornamentikával bír az anyag belső utaláshálózata és motivikus exponáltsága révén, mint a kedvenc nápolyi templombelsőim, ahol nem
feltétlenül az átláthatóság és a tiszta kauzalitás a szervezőelv, noha a szerkezet magja mindenképp szabályos formát modellál. A Kihűlő Kőzetrétegek ciklus volna ez a mag. A kötet
megszerkesztése óta eltelt év távlatából nézve nem biztos, hogy a jövőben még egyszer meg
fogok próbálkozni ilyesmivel, mindenesetre ez így a magam számára is érdekes kísérlet volt.
Utálom a kiszámíthatóságot. A nagyszerkezeten belül a sághegyi vulkán- és bányatörténet
mellé India kapcsolódott be, mégpedig egy valós akcióval – könyvelásás Darjeelingben –,
hogy pontosan mi volna a jelentése és tétje ennek, most hadd ne mondjam föl, hosszú lenne,
s akit érdekel, elolvashatja a kötetben. Röviden csak annyit, hogy legalább a maga fiktív való-

2012. július

47

„

jában létező teret kellett teremtenem a magam számára ahhoz, hogy beszélhessek ne csak az
indo-magyar festőnőről, de az én saját Indiámról is. Ez utóbbinak a dokumentumai kerültek
Amrita történetének töréspontjaira. Olyan szövegek, amelyek nem kapcsolódnak a művésznő
életének narratívájához, és amelyek maguk inkább széttartóak az esetleges tematikai közös
nevező ellenére is.
A téged folyamatosan foglalkoztató vizuális kifejezésmód a szóban forgó kötetben is meghatározó lett, nemcsak azért, mert a versek rendkívül képszerűek, hanem azért is, mert a kötet közepén nyolc fotót találunk, amelyek keletkezéséről is tájékoztatod az olvasót. Hogyan lépnek
dialógusra a versszövegekkel?
Úgy, mintha maguk is versek lennének, egyenrangú félként, nem illusztrációként. A képek a
Sághegy bányájához kapcsolódó rítus végtermékeként jöttek létre, tehát ilyen szempontból
akár azt is mondhatnám, hogy a nyolc multiexpozíciós fotó volna a Kihűlő Kőzetrétegek ciklus
harmadik része. Az akciót, amelynek eredményeképpen létrejöttek, közösen dolgoztuk ki
Varga Farkas fotográfus barátommal, akivel egyébként a Kihűlő-projekt folytatásaként mostanában két drámai formában írott szövegem hasonló, akcióval, színházzal és képzőművészettel érintkező megvalósításán dolgozunk.
Erről jut eszembe, hogy a színházzal már korábban kapcsolatba kerültél, hiszen lefordítottad
Michel de Ghelderode Képek Assisi Szent Ferenc életéből című drámáját – rendkívül erős, lírai
hullámzású szöveget létrehozva –, melyet az Új Színház mutatott be Virágos kert címmel, Szikora János rendezésében. Mi inspirált erre a munkára?
A felkérés. (nevet) János kitalálta, hogy meg akarja rendezni a Ghelderode-darabot, és rám
gondolt, hogy készítsek a hosszú, és nem épp egyenletes eredeti szövegből egy rövidített átiratot. Nyersfordításból. Izgalmas munka volt, maga az átírás is, és a rendezővel és a dramaturggal való együtt gondolkodás szintén.
Mennyiben ösztönzött ez arra, hogy saját drámaszöveggel is megpróbálkozz?
A munka idején, vagyis 2010 késő őszén már túl voltam néhány saját drámaszövegen, amelyek közül egy jutott el, úgy-ahogy, a nyilvánosság elé; A malária című darab, amely 2010-ben
a Magyar Rádió drámapályázatán harmadik díjat nyert, aztán bekerült a Dramaturgok Céhének azévi Nyílt Fórumába, és 2012 márciusában mutatta be a Magyar Rádió hangjáték formájában. A színdarab Kőrősi Csoma Sándor utolsó napjait meséli el egy kortárs történetbe
ágyazva.
Miért kezdett foglalkoztatni Kőrösi Csoma alakja?
Jártunk Darjeelingben a feleségemmel a sírnál, ez már önmagában elég nagy lökés volt, mint
arra az imént utaltam. Másrészt a nyilvánvaló tudománytörténeti érdemein túl, vagy sokkal
inkább ahelyett, szerettem volna valami sajátosabb nézőpontból megközelíteni a figurát. Az
első szótára egy nyelvnek, mi az, mit jelent ez önmagában, ezt a kérdést tettem föl magamnak. Végül közvetetten Jichák Luria rabbi, vagyis Walter Benjamin műfordítás-elmélete felől
adtam meg a kérdésre a választ a darabban. Két egymástól gyökeresen különböző nyelv, az
egyik az angol, a másik a tibeti, egymásnak szavanként a lehető legpontosabban megfeleltetve, ráadásul úgy, hogy a tibeti ebben a szempontrendszerben egy tökéletesen szűz nyelv volna; a kettő ily módon egymás mellett annyi, mint két illeszkedő cserépdarab a törött korsóból. Amely az összetörése előtt a tiszta nyelv lett volna. Nagyon leegyszerűsítve.

„

48

tiszatáj

A színpadszerűségre és az előadhatóságra is tekintettel voltál, vagy elsősorban a dráma mint
szöveg működése izgatott?
Az elején szükségszerűen át kellett küzdenem magam azon, hogy lehetőleg ne pusztán
Lanczkor-verseket mondjanak egymásnak a szereplőim, hogy inkább figurákban, és ne szövegben gondolkozzam, mint mondani szokás. Tehát igyekeztem az előadhatóságra is tekintettel lenni, naná. Bár az egészen biztos, hogy vérbeli drámaíró sosem leszek, arról már lekéstem, ahhoz korábban, harmatosabb fejjel kellett volna színházközelbe kerülnöm. Természetesen a jelenlegi magyar színházi kultúrában kevéssé van igény és lehetőség az ilyesféle drámai szövegek színrevitelére, amilyenekkel én próbálkozom. Épp ezért kezdtem el a Varga
Farkas művésznevű barátommal a dialogikus formában írott műveim legalább egy részének
egy másfajta megvalósításában gondolkozni, mint arra már utaltam az imént. Tájsebzett
Színház, ez volna a hosszú távra elképzelt projektünk címe, a Hétsarkúkönyvben található akciótól eredeztetve.
A költészet mellett nemcsak a drámai forma felé tapogatóztál, hiszen három versesköteted
után látott napvilágot A mindennapit ma című kisregény. Adódik a kérdés: mi indokolta a
műnem-váltást, és egyáltalán mi hívta életre a prózai szöveget? Tudatosan regényt (vagy hoszszabb elbeszélést) terveztél, vagy mocorgott benned az alaptéma, esetleg bizonyos képek, mondatok, amelyek aztán nem verssé vagy versciklussá, hanem prózai szöveggé formálódtak?
Amikor először voltam Rómában ösztöndíjjal, ott ütköztem bele ebbe a legendába, amelyben
Néri Szent Fülöp föltámasztja a Massimo család fiát. Évekig motoszkált bennem a történet,
míg végül úgy döntöttem, hogy megpróbálom egy kisregényben kibontani ezt a puszta drámai magot. Tehát a történet volt meg, és nem motívumok, vagy mondatok. S hogy miért nem
írtam meg mondjuk verses epikában, ami az addigi munkáimból jobban következhetett volna, arra a magyarázat egyrészt annyi, hogy kissé kalandvágyóan vágtam bele a prózaírásba,
másrészt nekem a verses regény meglehetősen specifikus műfajnak tűnik, hangsúlyosan és
sokkal inkább műfajnak, semmint egy kényelmesen és otthonosan belakható térnek. Számomra, aki egy személyben volnék költő és olvasó, bizonyos szempontból tulajdonképpen
minden verses regény ugyanolyan. Zakatolnak a sorok egy epikus terjedelmű történet testeként, ám minden sorvégen leplezetlenül fölhívják a figyelmet a történet és a forma kényszerű
metszéspontjaira. Az elbeszélő költemény meg az eposz még inkább líra, hogy ezek valamelyikével megpróbálkozzak, az eszembe se jutott; a verses regény azonban valami furcsa
senkiföldje. Nagyon nagyot kell ahhoz villantani – és erre a magyar irodalomból Térey
Paulusán túl nem tudok más példát –, hogy valaki ne csak felülemelkedjen rajta, de magas
szinten a saját műve erényévé formálja a műfaj különös köztességét.
Kisregényeden ugyanakkor óhatatlanul is ott a lírikus kéznyoma. Nem egy olyan alkotóval találkoztam már, aki a versek után regényt vagy novellákat írt, és kikérte magának, ha művét
költői prózaként jellemezték. Te hogyan állsz ehhez a kérdéshez?
Persze, ott a lírikus, eszemben sincs letagadni, sem kikérni magamnak. S ha próbáltam, próbálok is ellene dolgozni ennek, akár A mindennapiban, akár a készülő, új regényemben, akkor
sem annyira mondatszinten, hanem sokkal inkább az információk költői módon való sűrítése
az, ahol újra és újra igyekszem felülbírálni magam.

2012. július

49

„

Hogyan dolgoztál a kisregényen? Említetted, hogy megvolt egy alaptörténet, amit Néri Szent
Fülöp legendája szolgáltatott. Ez azonban csupán néhány oldalas elbeszélésre lett volna elegendő.
A legenda ugye annyi, hogy Néri Szent Fülöp föltámasztja a fiút, egyetlen órára. Tehát meghalt a Massimo nevű fiú, eddig rendben. Illetve ez sincs rendben, hiszen nem lehet tudni, hogyan halt meg. És hogy került oda Néri Fülöp? Miért hívták oda? És miért támasztotta föl?
Miért csak egy órára? Ezeken kezdtem el gondolkozni. Végül volt az a pont, amikor odáig jutottam a történetemben, hogy azért hívhatták el pont őt, mert ismerhették egymást korábbról a fiúval. Közeli viszonyban voltak. Innen már adta magát a többi, az árvaház, a városbeli
séták, Cassio szüleinek alakja, és így tovább. Egyébként a Massimo palotában, amely a csodatétel napján nyitva áll a rómaiak előtt, magam is jártam.
Hogyan bővítetted kisregénnyé a meglévő történetmagot? Hogyan értelmezhető és írható újra
a te koncepciódban Fülöp története? Hogyan kezelted a legenda műfaját, hogyan viszonyultál
hozzá? Egyáltalán milyen szerepe lehet ma egy szent élettörténetének, legendájának?
A legenda műfajához leginkább tartózkodással viszonyultam, feltétlenül szerettem volna elkerülni a posztmodern kikacsintgatást mind a műfajra, mind az adott kor, a barokk irodalmára és képzőművészetére vonatkozólag. Mai nyelven, közérthetően, korfestő díszletek és
kosztümök nélkül, a lehető legegyszerűbb módon akartam elmesélni a Cassio nevű fiú és Fülöp történetét. Pár napba sűrítve. Ugyanígy szerettem volna tartózkodni attól, hogy bármiféle
direkt etikai útmutatás kikerekedjen a történetemből. Néri Fülöpöt utólag avatták szentté, a
regényemben ő még csak egyszerű római polgár, aki szentszagú ugyan, de ez tulajdonképpen
mindegy.
Azért is kérdeztem ezt, mert a regényben a legenda több vonatkozását felmutatod – elsősorban
a katakombában átélt látomásra, a mellkason lévő dudor keletkezésére, valamint az apácával
való találkozásra gondolok – de mintha mégsem ezeken lenne a hangsúly, hanem valami egészen máson.
Igen, azt hiszem, jól érzed, bár annak a bizonyos hangsúlynak a lokalizálására magam nem
mernék kísérletet tenni. Mindenesetre Fülöp fiatalkori látomását és az apáca betéttörténetét
szerettem volna a regény mindennapi történéseivel egyenrangú elemként kezelni. Ha úgy tetszik, demokratizálni a csoda és a banális hétköznapi történések viszonyát.
Magam is hasonló következtetésekre jutottam a könyv olvasása közben. Számomra ehhez kapcsolódóan két alapvető poétikai megoldás vált hangsúlyossá. Az egyik az ismétlés, mondatok,
motívumok, jelenetek többszöri felbukkanása, amely mintha éppen Fülöp szentségének attribútumait ellensúlyozná azáltal, hogy a hétköznapok rutinját hangsúlyozza. Te magad milyen
funkciót szántál ezeknek?
Nagyjából azt, amit mondasz. Hogy a szentek is vizeltek és ürítkeztek. Hogy volt kockázata a
hétköznapjaiknak. Hogy Fülöp esetében a látomások és egyebek, vagyis maga a legenda természetszerűleg sokkal gyengébb lábakon áll, mint a tény, hogy ez a férfi árvaházat vezetett
utcakölyköknek. Minden nap vezette.
Ugyancsak meghatározó poétikai funkciója van a hiánynak, a csendeknek, az elhallgatásoknak.
Láthatóan nagyon sokat bízol az olvasóra, a szöveg tele van rejtélyekkel, amik sok esetben nem

„

50

tiszatáj

is fejthetők meg. Mennyire volt ez tudatos nálad már az alkotás folyamatában, vagy számodra
is csak utólag vált nyilvánvalóvá?
Ez az első regényem, így amellett, hogy rengeteg utómunkálatot végeztem rajta az első kész
változatához képest, azért félig-meddig mégiscsak naivan született. Ha nem is annyira, mint
az első verseskönyv, de majdnem. Amúgy sem szenvedhetem a túl elméleti, túl okos prózát.
Tehát részben rá is játszottam erre a naivitásra, hagytam magam vitetni. Így aztán sok mindent csak utólag láttam, hogy úgy alakult, ahogy. Az el nem varrt történetszálak, vagy ahogy
te mondod, elhallgatások annyiban voltak tudatosak, legalábbis így utólag, hogy a lehető leghatározottabban igyekeztem tartózkodni mindenféle didaxistól, még annak árnyékától is –
s nem csak a mondatok, hanem a cselekmény fősodráról lecsatlakozó történetszálak szintjén is.
A kötet végére egy verset helyeztél, amely magába öleli a regény fejezetcímeit, és számomra
úgy tűnt, mintha megemelné az egészet. „A fény és a felületek egymásrautaltságának komor
fensége bontakozik ki a költeményből, a fény elveszettségének története, ami persze csak akkor
látható egyáltalán, ha valamennyi azért mindig megvan, fel-felbukkan belőle” – írja róla nagyon szépen Vári György. Hogyan lép párbeszédre a prózai tömb és a vers? Hogyan született
meg ez az appendixként beillesztett szöveg, amely a regény főbb szólamait idézi fel újra?
A vers utólag, bőven a regény első változatának megírása után született. És hát körülbelül
azért, amit mondasz. Túlbonyolítani nem akartam a regényszerkezetet, viszont az Első
rész/fejezet stb. címeknél szerettem volna valami kreatívabbat kitalálni, valami olyat, ami
túlmutat önmagán. Valami költőit. Talán nem nagyzolás, ha elmondom, hogy fönn a MagasHimalájában, Himachal Pradesh és Ladakh tartományok határán született a regény végére illesztendő vers ötlete. Hogy legyen, és hogy ez legyen. Ott láttam alkonyatkor és hajnalban
ezeket a fantasztikusan fölfénylő hegycsúcsokat, amik ott és akkor kizárólag önmagukat jelentették számomra. Amúgy nem volt velem a regénykézirat Lehben, ahol a verset írtam.
Nem tettem mást, csak – már itthon – kiemeltem a négy címet a kész versből, és utólag úgy
éreztem, hogy szerencsém volt, működni látszanak a fejezetcímek, s a vers is értelmezhető a
regény végén.
Vagyis nem volt tudatos, hanem a regény benned lévő tapasztalatai nyomán bukkant elő a vers,
amely aztán a fejezetcímeket adta?
Ó, nem, egyáltalán nem volt tudatos. A tapasztalatra való apellálás sem. Egyébként így visszatekintve az eddigi munkáimnak a recepció által leginkább kiemelt szegmensei jelentős százalékban efféle sikerült baleseteknek voltak köszönhetőek.
Utaltam már a kisregény kapcsán a befogadás bizonyos fokú nehézségeire, ami a verseskönyveidre talán még inkább érvényes lehet. Opusaid nem adják könnyen magukat, újbóli olvasásra is
inkább enigmatikus maradt, mint összefüggéseiben megfejthető, vagyis számomra – ami persze
könnyen lehet az én hibám – a benyomások váltak elsődlegessé, nem pedig az összefüggések
maradéktalan megértése. Ennek következtében sokkal inkább éreztem – bármelyik verseskönyvedet is vettem kezembe –, mintsem tudtam, hogy ezek nagyon jó versek. A beszélgetésre készülve átnéztem recepciódat, és azt láttam, mások is jutottak hasonló következtetésekre. Menynyire fontos számodra műveid fogadtatása? Itt természetesen nemcsak a kritikára, hanem az
olvasóidra is gondolok.
Fontos, természetesen. A szakmai vélemények ugyanúgy, mint a közvetlen olvasói visszajelzések. Aki azt mondja, hogy nem fontos, az hazudik. Emberként is hiúak vagyunk, hát még

2012. július

51

„

szerzőként. De nézd, ha egy kortárs verseskötetről beszélünk, az ma Magyarországon három–, négy–, a legjobb esetben ötszáz embert érdekel, leszámítva azt a négy-öt slágerszerzőt,
akinek amúgy egyáltalán nem irigylésre méltó a helyzete. Legalábbis szerintem. Versolvasóként is hamisnak tartom az irodalom mindenáron való popularizálásának szólamát, legyen
szó akár a „szeretni jó”, és hasonló frázisok rímhelyzetbe hozásáról, akár arról a határozott
meggyőződésről, hogy akkor jó a vers, ha röhögnek rajta a felolvasóesten. A szent Nyugat
példányszáma annak idején 800 körül mozgott, néha még ennyi sem volt, tehát körülbelül
annyiban nyomták ki, mint egy tetszőleges mai irodalmi folyóiratot. És hadd tegyem hozzá,
ha Ady annak idején tömeges olvasói elvárásoknak kívánt volna megfelelni, akkor kuplészövegeket vagy népnemzeti felező nyolcasokat írogathatott volna, nem a Vízió a lápont, vagy az
Ős Kajánt. Amin annak idején persze kórusban borongtak, hogy nem értjük, zagyvaság, satöbbi. Szeretném, ha nem értene félre a Nyájas Olvasó; nem arról van szó, hogy lenézném őt,
hanem épp arról, hogy felnőttnek tekintem. Küzdjön meg a versért. Aki pedig könnyebben
emészthető irodalmi táplálékot szeretne, fogyassza azt. Demokrácia van.
Bár beszélgetésünkben kiderült, hogy egyik-másik szöveged a véletlennek – vagy ahogy az
imént fogalmaztál, sikerült baleseteknek – köszönhetően született meg, mégis úgy tűnik számomra, hogy tudatosan alakítod pályádat. Milyen utakat, irányokat látsz magad előtt a következő években?
Jelenleg a második regényemen dolgozom, kisebb-nagyobb kihagyások után tavaly augusztus
óta csak ezen – hogy mikor lesz belőle könyv, egyúttal közelebbről mi lesz belőle, arról még
nem tudok beszélni. Az asztalfiókban van egy vékonyabb verseskötet kézirata – verset, ugye,
már lassan két éve nem írtam, na jó, egyet tavaly nyáron –, úgyhogy ennek most még szintúgy nem látom a sorsát. Talán írok még hozzá, de az is lehet, hogy nem, mindenesetre a kiadásával még biztosan várok. Eredetileg Lorca-átiratok gyűjteményének készült, de aztán kerültek bele saját költemények is, illetve pár átigazított darab a Fehér Daloskönyvből. És ezeken túl ott van az, amiről már beszéltem: a színházas projektek Varga Farkassal.

„

52

tiszatáj

SOPOTNIK ZOLTÁN

Hon lakik
„Hé-hó, politikusok,
hogy van a kurva anyátok?!”
(Belga)

Leszerepelt, katolikus
csendben, egy hátára
fordult, fordított szarvasbogár.
Megyek kedvenc
templomom felé és
megijedek.
Tép a fény.
Most akkor én
gondolkodom, vagy
gondolkodnak
helyettem. Kérdőjel
nincs is? Próbálkozom.
Hogy akkor mi is
vagyon itten most?
Bárhová fordulok
csak a kétely,
az a furcsa kétely,
az az izgő-mozgó depressziós,
az a laza mágnes,
az a buzi akarnok,
szívműtétes, tapló
egyetemi professzor,
láncdohányos, fasiszta,
úrmagyar kétely,
csak az nincs.

2012. július

53
Az a roncs arcú,
sötét burzsoá,
az a javíthatatlan
kényszeres.
Se szemben, se
szembogárban,
a lelket mint olyat
meg hagyjuk is.
A Retorikából
is örökre űzve van.

***
A fenyvesekben
jár a pátosz,
dombokon lebeg,
beteg kísértet.
Mezőkön ijesztgeti
a kislányokat.
És a városszéli
összeszerelő üzemben
mindenkit.
Vékony
képernyőkön
bőg.
Vért iszik és
prédikál.
Bankokat épít
Svájcban
bőrből, vénából,
hahó.
Sétapálca, álszakáll,
rögvéreb való.

„

„

54

tiszatáj

TÓTH KINGA

*
a tojásember összetört
megették a tojásembert
a szekrény mögé köpték
a mócsingot
kendőbe kötött fejjel
ültek négyen
– az egyik én vagyok –
végignézették, ahogy
megrágták
cucorgatott nyers
tojást köptek
a héja megpattant
a filc lekopott
pedig nevetős arcot
festettünk neki
parafalába volt a
tojásembernek
fonalra fűzve lógatták
az asztal fölött kalimpált
trutymó zötykölődött benne
azt szívták ki.
szeme is volt ragasztott
azzal vont kérdőre
egyedül voltam
négyen ültek, a kendőt
levettem de
csak utána
a másik már nem volt
ugyanilyen

2012. július

55

Legókert
a Postás Kutya ládával
sárga motorján a legóúton
Viziló Nénihez robog
vasárnap reggelente egy
mancsába pattintható
lególevéllel barátjuk
még a Tehénke is
akinek napernyős háza
van kiülős bútorokkal
a zöld kertben vagy az
a viziló vagy a gombafejű
Ember nekik is van kertjük
legókert oda lehet pattintani a
fehér meg a piros virágokat
négy szirma van minden fejnek
és minden csokron
négy szál van és a kerítés
elé rakják - négy csokrot
több nem jöhet

*
kirakósból volt a szája
nem kellett fog neki
nem akarta becsukni
mindig tátva volt
úgy hagyta láttatta
nincsen foga nem kell
neki

„

„

56

tiszatáj

*
a hetedik hónapig
behajlítva a kar hátranyomva a felkar hajlított és
hátranyomva a
kulcscsont és előre a fej
a kulcscsont és előre a fej
még nem formáltak az ajkak
előre nyúlnak és apró lyuk
csak orrporc sem
nem feltétlen az összes ujj
elkülönülése
a hetedik hónapig
hártya köti össze
őket és a burok is még
fehérjés azt szürcsöli
az összes addig a láb is
felhúzva mellkasig akár
de semmiképp sincs nyújtva semmiképp sem nyújtott
a hetedik hónapig nincs
különbség köztem és egy csirke
közt egy csirke és köztem

2012. július

57

„

KÁLDY-KOVÁCS SÁRA

Fakón hevert
Szájából kipárolgott egy földízű sóhaj.
Az írás itt, az olvasás megakadt amott.
Nedves kendőként terült a vonatra a pára,
mint tejüveg homálylottak az ablakok.
Volt éppen beszéd, de szinte szótlan,
egykedvű, mint a kopott téli tájak,
lapos, és megszokott, mint a régi, csorba tányér.
Fakón hevert, helyette a vonat robogott.
A fény sem volt, csak lusta meleg árnyék
a testeken, és sehová néző szemek tompa bágyadtsága.
Így vitette magát üres és teleírt arcokon;
megbújva félhomályban, lassú pislogásban;
mint vonaton a pára, papíron a szó;
bőr felszínén, vékony langyosságban
hasalt alaktalan.

Ha megérem, a végén talán olyan
leszek, mint a szeder
Testemen apró,
vörös pettyek.
Évről évre
mindig több.
A régebbiek egyre
nőnek, domborodnak.
Felszínük,
mint a hamvas
gyümölcsök héja.
A zöldséges fényesre
dörgölte rajtuk a viaszt.

„

58

tiszatáj
Megszúrtam az egyiket,
alig érte a tű hegye,
kibuggyant a vér.
Egészen vékony
rajtuk a bőr, vékonyabb,
mint tojáson
a hártya a héj alatt.

Bonjour Mami
Kislány szalad a krétaképeken,
színes talpnyoma szivárvány,
megszöktek a parkba a képek.
Kedden történt, épp csevapot ettem.
Szivárvány folyik a Z utca kockakövei között;
esik, vagy csak a tarka madarak szárnya csöpög?
Bonjour Mami, bonjour!
A mosogatóból kiömlött a hab,
a virágos tányérokról elszöktek a rózsák,
kezedről a pörkölt piros zsírja,
Itt vagyok, Mami, itt, nem látsz?
Szárnyára másztak a rózsák.
Szürke az utca, halovány, meghalt
az elektromos szikragyújtogató,
elveszett a páka, nem forr össze a csont.
Szárnyával pörkölt- és rózsaillatú levegőt suhint.
Szélbe temetem arcom, színekbe,
illatokba, hangokba hajtom,
mert párnád már csak egy mélyedés.
Bonjour Mami. Bonjour!

Észrevétlen lenyeled a Napot
Kacsintott a szőke
íze nyár volt az őszbe
keveredve,
citromlé és víz.

2012. július

59
Szeme a citrom
magja volt,
azt mondták,
ha megnyalod,
szád összezsugorodik,
nyelved elzsibbad,
és nem veszed észre,
hogy a limonádéban
ott úszik haja is,
nyelvedre tekeredve
finom vágást ejt
két oldalán.

Jó nézni a madarakat
Varjú itta fülemből a zsírt.
Kezemen rántott hús olaja csillogott.
Kabátomon füstbe fulladtak a tetvek.
Tűvel piszkáltam ki fogamból a húst,
megvizsgáltam, oly közelről,
hogy a szemembe szúrt.
Egy varjú a fülemből ivott.
Kabátomon halott tetvek.
Fél szemem kifolyt.

„

„

60

tiszatáj

KULCSÁR-SZABÓ ZOLTÁN

Szórakozott tömegek
KÖZELÍTÉSEK A TÖMEGKULTÚRA FOGALMÁHOZ
Aligha vitatható értelmesen, hogy a kulturális produkció és recepció mindazon módozatait
(és ezen a ponton érdemes egy pillanatra tartózkodni ezeknek a „populáris” kultúra, esetleg
a „kultúripar” fogalmai alá rendelésétől), amelyek valamilyen módon ellenállást fejtenek ki
az ellen, hogy a művészet, a „magas” vagy „elit” kultúra körébe soroltassanak, célravezetőbb
a tömeg, a tömeges részesülés fogalmai mentén megközelíteni, mint a „magas” és „alacsony”
kultúra vertikális (és normatív) megkülönböztetéséből kiindulva. A „tömegkultúra” fogalmát,
első közelítésben, a kulturális produkció és recepció azon formái definiálnák, amelyeket a
tömeges használat vagy tömeges részvétel lehetősége vagy előírása termel ki, és amelyek
sokféleségéről az európai kultúrtörténet minden szeglete számtalan adalékkal szolgálhat.
Csak néhány elemet, meglehet, hevenyészve, kiemelve az itt kínálkozó példák végtelen láncából, éppúgy emlegethető a variativitás vagy a mindenkori „előadás”, „performance” meghatározó szerepe az „irodalmiság” modern konvenciót megelőző (vagy ezekkel – miként pl. az
ún. „közköltészet” esetében1 – részben párhuzamos) szöveghasználati (és -rögzítési, sőt talán
-létrehozási) formákban, mint az – előbbitől genetikusan nem független – „ponyvairodalom”,
továbbá a folytatásos közlés szerialitása által meghatározott recepció sajátosságai a 19. században egyfajta „tömegmédiummá” váló európai regényben2 (első helyen, bár nem egészen
egyazon paradigmát megalapozva Sue Les mystères de Paris-jára és Dickensre lehetne hivatkozni) vagy a vizuális kultúra populáris regisztere, amelynek 19. századi technikai-mediális
feltételrendszeréről (diorámákról, panorámákról stb.) többek közt Jonathan Crary nyújtott
áttekintést.3 Noha az imént felsorolt példák éppenséggel azt sugallják, hogy a tömegkultúra
fogalmának alkalmazása óhatatlanul magával vonja az alkotás, közvetítés és befogadás technikai-mediális feltételeinek vizsgálatát, a tömeges részvétel vagy recepció kritériumát elvileg
nem volna szükségszerű ezek meglétéhez kötni, egyszerűbben fogalmazva: formálisan nézve
a tömegkultúra az adattárolás és -közvetítés gépesítésének hiányában is lehetséges volna.
A társadalomtörténet idevonatkozó feltevései azonban éppúgy ellentmondanak a fogalom ilyen kiterjesztésének, mint a kultúrkritikai diskurzus klasszikusai. A továbbiakban csak
ez utóbbira koncentrálva úgy tűnik, a tömegkultúra rendre olyan fenoménként bizonyult
megragadhatónak, amely egyrészt nem azonosítható egyszerűen a „populáris kultúrával”, sőt
még csak nem is rendelhető ez utóbbi fogalma alá, másrészt visszavezethető egy többé1

2

3

A fogalom magyar irodalomtörténeti használatához l. újabban Csörsz R. I., Szöveg szöveg hátán, Bp.
2009, 15-35.
L. erről K. L. Pfeiffer, A mediális és az imaginárius, Bp. 2005, 55.; a tárcaregényről mint „tömegmédiumról” l. Hansági Á., „Regényfilológia = könyvfilológia?”, in Kelemen P. et al. (szerk.), Filológia – interpretáció – médiatörténet, Bp. 2009, 452-459.
Vö. J. Crary, Techniques of the Observer, Cambridge/London 1990, 112-126.

2012. július

61

„

kevésbé konkretizálható történeti fejleményre, amely – harmadrészt – egyben a modern értelemben vett „magas” és „alacsony” kultúra széthasadásának magyarázatát is nyújtja.
Adorno 1938-ban ugyan már A varázsfuvolához köti azt a pillanatot, amikor a komoly- és
könnyűzene utoljára megfértek egyazon fogalom alatt4, a tömegkultúrát alapvetően mégis a
„kultúripar” gazdasági-technikai feltételrendszerével azonosította. Umberto Eco egy nemrégiben publikált cikkében az – amúgy programjaiban sokszor éppen a „tömeggel” szövetkező
– történeti avantgárd megjelenéséhez köti ezt a fejleményt, szerinte „a kultúra két (illetve
három) szintje közti határvonal akkor vált csak egyértelművé, amikor a történeti avantgárd
célként tűzte ki a polgárpukkasztást, és erényt kovácsolt magának az értelmezhetetlenségből, illetve az előadás nemlétéből”5. Dwight MacDonald, aki, mintegy hatvan éve, a tömegkultúrát arra hivatkozva igyekezett elhatárolni a populáris kultúra más tartományaitól, hogy ezt
– ellentétben pl. a népi kultúrával – a modern társadalmak gazdasági hatalmat birtokló rétegei mintegy „felülről” erőltették a tömegekre, szintén az avantgárdban jelölte ki a „magaskultúra” tömegkultúrával szembeni defenzív reakciójának egyik formáját.6 Noha a tömegkultúrának az alsó rétegek vagy a proletarizálódás kultúrájával való azonosítása a klasszikus
modernitás tekintetében éppoly tarthatatlan volna, mint ma7, annyi bizonyos, hogy – történeti fenoménként – a fenti megfontolások alapján a tömeg, a tömegszerű (vagy tömegként
való) létezés egy olyan tapasztalatával kell kapcsolatba hozni, amely 1. nyilvánvalóan bizonyos társadalom- és gazdaságtörténeti feltételekre vezethető vissza és nagyjából a 19. század
közepétől jelentkezik, illetve amelyet 2. az alkotás és befogadás korábban nem vagy csak korlátozottan rendelkezésre álló médiatechnológiai kondíciói tettek lehetővé.
Ami az első kritériumot illeti, annyi a „tömeg” modern fogalomtörténetének itt nyilvánvalóan nem elvégezhető vizsgálata nélkül is feltételezhető, hogy e fogalomtörténet Marxtól, Engelstől, Baudelaire-től Le Bonon, Kracaueren, Freudon, Ortegán vagy Canettin keresztül a
„multitudo” újabban különösen börtönviselt olasz filozófusok (Antonio Negri, Paolo Virno)
által propagált társadalomkritikai koncepciójáig terjedő ívének egyetlen pontján sem hiányzik az a – persze banális – feltételezés, amely szerint a tömegről nem célravezető az egyén
(vagy az egyének addíciójának) kategóriái szerint gondolkodni, illetve hogy a tömegesedés új
(vagy már nagyon is rendelkezésre álló) tapasztalata visszahat az egyén fogalmáról alkotott
leírásokra8. Ez a feltételezés már a 20. század első felében is ritkán hiányzik a tömegkultúra
fogalmával vagy jelenségével való szembesülés kísérleteiből, feltűnő módon azonban ritkán
vezet el olyan esztétikai elképzelésekhez, amelyek a „tömeg” fogalmával oly módon tudtak
volna számot vetni vagy úgy tették volna meg azt a művészi vagy kulturális kommunikáció
4

5

6

7

8

Th. W. Adorno, „Über den Fetischcharakter in der Musik und die Regression des Hörens”, in Uő,
Gesammelte Schriften 14, Frankfurt 1973, 17.
U. Eco, „Kultúrák háborúja” (http://www.komment.hu/tartalom/20100514-umberto-ecolegtobbeknek-mindegy-hogy-wagner-szol-a-survivoralatt.html?cmnt_page=1&utm_source=mandiner&utm_medium=link&utm_campaign=mandiner_201
202)
D. MacDonald, „A Theory of Mass Culture”, in J. Storey (szerk.), Cultural Theory and Popular Culture,
Pearson 1998, 26.
Vö. erről M. Makropoulos, „Benjamins Theorie der Massenkultur”, 1-5. (http://www.michaelmakropoulos.de/Benjamins%20Theorie%20der%20Massenkultur.pdf)
„Egyetlen személyről is megállapíthatjuk, hogy tömeg-e vagy sem” – olvasható pl. Ortegánál (J.
Ortega y Gasset, A tömegek lázadása, Bp. 1995, 9.).

„

62

tiszatáj

instanciájává, hogy valóban ragaszkodtak a fogalom relatív függetlenségéhez abban az értelemben, hogy eloldották azt az egyén viszonyítási pontjától. Ez nem igazán meglepő a tömegkultúrára vonatkozó áttekinthetetlen kiterjedésű kultúrkritikai diskurzus vonatkozásában,
ahol – még ha rendkívül eltérő összefüggésekben is és nem mindig nyíltan – rendre az egyén
vagy még inkább a személyiség fogalma bizonyul a valóságos esztétikai tapasztalat pillérének, sőt lehetőségfeltételének: nemcsak a régi vágású (de ma sem ismeretlen) polgáriliberális kultúrafelfogás megnyilvánulásaiban figyelhető ez meg, amely előszeretettel köti
össze pl. az – eredetileg, mint arra Gadamer9 és mások emlékeztettek, egyáltalán nem egyénre szabott kategóriaként szolgáló – ízlés és a személyiség kategóriáit, de pl. Adorno szüntelenül a „likvidált individuumot” gyászoló vonatkozó tárgyú írásaiban vagy akár Econál is, aki a
személyes viszonyulás lehetőségét vitatja el bizonyos értelemben a tömegkultúra elemző befogadásától.10 Némiképp meglepőbb módon azonban az olyan, rendre a politikai cselekvés
programját is megalapozni hivatott esztétikai koncepciók sem viselkednek másként ebben a
tekintetben, amelyek – így az avantgárd izmusainak egy jelentős szelete – a tömegművészetben, többek között az alkotás tömegesítésében jelölték ki a kultúra megújításának legfontosabb instanciáját, általában anélkül, hogy a tömeg esztétikai viselkedéséről vagy a tömegkultúra sajátos kódjairól olyan víziót kínáltak volna fel, melynek kiindulópontja valóban független az egyénnek tulajdonított esztétikai attitűd kategóriáitól.
A tömegkultúrának a tömeg relatíve független, vagyis az egyéni vagy egyedi puszta ellenfogalmán túlmutató meghatározására alapozott leírása, úgy tűnik, sokáig egyáltalán nem tartozott a magától értetődően rendelkezésre álló lehetőségek közé, sem a kultúrkritikai válságirodalom, sem a tömegkultúra korai politikai propagandája számára. Azok az ellentmondások, amelyek többek közt ennek a deficitnek betudhatóan szállják meg a fogalmi elhatárolás kísérleteit, akár a két háború közötti magyar irodalomban is számtalan formában jelentkeznek. Az egyik ilyen példát Márai szolgáltathatja, aki az 1930-as-’40-es években – elsősorban Spenglerből és Ortegából merítve – számtalan írását szentelte az eltömegesedésnek mint
a kor Európáját politikai és kulturális értelemben meghatározó válságjelenségek lényegében
legalapvetőbb eredőjének. 1941-es kultúrkritikai útirajzában, a Kassai őrjáratban ezzel hozza összefüggésbe a magas és az alacsony kultúra szétválását: „Ne felejtsük el, hogy ötven esztendővel elébb a »ponyva« még Dickens »Pickwick club«-ja volt, a gyilkossággal sűrített detektívregény Dosztojevszkij »Bűn és bűnhődés«-e volt, s a magyar ponyvafüzeteket »Olcsó
könyvtár«-nak nevezték, Petőfi és Jókai írták e füzeteket, s egyik műfordítójuk Arany János
volt, aki Gogol »Köpönyeg«-ét tolmácsolta krajcáros magyar kiadásban a tömegek számára…
Rajzoljuk meg a hullámvonalat Dickens és Courts-Mahler, Gogol és Edgar Wallace, Dosztojevszkij és Dekobra között, s megdöbbenünk és meghőkölünk a mélypont előtt. Ne felejtsük
el, hogy ötven év előtt Allan Edgar Poe, vagy E. T. A. Hoffmann remekműveit olvasták az emberek, ha »könnyű« és »fantasztikus« olvasmányra vágytak. Ne felejtsük el, hogy ötven év
előtt Jókai volt a tömegek írója. Ma Dekobra és a hasonlók.”11 Az idézet szövegkörnyezetéből
(de lényegében Márai összes, hasonló tárgyú megnyilatkozásából) könnyen kideríthető, hogy
miben ismeri fel azt a különbséget, amely az itt leírt hanyatláshoz (azaz: az irodalom „ketté9
10

11

H.-G. Gadamer, Igazság és módszer, Bp., 1984, 48.
Az ebből fakadó ellentmondásokat tárja fel és elemzi Eco kultúraszemléletében Molnár G. T., „Az
ízlés mint médium”, in Uő, „Barátilag megfelezni a dolgot”, Bp. 2006, 58-60.
Márai S., Kassai őrjárat, Bp. 1999, 77.

2012. július

63

„

szakadásához”12) vezetett: a személyesség, illetve annak hiánya a meghatározó kód. Míg „ötven évvel ezelőtt egy ember Európában még személyes erővel volt kénytelen megszerezni a
műveltségnek azt a mértékét, amelyre elengedhetetlenül szüksége volt, ha nem akarta elveszíteni önbecsülését, s meg akarta állani helyét a művelt emberi világban”, addig Dekobra olvasói számára a – modern tömegmédiumok (sajtó, rádió) által szolgáltatott – „értesültség”
veszi át a „műveltség” szerepét, amelyet Márai itt különösen felszínessége és passzív elsajátíthatósága okán látszik kárhoztatni.13 Miközben Márai folyamatosan a „tömegemberről”, annak korábbi és jelenlegi állapotáról beszél, sőt az útirajzban elővizionált kettészakadást megelőző időszak utolsó nagy regényírójának nevezett Dosztojevszkij különleges teljesítményét
abban jelöli ki, hogy ő „a tömegeket még társszerzőként hozzáemelte művéhez”, feltűnő,
hogy semmifajta különbséget nem tesz a két pólus között akkor, amikor a befogadás módjairól beszél: ugyanazon műfajok (ponyva, detektívregény) és ugyanazon befogadói (fogyasztói) attitűdök („könnyű” és „fantasztikus” olvasmány) sorakoznak mindkét oldalon, ami azt
sejteti, hogy annak ellenére, hogy a válságtüneteket az egész útirajzban mindenütt a „tömegek lázadására” vezeti vissza, valójában egyszerű nívókülönbségről beszél. A személyiség és
egyéniség hiányával jellemzett, sőt definiált „tömegek” irodalommal szembeni attitűdjét és
ízlését vagy ízléstelenségét ugyanazon kategóriák írják le itt, amelyek az egyénét és amelyek
kényszerítő módon állítják elő a hanyatlás diagnózisát. Amit azonban Márai – ma is kézenfekvően adódó regisztereket megszólaltató – kritikája itt célba vesz, kevésbé valamiféle
(bárhogyan értett) „tömegkultúra”, hanem olyasvalami, amit sokkal inkább a populáris irodalom persze igen diffúz kategóriája írhatna le találóan.
Ezt figyelembe véve is tanulságosnak mondható, hogy egy évvel később készült, a „nemzetnevelés ügyében” írott „röpiratában” Márai – akárcsak amúgy néhány évvel korábban egy
hasonló tárgyú belügyminiszteri beszédről Babits14 – elismerően nyilatkozik a kormány frissen bevezetett „ponyvarendeletéről”, amely minden, három pengőnél olcsóbban árusított kiadvány megjelentetését cenzúrához kötötte, hivatalosan gazdasági szükségszerűségre (papírhiányra) hivatkozva, ám elsődlegesen a ponyvairodalom állami (és nyilvánvalóan közvetlenül politikai-ideológiai) szabályozásának céljából.15 Márai itt „a magyar szellemiség összességének” a cenzúrázásban való közreműködést sürgeti, hiszen röpiratának egyik sarokpontja
éppen a tömegkultúra visszaszorításában jelölte ki a „nemzetnevelés” legégetőbb teendőit.
Noha nem mondható Márairól, hogy ne vetett volna számot a tömeg olyan megnyilvánulási
formáival, amelyeknek leírásához el kellett szakadnia az egyén kategóriájától (példaként a
berlini Sportpalastban átélt náci pártgyűlés leírására lehetne hivatkozni a Sértődöttektrilógia egyik nagyjelenetéből16), ezt a „tömegkultúra” ellen megfogalmazott programot saját
12
13
14
15

16

Uo., 93-94.
Vö. uo., 74-75 (az idézetet l. 74.)
Babits M., „Egy miniszteri beszéd kapcsán”, in: Nyugat 1936/2.
Márai, „Röpirat a nemzetnevelés ügyében”, in Uő, Európa elrablása / Röpirat a nemzetnevelés
ügyében, Bp. 2008, 196-197. A rendelet képviselőházi vitájában világosan látszik, hogy a szabályozás
a „nemes” és a „romboló” ponyva közötti különbségtétel alapvetően politikai és ideológiai igényére
(is) reagált, vö. ehhez Képviselőházi napló 1939 XIII., Bp. 1942, 206-207., XIV. 558-560. A rendeletről
bővebben l. Csáki P., „A ponyvairodalom »megrendszabályozása« az 1940-es évek elején”, in:
Magyar Könyvszemle 1988/1.
„E tömeg mozgását figyelve nehéz volt elképzelni, hogy az egyén, különválva e masszától, önállóan is
tud érezni, cselekedni és gondolkodni: valószínű, hogy oszlás útján, ezer és ezer apró alkotóelem

„

64

tiszatáj

(ilyen formában soha ki nem fejtett) pozícióértelmezése az 1930-as-’40-es évek irodalmi
„mezőjében” pusztán restauratívnak mutatja, amennyiben Márai sikerszerzői, vagyis részint
populáris irodalmi státusza ekkoriban mintha éppenséggel az irodalom mindenfelé kárhoztatott „kettéválásának” meghaladhatóságáról vagy visszafordíthatóságáról tanúskodott volna, anélkül ráadásul, hogy a „tömegkultúra” hatás- vagy befogadásmechanizmusaival számot
kellett volna vetnie (egészen megdöbbentő ezenközben, hogy Márai irodalommal kapcsolatos, rendre meglehetősen elitista megnyilatkozásaiban mennyire nem lát rá vagy nem akar
rálátni erre a pozícióra). A „tömegkultúra” kérlelhetetlen bírálatát tehát egy olyan (MacDonald „midcult”-terminusával is megközelíthető17) szerzői pozíció teszi itt nemcsak lehetségessé, hanem szükségessé, amely, ha önértelmezésében nem is, a befogadástörténet tanúsága szerint mindmáig ritka magátólértetődéssel találja meg a helyét egyszerre az „elit” és a
„populáris” irodalom tartományaiban. Márai, aki egyrészt nélkülözhetetlen fejezete a magyar
irodalom bármilyen történetének, másrészt – „ne felejtsük” – a legkevésbé kockázatos választás a legkülönfélébb közéleti celebritások számára akkor, amikor „kedvenc írójukról” kell
színt vallaniuk, lényegében nem áll távol attól a pozíciótól, amelyet a Kassai őrjáratban a
„tömegek írójának” tulajdonított – a „tömegkultúráról” nyújtott leírása mintha éppen ezt a
kimondatlan pozícióértelmezést lett volna hivatott elvégezni.
A „tömegkultúra” fogalmának jóval affirmatívabb megvilágításával közismert módon elsősorban az avantgárd művészetelméletek környezetében lehet találkozni, amelyek nemcsak
a művészi produkció kollektív formáiban (pl. a szavalókórusokban18) sejtettek meg új lehetőségeket, hanem egyenesen a kultúra totális megújulásának vízióit is előszeretettel alapozták a művészet által vagy a művészetben megszervezett vagy egységként előállított tömegek
képzetére. A „tömegkultúra” kifejezés kínálja a vezérfonalat – és ez volna a második példa –
Hevesy Iván egy 1919-ben, a Mában publikált írása számára, amelynek itt elsősorban a kiindulópontja érdekes. Bár Hevesy írása második részében maga is él azzal a gesztussal, hogy a
tömegkultúra létezésének és nagy teljesítményeinek meggyőző példáit a történelmi múltban
dokumentálja (itt a „görög” és a „keresztény” művészetben), mintegy innen merítve azt a
nem túl körvonalazott formában bevetett fogalmat (a „hitét”), amely a modern tömegek itt
propagált kultúrája és művészete számára (a két kifejezés jellegzetes módon szinonim értelemben szerepel a szövegben) mintegy mintát is hivatott biztosítani, az új tömegek esztétikai
viselkedéséről alkotott (szimplán egy mindent átható egyesülés képzetére alapozott) jövendölésénél érdekesebb az írást nyitó helyzetkép. Hevesy diagnózisa – diametrális ellentétben
Máraiéval – a kultúra kollektivitásának elvesztésére, individuálissá válására irányul, ami a(z

17

18

nem a maga szervi törvénye, hanem továbbra is a tömeg öntudatának törvénye szerint tér haza
otthonába, vacsorázik, olvas újságot, beszél, veszekedik vagy szeretkezik feleségével, tehát nemcsak
Müller úr vagy Kunze úr él majd tovább, hanem a tömeg egy szemcséje. Mennyien voltak? Nem
tudom megbecsülni. Mert a helyiség is a tömeg számára épült, tehát nem Müller vagy Kunze úr
részére, aki vásárol két márkáért egy jegyet valamilyen korszerű cirkuszi mulatság – népszónoklás
vagy kecseszkecsken-mérkőzés – szemlélése céljából. A nagy palota, üvegkupolájával,
betonoszlopaival, acélpadsoraival, lépcsőzetesen emelkedő emeleteivel nem az egyes nézők, hanem
a tömeg számára készült. A tömeg ült itt, mint egyetlen test a körbefutó padsorokon.” (Márai,
„Jelvény és jelentés” [1947], in Uő, A Garrenek műve 5, Bp. 2007. 65.).
Eco fentebb idézett kis cikkében (l. 5. jegyz.) többek között éppen Máraival illusztrálja ezt a
kategóriát.
A szavalókórusok magyarországi történetéről l. Szolláth D., „A forradalom rítusai”, in: 2000 2008/12.

2012. július

65

„

itt inkább meghatározott – alsóbb – társadalmi rétegként értett) tömeget olyan befogadási
formák követelménye elé állította, melyeknek az képtelen volt megfelelni. „Festményeket,
zenét, irodalmat művészi módon felfogni és őszintén élvezni tudni – ez a tömeg előtt teljesen
ismeretlen dolog. A mi korunkban minden igazi kultúra csak egy elenyésző kisebbség szellemi birtoka volt. Ha valaki a tömegből hozzá akart férkőzni, el kellett hagynia a tömeget, és
neki is elszigetelt individuummá kellett változnia. De a nagy tömegnek ehhez az elkülönüléshez sem módjuk, sem kedvük nem volt. Beérték hát (mert beérették velük) ennek az individuális kultúrának valami olcsó, hamisított változatával, művészet helyett moslékkal. (Nem
kell éppen a zagyva operettekre, ponyvaregényekre és olajnyomatokra gondolni, a mai színház, átlagirodalom és tárlatok sem jelentenek sokkal magasabb nívót.)”19 Az idézet két premisszáját érdemes kiemelni: egyrészt azt, hogy Hevesy itt (ellentétben a Máraival illusztrált
kultúrkritikai megközelítésmóddal) a felfogás formái mentén von különbséget egyén és tömeg között (művészi módon felfogni, őszintén élvezni – ez az, amire a tömeg mint tömeg képtelen), másrészt fontos, hogy a „magas” és „alacsony” művek-műfajok közötti különbségtételt
Hevesy nem azonosítja az egyén és a tömeg kultúrája közötti különbséggel. Míg utóbbi az individuális kultúra „olcsó, hamisított változata” csupán, amelyet legfeljebb ráerőltettek a tömegekre, a „tömegművészetet” Hevesy valójában nem olyasvalamiként írja le, ami – pl. ezen
műfaji keretek között – létezik, hanem inkább a jövőbe utalja, később azt is hozzátéve, hogy
ez nem a kultúra eltérő „nívóinak” valamiféle kiegyenlítődéseként fog megszületni.
Néhány évvel később, a Palasovszky Ödönnel közösen jegyzett 1922-es manifesztumában20 Hevesy már konkrétabb képet rajzol az új tömegművészetről, amelynek műfajimediális kereteit (ezeket a szöveg fokozásos retorikával egymást követő vagy egymásra épülő szintekként lépteti fel) a modern nagyváros jellegzetes tömegmédiumai, a plakát, az újság
és a mozi szolgáltatják. A manifesztum szókincsének legnagyobb részét jellegzetes módon a
művészi hatás, még inkább azonban a befogadás formáit és/vagy modalitásait megnevező kifejezések alkotják, amelyeket viszonylag kézenfekvő módon lehet a régi („magas” és/vagy
individuális) és az új (tömeg)művészet pólusai körül csoportosítani. A tömeg művészettapasztalatát eszerint a „propaganda”, a „rábeszélés”, a „szuggerálás”, a „beledöbbentés”, a „felvilágosítás” és „tanítás”, a „hirdetés”, a „kiáltás” és „harsogás”, a „vezetés” és a „parancs”, valamint az „összetalálkozás” és a „kézfogás” fogják meghatározni, leváltva az individuális műélvezet olyan modalitásait, mint az „ékeskedés”, „kínálgatás”, „fogyasztgatás”, „csöndes mulatság”, „narkózis”, „mámorítás”, „játék”, „szórakozás”, valamint olyan forrásait, mint az „élet
kicsi buta szenzációival rikoltozó” újság, a „jóllakott polgárok délutáni álmát” szolgáló
„emésztőporként”, illetve „telhetetlen hisztérikák vérbizsergetőjeként” jellemzett regény és
novella vagy a színház, amelyben „a polgár esténként végigkérődzi horizont nélküli életének
hitvány kis csiklandásait”. A csoportosítás önmagáért beszél, egyvalamit mégis érdemes kiemelni: az, ami az ily módon felrajzolt új tömegművészet túloldalát alkotja, gyanúsan emlékeztet a modern kultúripar már ekkor is sokat bírált befogadási vagy fogyasztási mechanizmusaira. Az új művészetnek a tömeg fogalmára alapozott, forradalmi programja tehát, kritikai vonatkozásait tekintve, valójában nem az „individuális” kultúra alternatíváját vázolja fel,
hanem egy olyan tömegkultúra bírálatát nyújtja, amelytől az „individuális” kultúra – ily módon jelöletlenül vagy meghatározatlanul maradó – fogalmát nem tudja elhatárolni.
19
20

Hevesy I., „Tömegkultúra – tömegművészet”, in Uő, Az új művészetért, Bp. 1978, 50-51.
„Új művészetet!”, in uo.

„

66

tiszatáj

Mint a tömegművészet forradalmát meghirdető esztétikai-politikai programok a korban
általában, Hevesy is a „százmilliók előtt szétáradó moziban” jelöli ki azt a médiumot, amelyben az új művészet majd kiteljesedik és amelynek „arénáiban” a tömeg (itt: a „Nép”) mintegy
önmagára mint tömegre, önnön küldetésére fog ráismerni („meglátja életének a termő tettek
felé vezető irányát és célját”)21. Walter Benjamin, aki a két háború közötti időszakban talán a
legközelebb került a tömegkultúra olyan fogalmához, amely nem az egyéni befogadás mintáira épült fel, A műalkotás a technikai reprodukálhatóság korában c. esszéjében szintén a moziból és a filmből vezette le a recepció immár a tömegszerűségre alapozott új kategóriáit. Köztudott, hogy Benjamin munkásságának jelentős részében (messze nem csak a Passagen-Werk
munkálataiban) fontos szerep jutott a tömeg modern tapasztalatával és/vagy fogalmával
kapcsolatos reflexióknak, amelyek értékét növeli, hogy a modernitás naiv társadalomkritikájának csapdáját éppúgy elkerülik, mint ahogyan a nagyvárosi létezés új élménye feletti eufóriát is kritikai reflexió tárgyává tették. 1938-as Baudelaire-tanulmányának a „flaneur”, a „kószáló” alakját tárgyaló fejezetében, ahol a nagyvárosi tömegnek a 19. századi irodalomban
megjelenő ábrázolási formáiról értekezik, jellegzetes módon a tömegtapasztalat ebben a figurában mintegy felkínálkozó esztétizálásának határaira vagy ambivalenciáira világít rá. A
tömegek gépies mozgásának leírása Poe The Man of the Crowd c. novellájának értelmezésében a „flaneur” esztétikájának egyfajta cáfolataként az árutermelés működésére emlékezteti22, Baudelaire-nél pedig egyenesen arra helyezi a hangsúlyt, hogy a tömegnek a kószáló
előtt megnyíló „színjátéka” nem más, mint valamiféle „fátyol”, amely a nagyvárosi tömeg valóságos élményét egyfajta társadalmi „látszattal” takarta el23. Az itt nyomon követett szempontból legbeszédesebb Baudelaire-citátum ebben a fejezetben a tömeglét élvezetét a szám
megsokszorozódása feletti örömhöz hasonlítja („Le plaisir d’être dans les foules est une
expression mystérieuse de la jouissance de la multiplication du nombre”24), amit Benjamin
egy Engelstől, A munkásosztály helyzete Angliában c. értekezésből származó idézet környezetében magyaráz, azt a megfejtést adva, miszerint a mondat az áruba való belehelyezkedés
Baudelaire-nél több helyen (pl. a Les foules c., amúgy igen komplex prózaversben, amelynek
nyitánya szerint „jouir de la foule est un art”25) megfigyelni vélt gesztusa felől nyeri el az értelmét. A mondat (és a mögötte kirajzolódó költői gesztus) Benjamin számára itt éppen arról
tanúskodik, hogy Baudelaire még nem ismerte fel a munkaerőként valóban áruvá változott,
proletarizálódott tömegeknek a „termelési rend” által megszabott létezési módját – hiszen az
áruvá vált embernek nincsen szüksége, illetve módja arra, hogy a látszólag csábító árunak a
valóságos termelési viszonyokban lelepleződő létmódjába élje bele magát.
Noha nincs mód itt az imént kiemelt részletek elemzésére, puszta felidézésük is rávilágíthat egy fontos összefüggésre, arra nevezetesen, hogy amit Benjamin itt a tömeg téves esztétizálásában diagnosztizál (a modern tömegtársadalom szervezőelveként azonosított gazdasági
kód felcserélését a tömeg tapasztalatára visszavezetett – Baudelaire-nél a tömeg élvezetében
21
22
23
24

25

Uo., 85.
Vö. W. Benjamin, GS I/2, Frankfurt 1974, 556.
L. uo., 562-569.
Ch. Baudelaire, „Fusées”, in Uő, Oeuvres complètes, Párizs 1954, 1189. (Rónay György fordításában:
„A tömegbe keveredés öröme a szám sokszorozódásán érzett élvezet rejtelmes kifejezése” – Uő,
„Röppentyűk”, in Uő Válogatott művei, Bp. 1964, 331.). L. Benjamin, i . m., 561.
Szabó Lőrinc fordításában: „a tömeget élvezni művészet”.

2012. július

67

„

vagy a „fugitive beauté” új élményében megjelenő – új esztétikai kóddal, illetve a kapitalizmus által meghatározott tömegember létmódjának felcserélését az áru létmódjával való azonosulás esztétikájával) sok tekintetben egybecseng a kortárs „kultúripar” fetisizmusáról
adott közvetlenebb vagy prózaibb leírásokkal, Adornonál pl. ama koncertlátogató híres jellemzésével, aki a Toscanini-koncerten valójában a jegyéért kiadott pénzt élvezi 26 . A
kultúripar által fenntartott tömegkultúra voltaképpen a tömeg önmagáról szerzett tapasztalatának esztétizálásával leplezi el és juttatja érvényre azokat a társadalmi és/vagy termelési
viszonyokat, amelyeknek maga is része.
Aligha véletlen tehát, hogy a valamivel korábban keletkezett Műalkotás-esszét keretező
fejtegetéseiben Benjamin olyan „újonnan bevezetett művészetelméleti fogalmak” szükségességéről értekezik, amelyek „tökéletesen alkalmatlanok a fasizmus céljaira” (Előszó), mely
utóbbiakat abban azonosítja, hogy ez a megszervezett tömegek „megnyilvánulásának”
(Ausdruck) jogát biztosítva elleplezi azon, fennálló „tulajdonviszonyok” fenntartásában való
érdekeltségét, amelyek megváltoztatásának „jogát” Benjamin itt a tömegeknek tulajdonítja
(Utószó/506).27 Benjamin sokat idézett programja (a „művészet politizálása”, amellyel a
kommunizmus a „politika fasiszta esztétizálásával” válaszol [uo.]) azonban nem vihető végbe
az avantgárd programjaira oly jellemző (s fentebb Hevesy írásában is illusztrált) művészeti
utópiák, azaz – így Benjamin – „a proletariátus hatalomátvételét követő művészetéről szóló
tézisek” (Előszó) segítségével. Benjamin ehelyett a technikai reprodukció új lehetőségeinek,
egy „világtörténelmi átalakulásnak” (VII) a vizsgálatából igyekszik kinyerni az új fogalmakat,
félreismerhetetlen módon azonban annak céljából, hogy ezeket a tömeg esztétikai viselkedésének kritikai leírásában hasznosíthassa. Minthogy ennek az argumentációját, szöveghagyományát és recepciótörténetét tekintve is módfelett szövevényes esszének a módszeres elemzése meghaladná az itt rendelkezésre álló kereteket, a továbbiakban csak ez utóbbi, vagyis
közvetlenül a „tömeg” problémájára vonatkozó összefüggések rövid vizsgálatára lesz mód.
Ezeket persze csak némi önkénnyel lehet kiszakítani az írás argumentációjának egészéből,
hiszen Benjamin már a szöveg elején leszögezi, hogy az az alapvető fejlemény, amelyet az
„aura” elvesztéseként ragad meg és amelynek legfontosabb tünetét „a tradíció megrendülésében” (Erschütterung des Tradierten – II/477) azonosítja, egyik következményét tekintve a
kor „tömegmozgalmaiban” ad hírt magáról, „melyeknek legtekintélyesebb ügynöke a film”, az
a médium tehát, amely Benjamin számára végig a tömeges reprodukció legmeghatározóbb
paradigmájaként szolgál. Az írás vége felé azt is leszögezi, hogy a tömeg az a „mátrix, melyből
jelenleg a műalkotásokkal szembeni összes szokványos magatartásforma újjászületve lép
elő”, vagyis: a tömeges reprodukció és a tömeges recepció kézenfekvően kölcsönös feltételrendszere Benjamin számára nemcsak a tömeges befogadás, hanem általában az esztétikai
attitűd mibenléte szempontjából is meghatározó fejlemény („az érdeklődők [Anteilnehmenden] jóval nagyobb tömegei az érdeklődés [Anteils] megváltozott módját hívták életre” –
XV/303).

26
27

Adorno, 24-25.
Az esszé itt használt magyar fordítására (Benjamin, „A műalkotás a technikai reprodukálhatóság
korában” [http://aura.c3.hu/walter_benjamin.html]) és – szükség esetén – német változatára (Uő,
GS I/2, 471-508.) vonatkozó hivatkozásokat (a csak interneten elérhető fordítás esetében fejezet-, az
eredeti szövegre az ezt követő oldalszámokat) fent és a továbbiakban l. a szövegben.

„

68

tiszatáj

A technikai reprodukció, és ez Benjamin talán első igazán közvetlen feltevése az új esztétikai attitűdök mibenlétével kapcsolatban, a közelség sajátos igényét szolgálja ki (és/vagy
kelti fel). Az érv közvetlenül az „aura” agyonelemzett fogalmának meghatározásából bomlik
ki, méghozzá annak egy különösen fontos és gyakran félreismert vagy -magyarázott összefüggéséből, nevezetesen abból, hogy az aura mint „egyszeri felsejlése (Erscheinung) valami
távolinak” (III/479) egyáltalán nem az egyszeri pillanat felfokozott jelenlétét, érzéki közvetlenségét hivatott jelölni. A dolog majdhogynem éppen ellenkezőleg áll: az aura reprodukció
általi – ám egyben társadalmilag meghatározott! – „szertefoszlása” (Verfall) az, ami eleget
tesz vagy éppen kiváltja a tömegek „szenvedélyes óhaját” az iránt, hogy „a dolgok térben és
emberileg is közelebb kerüljenek hozzá”. Az aura lerombolását Benjamin itt egyben „a tárgy
héjának lebontásával” azonosítja (vagyis a tárgy, első olvasatra talán némiképp meglepő módon, a reprodukció révén vagy reprodukcióiban válik „közelivé”, kínálja fel magát a közeli tapasztalatra), ami az „észlelés” olyan formáját hozza kitüntetett helyzetbe, ahol annak „a világban lévő egyformaság iránti érzéke” lesz domináns, ez utóbbi „a reprodukció révén az
egyszeriből is az egyformaságot nyeri ki”. Az érzékelés ezen módját, legalábbis ezen a ponton
ez a következtetés adódik, úgy lehetne jellemezni, mint amelyben a dologhoz való érzéki
(térbeli) közelkerülés valójában a dolgok egyformaságához juttat közelebb vagy legalábbis az
egyformaság iránti érzéket erősíti fel (Benjamin „elméleti” párhuzamként a statisztikára hivatkozik): „a realitás irányultsága a tömegekre és a tömegek irányultsága a realitásra” többek közt ezt a következményt vonja magával.
Mi lehet azonban ez az egyformaság a dolgokban, méghozzá az auratikus héjukból kihámozott dolgokban, mondhatni a dolgok mélyén? Talán hosszasabb érvelés nélkül is megkockáztatható, hogy – ebben az összefüggésben – a dolgok eme lényegi aspektusa nem más, mint
a reprodukálhatóságuk. Az új művészetek, nyilván elsősorban a film, kézenfekvő módon azáltal juttatnak közelebb ennek megtapasztalásához, hogy – amint arra Benjamin egy lábjegyzetben utal (9. lj.) – esetükben a reprodukálhatóság nem puszta külső feltétele, hanem elengedhetetlen mozzanata az előállításnak. Az ennek megfelelő befogadói reakciók sorában elsőként a tesztelés fogalmát vezeti be, illetve, mondhatni, teszteli. Ez az attitűd alapvetően a
filmet előállító apparátusé (az operatőré, a vágóé), amely „a színész teljesítményét egy sor
optikai tesztnek veti alá” (VIII) és amely megakadályozza azt, hogy a színész játék közben valamely konkrét közönséghez alkalmazkodjon, éppúgy, ahogyan az apparátus azt sem teszi
lehetővé számára, hogy belehelyezkedjen a szerepbe, amelyet játszik (IX). Vagyis, noha Benjamin ezt így már nem mondja, a filmszínész is tesztel: teszteli a szerepet, vagy talán
méginkább a szerep teszteli a színészt. Az apparátusnak köszönhetően a színész „egész élő
személye” elválaszthatóvá válik az (itt-és-most dimenziójára korlátozott és emiatt reprodukálhatatlan) aurától, míg a néző, akit nem „zavar” semmiféle személyes kontaktus a színészszel, így helyette voltaképpen az apparátusba éli bele magát, maga is „tesztel” és ezáltal a „véleményező” (Begutachters – VIII/488) pozícióját veszi fel. Ez el is határolja a film befogadását a „kultikus” vagy auratikus szituációktól, ami – visszakapcsolódva Benjamin héjmetaforájához – azt sugallja, hogy itt maga a színészi test közvetlen jelenléte az az auratikus burok,
amelyet lehántva a film közeljuttat a dolog lényegéhez, azaz reprodukálhatóságához. A kézenfekvően adódó metaforikus megfeleltetés ezen felcserélődésével (a színész teste lesz a
burok vagy a felület és filmes reprodukciója az, ami e felület mögött rejlik) elsősorban abba
enged bepillantást, hogy azt a „dolgot”, amihez a tömegnek tulajdonított észlelési forma közel

2012. július

69

„

juttat, mennyire mélyen és lényegileg átjárja a reprodukció apparátusa. A tömegek észlelése
az apparátus által tesztelt és alakított realitást tárja fel a reális percepció aurája mögött. Kicsivel később Benjamin ezt így fogalmazza meg: „a valóság apparátustól mentes látványát,
ami a műalkotásoktól joggal elvárható, éppen az apparátussal történő legintenzívebb áthatás
biztosítja” (XI).
A film apparátusának a színjáték mechanizmusaira gyakorolt hatásáról szerzett felismeréseit Benjamin úgy vezeti tovább, hogy lényegében megkérdőjelezi a „színész” kategóriájának jogosultságát a filmben. Itt – ezúttal kitekintve az írásos médiumokra is, a film tekintetében viszont némi önellentmondással – egyfelől arra hivatkozik, hogy a technikai reprodukció
korában a létrehozó és a befogadó pozíció könnyen felcserélődnek vagy legalábbis váltogathatók egymással, másfelől pedig – továbbvezetve a néző „véleményező” attitűdjéről megállapítottakat – arra, hogy a film befogadója mindig félig-meddig „szakemberként” (és potenciális filmstatisztaként) viselkedik (XI). Benjamin példája az „orosz filmeké”, amelyek „szereplőinek egy része nem a számunkra megszokott értelemben vett színész (Darsteller), hanem
olyan ember (Leute), aki önmagát ábrázolja (darstellen - 494), mégpedig elsősorban a saját
munkafolyamatában”. Ez a példa az egész argumentáció talán legellentmondásosabb (nagyrészt pl. Adorno tartózkodó reakciójáért is felelős28) pontjának tekinthető, hiszen Benjamin,
úgy tűnik, itt mintha megfeledkezne az apparátus szerepéről korábban megfogalmazottakról,
arról nevezetesen, hogy az ott kifejtettek értelmében legalábbis kétséggel kellene szemlélni
az önmagát ábrázoló ember képletét, éppen a reprodukciós apparátus „lehántó” tekintetének
közbejötte okán. Adódik itt, persze, egy másik (következményeit tekintve, s erre később még
vissza kell térni, a tömegkultúra kritikája szempontjából meghatározó jelentőségű) olvasata
ennek a mondatnak, amely az ábrázolt munkafolyamatot (amelyben tehát nem színészek,
hanem a munkafolyamatot végrehajtó emberek ábrázolják magukat) magával az apparátussal, vagyis a film előállításával azonosítja. Ha ez az olvasat valamilyen mértékben helytáll,
akkor a film (talán nemcsak a Benjamin által emlegetett „orosz filmek”) éppen azért szögez
szakértő szemeket a vászon elé, mert az ábrázoltak „héja” mögött önmagát, önnön apparátusát teszi észlelhetővé – olyan, egy Benjaminhoz közelálló értelemben becsületes médiumként, amely az esztétikai tapasztalat felszínét áttörve az azt előállító munkafolyamatot teszi
láthatóvá.
A recepció így feltárulkozó szakértő vagy „véleményező” modalitása lesz az a kritérium
is, amelynek mentén Benjamin körülhatárolhatónak véli a tömeges részvétel hatását a befogadói attitűd formáira. Ezt a célt szolgálják a festészet és a film szimultán kollektív befogadásának lehetőségeire (illetve előző kapcsán inkább lehetetlenségére) vonatkozó észrevételek.
A tömegek maradi, illetve progresszív attitűdje a művészet irányában itt a szakértői-kritikusi
és az élvező magatartás viszonyának két ellentétes aránya szerint bizonyul elkülöníthetőnek:
az első esetben (Benjamin példája Picasso és a szürrealista festészet) a tömegekben kettéválik a kritikus és a műélvező attitűdje („a konvencionálist kritikátlanul élvezik, az igazán újat
ellenszenvvel kritizálják”), a másodikban (a példa Chaplin és a „groteszk film”) a kettő bensőséges kapcsolatban marad (XII). A különbség okát Benjamin közvetlenül a művészet „társadalmi jelentőségének” eltérő szintjeire vezeti vissza (minél alacsonyabb ez, annál nagyobb
a szakadék a kritikus és az élvező recepció között – a példa itt is a festészet), valódi magyarázatát azonban megintcsak a tömeg fogalma kínálja. „A döntő körülmény” ugyanis az, „hogy az
28

Vö. Uő, i. m., I/3, 1003-1004.

„

70

tiszatáj

egyének reakcióját – amelyek összessége a közönség tömegreakcióját (massive Reaktion 497) alkotja – sehol másutt nem határozza meg eleve olymértékben a közvetlenül bekövetkezés előtt álló tömegesülés (Massierung), mint a moziban.” A mozi (és a mozinéző tömeg)
„társadalmi jelentősége” abban áll, hogy a nézők szimultán reakcióik révén „kontrollálják”
egymást, vagyis a tömeg képes arra, hogy „megszervezze és ellenőrizze önmagát”. Mit jelenthet ez az önkontroll, illetve egyáltalán az a szervezett „tömegesülés”, amelyet csak az eleve
tömegeknek és reprodukcióként készülő film tesz lehetővé?
Visszapillantva arra, ahogyan Benjamin a realitás tömegekre irányulásában és a tömegek
realitásra irányulásában beálló nagy horderejű fordulatot jellemezte, első körben arra lehetne gondolni, hogy a dolgok „héja” mögött megpillantott egyformaság (a reprodukálhatóság)
princípiuma helyeződik itt át magára a tömegre: mintha tehát a tömeg a neki megfelelő észlelési formának engedelmeskedve, arról mintát véve állítaná elő önmagát. Minthogy Benjamin
itt is nagy súlyt helyez a kritikusi-véleményezői attitűdre (ahogyan fentebb már szóba került,
ezt a reprodukciós apparátus „tesztelő” magatartásának átvételéből eredezteti az esszé),
akár ebben is feltételezhető a tömeg önkontrolljának forrása. Harmadrészt maga a szimultán
kollektív recepció lehet a tömeg (ön)regulációjának eszköze, az a tény nevezetesen, hogy a
tömeg paradigmája itt a moziközönség (vagyis – a tömegkultúra mai, jelentős mértékben a
tévé médiumára alapozott fogalmától némiképp idegen módon – az egyazon idő- és térbeli
jelenen osztozó tömeg képzete), tehát – bár erről Benjamin nem sok szót ejt – egyben egy
olyan szituáció, ahol nem sok szerep jut pl. az olyan reakcióknak, amelyek – az esszé itt használt kifejezésével élve – nem „nyilatkoznak meg” (sich kundgeben). Benjamin itt eléggé határozottan fogalmaz: „S miközben az egyének megnyilatkoznak (indem sie sich kundgeben –
vagyis [csak] amennyiben vagy miáltal megnyilatkoznak), kontrollálják is magukat”. A szöveg
egyik (az „aura” fogalmának szerepére gondolva nem is csekély jelentőségű) vakfoltja éppen
itt azonosítható: miközben Benjamin az egyszeri jelenlét itt-és-mostjának hiányában ismeri
fel azt a konstellációt (az aura elvesztését), amely a technikai reprodukció korát meghatározza, ugyanezen kritérium, vagyis az egyszeri itt-és-most lesz a tömeg esztétikai attitűdjéről alkotott képét meghatározó „mátrix”. Noha Benjamin egy az utószóhoz fűzött jegyzete (32. lj.)
világossá teszi, hogy a tömeg önmagára ismerése (az a pillanat, amikor a tömeg – megjelenésének olyan formáiban, mint az ünnepi felvonulások, a monstre gyűlések, a sportrendezvények és a háború [!] – mintegy „szemtől-szembe látja önmagát” [sieht die Masse sich selbst
ins Gesicht – 506]) kifejezetten az új technikai apparátusok teljesítménye, hiszen „a tömegmozgalmak (Massenbewegungen – egyben a tömeg mozgásformái?] világosabban jelennek
meg a készüléken (Apparatur) keresztül, mint a puszta szem számára”, ez a megfogalmazás
sem iktatja ki azt az előfeltevést, hogy az önmagára (önmaga filmezett arcára) tekintő tömeget egy közösen osztott itt-és-most jelene határozza meg (vagy legalábbis az itt-és-most jelenlét valamiféle szimulációja, mint később pl. a műsor által összekapcsolt tévénézők esetében). Némi túlzással úgy lehetne fogalmazni, hogy az aura (mégha ez itt adott esetben inkább
a felvevő apparátus sugárzása is) a tömegben tér vissza. A tömegnek mintha lenne aurája.
A probléma, jelen szemszögből legalábbis, nyilván egyben a tömeg modern fogalmából
és/vagy tapasztalataiból ritkán hiányzó deficit problémája: az, hogy a tömeg, amennyiben
ilyenként észlelhető vagy ilyenként azonosítja magát, nemigen lehet mentes a szervezettség
közismert kommunikációs hátrányaitól és veszélyeitől: aligha létezik olyan bírálata a tömegkultúrának, amely ne hivatkozna a valamely tér- vagy időbeli jelenlét itt-és-mostjában össze-

2012. július

71

„

gyűlt sokaság manipulálhatóságára, az egyént megtévesztő vagy elvakító (auratikus?) hatására, illetve a differenciált válaszra vagy reakcióra (megnyilatkozásra) való képtelenségére.
Szintén nem érdemes sok szót vesztegetni arra, hogy Benjamin esszéje, amely a politika fasiszta „esztétizálásának” stratégiáját éppen a tömegek esztétikai manipulációjában azonosította, olyan időszakban született, amelyben – egyfelől – ezek a deficitek aligha maradhattak
észrevétlenek a németországi politikai nyilvánosság mindennapjaiban, egyszersmind azonban egy olyan korban is, amelyet – másfelől – éppen azon intézmények politikai válságának
tapasztalata határozott meg, melyek a tömegek reprezentációját voltak hivatottak biztosítani.
Párhuzamért legyen itt elég pusztán Benjamin egyik legjelentősebb (és a Benjaminéletműhöz igencsak szövevényes szálakon keresztül kapcsolódó) kortársára, Carl Schmittre
hivatkozni, aki az 1920-as évek végén a nyilvánosan egybegyűlt tömegek közvetlen
„akklamációjának” formájában vélte fellelni a reprezentatív parlamentáris demokrácia alkotmánytani alternatíváját (mely intézmény válságdiagnózisa amúgy a Műalkotástanulmányból is lépten-nyomon kihallható, legnyilvánvalóbban talán az egyik jegyzetből: „A
színházakkal egyidőben ürülnek ki [veröden] a parlamentek”! – 20.lj./491), és akinek itt azt a
nehézséget kellett (volna) áthidalnia, hogy az ilyen, közvetlenül jelenlévő tömegek „hangja”
rendre a neki feltett kérdésre adott „igen”-re vagy „nem”-re korlátozódik.29
Schmitt egyébként, aki ekkor azt feltételezte, hogy a nép mint „hivatalosan nem szervezett” egység éppen az ilyen közfelkiáltásban szervezi meg magát, 1929-ben igen tanulságos
módon foglalt állást a modern technika teljesítményeiről és a „neutralizáció” ezekhez fűzött
reményeiről: „Egyetlen jelentős technikai találmányból sem számítható ki előre, milyenek
lesznek objektív politikai következményei. A 15. és 16. század találmányai szabadelvűen,
individualisztikusan és lázadó módon hatottak; a könyvnyomtatás mesterségének feltalálása
a sajtószabadsághoz vezetett. Ma a technikai találmányok a tömegek feletti uralom roppant
hatékonyságú eszközei; a rádióhoz hozzátartozik a rádió monopóliuma, a filmhez a filmcenzúra. A szabadságról és a szolgaságról való döntés nem a technikában mint technikában rejlik.” Mivel a technika „éppen mert mindenkit szolgál, nem semleges”, illetve – majdhogynem
Heideggert megelőlegezve – szellemében „mint szellemben nincs semmi technikai és gépies”,
Schmitt (ekkor) nem igazán hitt abban, hogy a technika önmagában elemi politikai változások mozgatórugója lehetne30, Benjamin ezzel szemben mintha a filmvászon elé szögezett tömeg önellenőrzésében sejtette volna meg a sokaság politikai megszerveződésének új kereteit, egy olyan médiumban tehát, amely amúgy talán a legnyilvánvalóbban vonja kétségbe a befogadói és alkotói pozíciók az esszében kilátásba helyezett cserélhetőségének lehetőségét.
Aligha véletlen innen nézve, hogy a „frankfurti” stílusú kultúrkritikának később is ritkán
okozott nehézséget a tévéjük elé láncolt és az adás által összekötött fogyasztók izolált sokasága mögött a hipnotikus tömegrendezvények rémképét felfedezni. Éppígy törvényszerűnek
mondható továbbá, hogy a sokaság fogalmát újrahasznosító újbaloldali politikaelméletek –
amelyek számára a tömegkultúra a „poszt-fordi” kapitalizmusban mint a termelőeszközök
előállításának voltaképpeni színtere paradigmatikus jelentőséggel bír31 – kifejezetten a szer-

29
30
31

Vö. C. Schmitt, Verfassungslehre, Berlin 1928, 277-278.
Az idézeteket l. Uő, A politikai fogalma, Bp. 2002, 64-66.
P. Virno, A Grammar of the Multitude, Cambridge/London 2004, 58-61.

„

72

tiszatáj

vezetlen és reprezentálhatatlan (emiatt pl. a „nép” fogalmával nem leírható) tömegekre korlátozták e fogalom társadalomkritikai alkalmazhatóságát.32
A tömeg megszerveződésének tehát a kommunikáció bizonyos egyirányúsága vagy legalábbis az adó és befogadó oldal közötti erőteljes komplexitáscsökkenés a feltétele. Mindezt a
tömegmédiumok hűvösebb, egyszersmind fejlettebb technológiákra alapozott elméletei sem
igen vonják kétségbe. Niklas Luhmann pl., aki a művészetnek a társadalomban betöltött helyéről alkotott elképzelését amúgy diametrálisan Adornoval szemben pozicionálta33, a „tömegmédium” fogalmát a kommunikáció egyirányúságában és a részvevők közvetlen érintkezésének hiányában beazonosított kettős feltételre alapozta (egy élete vége felé adott interjú
tanúsága szerint emiatt nem tekintette tömegmédiumnak az internetet).34 A „szórakozás”
(Unterhaltung) ezen keretek között annyit jelent, hogy „nem keresünk és nem találunk alkalmat arra, hogy kommunikációra kommunikációval válaszoljunk”: ezért nincs értelme pl.
az ismételt befogadásnak, kivéve, „ha az olvasó most már a művész ügyességét szeretné
megcsodálni, a film nézője pedig az ábrázolás finomságaira akar összpontosítani”, ez azonban már az információ és a közlés közötti különbségtételt, vagyis kommunikációt venne
igénybe.35 És valamiféle figyelmet, lehetne hozzáfűzni: a tömeg, úgy látszik, nem tud figyelni.
Eme hiányossága persze nem kerüli el Benjamin figyelmét sem, mégis – és az iménti kitérőt
befejezve ezen a ponton érdemes visszakanyarodni a Műalkotás-tanulmány szövegéhez – a
legkevésbé hagyja ennyiben a dolgot.
A csak „megnyilatkozása” révén önmagát kontrolláló tömeg képzetéből mondhatni egyenesen következik Benjamin utolsó fontos különbségtétele, amely arra céloz, hogy az itt leírt
(ám már az ebben az összefüggésben egyfajta előzménnyé avatott dadaista művészetben
megsejtett – XIV) befogadói attitűd kizárja az „elmélyülés” (Versenkung – 502) lehetőségét:
ezt a befogadásformát, amely Benjamin szerint „a polgárság elfajzása idején az aszociális magatartás iskolájává vált”, elsődlegesen a koncentráció (Sammlung, vagyis egyfajta „összegyűjtés”, itt nyilván valamiféle összeszedettség) tünteti ki, amelynek ellenpontját a film „sokkhatásaira” adott reakciók alkotják. A „Sammlung” blokkoltságát hivatott illusztrálni Benjamin
sokat citált idézete Georges Duhameltől („Már nem tudom azt gondolni, amit gondolni akarok. A mozgóképek foglalták el a gondolataim helyét.”): a rögzíthetetlen filmkockák nem teszik lehetővé a „kontemplációt” és noha sokkhatásuk „fokozott lélekjelenlétre” tart igényt,
ezt nem lehet koncentrációnak nevezni. Benjamin – egyben mint „a szociális magatartás
egyik válfaját (Spielart)” – a „kikapcsolódás” vagy szórakozás, azaz a „Zerstreuung” kategóri-

32

33

34

35

Vö. pl. uo., 79. Populárisabb és romantikusabb változatban l. M. Hardt – A. Negri, Empire,
Cambridge/London 2000, 60-62., 113. stb.
Vö. N. Luhmann, „A műalkotás és a művészet önreprodukciója”, in Kiss A. A. – Kovács S. – Odorics F.
(szerk.), Testes könyv I., Szeged 1996, 115-116.
Vö. Uő, A tömegmédia valósága, Bp. 2008, 10-12.; S. Laurin, „Interview mit Niklas Luhmann: »Das
Internet ist kein Massenmedium«„ (http://www.ruhrbarone.de/niklas-luhmann-%E2%80%9Edasinternet-ist-kein-massenmedium%E2%80%9C/„). A befogadó tömeg alkotóelemei közötti
érintkezés tagadása régi toposza a tömegkultúra (és általában a tömeg) kritikájának, l. pl.
MacDonald, 32. Inkább csak adalék, hogy Guy Debord egy időben népszerű kultúrkritikai munkája a
„spektákulum
társadalmának”
egyik
fontos
összetevőjét
szintén
az
egyirányú
tömegkommunikációban jelölte ki: G. Debord, A spektákulum társadalma, Bp. 2006, 16.
Luhmann, i. m., 66-67.

2012. július

73

„

áját állítja szembe a „Sammlung”-gal, egy olyan kifejezést választva, amely talán igényel némi
magyarázatot.
A szó ugyanis nemcsak a – pl. az „Unterhaltung” jelentéskörével érintkező – „szórakozás”
értelmében vett ’kikapcsolódást’ jelöli, hanem teljesen világosan tükrözi a „(zer)streuen” ige
viszonylag kései jelentésbővülését is – akárcsak az ezen minta szerint képzett magyar „szórakozás” a ’(szét)szór(ód)ás’ (és rajta keresztül a ’szétszórtság’) jelentéskörét.36 Mindez elsősorban a ”Sammlung”-gal való szembeállítás okán érdemel említést: a két ellentétes szemantikájú kifejezés, amelyek relációja egyébként A német szomorújáték eredetében az allegória
„sémáját” adta meg37, nem pusztán kétféle mentális állapotot vagy beállítódást szembesít
egymással, hanem, érzéki jelentéssíkjukat tekintve, a tömeg két állapotát vagy még inkább
szerveződési formáját (összegyűlés és szétszóródás) is leírja. Az önmagát a moziban, szervezett, illetve saját magát kontrolláló tömegként előállító közönség bizonyos értelemben összevagy egybegyűlt tömeg, Benjamin ugyanakkor egészen pontosan a „szociális magatartás”
számára foglalja le a „Zerstreuung” szót. Az egybe- vagy összegyűlt tömeg adekvát magatartásformája tehát a szétszórtságé, a figyelem szétszórtságáé vagy szórakozottságáé, vagy
másképpen: a tömeg ebben a szórakozottságban nyilvánul meg és ebben a szórakozottságban kontrollálja önmagát.
A kifejezés helyi értékének pontosabb megértése érdekében röviden érdemes kitekinteni
a fogalomhasználat környezetére is. Első helyen Siegfried Kracauer 1926-os, Kult der
Zerstreuung c. esszéjére kell utalni, amely a fogalmat kifejezetten a tömeg (a berlini mozik
nagyvárosi közönsége) kultúrájának megnevezésére veti be, egy olyan magatartást körülírva,
amelyet felületi vagy külsődleges, ugyanakkor szünet nélkül egymásra torlódó benyomások
igazi egységgé össze nem álló sorozata vált ki és amely – ellentétben a „magas” kultúra
„elfojtásjelenségeivel” – a nagyvárosi élet társadalmi „rendetlenségét” közvetíti vagy tükrözi.38 Egy évvel később egyenesen a Lét és időben tűnik fel a kifejezés: Heidegger értekezésének több pontján, több összefüggésben is a „mindennapiság” létmódját tárgyalva él vele, így
pl. a „kíváncsiság” elemzésében a „Dasein” gyökértelenségét illusztrálja, a „Dasein” történetiségének vizsgálata során pedig a „Zerstreuung”-ból önmagát összeszedni kényszerülő ittlét
lesz az inautentikus időtapasztalat egyik hordozója.39 Adorno már hivatkozott írása a zene
fétiskarakteréről már Benjamin nyomán használja a szót40, a Kultúripar-tanulmány bevezetésében pedig teljes jelentésrétegzettségét kiaknázva szerepelteti ott, ahol a tömegkultúra
technikailag meghatározott kommunikációs alapsémájáról (központosított előállítás és szétszórt befogadás [„zerstreute Rezeption”]) beszél41.

36

37

38
39

40
41

Az etimológiához vö. J. és W. Grimm, Deutsches Wörterbuch 31, Lipcse 1889, 786.; Benkő L. (szerk.),
TESz III., Bp. 1976, 784.
Benjamin, GS I/1, Frankfurt 1974, 364. Részletesen erről l. S. Weber, „Mass Mediauras”, in Uő, Mass
Mediauras, Stanford 1996, 93-97.
Vö. S. Kracauer, „Kult der Zerstreuung”, in Uő, Das Ornament der Masse, Frankfurt 1973, 314-315.
M. Heidegger, Sein und Zeit, Tübingen 1967, 172., 371., 389-391. L. ehhez még Jacques Derrida
elemzését: J. Derrida, „Geschlecht”, in: Research in Phenomenology 1983/1, 75-81. Heidegger és
Benjamin fogalomhasználatának szembesítéséhez l. Virno, 88-94.; Weber, 92.
Adorno, 32., 37.
M. Horkheimer – Adorno, Dialektik der Aufklärung (Uő, Gesammelte Schriften 3), Frankfurt 1997,
142. Vö. még: 148.

„

74

tiszatáj

A Műalkotás-tanulmány utolsó fejezetében Benjamin maga is egy felületi vagy akár
„inautentikus” magatartásformát segítségül hívva konkretizálja – amúgy meglehetősen ambivalens összefüggésbe helyezve az esszéjét meghatározó politikai programot42 – „Sammlung” és „Zerstreuung”, koncentráció és kikapcsolódás, összeszedés és szétszórás, összeszedettség és szétszórtság oppozícióját, ez a magatartásforma a „megszokás” (Gewohnheit,
Gewöhnung, – XV/505). Miután megállapítja, hogy míg a koncentrációként elgondolt befogadás a műben való elmerülésként írható le, addig a „szórakozó tömeg” (a szórakozott tömeg?)
„magába süllyeszti” a műalkotást, amelynek sokkhatását nem sokkal korábban a befúródó
lövedékéhez hasonlította (XIV). A szórakozó, szórakozott vagy szétszórt és egyben kollektív
befogadás történeti paradigmájául az építészet kínálkozik, hiszen az épületek befogadása
egyszerre „használat” és „észlelés” formájában, azaz egyszerre „taktilis” és „optikai” úton
megy végbe. Ezt a kettősséget kell tehát a már korábban felállított oppozícióhoz hangolni,
ami könnyen elvégezhető feladat: míg az optikai észlelés a kontempláció és a figyelem
(Aufmerksamkeit) pályáit veszi igénybe, addig a „taktilis oldalon” a megszokás, illetve – mintegy a „feszült figyelem” (akár: odafigyelés – in einem gespannten Aufmerken) ellentéteként
– a „futólagos észrevétel”, egyfajta mellékes regisztráció (in einem beiläufigen Bemerken)
lesznek meghatározóak. Amint azt az „optikai oldal” háttérbe szorítása is jelezheti43, Benjamin itt már nem kizárólag a moziról (és Kracauer fogalomhasználatától valóban eltávolodva44) beszél: az építészet befogadásának eme jellemzése immár az „emberi észlelőapparátus”
előtt „történelmi fordulópontokon” tornyosuló „feladatok” megoldása számára szolgáltat
modellt. Ezekkel a fordulópontokkal – amelyek az észlelőapparátus újraszerveződését kényszerítik ki (pl. mert technikai apparátusokról kell mintát vennie, mint a filmet „tesztelő” befogadónak) – a „megszokás” útján lehet boldogulni, amelyet – a Benjamin által felajánlott
minta nyomán – valamely épület fokozatos birtokba vételeként, „belakásaként”45 kell tehát
elképzelni – azzal az (itt fontos) különbséggel nyilván, hogy az emberi észlelőapparátus
„hozzászoktatása” az érzékelés új feltételeihez, mint azt Benjamin meg is jegyzi, nem az
egyén, hanem a tömegek „mozgósítását” igényli, és éppen ezt a feladatot végzik el az olyan
tömegmédiumok, mint a film. Ebben a tekintetben Benjaminnak feltehetőleg ma is igaza van:
aki nem 3D-s változatban látta az Avatar c. filmet, annak számára is teljesen világos lehetett
pl. a beállítások ismétlődő sajátosságaiból, hogy ez a film az új technológiára „trenírozza”46 a
tömegek szemét.
42

43

44
45

46

Vö. ehhez D. Baecker, „The Unique Appearance of Distance”, in H. U. Gumbrecht – M. Marrinan
(szerk.), Mapping Benjamin, Stanford 2003, 9-11.
A „spektákulum társadalmát” ezzel szemben éppen a tapintásnak a látással szembeni háttérbeszorulása jellemezné: Debord, 16. Tanulságos egyébként, hogy a „tömeg” modern fogalomtörténetének
már korai szakaszában is egészen egyértelműnek tűnik az a feltételezés, hogy a tömegekben mindent elsöprő a vizuális érzékelés túlsúlya: „A tömegek csak képekben tudnak gondolkodni és csak
képekkel befolyásoltatják magukat. Csak a képek rémítik meg vagy kápráztatják el őket és indítják
tettre” – olvasható pl. Le Bonnál (G. Le Bon, A tömegek lélektana [1895], Bp. 1993, 59.). Ezért is érdekes, hogy Benjamin a tömeges befogadásban a taktilitásra helyezi a hangsúlyt.
Makropoulos, 8.
Az ilyen „belakás” hermeneutikai alternatívájaként l. Gadamer, „Épületek és képek olvasása”, in Uő, A
szép aktualitása, Bp. 1994, 158-159.
A kifejezést ebben az összefüggésben l. N. Bolz, „Aesthetics of Media”, in Gumbrecht – Marrinan
(szerk.), 26-27. A tömegek „érzéki tanulásáról” Virno, 94.

2012. július

75

„

A „megszokás” és a „szórakozás” nem állnak ellentétben, sőt úgy tűnik, Benjamin számára
utóbbi előbbi sikeréről tanúskodik: „az, hogy valaki szórakozva képes bizonyos feladatok ellátására, azt bizonyítja, hogy ezek megoldása számára megszokássá vált”, ahogyan pl. ez az
írás is egyre kevesebb melléütéssel (bár remélhetőleg nem túlságos szórakozottsággal) készül egy új klaviatúrán. Aligha szorul magyarázatra az, hogy az így megragadott „megszokás”
tágabb értelemben nélkülözhetetlen feltétele a tömegkultúra mechanizmusainak: így „mászik
a fülébe” a rádióhallgatónak az aktuális sláger vagy – Adorno Benjaminra hivatkozó példájával47 – így tölti be a funkcióját a beszélgetést vagy táncot „kísérő” zene, és így épül be egy
háztartás napi ritmusába a háziak kedvenc szappanoperája. Persze, ez a fogalom eléggé nyilvánvaló módon aknázza alá azt, amit Benjamin a film „sokkhatásáról” mond: ahogyan az újszerűség (pl. a művészi újszerűség) vagy a figyelem, úgy feltehetően a sokkhatás is a „megszokásban” ütközik önnön határaiba vagy szünteti meg önmagát. Benjamin ugyan, nem csekély fogalmi erőfeszítés árán, megbirkózik ezzel az ellentmondással, elsősorban azáltal, hogy
a tömegek figyelemhiányát kompenzálni hivatott „futólagos észrevételt” implicit módon a
„szakértői” attitűddel köti össze (kissé talán félrevezető párhuzamként arra lehetne gondolni, ahogyan az ember nap mint nap boldogulni kényszerül az őt körülvevő apparátusok általában tipikusként ismétlődő üzemzavaraival), az esszé zárlatában mégis kissé irritálónak hat
az a végkövetkeztetés, amely a film által lehetővé tett recepciós modalitást olyan „véleményezői magatartásként” definiálja, amely „nem foglalja magába a figyelmet”. Az utolsó mondat („A közönség vizsgáztat, de szórakozva teszi azt” [Das Publikum ist ein Examinator, doch
ein zerstreuter.” – XV/505]) olyan klisére épül (a szétszórt vizsgáztatóéra), amely még ama
egyenletes, bár futólagos vagy mellékes, regisztráló figyelem képletét sem igazán támogatja,
amelyet Benjamin a tömegek oldalán sorakoztat fel – ezen a ponton aligha lehet elfojtani azt
a gyanút, hogy Benjamin (Baudelaire és Proust fordítója) ebben az esszében a tömegkultúra
(a film progresszivitásáról alkotott jövendöléseit tekintve meglehetősen illuzórikusnak bizonyuló) politikai programja mellé egyben a tömegkultúra esztétikai kritikáját is mellékelte.
Fel kell tenni tehát a kérdést: mi lehet mégis az a pozitív momentum, amely megkülönbözteti a befogadás itt felvázolt modalitását a művekben „elmélyülő” egyénétől, másként fogalmazva, mi az, amit ez utóbbi nem, a moziközönségen modellált attitűd viszont képes regisztrálni? Visszautalva az aura lerombolásával, „a tárgy héjának lehántásával” kapcsolatos
fejtegetésekre, úgy tűnik, a „közelség” újfajta tapasztalata tünteti ki az új befogadásmódot,
amelyről persze már megállapítást nyert, hogy ez a dolgok „egyformaságának”, másfelől nézve lényegi reprodukálhatóságának tapasztalata – s mint ilyen (azaz olyan tapasztalat, amely a
dolgokon a reprodukciót észleli), legalább annyira teremt távolságot, mint közelséget.48 Talán éppen ez a távoli közelség vagy, pontosabban fogalmazva, a távolság vagy elválasztottság
közelségként való megtapasztalása teszi lehetővé azt, hogy a tömegkultúra befogadásifogyasztói mechanizmusai (így az, amit Benjamin „megszokásnak” nevezett) talán minden
másnál könnyebben vagy hatékonyabban boldogulnak a modern élet technikai vagy mesterséges „valóságaival”, vagyis alkalmazkodnak azokhoz a mindenkori „apparátusokhoz”, amelyek ezeket a realitásokat kibogozhatlanul átszövik.
Aligha vitatható, hogy az ilyesfajta alkalmazkodásként felfogott megszokás váltotta ki az
olyan kultúrkritikai aggodalmakat, amelyek többek között Adorno – minden apokaliptikus
47
48

Adorno, 37.
L. ehhez Weber, 88.

„

76

tiszatáj

felhangjuk ellenére ma sem teljesen tanulságmentes – kirohanásaiban öltöttek formát, pl. ott,
ahol a filmipar szimulációs stratégiáinak arról a mozilátogatóról leolvasható hatásairól értekezik, aki az utcát az éppen odahagyott mozifilm folytatásaként észleli vagy ahol az olyan zenei előadás divatját bírálja, amelyik önnön gramofonfelvételeként akar hatni.49 Nyilvánvalóan annak a naturalizációnak a fenyegetéséről van szó, amelyet Benjamin a technikai reprodukálhatóság korában a valóságot mélyen átjáró apparátusok teljesítményében ragadott
meg, többek között arra hivatkozva, hogy itt a valóságnak az apparátusoktól mentes megtapasztalását „éppen az apparátussal történő legintenzívebb áthatás” biztosítja – nem mellesleg éppen annak árán, hogy az apparátus pontosan ebben a manipulációban maszkírozza a
valóságtól „idegen testnek” magát (XI). Benjamin e mélyértelmű észrevétele azt is implikálja
tehát, hogy az apparátus – valójában – nem idegen test többé: éppen ezért volt lehetséges az
orosz filmről előadott tézisének fentebb javasolt, radikális olvasata, amely a filmben ábrázolt
„munkafolyamatot” magának az apparátusnak a működésével azonosította. Aligha érdemes
sok szót vesztegetni arra, hogy a tömegkultúra normál működési vagy termelési módjában
nem feltétlenül törekszik az ilyen naturalizáció leleplezésére, mint ahogyan arra sem, hogy
az „apparátus” ebben betöltött funkciójával szembesítsen (ezt gyakran éppen azzal palástolja, hogy ezt a szembesítést saját témájává teszi – példaként akár a Mátrix-trilógiára is lehetne
hivatkozni), az is nyilvánvaló ugyanakkor, hogy a tömegkultúra kritikája idejétmúlt
feladatmeghatározást követne akkor, ha az apparátus működésmódját egy olyan, helyreállítandó „természetbe” való beavatkozásként tenné vizsgálat tárgyává, amelynek konstitúciójában az apparátus valójában nem idegen testként működik közre. Az önmaga kritikai felülvizsgálatára vállalkozó tömegkultúra innen nézve voltaképpen aligha tehet többet, mint hogy
befogadásának eme feltételrendszerét befogadásának saját körülményei között – azaz pl. a
„Zerstreuung” tömeges attitűdjében hozzáférhető módon – reflektálja (a ’90-es évekből vett,
hevenyészett példaként a Beavis and Butt-Head c. rajzfilmsorozatot lehetne megemlíteni). A
kritika pedig akár magánál Benjaminnál is találhat kiindulópontot, aki, a Passagen-Werk
egyik, a film „politikai jelentőségének” szentelt feljegyzésében a következőképpen határozza
meg „az újabb művészet formaproblémáját”: „Mikor és hogyan fogják azok a formavilágok,
amelyek a mechanikában, a filmben, a gépgyártásban, az újabb fizikában stb. a közreműködésünk nélkül jelentek meg és vették át a hatalmat fölöttünk, feltárni azt, ami bennük természetnek nevezhető? Mikor jut el a társadalom abba az állapotba, ahol ezek vagy a belőlük keletkezett formák természeti formákként jelennek meg számunkra?”50 A tömegkultúra kritikája akkor tud hitelesen felelni erre a kérdésre, ha a válaszban nem korlátozódik arra, amit
Benjamin a Műalkotás-tanulmányban megszokásnak nevezett.

49
50

Horkheimer – Adorno, 147.; Adorno, 31.
Benjamin, GS V/1, Frankfurt 1982, 500. Az idézethez l. Makropoulos, 19-20.

2012. július

77

„

HÓDOSY ANNAMÁRIA

Végzetes vonzerő
HOMOFÓBIA ÉS MELEG METAFIKCIÓ A M ARIO ÉS A VARÁZSLÓBAN
Thomas Mann Mario és a varázsló című kisregényének (1930) két értelmezése híresedett el.
Az egyik, domináns olvasat a kisregényt a fasizmus allegóriájának tartja: a mai olvasó már
gyerekkorában ezzel a kétségkívül igen megalapozott interpretációval szembesül.1 „Ami azt
illeti, a szöveg alapján egész fasizmus-elméleteket bizonyítottak már, a Mann által részletesen megrajzolt osztályviszonyok analízisétől az előadás teatralitásán mint a politika fasiszta
esztétizálásának esetén át egészen a tömegpszichológiában megjelenő szadizmus-mazochizmus dialektika pszichológiai vizsgálatáig.”2 A másik, kevésbé domináns értelmezés középpontjában a varázsló Cipolla és a művész (Mann) közötti hasonlóság áll. A „varázsló” magának Mannak a gyerekeitől kapott beceneve volt. Az, hogy Cipolla művészként jelenik meg a
történetben, aki „parla benissimo”, akinek technikai tudását, kiemelkedő retorikai és egyéb
természetű tehetségét az anonim én-elbeszélő gyakorta kommentálja, egyfajta önkommentárként fogható fel.3 A párhuzam strukturálisan is érvényesül. A Cipollával történt esetet a
kisregény már a második mondatban beharangozza, de a beszámolóra a történet feléig várni
kell. Hasonlóképp, saját előadásán Cipolla is „váratott magára. Fokozta a feszültséget fellépése halogatásával. A közönség nem vette rossz néven a számítást, de mindennek van határa.”4
Ahogyan Cipolla megbűvöli a közönséget, úgy bűvöli el a narrátor a befogadót,5 elhitetve vele
az ő értelmezését a dolgok állásáról, az ő kívül- és felülállását az alantas produkción. George
Bridges a látványosabban önreflexív és direkt művészportrét kínáló Aschenbach-képet veti
össze Cipolláéval, mely utóbbi szerinte az előbbi profán verziója.6 Akárhogy is, a bűvész viselkedése a pódiumon „a művész motivációit, módszereit és integritását kritizálja”, s mikor
hivatásáról mind egyértelműbben kiderül, hogy hipnotizáción alapul, ez „megkérdőjelezi a

1

2

3
4

5

6

Összefoglalóért ld. Thomas Mann, Kommentar zu samtlichen Erzählungen, ed. Hans Rudolph Vaget
(Munich: Winkler, 1984) 220-50; Thomas Mann Handbuch, ed. Helmut Koopmann (Frankfurt/Main:
Alfred Kröner,1990) 590-600.
Eva Geulen: Resistance and Representation: A Case Study of Thomas Mann’s „Mario and the
Magician”. In New German Critique, No. 68, Special Issue on Literature (Spring - Summer, 1996), 17.
Vö: Geulen, 18.
Thomas Mann: Mario és a varázsló. Ford. Sárközy György. In Uő: Úr és kutya. Kisregények. Európa
Kiadó, Bp., 1979. 228. Az oldalszámokat ezentúl a szövegben jelzem.
G. F. Leneaux, „‘Mario und der Zauberer’: The Narration of Seduction or the Seduction of Narration?”
Orbis Litterarum 40 (1985): 327-47.
George Bridges: Thomas Mann’s Mario und der Zauberer: „Aber zum Donnerwetter! Deshalb bringt
man dochniemand um!” In The German Quarterly, Vol. 64, No. 4, „Weimar Republic” (Autumn,
1991), 507.

„

78

tiszatáj

művész azon képességét, hogy a valóság minimálisan is hiteles interpretációjával szolgáljon.”7
Ez utóbbi értelmezés kacsint ki egy másféle, s az utóbbi időben népszerűbbé váló olvasat
felé, amely e dolgozat alapját is alkotja, nevezetesen, hogy „Cipolla számos jellemzőjében osztozik Mannal, beleértve a művészi önbizalom erősen problémás voltát és a fiatalemberek
iránti reménytelen szerelmet is.”8 Ez utóbbi kifejtésére a Halál Velencében látszólag alkalmasabbnak tűnhet, ennek ellenére a rejtettebb problémákra is érzékeny gender studies felívelése óta számos értelmező tért már ki rá, hogy rövidebben vagy hosszabban felmutassa a kisregényben a Cipolla rejtett homoszexualitására utaló jegyeket, illetve Mannak a homoszexualitáshoz való viszonyát9 a varázsló ábrázolásán keresztül. Mindezt általában elválasztják a kisregény politikai illetve metafikcionális értelmezéseitől – mintegy Mann privát pszichológiai problematikájának kivetüléseként értelmezve a történetet.
E dolgozatban arra teszek kísérletet, hogy megvizsgáljam e három jelentéssík összefüggését. Vajon ezek kizárják egymást? Az olvasó preferenciától vagy ismereteitől függően vagy
így vagy úgy olvasandók? De vajon a szöveg mennyire veszi számításba ezeket a preferenciákat? Vagy a szóbanforgó jelentéssíkok – legalábbis részben - összeolvashatók? Miképpen? A
fasizmus helyett a vágy fasizmusáról van szó? Vagy a fasizmusban kifejeződő (elfojtott) vágyakról? Ha Cipollát a művész torz tükörképeként értelmezzük, akkor a szöveg a homoszexuális művészet mint olyan kérdését vetné fel? Vajon nem lehetséges-e, hogy a különböző olvasatok épp azért olvashatók össze valamennyire, mert a szöveg tropológiája egy olyasfajta
meleg jelölési stratégia kifejeződése, mely az egyik jelentéssíkot következetesen a másik
hordozójává vagy épp álcázásává teszi? Vagy a különböző problémák egymástól is függnek,
lényegi összefüggésben állnak? Némelyik kérdésre talán válasz adódik.
Cipolla homoszexualitása
A Cipolla látens homoszexualitása mellett érvelő értelmezés első pillantásra arra tűnik legalkalmasabbnak, hogy motiválja a cselekményt: eszerint a varázsló elfojtott vágyaiért „áll boszszút” a közönségen. Első áldozata, „a giovanotto maga a Mannesehre és Mannesstolz”10, a férfiasság csúcspéldánya, ahogyan legtöbb kiválasztottja szintén jóképű fiatalember, akiknek
vonzerejére és szexuális potenciájára Cipolla folyamatos megjegyéseket tesz. Egyiküket – aki
különösen hajlandónak mutatkozik rá, hogy alávesse neki az akaratát – egyenesen simogatással és lehelgetéssel vesz rá a mutatványok végrehajtására. A legnyilvánvalóbb érv persze a
kisregény csúcspontja, a Marioval történt „eset”, amennyiben Cipolla itt – fejhangon sóhajtozva és ígérgetve - azt hiteti el a fiúval, hogy ő (Cipolla) Mario reménytelen szerelme,
Silvestra, s Mario a lányt csókolja meg, amikor Cipolla felkínálja neki arcát/ajkát.

7

8
9

10

Levi B. Sanchez: Mario and the Magician. From Modernism Lab Essays http://modernism.
research.yale.edu/wiki/index.php/Mario_and_the_Magician
Anthony Heilbut, Thomas Mann: Eros and Literature (New York: Knopf, 1996), p. 497.
Erről rövid összefoglaló olvasható a kor homoszexualitáshoz való általános viszonyának
kontextusában: In Florence Tamagne: A History of Homosexuality in Europe. Volume I-II. Berlin,
London, Paris 1919-1939. Algora Publishing, New York, 2006.
Bridges, i.m. 507.

2012. július

79

„

Ily módon Cipolla figurája felfogható úgy, mint aki hipnotikus képességeit fiúkkal való
szerelmi enyelgésre használja, s az előadást egyfajta transzvesztita show-vá alakítja. De Mario megalázása sem merül ki annyiban, hogy elveszik a szabad akaratát és hiábavaló szerelmét Silvestra iránt leleplezik, hanem kiegészül azzal, hogy nyilvánosan válik egy „homoerotikus aktus” résztvevőjévé, ami a közfelfogást tekintve az előbbieknél is sokkal pejoratívabb rá
nézve – s ami bosszúját is motiválja.
Cipolla nem minden áldozata férfi. Csakhogy Angiolieri asszonyról, akin a leglátványosabban megmutatja hatalmát, köztudott, hogy ifjúkorában egy híres színésznő társalkodónője volt, akit bálványozott (panzióját is róla nevezte el).11 Amikor Cipolla ezt a nőt hipnotikus
erejével elvonja férjétől, egy „kopasz kis emberkétől”, aki kétségbeesetten kiáltozik utána, ez
első pillantásra pusztán Cipolla hatalmát mutatja. Mario esetéből visszatekintve azonban azt
a következtetést vonhatjuk le, hogy Cipolla ezúttal is azt hitette el áldozatával, hogy ő valaki
más, olyasvalaki, akiért a nő minden további nélkül otthagyná a férjét. S hogy ez ki lehetne,
arra csakis az a válasz adódhat, hogy a nagy színésznő, aki (eszerint) több lehetett Angiolieri
asszony (érzelmi) életében, mint szokványos barátnő. Mint Bridges kijelenti, „az Angiolieriincidenst a mű középpontjában álló általános homoerotikus problematika részeként kell
nézni”12, aminek hatására Mario „titka” is kétértelműbbé válik.
Az értelmezők gyakori tévedése, hogy – Cipolla szavait névértéken véve - Marióban egy
újabb ”vonzó” fiatalembert látnak, aki csak véletlenül lesz éppen a varázsló legmegalázóbb
„trükkjének” célpontja. Cipolla valóban vonzónak nevezi a pincért, de elsősorban a ruházatát
illeti bókokkal, s ez, mint azt Bridges hangsúlyozza, már csak azért is ironikus, mert férfiak
esetében ez nem szokványos módja a dicséretnek, valójában ellenkező hatást kelt. A narrátor
leírása is ennek megfelelő, amennyiben a szóban forgó ruhát Marióhoz nem illőnek minősíti,
másrészt – szemben például a korábban egyértelműen és egyszerűen jóképűként ábrázolt
giovanottóval – Mario bizonyos vonásait úgy jellemzi, hogy azok szépnek semmiképp sem
tekinthetők.13 A narrátor leírása után az, hogy Cipolla szoknyavadásznak, lányok kedvencének nevezi a fiút, csúfolódásnak hat; Mario nem olyan, mint az eddig megszólított fiatalemberek, de ez nem (csak) a szép vonások hiányát jelenti. Cipolla Ganümédésznek szólítja a fiút,
ami a homoszexualitás egyik legszokványosabb kódja a kultúrában. Mindebből úgy tűnik,
nem Cipolla áll hozzá másként a fiatalemberhez, hanem Mario is eleve más. Felmerül, hogy
nem tagadásként, hanem éppenséggel vallomásként kell értékelnünk vállvonogatását,
amelyben a (narrátor szerint!) az fejeződik ki, hogy „a szépnem érdektelen a számára”. És
ennek megfelelően az is felvetődik, hogy a fiatalember általános melankóliája, „szívfájdalma”,
11

12
13

Eleonora Duse (1858-1924) életéről valóban szólnak olyan pletykák, miszerint több leszbikus viszonyt is folytatott. Vö.: Who’s who in gay and lesbian history: from antiquity to World War II. Eds.
Robert Aldrich, Garry Wotherspoon, Routledge, 2003, 164.
Bridges, i.m., 504.
Geulen az egyetlen, aki a homoszexuális problematikán belül Marióban nem egy lehetséges homoerotikus vágy (ártatlan) tárgyát látja, hanem annak egy újabb alanyát, egy Cipollával bizonyos értelemben „rokon lelket”. Ehhez kapcsolódóan szintén Geulen az egyetlen, aki észreveszi, hogy Mario
nem „úgy” vonzó, ahogyan a többi fiatalember: szerinte Mann egyenesen az „afrikai” (vagyis a korabeli rasszista ideológia szempontjából alsóbbrendű és csúnya) típushoz kapcsolt sztereotípiának
megfelelően jellemzi a fiút, amiben inkább lesajnálás fejeződik ki. Vö.: Geulen, i.m., 20-21. Megjegyzendő azonban, hogy az ezúttal az olasz környezettel jellemzett „egzotikus” iránti vágynak nagy szerepe van a meleg irodalomban (pl. Gide vagy Forster műveiben).

„

80

tiszatáj

szerelmi „titka” talán ugyanaz, mint Cipolláé, aki vele ellentétben nem rejtegeti, hanem bűvészi tevékenységébe szublimálja, s így (a nagyközönség által) észrevétlenül fejezi ki azt.
Ez az interpretációs lehetőség ott bicsaklik meg, hogy Mario szerelmének neve nem
Silvester, hanem Silvestra; a fiú egyértelműen heteroszexuális, macho polgártársának gúnykacaja tehát nem megsejtett szexuális orientációjának, hanem a heteroszexuális rivalizálásban való alulmaradásának szól. Ez a sugallat meghiúsul, de a többi sem válik bizonyossággá:
„a homoszexualitásra való utalások mindig megmaradnak innuendónak, színházi illúziónak
és allúziónak”14. Angiolieri asszony esetében nem tudjuk meg, hogy a nő kit gondolt követni.
A fiúk testi adottságainak dicséretét kihívásként is kezelhetjük, amely annak szól, hogy
Cipolla tudja, spirituális szinten mindőjüket le fogja győzni, bármilyen férfiasan erősek is.
Akár még a Ganümédész megszólítás is – amely végül is Mario pincéri, tehát „pohárnoki” foglalkozására alapul – felfogható a Mario puhányságán való élcelődésnek. A csók csak Mario téveszméjének erősségét és érzelmei mélységét érzékelteti?
Retorika és rejtjelezés
Mann írásművészetének, „varázslatának” így is új aspektusai tárulhatnak fel. Mann művei
gyakran árulkodnak homoerotikus érzelmekről, ami a Halál Velencében vagy a Tonio Kröger
esetében fel is tűnik, a Mario és a varázsló interpretációiban azonban váratott magára. Mindez talán annak köszönhető, hogy a probléma itt rejtettebben, áttételesebben jelentkezik.
Bridges egyenesen úgy véli, hogy míg a korábbi történetben a Künstler-Bürger antitézis magában Aschenbachban testesül meg, addig a manni hős két inkompatibilis fele a Marióban
csendes konfrontációban szemtől szembe kerül egymással”15, s Cipolla Marioval elkövetett
„szabadossága” pontosan ugyanaz, amit Aschenbach Tadzioval szemben – szerencsére – nem
engedett meg magának. De a különbségekhez az is hozzátartozik, hogy az előbbi regény(ek)ben a homoerotika – még ha elfojtott, platonikus formában is – nyíltan
tematizálódik, az utóbbiban viszont az egynemű vonzalom semmilyen formája nem jelenik
meg szó szerint. Mann itt nem eufemizál és spiritualizál, mint Aschenbachnál, hanem álcázza
és kódolja a homoerotika jeleit oly módon, hogy azok erotikus összefüggése kevésbé kézenfekvő legyen, mint az, amelyik aszexuális. Mint Eve Sedgwick Kosofsky és Alan Sinfield rámutatott, mindez a meleg irodalom egyik „legsajátabb” jellemzője, ami nyilvánvalóan ugyanannak tudható be, mint amiért Mann is „rejtjelezte” a szöveget. Az öncenzúra a meleg irodalom
működésének elválaszthatatlan, ám jellegéből adódóan nem-látható része, ami a kritikust arra kényszeríti, hogy olyasmit keressen, ami nincs ott. „D. H. Lawrence például írt egy bevezető fejezetet a Szerelmes nőkhöz, amelyben Birkin férfiak iránt érzett erotikus érzéseit részletezi, majd törölte azt. (…) Kevésbé direkt cenzúrázási módok is vannak – például átírni a
névmások nemét, reszexualizálni azokat (Auden kifejezését használva) – amiről például Proust volt hírhedt.16 Figyelemreméltó módon Cipolla hivatásának jellemzésekor a narrátor egy
pontosan effajta kódolási technikát ír körül: „Ha a nyilvánosságnak port hintett szemébe előadásai természetével kapcsolatban, és bűvészmesternek hirdette magát, ezzel kétségkívül
14

15
16

Geulen, i.m., 20-21. Vö. még Gerhard Harle, „Heimsuchung und süsses Gift.” Erotik und Poetik bei
Thomas Mann (Frankfurt/Main: Fischer, 1992).
Bridges, 506.
Alan Sinfield: Cultural Politics – Queer Reading. Routledge, London, 1994, 48.

2012. július

81

„

csak a rendőri intézkedéseket akarta elkerülni, amelyek az efféle mutatványok iparűzését
szigorúan tiltják. Talán a külső álcázás ilyen esetekben szokásos, és hivatalosan is eltűrik,
vagy félig eltűrik.” (248.)
Cipolla „művészete” így önreflexív, a novella pedig metafikcionális jelleget ölt – de ez
olyan metafikció, amely a szöveg meleg aspektusaira, a titkolt szexualitást kifejező „trükkökre” reflektál elsősorban. Cipolla tevékenységéhez hasonlóan – vagy mondhatnánk, egyenesen
azt imitálva - a szöveg „porhintése” nagyrészt arra alapul, hogy semmilyen homoerotikus
vagy homoszexuális eseményről nem beszél nyíltan, utalásokat, hiányos metaforákat, metonímiákat használ. Adott esetben metalepsziszt, például egy szereplő ellenkező neművel való
helyettesítését, vagy éppen egy férfinév (pl. Silvester) női névre (Silvestra) való átírását!
Sedgewick alapvető munkájában e tradíció legfőbb strukturáló elvének a „nyílt titok” kultiválását tartja, amit a zárt ajtók mögötti világ, a „closet” képével szimbolizál17; John Fletcher azt
a technikát, ahogyan a meleg irodalom ezt a „nyílt titkot” kommunikálja, a freudi álommunka
tudatos megfelelőjeként „closet-munkának” nevezi, amit én itt – az angol „closet” szó magyar
megfelelőjének hiányában - egyszerűen meleg kódolásnak nevezek. Ez a kódolási „tradíció” a
homoszexualitást elítélő társadalmi magatartás mellett a sokáig érvényben lévő büntetőjogi
következményeknek – a tiltó „rendőri intézkedések”-nek (248.)– is sokat köszönhet és valahogy úgy működik, mint a Greenblatt által felvázolt udvari költészet az XVI. században:
„A játék tétje, hogy a költő a legbizalmasabb, érzelmileg legkiszolgáltatottabb, önmagát
leleplező módon legyen képes szövegében a kompromittáló jegyeket a legbelsőbb körökön
kívül titokban tartani. VIII. Henrik udvarában különlegesen magas volt a tét (…) könnyen a
Towerbe vagy a vérpadra juthatott valaki. (…) Több kör létezett egymáson belül. (…) Közeli
barátaik is nyilván sok mindent tudtak, picit szélesebb körben már jóval kevesebb jut el az
olvasóhoz, kívül a társasági körön, de még a társadalmi osztályon belül még kevesebb dolog
volt érthető és így tovább. A költő úgy mutathatta ki igazi tehetségét, ha a társaság szélén állók is izgalmasnak és hitelesnek érezték a versét, anélkül, hogy bármit is tudtak volna a
kulcsfigurákról.”18
Greenblattnél „kulcsfigura” alatt a szonettek referenciáját: valódi szereplőit és azok valódi viszonyait kell értenünk, azt a „konkrét élethelyzetet”, amelyben íródtak. A „meleg” tradíció „játékában” nem feltétlenül erről van szó: a „,kulcsfigura” inkább olyan retorikai elemek
halmaza, amelyek szubkulturális toposzként felhívásként és egyszersmind kulcsként szolgálnak ahhoz, hogy a szövegnek valamiféle homoszexuális jelentést és/vagy jelentőséget lehessen tulajdonítani. Ilyen például maga a „mediterrán világ”, vagy az ide való kirándulás toposza is, amely valóban, a Mario és a varázsló mellett a Tonio Krögerben és a Halál Velencében is
meghatározó. A homoszexuális jelentőséggel bíró történet „gyakran lépi át a társadalmi és
földrajzi határokat”, írja Aldrich. Ezeken az otthontól távoli helyeken „a viselkedés szokásos
szabályai enyhültek, a puritán erkölcsiség megszűnt. [A történet] áthelyezése a szabályok kijátszásának, a ’deviáns’ kapcsolatok elrejtésének vagy a helytelen viselkedés felmentésének

17

18

Eve Kosofsky Sedgwick: Epistemology in the Closet. University of California Press, Berkeley, Los Angeles, 1990, 22. 64-65.
Stephen Greenblatt: Géniusz földi pályán. Shakespeare módszere. Ford.: G. István László. In HVG Kiadó, Budapest, 2005., 173.

„

82

tiszatáj

egy módja volt…”19 Nem meglepő módon, a tankönyvek általában a szokásosnál is több helyet szentelnek annak, hogy e kisregény olaszországi helyszínében a németek tradicionális
családi nyaralásának helyszínét láttassák, amely sajnálatos módon a Mussolini-rendszer hatása alá kerül. De vajon nem abban áll-e a meleg rejtjelezés lényege, hogy egy efféle, biográfiailag hitelesíthető helyzetet is át tud írni a saját kódjaival? Az első mondat nem csupán ravaszul megelőlegezi a cselekmény csúcspontját, hogy fokozza a várakozást, de ennek a várakozásnak az „izgalom”, „feszültség” nevet adja, a csúcspont pedig egyenesen ejakulatorikus: „kirobbanás”. (215.), s mindez a Torre di Venerére, vagyis ’Vénusz Tornyára’ való emlékezés lényegét alkotja. Az első bekezdés után a narrátor lefesti e meglehetősen fallikus nevű kisvárost, amelyet a turisták abban a reményben választanak, hogy ott megtalálják a békés nyugalmat, amely a nyüzsgő turistacentrumokból már hiányzik, pedig ez már Torréra is jellemző; s e keresést a narrátor világosan a (schopenhaueri/lacani) örök kielégíthetetlen szexuális
vágy terminusaival fogalmazza meg: „a világ keresi a nyugalmat és aztán elűzi, nevetséges
vággyal rohanja meg abban a hitben, hogy eggyé lehet vele” (215.).
A rejtőzködő narrátor
Ami megint csak a turista – azaz a narráror – cinkosságát sejteti a varázsló „bűnében”, úgy a
szexualitásukat, mint annak kifejezését/ábrázolását illetően. A meleg kódolás jelei a Cipolla
előadását leíró részben feltűnőbbek ugyan, mint addig, de kezdettől felfedezhetőek. A Cipolla
megjelenéséig tartó részt a különböző negatív benyomások sorolása tölti ki, amelyek együttese úgymond megteremti azt a „kellemetlen levegőt” (215.), ami az egész történetre jellemző. Az első nyomasztó tapasztalat, hogy nem ülhettek ki az üveges verandára, mert az más
vendégeknek van fenntartva. Az ezután említésre kerülő főbb konfliktushelyzetekre mindre
jellemző, hogy a narrátornak valamiféle „másodrendű vendég” (217.) megalázó szerepe jut.
Amit paradox módon legelőször saját választásának köszönhet, hiszen Torre de Venere maga
is Portoclemente „csöndesebb konkurrenciája”, annak „oldalhajtása”, amely „kevesek idillje”,
„menedéke” (215.) volt. A kifejezések valamiféle deviáns, hallgatásra kényszerített szubkultúrát írnak körül, Vénusz Tornya a (nyaralási) vágy szokványos tárgyának (Portoclemente)
kisebbségi alternatívájaként jelenik meg, ráadásul a rejtőzködéssel (menedék) asszociálódik
…. és bár kapunk rá indoklást, ennek mi az oka (a nyugalom keresése), ahogyan arra is van
utalás, hogy a narrátort és családját miért kezelik másodrendűként, (a fasiszta nemzeti öntudat érzékeltetéseképp), a szöveg azt sugallja, hogy mindezt tovább lehetne pontosítani, ami
azonban nem történik meg: „Különben nem bocsátkoztunk bele, hogy tisztázzuk a különbséget a magunkfajta és egyéb vendégek között” (217., kiemelés: H.A.) Ami egyszerre jelzi a magyarázat magától értetődőségét és teszi lehetővé egy alternatív magyarázat létrehozását: vajon a politikai okok mögött nem rejtőzik-e egy szexuálpolitikai problematika? Vajon nem lapul-e a háttérben a „közelebbről meg nem nevezendő” ízlés miatti kisebbrendűségi érzés? Az
üveges verandára való kiülés lehetőségéért – ami maga is a nyílt, átlátszó, „kirakatba tehető”
magánélettel asszociálódik - végül is az kárpótol, hogy a gyerekek „nyomban megbarátkoztak
a pincérekkel és italosfiúkkal” (218.).

19

Robert Aldrich: The Seduction of the Mediterranean: Writing, art and homosexual fantasy. London
and New York, 1993., 7.

2012. július

83

„

A „gyerekek” és a „család” állandó és biográfiailag megintcsak hitelesített szerepeltetése s
az ezáltal lehetővé tett állandó többes szám első személy használata mindennek ellentmondani látszik, s ezért is külön megfontolást érdemel. Bridges szerint ez konstruálja meg a
manni hős Bürger-felének „publikus arcát”, amit mindenekfelett őrizni kell: a családfőként
feltüntetett narrátor „épp elégszer utal a narratívában a feleségre ahhoz, hogy a nő egyfajta
jelenlétre tegyen szert, mégha névtelen, néma és minden szempontból végig láthatatlan is
marad”20, ami elég világosan jelzi, hogy pusztán a narrátor tiszteletreméltóságának címereként funkcionál.
Már a fenti jelek is utalnak rá, hogy a narrátor nem naivitásból nem veszi észre és hagyja
ezirányú kommentár nélkül a Cipolla homoszexualitására utaló jeleket, hanem maga is következetesen rejtőzködik, azaz megismétli Cipolla kétértelmű jelzéseit, és ki is egészíti azokat
hasonló jelekkel, olyan technikát használva, ami világosan a meleg kódolás jellemzője. A narrátor szinte mindenkit látott már azokból, akiket Cipolla kiszemel, de ezt azzal magyarázza,
hogy a gyerekek szívesen kötöttek ismeretséget a helyi mesterséget űző népi figurákkal.
Amikor Mariót mutatja be, azt állítja, hogy a fiú mindannyiukban rokonszenvet keltett. Amikor arról elmélkedik, miért nem mentek el az előadás helyszínéről, (részben) a gyerekek érdeklődésével magyarázza a kitartást. Míg tehát Cipolla a hipnózisban szublimálja a fiatalemberek iránti érdeklődését, addig a narrátor, úgy tűnik, a családra/gyerekekre vetíti ki saját
hasonló preferenciáit, mintegy heteroszexuális partnerével és egészséges nemi életének élő
bizonyítékaival hitelesítve normatív pozícióját és érdeklődésének és rokonszenveinek ebből
adódó ártatlan természetét. Cipolla mint művész láthatóan elsősorban a narrátor retorikájának „szexuálpolitikai” aspektusait tükrözi.
Ez akár cinizmus is lehetne, itt azonban sokkal inkább azt jelzi, a narrátor nem azonosul
ezzel az érdeklődéssel. A homoszexuális vágyak és ezek megítélése Mannál ismerten ellentmondásos. Bridges szerint a Mario és a varázslóban „Mann célja az volt, hogy a művészet
médiumán keresztül kiűzze saját elhajló erosának démonát. Úgy tűnik, Mann azért írta meg
ezt a történetet, hogy megpróbálja helyrerázni magát, megpróbálja „megölni” – ahogyan Mario megöli a varázslót, aki megkínozza – önmaga egy részét, amelyet az író mindig is fájdalmasan problémásnak és fenyegetőnek érzett, mégha ez is volt művészetének fő inspiráló forrása.” 21
A Halál Velencében történetében a halált a betegség előzi meg, amelynek metaforikus volta szembetűnő, annál is inkább, mert a korban általános volt a felfogás, hogy a homoszexualitás betegség22, és – legalábbis metaforikus – „fertőzés” útján terjed23, de a szöveg enélkül is
20
21
22

23

Bridges, 507.
Bridges, 503.
Ez együtt járt a szexualitás Foucault által fejtegetett medikalizálásával, ami a XX. század fordulójára a
homoszexualitást „bűnből” „betegséggé” értelmezte át. Vö.: Tamagne: I.m., 152-164.
A homoszexuális személlyel való érintkezéstől való félelem (amelynek révén el lehet „kapni” a devianciát) erőteljesen jelen van Henry James „The lesson of the Master” című kisregényében is, ahol
szintén a gyermekre vetül ki: az anya félti a kisfiát az apa csókjaitól és simogatásától. Vö.: Leland S.
Person: Leland S. Person: Henry James and the suspense of masculinity. University of Pennsylvania
Press, 2003., 131. Göbbels naplójának tanúsága szerint Hitler maga magyarázta el Göbbelsnek, hogy
a „természetellenes” szenvedélyek milyen károsak lehetnek a fiatalokra, és hogy ezért „sakkban kell
tartani” a terjedésüket, nehogy aláássák a nemzetszocialista állam stabilitását. In Raymond van de
Wiel. Invisible Lines. Homosexuality, Fascism, and Psychoanalysis. 2007.

„

84

tiszatáj

világossá teszi, hogy „Aschenbach elfojtott szenvedélye az, ami a bűnhöz és a betegséghez
kapcsolódik: kóros és veszélyes.”24 A betegség-képzetkör a Mario és a varázslóban is jelen
van, de ezúttal olyan egyértelműen a fasizmus jellemzéseképp, hogy nem is lehet neki ellenállni: „a ’Mario’-ban ez a kép a nacionalizmus okaként és logikájának metaforájaként funkcionál” – írja ugyanaz a Geulen, aki korábban éppen az olvasónak a narrátor által „megfertőzött” látásmódját vizsgálja.25 De vajon nem porhintés ez az értelmezési lehetőség is? A narrátor beszámol róla, hogy első szállodájukat azért kellett elhagyniuk, mert legkisebb gyermeke
egy korábban lefojt betegség maradványaként köhögött az éjszaka, s a szomszédjukban lakó
olasz hercegnő féltette tőle a gyerekeit. Hiába hívtak orvost, hogy igazolja a köhögés ártalmatlan voltát, a szálloda vezetősége mégis arra kéri őket, hogy hagyják el szobájukat. Az
igazgatóság e sunyi szolgalelkűségét a narrátor ezután a Mussolini-féle rendszerrel hozza
összefüggésbe. Nem sokkal ezután pedig „betegségnek” nevezi az Olaszországon eluralkodó
náci pátoszt. Vajon van egyáltalán összefüggés a két jelenet között? Míg akár az utóbbi esetben világosan a ragályként terjedő gondolkodásmódra utal, az előbbi esetben azok félnek a
ragálytól, akik a kórral fertőzöttek.
De ha a betegséget a Halál Velencében hasonló motívumának megfelelőjeként fogjuk fel,
sokkal következetesebbnek tűnik a használata. Ugyan a narrátor gyerekeiről van szó, akikhez
elvileg nem férhet az efféle vágy gyanújának árnyéka sem26, az effajta projekció, mint láttuk,
a meleg kódolás technikái közé tartozhat és meglehetősen következetes. Akár erre való utalásnak is vehetjük azt a megjegyzést, miszerint „e betegség természete [Das Wesen dieser
Krankheit] nem teljesen ismert, ami némi helyet hagy”27 a képzeletnek is, s a retorika, amely
a képzelet számára megteremti a lehetséges asszociációkat, nem a narrátor gyermekeitől
ered. Vajon miféle „természetű” problémát szimbolizálhat egy olyan betegség, amelyről a hálószobából áthallatszó éjszakai neszekből lehet tudomást szerezni? A „köhögés” Freudnál
gyakorta pszichoszomatikus tünet, amely szexuális szorongások – orális szexuális képzelgések – áttételeként nyilvánul meg, ám ezt természetesen Freud sem tudja bizonyítani.28 Ha a
fertőzés és a halál Aschenbach történetében annak köszönhető, hogy az író átlépte azt a határt, ami a „beteg” vagy „bűnös” szexualitást az inspirációhoz szükséges vágyra korlátozza,
vajon a betegség gyanúja és a fertőzés hiánya itt nem azt jelenti-e, hogy a narrátor ezúttal
nem lépi át ezt a határt, még a nyílt kifejezés erejéig sem? Vajon az, hogy költözniük kell, mert
a szomszédban lakó hercegnő hitt a „babonákban” és „ahhoz az elterjedt véleményhez csat24

25
26

27

28

Linda Hutcheon-Michael Hutcheon: Opera: Desire, Disease, Death. University of Nebraska Press,
1999, 156.
Geulen, i.m., 25.
Mindez egy külön dolgozatot érdemelne, lévén Mann Erika lányának is alakultak ki leszbikus vonzalmai, Klaus fia pedig nyíltan homoszexuális „lett” – ami e kisregény írása idején többé-kevésbé világos volt Thomas Mann számára (félreértés ne essék, a történetben szereplő két gyermeknek nem
ez a kettő a mintája) , s akinek ezirányú vonzalmait Thomas Mann épp oly rossz szemmel nézte, mint
a sajátjait. Florence Tamagne így fogalmaz: „Thomas Mann saját hasonmását fedezte fel benne, amely
kéjsóvár és csapongó, személyiségének az a fele, amelynek (f)elismerését mindig is visszautasította
a visszafogottság és az illendőség nevében.” In Tamagne, im., 172. (Kiemelés: H.A.)
Itt eltértem a magyar fordítástól, ami a következő: „Ezt a betegséget nem ismerik eléggé, a babonának itt még nyílik némi tér” (218.)
Vö.: Toril Moi: Férfiuralom: szexualitás és episztemológia Freud Dórájában. In Thalassa, 1996/1. sz.,
21–36.

2012. július

85

„

lakozott, hogy a szamárhurut hallás után fertőz, és egyszerűen féltette a gyermekeit a rossz
példától” (218.) nem azzal a(z annak idején) „haladóbb” elképzeléssel állítja szembe az olaszok „maradi” szemléletét, amit a valóságban is egy orvos, a híres terapeuta, Magnus
Hirschfeld hangoztatott – nevezetesen, hogy a homoszexualitás egyfajta veleszületett irányultság, amit ennélfogva nem lehet csak úgy – főleg hallomásból – elkapni?29 Vajon az, hogy
mindez a kisgyereknek van tulajdonítva, nem azt fejezi-e ki, hogy bármilyen „beteg” vagy
„perverz” is ez a vágy a közhiedelem szerint, ebben a tagadott, kivetített, szublimált és áthelyezett formában teljességgel ártatlan?
Ezt a lehetőséget az is megerősíti, hogy a narrátor (és családja) második kellemetlen élménye – amelynek során az olaszok gondolkodásmódja tűnik patologikusnak - szintén olyasvalamihez kapcsolódik, ami szexuális kihágásnak tűnik (bár nyilvánvalóan nem az), nevezetesen, hogy nyolc éves kislánya meztelenül mosta ki fürdőruháját a tengerben. Függetlenül
attól, hogy ez a vád mennyire nevetségesnek tűnik, amit ködösen felidéz, az a pedofília bűne
vagy betegsége. Ami a pederasztiával igencsak határos, és feltehetően pontosan ezért is keveredik ide megint csak a narrátor „alulfejlett” gyermeke kapcsán, aki ráadásul hangsúlyosan
lány, tehát éppúgy egyszerre idézi fel és vezeti látszólagos tévútra a férfi-homoszexualitással
kapcsolatos asszociációkat, mint a szamárköhögés. A narrátor hangsúlyozza a dolog tökéletes ártatlanságát, amit az olasz helyi hatóságok „molto grave” tartanak, de ami így voltaképp
az ő fantáziájukat minősíti. Honi soit qui mal y pense. Ahogyan mindennek a homoszexualitással való kapcsolata is oly módon van kódolva, hogy az olvasó ne szerezhessen rá nyilvánvaló bizonyítékot a szövegben. Honi soit qui mal y pense.
A betegség (homo-)szexualitás-metaforaként való használata egyébként Cipolla púposként való ábrázolásában nyilvánul meg legélesebben. „A testi fogyatékosság és a morális deformáció közti asszociáció hosszú múltra tekint vissza (Verdi: Rigoletto, Wagner: A
Nibelungok gyűrűje), ami ezúttal persze Cipolla „fasiszta” beállítottságának veszélyeit is jelezheti. A szöveg azonban nagy hangsúlyt fektet rá, hogy Cipolla púpja „mintha nem a szokásos helyeken, a vállak közt lett volna, hanem mélyebben, mint valami csípő és farpúp” s „a deformáció elcsúsztatása a nemi szervek irányába könnyen lehet, hogy Cipolla szexualitásának
hangsúlyozására szolgál”30, a főszereplő nemi irányultságának „deformációját” igyekszik érzékeltetni.
A homoszexualitásra utaló képek és jelek jelentésbeli bizonytalanságuk és erősen asszociatív jellegük folytán azonban nem pusztán azt teszik lehetővé, hogy a szöveget nélkülük olvashassuk, hanem azt is, hogy rajtuk kiterjesszük egy heteroszexuális olvasat felé. Ami azért
lehetséges, mert Mannak a (saját) homoszexualitás(á)tól való irtózása a nőiségtől való félelem ősi, ám az adott időszakban különösen felerősödött kontextusába illeszkedik. A kortárs
művészet nőábrázolásának domináns típusa a vamp és a femme fatale figurája. E veszélyesként és a férfias rendre bomlasztó „másikként” ábrázolt fantáziák két legfontosabb korai
megtestesítőjeként Kriss Ravetto két figurát említ: „a híres századeleji színésznő, Eleonora
29

30

Vö: Elena Mancini: Magnus Hirschfeld and the Quest for Sexual Freedom. Palgrave-Macmillan, New
York, 2010, 49-51. Ebben Hirschfeld Karl Heinrich Ulrichs-t követte, „aki bevezette az „uranizmus”
koncepcióját (…) s aki leszögezte, hogy a homoszexualitás nem betegség, hanem puszta szexuális variáció.” E gondolatok a két háború közti szakaszban is kurrensek voltak. Vö.: Tamagne, i.m., 154-156.
Linda Hutcheon-Michael Hutcheon: Opera: Desire, Disease, Death. University of Nebraska Press,
1999, 156.

„

86

tiszatáj

Duse az olasz futuristák számára lett a dekadencia ikonja, míg Lola Lola Marlene Dietrich ábrázolásában a ’20-as évek Berlinje számára teremtette meg a vad, dekadens, házasságtörő nő
végzetes ikonját.” E két nő és az általuk reprezentált femme fatale Mann kisregényéhez is
kapcsolódik, első pillantásra csak annyiban, hogy, mint már említettük, Mme Angiolieri korábban Duse barátnője volt, és a narrátor szállását is róla nevezték el. Dietrich Lola Lolája
még lazább kapcsolatban áll a szöveggel: látszólag csak annyi köze van mindehhez, hogy a
mű keletkezésével egyidejű film alapját adó kisregényt Thomas Mann bátyja, Heinrich írta. A
kapcsolat a retorika szintjén azonban szorosabb.
Cipolla végzetes vonzereje
Amint már volt róla szó, a varázsló a narrátor szállásadóját azáltal képes hipnotizálni, hogy
elhiteti vele, barátnője az, aki hívja, azaz mintegy Duse képében jelenik meg a számára. Ez a
„női” szerepjáték kivételes, egyedi esetnek tűnik, egészen addig, amíg meg nem vizsgáljuk a
hipnotizőr ábrázolásának egyéb részleteit. Nem ez az első és egyetlen alkalom, amikor
Cipolla nőimitátorként jelenik meg. A rá való hosszú várakozás után, amit Cipolla szándékosan szított, hogy fokozza a feszültséget, megjelenik a varázsló, és vetkőzni kezd: „hanyag ráncigálással húzta le kesztyűjét, miközben hosszú, sárgás keze csupaszon előtűnt [lange und
gelbliche Hände entblößte] (…) apró, szigorú szemét, mely alatt petyhüdt zacskó [schlaffen
Säcken darunter] fityegett, fürkészve járatta végig a termen.”(229.) Ami e vetkőzőjelenet során feltárul, impotens férfigenitáliákkal asszociálódik, amelyek ereje mintha a fürkésző (s a
voyeurizmus tárgyától zavaró) nézésben szublimálódna, amelyről rövidesen megtudjuk,
hogy valóban különös bűvereje van. A következő pár sor visszatér a vetkőzés által felkeltett
szexuális elvárásokhoz: „valamelyik belső zsebéből egy doboz cigarettát vett elő (…) A mélyen belélegzett [den tief eingeatmeten] füstöt gomolyogva pöfékelte ki pökhendi fintorral,
beszívott ajakkal [beide Lippen zurück gezogen], csorba s hegyes fogai közt.” (229-230.)
Cipolla ekként aktív fallikus és passzív befogadó konnotációkkal bír egyszerre, ami betudható a varázsló homoszexuálisként való megkonstruálásának, az előbb említett szexuális jegyek
azonban másképp is értelmezhetők.
A „csorba és hegyes fogak”-kal teli száj [schadhaft abgenutzten, spitzigen Zähnen] a vagina dentata archetipikus reprezentációja, ami a női szexualitás veszélyes, félelmetes pusztító
aspektusát képviseli.31 A nőiségnek ezt a képét az európai kultúrában legnagyobb hatással a
Medusa testesíti meg32, aki éppoly „iszonyatos” mint Cipolla, s aki kővé változtatja, aki ránéz,
ami megint csak összefüggésbe hozható a „szalonkabátos szörny” hipnotikus képességeivel:
az akaratátvitelhez Cipollának ki kell provokálnia, hogy alanyai ránézzenek, az a viselkedés
pedig, amit rájuk kényszerít, már a gépiesség folyományaként is gyakran jellemezhető a merevséggel. Freud értelmezésében ez a merevség mint a Medusa látványának a hatása, nem a
halál metaforája, hanem természetesen az erekcióé, ahogyan a Medusa szörnyűséges arca
pedig a női nemi szervvel asszociálódik, amely mintegy erekcióra „kényszeríti” áldozatait.33
Ami Cipolla áldozatai esetében is szembeötlő: első kiszemeltjét, a núbiai frizurás „szép fiút”
arra kényszeríti, hogy kiöltse a nyelvét: „a legény szembefordult a publikummal, s nyelvét oly
31
32
33

Barbara Creed: The monstrous-feminine: film, feminism, psychoanalysis. Routledge, 1993. 22-23.
Vö. Marjorie Garber-Nancy J. Vickers: The Medusa Reader. 2001.
Freud, S. (1963) Sexuality and the Psychology of Love. NY: Collier. 1963, 212-213.

2012. július

87

„

erőltetetten-túlságosan hosszúra öltötte ki, hogy látszott, ez volt a legvégső határ, ameddig
nyelvhossz dolgában el tudott érni.” (231.) Egy későbbi áldozatát aki „különösen fogékony
médiumának mutatkozott, kézhúzások és rálehelés útján teljesen megmerevített, oly módon,
hogy a mély álomba igézett ifjút tarkójánál és lábánál két szék támlájára fektethette, sőt még
rá is ülhetett, anélkül, hogy a deszkaszerűen merev test [brettstarre Körper] meghajlott volna.”(249.) A kép a leírás segítségével egy szexuális aktus benyomását kelti, amit csak fokoz,
hogy amikor a közönség a fiún sajnálkozik, Cipolla rájuk szól: „Én vagyok az, aki mindezt elszenvedi”(249.).
A Marioval való eset ennélfogva korántsem az események kissé erotikus irányba való hirtelen elkanyarodása, hanem egy erősen szexualizált narratíva csúcspontja, amelynek során
Cipolla „képmutatása” voltaképp a felajánlkozás és kitárulkozás képeinek felmutatása: „epekedve meresztette táskás szemét és (…) mutogatta szálkás fogait” (259.), „s mutatóujja hegyével kezét, karját és kisujját szétterpesztve” mutat „szájához közel” [Arm und kleinen
Finger wegspreizend, an seine Wange, nahe dem Mund] (259.), hogy Mario megcsókolja.
Amire Cipolla Mariót csábítja, az nem szó szerint a behatolás, de igencsak „közel” van hozzá,
és az ehhez kapcsolódó kifejezéseket a szöveg csak annyira helyezi át más testrészekre,
amennyire múlhatatlanul szükséges ahhoz, hogy bizonyíthatatlan legyen. „Mario üdvözült
boldogságának pillanatá”-t ugyanilyen kétértelműen fogalmazza meg a narrátor: Mario ajkának „szomorú és förtelmes egyesülése (…) a förtelmes hússal, mely alácsúszott csókjának”
[der traurigen und skurrilen Vereinigung von Mario’s Lippen mit dem abscheulichen Fleisch,
das sich seiner Zärtlichkeit unterschob] (259.), ismét kiváltja a „giovanotto” kacagását, a
szenvedő iránti sajnálkozás „mellékzengésével, amelyet a varázsló az imént (…) a maga számára igényelt” (259.), ami egyrészt megerősíti azt a lehetőséget, hogy a „giovanotto” Mario
titkolt szexuális beállítottságán kuncog, illetve Cipolla a passzív befogadó fél szerepét játssza
a „beteljesülés” során.
Cipolla nem pusztán férfias és nőies jegyekkel bír egyszerre, de alapvetően férfias ruházata is felidézi a femme fatale-ét – egészen pontosan a Dietrich-től ismert draget: cilindert,
gérokkot hord, cigarettázik, konyakot iszogat és ostort pattogtat. „Dietrich megformálásában
a femme fatale (…) az a „férfias nő” akit szexuális aggresszivitása és az a képessége jellemez,
hogy férfinek tud öltözni, átveszi a csábító szerepét. A szokványos passzivitással szembenálló
aktív ágensként való fellépése és kifejezéstelen arca destabilizálja a tradicionális heteroszexuális románc narratíváját és összezavarja a nemi határokat. (…) Gaylyn Studlar szerint Lola
Lola csábító hatása a közönség mazochisztikus élvezetének tulajdonítható, amelynek során a
Dietrich nézésében rejlő vizuális élvezet ’nem jelenti a nő feletti uralmat, hanem ellenkezőleg, a testének és a pillantásának való alávetettséget’, behódolást, az uralom elveszítését foglalja magában.”34
A femme fatale retorikai jegyeinek alkalmazásával a szöveg minden olvasót képes megszólítani, a homoszexuális érdeklődésűeket ugyanúgy, mint a heteroszexuálisokat. A femme
fatale fantáziája a Medusáéval megerősítve ugyanis olyasvalami, amivel a pszichoanalízis tanúsága szerint minden férfinak szembesülnie kell, s ami – ha a pszichoanalízist adaptáló kritikusoknak igazuk van – minden vizuális élmény befogadását meghatározza. Mulvey rendkí-

34

Kriss Ravetto: The Unmaking of Fascist Aesthetics. The University of Minnesota Press, Minneapolis,
2001. 63, 64.

„

88

tiszatáj

vül népszerű és mára axiomatikussá vált elgondolásában35 a női figurák látványa a kasztrációs szorongást eleveníti fel, mely szorongással szemben a kultúra mintegy intézményesíti a
védekező mechanizmust, a nő „fetisizálását”: a nő látványából kizárja a (vélt) kasztráció
konkrét képét, s a női tárgyat a női genitália „hajdani” megpillantásának körülményeire redukálja, illetve a falloszt pótló jellemzőkkel veszi körül – mint a szőrme, a boa, vagy fallikus
jellegűek: mint a tűsarok, az ostor, a cilinder, a mellény, azaz Cipolla öltözéke. Cipolla ostora
maga is külön életet élő fétisként jelenik meg, mint a varázsló által megjelenített, fallicizált
vagina dentata metonimiája: „a varázsló pálcája, a karmos fogójú, süvítő bőrostor korlátlanul
uralkodott.” [der Stab der Kirke, diese pfeifende Leder-gerte mit Klauengriff, herrschte
unumschränkt] (253.). Cipolla ambivalens ábrázolása úgy tűnik, megfelel a Medusa freudi lényegét alkotó fő kritériumoknak, amelyek között az egyik legfontosabb, hogy a fallikus kígyófürtök (illetve a szinte minden ábrázoláson kilógó nyelv) a vaginális, „kasztrált” szájról, hivatottak elterelni a figyelmet – mely funkciót a varázsló esetében a „hosszú csupasz kéz”, a cigaretta, a szúrós tekintet és az ostor mellett többek között az állandó beszéd tölti be.
De ami ennél még fontosabb, Cipollát muszáj bámulni, ami ekképp a freudi ősjelenetet
idézi újra és újra, traumatikus pontja pedig mindig a nézésnek az érintés általi meghaladása,
amelyben a néző szimbolikusan mindannyiszor a fetisizálás mint a kasztráció álcázásából
adódó varázs elveszítését kockáztatja – amint az voltaképpen Marioval is történik. Cipolla
előadóművész, akinek fő mutatványa – a hipnotizálás – csakis vizuálisan hatékony. A narrátor folyamatos magyarázatokba bocsátkozik, miért is maradtak tovább nézni az előadást, de
nem tud választ adni, amit az értelmezők általában a hipnózis hatalmának tudnak be. Ha
azonban a látvány a kasztrációs szorongás ősjelenetét idézi fel, akkor nem kell hozzá hipnózis, hogy a figyelem éber maradjon – lévén ez a „lenyűgöző látvány” és az erotikus „igézet” ősjelenete is. Amikor Cipolla gőgösen bejön, a nézők „fogást” keresnek rajta, hogy kinevethessék, „velőbe hatoló pillantásuk sebezhető pontot keresett” – ami az adott kontextusban igencsak rímel a meglesett testen megpillantható kasztrációs nyom (seb) utáni kutatásra. A narráció nagy hangsúlyt helyez rá, hogy a bemutató egyszerre „különös és izgató, feszélyező,
bántó és nyomasztó” [merkwürdig und spannend, geradeso unbehaglich, kränkend und
bedrückend] (247.), továbbá „gyerekeknek nem való”, akárha valóban egy sztriptíz-showról
volna szó. Főleg, hogy azt a „feszültséget”, ami a levegőben érezhető, a narrátor valóban a
vetkőzéssel kapcsolja össze, amikor a történtek egyik előzményeként a meztelen ruhamosást
említi a tengerben - „melynek lapályán lomha medúzák hánykolódtak” (225.)
Freud vs Foucault
A film noir női szereplőit elemző kritikusok azért fordulnak Freudhoz, mert elgondolása magyarázó erővel látszik bírni bizonyos sztereotipikus nőábrázolások hatását illetően, akár a
sztriptíz vagy a pornó esetében is. De a pszichoanalízis helyett Foucault hatalmi technikákról
való elgondolását használva talán nem csak a Cipolla által szimbolizált fenyegetés szexuális,
hanem a részben ezáltal érvényesülő politikai/hatalmi oldala is megragadható, s így az eleddig feltárt jelentésszintek együttélése is képes érthetővé válni.
35

Laura Mulvey: Vizuális öröm és narratív film. (ford. Muráth Rita) In Bókay Antal (szerk.): A posztmodern irodalomtudomány kialakulása. A posztstrukturalizmustól a posztkolonialitásig. Bp., Osiris,
2002. 565.

2012. július

89

„

„Ha a nyugati civilizáció szubjektumának genealógiáját kívánjuk megvizsgálni – mondja
Foucault – nemcsak az uralkodás technikáit kell figyelembe vennünk, hanem az én technikáit
is.” Márpedig „a keresztény kultúrában a szexualitás szubjektivitásunk szeizmográfjává vált.
(…) Honnan ez a fundamentális kapcsolat a szexualitás, a szubjektivitás és az igazságkötelezettség között?”36 Elgondolása bemutatása végett Foucault Szent Ágoston szövegeit
említi, aki a megelőző évszázad orvosi és pogány szövegeivel összhangban, „meglehetősen
ijesztő képet fest a nemi aktusról: egyfajta epileptikus rohamként láttatja. Az egész testet
borzasztó rángások rázzák. Az ember teljesen elveszíti önuralmát önmaga felett (…) s az izgalom csúcspontján gyakorlatilag megbénít minden szándékolt gondolati cselekvést.”37
Úgy tűnik, a szexualitáshoz való viszony domináns tradíciójában eleve együtt van az, ami
Cipolla tevékenységében látszólag egymástól független, s csak véletlenül érintkezik. A
foucault-i elemzés szerint a szabad akarat fenyegető elveszítésének lehetősége elsősorban a
szexualitásban testesül meg, amit a femme fatale analógia még jobban kiemel: „A femme
fatale az individuum, az ’én’, az ego stabilitásának és középpontiságának az elveszítésével
kapcsolatos félelmek artikulációja. (…) A femme fatale-nak tulajdonított hatalom azoknak a
félelmeknek a következménye, amely az uralhatatlan vágyakhoz, a szubjektivitás elhomályosulásához, a tudatos cselekvés elveszítéséhez kötődik – mindezek a pszichoanalízis ekkor kikristályosodó témái. A femme fatale-t ugyanakkor a gonosszal társítják és gyakran megbüntetik vagy megölik. Textuális törlése a fenyegetett férfiszubjektumnak az uralom biztosítására tett kétségbeesett próbálkozása.”38 Az önuralom elveszítése, a viselkedés feletti kontroll
elveszítése Foucault szerint legjobban éppen az erekcióban fejeződhet ki. Mint Victor J.
Seidler általánosít: „A test félelmetes, mert azzal fenyeget, hogy megzavarja és felforgatja az
uralomnak azt a formáját, amely oly közel áll a férfiasság meghatározásához.”39 A femme
fatale kasztrációs szorongást vált ki – de nem azért, mert lelohasztja a férfiasságot vagy
„csonka” testével figyelmeztet, hogy ez a sors jut imádójának is. Sőt, nem is azért, mert a vagina dentata megtestesítőjeként elpusztítja azt, aki belé mer hatolni. „A fő kérdés már nem az
Artemidorusz megfogalmazta behatolás problematikája, hanem az erekcióé”- írja Foucault. A
keresztény kultúrában az erekció maga lesz a kasztráció, s aki rendelkezik felette, képes kiváltani, az ennélfogva kasztráló hatalommal bír.
Ahogyan a varázsló pontosan ezt demonstrálja. Mielőtt a giovanottót nyelve vulgáris kinyújtására kényszerítené, így kommentálja a mutatványt: „Nyilván kemény fickó vagy. Azt
teszed, amit akarsz. Vagy előfordult már, hogy nem azt tetted, amit akartál?” (231.) A megszokott interpretációtól eltérően a „kemény fickó” kinyújtott nyelve, a fallosz felmutatása
ezúttal egyáltalán nem a hatalom és a fenyegető erő jele, hanem éppenséggel a gyengeségé,
az ön-uralom hiányáé. Később jelentkezik egy fiatalember, azzal, „hogy törik-szakad ő saját
akarata szerint fog választani [a kártyák közül], mindennemű befolyásolásnak tudatosan ellenszegül.” (241.) Nem sikerül neki, ahogyan a később táncolásra kényszerített férfiak között
36

37
38

39

Michel Foucault. Szexualitás és egyedüllét. Ford.: Barát Erzsébet. In Helikon. Posztszemiotika.
1995/1-2., 44-45.
Foucault, i.m., 47.
Mary Ann Doane: Femmes Fatales. Feminism, Film Theory, Psychoanalysis. Routledge, London and
New York, 1991, 2.
Victor J. Seidler: Reason, desire and male sexuality. In The Cultural Construction of Sexualiy. Ed. Pat
Caplan, Routledge, London & New York, 1987., 91.

„

90

tiszatáj

is akad egy, aki megpróbál ellenállni. Először úgy tűnik, sikerül, de azután „a makrancos ifjú
testén lassan elhatalmasodott a rángás és vonaglás, emelgette karját-térdét, egyszerre felszabadult minden ízülete, dobálta tagjait (…) Szélesen mosolygott, félig lehunyt szemmel, élvezett.” (253.)
Az ifjú viselkedése éppoly groteszk, ijesztő vagy „epileptikus”, mint a szexualitás Szent
Ágoston leírásában, a különbség csak az, hogy a szövegben nyílt szólamként jelenlévő önuralom-problematikát csak látens módon egészítik ki a szexuális asszociációk. Cipolla kommentárja megerősíti, de nyílttá nem teszi az összefüggést: „Minek ez a gyötrődés? Szabadságnak
mondod ezt az erőszakot önmagad fölött? (…) Fáj már minden tagod. Milyen jó lesz végre engedelmeskedniük.” Cipolla ezen megjegyzéseit általában a fasiszta ideológiára való utalás
nyilvánvaló jeleiként szokás kezelni. Érdekes – és talán a novellához illő nyomasztó és kínos módon Foucault kontextusában az „ént” konstruáló elfojtás, azaz a szexuális kísértésnek való
ellenállás, ami a novellában első pillantásra a politikai ellenállás heroikus metaforájaként
tűnhet fel, éppen a fasizmus mint uralmi technika mellé sorakozik fel.
Cipolla és az ellenállók viszonya viszont ahhoz hasonlít, ahogyan Szent Ágoston az akarat
szempontjából megjeleníti a Bűnbeesést. A Bűnbeesést megelőzően „Ádám egész teste, annak minden egyes része tökéletesen engedelmeskedett a léleknek és az akaratnak”, a Bűnbeesés után „Ádám elveszítette uralmát önmaga felett”, méghozzá pontosan azért, mert „megpróbált elmenekülni az Isten akarata elől és saját akaratra szert tenni (…). Akarata ekkor
szétválaszthatatlanul összekeveredett nem-akaratlagos mozdulatokkal (…) Teste, testének
részei többé nem engedelmeskedtek parancsainak, fellázadtak ellene, s nemi szervei voltak
az elsők ebben az engedetlenségben. Ádám híres mozdulata, mikor egy fügefalevéllel takarja
el nemi szervét, Ágoston szerint nem annak tulajdonítható, hogy Ádám szégyenlette volna
szerve jelentőségét, hanem annak, hogy az magától mozgott, Ádám beleegyezése nélkül”40. A
test gazdája általi irányíthatatlansága (ami a Mann-szövegben főtéma), kiváltképp „a szex arroganciája”41, (ami látens szólam) ily módon a hatalomnak való kiszolgáltatottság folyton érzékelhető jele.
A szexuális vonzerőnek ez az értelmezése, amely az erotikus izgalmat az önrendelkezés
problematikájával kapcsolja össze, nem csak a politikai és szexuális problematika párhuzamos megjelenítését teszi lehetővé, de a heteroszexuális és a homoszexuális egyének és a hatalom viszonyáról is egyformán képet tud adni. A varázslónak „ellenálló” figurák éppúgy képesek megtestesíteni a fasizmusnak ellenszegülő kisebbséget, mint azt a rettegéssel vegyes
szinte mitikus vonzalmat, ami a femme fatale figuráját körülveszi, illetve azt a homoszexualitáshoz való kvázi-homofób viszonyt, ami Mannra is jellemző. Mint Foucault bemutatja, a hatalom és az egyén viszonya eleve átszexualizált, amennyiben a nyugati kultúrában az
egyén szexuális szükségleteit büntetésként éli meg. Ha mindehhez hozzávesszük, hogy Freud
egy 1921-es írásában a tömegnek a vezérhez való viszonyát a szerelemmel, a szerelmet pedig
a hipnózissal állította analógiába42, akkor egyre inkább determináltnak tűnhet az a kontextus,
amelyben Cipolla megszületik.

40
41
42

Foucault, i.h.
Foucault, i.h.
Sigmund Freud: Tömegpszichológia és én-analízis. In Uő: Válogatás az életműből. Európa, Bp., 2003,
557-561.

2012. július

91

„

Fasizmus és homoszexualitás
„A legfelháborítóbb próbálkozást, hogy a homoszexualitást és a fasizmust összemossák, egy
1995-ös könyv, ’A rózsaszín horogkereszt’ képviseli, amely azt gondolja bizonyítani, hogy „a
nácizmus kitalálói és a náci attrocitások mögött álló irányítók homoszexuálisok”43 – írja
Raymond van de Wiel a fasizmus és a homoszexualitás összefüggéseit megvilágító tanulmányában. A szóbanforgó állítás abszurdumát nyilván sokak számára a melegek tömeges haláltáborba hurcolása mutatja, Van de Wiel és a hasonló problémával foglalkozó Andrew Hewitt
azonban nem ennyire egyszerűen cáfolja a vádakat. Éppen ellenkezőleg, azt mutatja be, hogy
az állítás korántsem újszerű és nem is teljesen légből kapott, ami mindazonáltal nem jelenti
azt, hogy a fenti formában igaz. Van de Wiel számbaveszi a nácizmus hatalomrajutása körüli
időben közismert mendemondákat és tényeket bizonyos vezetők homoszexuális érdekeltségeit illetően44, amelyek fontos táptalajt jelentettek a korabeli ellenzéki propaganda számára45, amely ezt a kapcsolatot szimbolikus szintre emelte;46 a fasizmus hatását vizsgáló tömegpszichológiai elméletek47, szintén segítettek megerősíteni a szóbanforgó összefüggést,
amely azután (mint más kritikusok, például Kriss Ravetto bemutatja) a háború utáni időszakban nagyon is könnyen meggyökereztek a társításnak korántsem a tényleges okság, hanem a másság, az elutasított, a helytelen szimbolikus kategóriáján belül való érintkezése folytán. Hewitt hasonló következtetésre jut: úgy gondolja, hogy a „homofasizmus” gondolata a
szexuális és politikai deviancia egymással való allegorikus viszonyba állítása nyomán jön létre, annak következtében, hogy mindkettő a megnevezhetetlen kategóriájába tartozik.48
Kriss Ravetto „A fasizmus esztétikájának leleplezése” című munkájában aprólékosan bemutatja, hogy a fasizmust elítélő háború utáni művek újra és újra visszatérnek a fasizmus
ezen „perverz” szocioszexuális jelenségként való felfogásához, pedig ironikus módon a fasiszta ideológia annak idején maga is pontosan olyasfajta másikként mutatta be a nacionalista
hipermaszkulin ideáltól eltérő másféle szexualitást, mint ahogyan azután a háború utáni mű43
44

45

46

47

48

Van de Wiel, i.m., 1.
Vö.. van de Wiel, i.m., 2, 7, ld. még Geofrey J. Giles: „The Denial of Homosexuality: Same-Sex Incidents
in Himmler’s SS and Police” In Journal of the History of Sexuality, 11: ½ (2002), 256-290., továbbá
James Steakly: „Homosexuals and the Third Reich” In The Body Politic, Issue 11, January/February
1974. http://www.fordham.edu/halsall/pwh/steakley-nazis.html
Vö.: van de Wiel, i.m., 4, ld. még Andrew Hewitt: Political Inversions: Homosexuality, Fascism, and
the Modernist Imagery. Stanford University Press, Stanford, 1996. 20-24.
Vö.: van de Wiel, i.m., 6, Ld. még Harry Ooosterhuis: „The ‘Jews’ of the Antifascist Left: Homosexuality and Socialist Resistance to Nazism” In Journal of Homosexuality, 29: 2/3 (1995), 227-234.
A homoszexualitás és a fasizmus összekapcsolásának a pszichoanalízis adta meg a „tudományos”
megalapozást. Freud a már említett Tömegpszichológia és én-analízis című esszéjében a tömeg tagjai
közti kapcsolatokat a preödipális homoszexuális késztetésekből vezeti le, és arra jut, hogy „a homoszexuális szeretet sokkal összeegyeztethetőbb a csoportkapcsolatokkal, mint a nők iránti szerelem” ,
Wilhelm Reich híres, 1933-as írásában pedig, amelynek témája konkrétan a fasizmus tömegpszichológiája, határozott állásfoglalást tesz nemcsak a fasizmus „szocioszexuális jelenségként” való definiálása mellett, amelynek „természetellenes”, „perverz szadista” karakterét a „passzív és mazochisztikus homoszexualitásba való regresszió” adja meg. Bár Reichet Freud mellett nyilván marxista elkötelezettsége is befolyásolta, az utókor úgy tekinti ezeket a műveket, mint amelyek „tudományosan”
igazolták a fasizmus és a homoszexualitás összefüggését a későbbi generációk számára is. Vö.: van
de Wiel, i.m., 6.
Vö.: Hewitt: 9.

„

92

tiszatáj

vészet és ideológia a fasizmust ábrázolta. A háború utáni filmművészet, amelyet Ravetto Visconti, Bertolucci, Fosse szoros elemzésén keresztül láttat, „a fasisztát gyakran perverz szexualitásúként (homoszexuálisként, szadistaként, nőiesként), romlottként, dekadensként vagy
polgáriként mutatja be. (…) Bármilyen különbözőek is legyenek ezek a művek esztétikailag,
politikailag vagy stratégiailag, a fasizmus társadalomkritikája során a női szexualitást és a
homoszexualitást következetesen a gonosz esztétikájával társítják. (…) Míg a háború utáni
antifasiszták a nácikat homoszexuálisnak, nőiesnek és bürokratikusnak mutatják be, a fasiszta korszakban ugyanezekkel a jelzőkkel a nácik illetik a liberálisokat, a szocialistákat és a zsidókat.49 A „másikként” való definiálás mindannyiszor a reproduktív heteroszexuális norma,
és ezen belül is a domináns férfiasság negatív tükreként állítja be az ellenséges csoportot.
Ezért lehetséges, hogy a homoszociális határok szexuális áthágása, illetve az aktív női szexualitás – amely sérti a domináns patriarchális érdekeket – mindig a negatív oldalra kerül,
akár fasizmusról, akár antifasizmusról van szó.
A nő által jelentett fenyegetés a férfiuralmi rendre, amely a 2. világháború előtti emancipációs mozgalmak, illetve a nőnek a gazdasági folyamatokban elfoglalt helyének megváltozása révén lett különösen aktuális, éppen az ugyanebben a korszakban diadalmenetet tartó
vamp és femme fatale ábrázolásokban tükröződik a legjobban: „a nők státusza a nyilvános
szférában a domeszticitás diszkurzusából a fogyasztás egy új ideológiája felé mozdult el,
amely a női erények és képességek modelljének helyére az élvezet, csillogás, szabadidő, érzékiség, erotika és egzotikus fantáziáját tette.”50 Mosse szintén a „hagyományos” nemi szereposztást felborító társadalmi és gazdasági folyamatokban látja annak okát, hogy a fasiszta
ideológia az oppozíciók közti határok védelmében a hipermaszkulinitást glorifikálta, s a másik oldalt „az általános degenerálódás fenyegetéseként” tartotta számon51, arról nem is beszélve, hogy a nemzet sokasodásához szükséges reproduktív feladatok elhanyagolása mind a
„steril” vampot, mind a homoszexuálisokat „népességpolitikai nulltényezővé” teszi.52 Az
„antireproduktív degeneráció” képzetében a homoszexuális a femme fatale-lal példázott veszélyes nővel egy oldalra kerül. Ám a szimbolikus ökonómia értelmében, ironikus módon, az
antifasiszta művekben ugyanezek lesznek ezúttal a fasizmus jellemzői is. "Az antifasiszta művek az elítélni kívánt fasiszta politikát mintegy megduplázva, újratermelik a homofóbiát, a
nőgyűlöletet, a látvány bűvöletét, és a szexuális különbségre tett hangsúlyt, amely a német
fasizmust jellemzi."53
Mindez egy olyan kontextust kínál a Mario és a varázsló meleg értelmezéséhez, amelyben
a fasizmus-interpretáció és a homoszexualitás-problematika korántsem olyan véletlenszerűen kerül össze, mint ahogyan eleddig tűnhetett, és ahogyan a kritika kezelte. A korabeli analógiákat tekintve majdhogynem valószínűtlennek tűnik, hogy Thomas Mann tisztán pszicho-

49
50

51

52

53

Ravetto: I.m., 53, 55., 56.
Miriam Hansen: Adventures of Goldilocks: Spectatorship, Consumerism, and Public Life. In Camera
Obscura, No. 22 (1990. január), 56.
G. L. Mosse: The Image of Man: The Creation of Modern Masculinity, New York, Oxford University
Press, 1996, 100-101.
S. Micheler: ‘Homophobic propaganda and the denunciation of same-sex desiring men under National Socialism’, In D. Herzog (ed.) Sexuality and German Fascism, New York: Berghahn. 2005, 96.
Ravetto, i.m., 59., ld. még ehhez Mizejewski: Divine Decadence, Fascism, Female Spectacle, and the
Making of Sally Bowles. Princeton, Princeton University Press, 1992., 25.

2012. július

93

„

lógiai, egyéni küzdelme a férfiak iránti vágyával csak azért érintkezik a fasizmus tömegpszichológiájának jellemzésével, illetve a diktatúra kritikájával, mert e történeti pillanatban Mann
véletlenül egyszerre találkozott mindkét problémával. A két jelenség láthatóan Manntól függetlenül is találkozik, s az író nem annyira összekapcsolta azokat, mint inkább artikulálta ezt
az összefüggést, amiben személyes érintettsége folytán persze különösen érdekelt volt. Ez a
mű, amely már Freud tömegpszichológiáról írott tanulmánya és a homoszexuális Röhm hatalomba kerülése után, de a vele való politikai leszámolás, illetve Wilhelm Reich nagyhatású
pszichológiai elemzése előtt íródott, tökéletesen követi, pontosabban tökéletesen megelőlegezi a Ravetto által elemzett művek logikáját a fasizmus és a homoszexualitás egymásraolvasásában, aminek konstruált (tehát nem a tényeknek köszönhető és a történeti valósághoz egyszerűen hű) voltát az mutatja a legjobban, hogy mindehhez Mann a femme fatale fentebb említett tradícióját is felhasználja.
A történet azon értelmezése, miszerint Cipolla a pusztító női szexualitás képviselője, legalább annyira működik, mint az, amelyik szerint ez Cipolla homoszexualitásának bizonyítéka. Mindezt Mann egy olyan retorika segítségével érzékelteti, amelynek megértéséhez éppen
Cipolla előadói „módszere”, a tevékenysége természetét illető „porhintés” felismerése segít
hozzá. A kisregény metafikciós elemei így voltaképpen a meleg kódolás értelmezéséhez adnak tippeket. Ráadásul, nemhogy mindez megfér a kisregény fasizmus-allegóriaként való értelmezésével, de – erősen parodisztikusan – éppen azokat a (vélt vagy valós) szexuálpszichológiai összefüggéseket látszik színre vinni, amelyeket a pszichoanalitikus tömeglélektan nem
sokkal később megállapít, s a háború utáni filmek megjelenítenek. „Nőimitációjával az illuzionista Cipolla egyszerre a fasizmus látványos vonzerejének megtestesítője és annak paródiája. Hogy ez az allegória a homoerotikus csábítás groteszk előadásán keresztül működjön, ahhoz Mann egy elterjedt modellnek megfelelően összekeveri a fasizmust a homoszexualitással,
ami némi homofóbiáról árulkodik. Thomas Mann azon felvetése, hogy a Halál Velencében
visszatekintve a fasizmus prófétikus víziója, hasonló zavarodottságot jelez.”54 Érdemes azonban szem előtt tartani, hogy a szóbanforgó „elterjedt modell” jóval későbbi, és talán többek
között éppen Thomas Mann víziója a mintája. Hiszen ki is tudna ellenállni annak a képnek,
ahogyan egy púpos homoszexuális diktátor a végzet asszonyát játssza?

54

Andrew J. Webber: Mann’s man’s world: Gender and Sexuality. In The Cambridge companion to
Thomas Mann. Ed.: Ritchie Robertson. Cambridge University Press, 2002., 81.

„

94

tiszatáj

BÓNUS TIBOR

Szinkópa – szív, olvasás és emlékezet
EGY RÖVID FEJEZETRŐL AZ À LA RECHERCHE DU TEMPS PERDU SZÍVÉBEN *
Nagyanyám emlékének

El kellene kerülni a parafát. Vagy rosszul mondom? A parafrázist? Úgy kellene itt most a
Recherche néhány paragrafusát kommentálni, hogy az ne merüljön ki a parafrázisban. Máskülönben azt mondhatnák, csak visszamondta Proustot, semmi eredeti nem volt abban, ahogyan ellenjegyezte a szöveget. Amit franciából visszafordítva úgy is kifejezhetnénk: aláírásának nem volt parafája. Félreértés ne essék: nem a paratölgy könnyű, lehántott rugalmas kérgéről beszélek, amelynek persze Proustnál lenne relevanciája, hiszen – mint közismert – auditív túlérzékenysége, hiperesztéziája arra késztette, szobájának falát parafával vonja be,
hogy a legkisebb zaj sem szüremkedhessék be írás közben. (Ez a parafa bevonat egyébként,
ahogy az egész rekonstruált szoba, a párizsi Musée Carnavalet-ban megtekinthető, láthatjuk
saját szemünkkel, nem szorulunk leírásokra vagy fényképekre.) Tehát nem erről a parafáról
van szó, s nem is arról, amivel a borospalackokat dugaszolják be a Szépasszony Völgyének
pincéiben. A francia nyelv ezt a parafát liège-nek mondja, a dugót bouchon de liège-nek. Azt a
parafát, amiről én beszélek, magyarul a jogi nyelvben használják, amikor azt mondják, parafál vagy parafíroz egy szerződést, vagyis kézjegyével ellát, aláír. De a francia szóalak, a
paraphe vagy parafe – amit én magyarra parafaként fordítottam vissza, s amely magyar alakot a Tolcsvai Nagy-féle Idegen Szavak Szótára szerint „négyszög alakú személyi pecsét” értelemben használják –, tehát a francia alak vagy a középkori latin paraphus-ból jön, vagy
– mondja a Littré – a paragraphe szóalak szinkópája. (A szinkópa jelentéseiről a franciában
mindjárt, itt elég az egyik: egy betű vagy egy szótag kihagyása egy szó közepén, ha tetszik,
egy szó szívében.) A francia paraphe szó mindazonáltal nem csupán aláírás, ellenjegyzés értelemben használatos, de jelent az aláírt névhez kapcsolt, hozzákötött jelet vagy rejtjelet, továbbá így nevezik azt a monogrammos aláírást, kézjegyet is, amit a szerződések lapjaira vagy
az áthúzott, kijavított szavak, bejegyzések után teszünk. Az aláírás parafája tehát, ahogy az
fentebb értendő, az aláírás rejtjele, egyénítő jele, ha tetszik, az aláírás aláírása, az ellenjegyzés ellenjegye. Kérdezhetnénk mármost: el lehet-e kerülni a parafát? Nem képződik-e ez meg
mindig már, olvasói szándéktól és olvasási képességektől, invenciótól függetlenül, természettől fogva, minden egyes olvasat idiomájaként, azáltal, hogy nem létezhet két egyforma olvasat, hogy még a legegyformább olvasók (sőt ugyanaz az olvasó) sem írja, írhatja soha ugyanazt, s nem írhat soha ugyanúgy. És megfordítva, lehetséges-e parafa? Elkerülhető-e az aláírás ismételhetősége, reprodukálhatósága, s ezzel hamisítható volta, amely miatt az aláírás
további hitelesítő aktusokra, saját ellenjegyzéseire szorul? Az aláírás parafája újabb és újabb
parafákra. Talán úgy is lehet fogalmazni, hogy egyfelől elkerülhetetlen a parafa, amennyiben
*

Elhangzott a Nyelv, performancia, közvetlenség című konferencián Egerben, 2011. május 26-án.

2012. július

95

„

nincs két teljesen egyforma szövegtest, másfelől lehetetlen a parafa, amennyiben mind a szöveg, mind pedig az aláírás saját teste képtelen biztosítani azok helyettesíthetetlenségét, éppen azért, mert sohasem lehetnek maradéktalanul azonosak ezzel a testtel (mint képpel).
Az elkövetkezőkben testekről lesz szó, mindenek előtt egy testes regényről, ennek (legalábbis névről mindenképp) ismerős testéről, Marcel Proust À la recherche du temps perdu
című szövegéről. Egész pontosan egy testrészéről, ha a szövegtest és a szerves emberi korpusz közötti évezredes analógia jegyében tovább akarjuk szőni a metaforát. Egy testrészéről
tehát, a legfontosabbról, a szívéről, amit nemcsak a test motorjának, hanem a lélek helyének
is szokás nevezni. Harminc lap a hét kötetes mű negyedik kötetében, a Sodome et Gomorrhe
című kötet második részének végén, önálló címmel ellátva, ami, alfejezetről lévén szó, kivételes, mondhatni, szabálytalanság a regényszöveg elrendezésében. A szerző leveleiből tudható,
hogy e rövid szövegrész címét, Les intermittences du coeur (magyar fordításban: A szív kihagyásai, ami helyes fordítás, azzal együtt, hogy nincs helyes fordítás, lévén ez egyfajta kompromisszum a test test elleni harcban, az idiomák redukálhatatlan különbségei miatt), eleinte
egész vállalkozása címéül szánta, később azonban lemondott erről, részint egy hasonló jelentésű regénycím miatt (Binet-Valmer Le Coeur en désordre című regényéről van szó), részint
pedig mert – ettől nem függetlenül – tartott attól, művét egy, az invertáltakról szóló művel
azonosítják. Mit jelent e cím, amely annyira fontos volt a szerzőnek, hogy annak ellenére beillesztette szövegébe, hogy emiatt meg kellett sértenie ennek diszpozíciós szabályait? Az
intermittence szó egyszerre jelent szünetelést, kihagyást, úgy mint zavart egy rendszeres,
ritmikus tevékenységben vagy történésben, és ugyanakkor jelenti ezek természetes intervallumát, azt a köztes időt, amely a szabályos rendnek, ritmusnak konstitutív része, szünete.
Egyaránt jelent tehát szabályos és szabálytalan diszkontinuitást, időszakosságot és zavart
ebben az időszakosságban. Les intermittences du coeur – a szív kihagyásai, szívritmuszavarok, ez az elsődleges értelme a kifejezésnek, amely tehát a szív abnormális, beteg működésére
utal. Mivel azonban a szív ritmikus mozgásában normálisan is lennie kell intervallumoknak,
egyúttal ezeket is konnotálhatja, melyekre akár a magyar fordítást (A szív kihagyásai) is viszszavonatkoztathatjuk, igaz, kissé talán erőltetett, kevésbé természetes módon.
Ez a híres fejezet, amelyet Proust annak idején folyóiratban is közölt, önállóan, a mémoire
involontaire, vagyis az akaratlan emlékezet regényben elbeszélt eseményeinek alighanem
legemlékezetesebbike, noha kétségtelenül kevésbé emblematikus, mint a madeleine-epizód,
s más, a Le temps retrouvéban feltorlódó emlékezet-események, melyeknél többnyire valamely külső tárggyal, felülettel történő érintkezés váltja ki a váratlan folyamatot. Itt viszont
önmagában a test, a testtartás, a test mozdulata lesz az indikátor, azzal együtt persze, hogy a
testi, fiziológiai mozzanat korántsem tiszta eredete a lelki, szellemi történéseknek. Materiális
és immateriális, látni fogjuk, bonyolult módon fonódik egymásba. A narrátor, akit az egyszerűség kedvéért nevezzünk most Marcelnek, visszatér Balbecbe, a normandiai tengerparti
fürdőhelyre, hol korábban nagyanyjával nyaralt kettesben, ki ekkor már több mint egy éve
halott. Ugyanabban a szállodában, a balbeci Grand-Hôtelben száll meg, mint egykoron, sőt
ugyanazon az emeleten, ugyanabban a szobában. A szállodaigazgató mint ismerős vendéget
fogadja, még személyesen elébe is megy Pont-à-Couleuvre-be, jelezvén a vendég kivételezett
helyzetét. A szállodaigazgatóról az első balbeci tartózkodás elbeszélésekor többek között
megtudjuk, ő egy „sorte de poussah à la figure et à la voix pleines de cicatrices (qu’avait
laissées l’extirpation sur l’une, de nombreux boutons, sur l’autre des divers accents dus à des

„

96

tiszatáj

origines lointaines et à une enfance cosmopolite)” (II, 23.) [„afféle furcsa keljfeljancsi [poussah – kínai szó, keresztbe font lábbal ülő Buddha-szobrot jelent szó szerint, s ezen keresztül
keljfeljancsit], akinek arca [figure] is, hangja is telis-tele volt sebhellyel [cicatrices] (az arcán
a kiütések [boutons – itt pattanások, miközben a szó rügyet is jelent], a hangján a különböző
kiejtésmódok irtása [extirpation – gyökeres kiirtása valaminek] miatt, melyeket távoli eredetének és kozmopolita gyerekségének köszönhetett)”(Bimbózó lányok árnyékában, 237.)]. Az
igazgató – kiről az utolsó kötetben az derül ki, hogy német származású, ami miatt az első háború idején koncentrációs táborba zárják – arca is, hangja is sebhelyes tehát, ami a hangját illetően nem csupán akcentusát jelenti, de, s legfőképpen, hogy egyik tanult nyelvének, a franciának (amelyen Marcellel kommunikál) a grammatikai emlékezete nála pontatlan, homályos, kihagyásokkal terhelt, aminek következtében beszéde hemzseg a szótévesztésektől, hasonló hangalakú szavak összekeverésétől, hibás használatától, melyeket a narrátor következetesen megpróbál a beszélő szándéka szerint olvasni, a kontextus és a beszédhelyzet alapján. A beszéd hangzó felszínének, a hangtestnek az egyneműsítő tendenciája, különbségeket
eltüntető hatása, tehát a homofónia hasonlóvá változtató effektusa, amely a költészetnek, s
egyáltalán a poétikai funkciónak az alapja, kontinuitásaival paradox módon diszkontinuitásokat termel, amennyiben a jelölők összekeveredése, téves használata mintegy felszakítja a
nyelv testetlen, a jelölés értelemteli konvencióját képező testét, sebeket ejtve ezen a testen,
jobban mondva a beszélő hangon mint test és szellem egységén vagy folytonosságán. Az
anyanyelvi beszélő természetes nyelvérzéke számára valósággal fájdalmasak az igazgató
eme tévedései. A direktor egy helyütt hasonló szótévesztésként használja a paraphe szót, a
narrátor szinte eltéveszthetetlen feltételezése szerint a paragraphe szinkópájaként. „On
revenait du reste sur cette décoration dans L’Écho de Paris de la veille, dont le directeur
n’avait encore lu que „le premier paraphe” (pour paragraphe).”(III, 149.) [Erre a kitüntetésre
[a caen-i főbíró becsületrendjére – B. T.] egyébként az előző napi Écho de Paris-ban is kitértek, amelynek azonban a direktor még csak az „első parafatusát” (azaz paragrafusát) olvasta.” (Szodoma és Gomorra, 178. – nem tudom eldönteni, hogy a fordító szándékosan vagy véletlenül kapcsolta össze a parafát és a tust, ebben a látszólag halandzsa szóban, amely valójában mégsem teljesen idegen az eredetitől]. A narrátor ezeknek a tévedéseknek éppúgy nem
tulajdonít jelentőséget, azaz túllendül a jelentő hangtestén egy szándékolt jelentés felé, ami
persze mindig a test, a jelentő vagy a szóalak sebészi korrekcióival jár együtt, amiképp magának a szállodaigazgató diskurzusának sem, melyet unalmasnak talál, amennyiben „a fenti
témákat egy szállodás értelmezésében unalmasnak találtam, többé oda sem hallgattam.”
(Szodoma és Gomorra, 178.) [„Comme ce genre de sujet traité par un hôtelier me paraissait
ennuyeux, je cessai d’écouter.”(III, 149.)]
Ehelyett gondolataiba merülve azokat a képeket idézi fel, melyeknek hatására elszánta
magát, hogy visszatérjen Balbecbe. Ezekből kiderül, hogy nem az emlékezés, a múlt keresése
hozta vissza a fürdőhelyre, hanem a jövő hajszolása, a testi gyönyör iránti vágy, a könnyű kaland ígérete: Párizsban ugyanis megtudta, hogy Putbus báróné komornája, akit ugyan még
sosem látott, de akiről korábban barátjától, Saint-Loup-tól azt hallotta, hogy az érzékek rabja
lévén szabados életű s így könnyen elcsábítható, elkíséri a bárónét európai körútjára, melynek utolsó állomása a Balbechez közeli La Raspelière nyaraló, hol Mme Verdurin tölti a nyarat kis klánja társaságában, hová immár Marcel is hivatalos, sőt bejáratos. Amikor azonban
kiderül, hogy a komorna és úrnője mégsem jönnek Normandiába, nem lankad gyönyörvágya,

2012. július

97

„

melynek számára Balbec tengerpartja a könnyű kalandok sokaságát kínálja. A testi gyönyör
helyett azonban a lélek fájdalma jön el, a jövő helyett a múlt érkezik meg, oly gyorsan és hirtelen, amire a narrátor egyáltalán nem számított. S itt kezdődik a szövegben a Recherche talán legszebb paragrafusainak (bekezdéseinek) sora, melyeket idő híján csak nagyon érintőlegesen tudunk felidézni. Sűrű és hosszú kommentárokat igénylő szövegrészekről van szó
(amint az Proustnál várható), mi azonban csak néhány mozzanatot tudunk kiemelni, féligmeddig önkényesen, szövegtest és szerves emberi korpusz analógiájára összpontosítva elsősorban. Mindenek előtt azt, hogy az akaratlan emlékezet egy testtartásból indul, s megelőzi a
szív diszfunkciója, valamint hogy száraz és nedves kettősége előbb a test mint tartály, tartalmazó, azután mint tartalmazott ellentmondásos képzeteivel kapcsolódik össze, amely ellentmondás a gyászmunkaként működő emlékezetben én és másik viszonyát is átjárja. Hoszszabb idézet következik:
Bouleversement de toute ma personne. Dès la première nuit, comme je souffrais d’une crise de fatigue cardiaque, tâchant de dompter ma souffrance, je me baissais avec lenteur et prudence pour me
déchausser. Mais à peine ai-je touché le premier bouton de ma bottine, ma poitrine s’enfla, remplie
d’une présence inconnue, divine, des sanglots me secouèrent, des larmes ruisselèrent de mes yeux.
L’être qui venait à mon secours, qui me sauvait de la sécherresse de l’âme, c’était celui qui, plusieurs
années auparavant, dans un moment de détresse et de solitude identiques, dans un moment où je
n’avais plus rien de moi, était entré, et qui m’avait rendu à moi-même, car il était moi et plus que moi
(le contenant qui est plus que le contenu et me l’apportait). Je venais d'appercevoir, dans ma
mémoire, penché sur ma fatigue, le visage tendre, préoccupé et déçu de ma grand-mère, telle qu'elle
avait été ce premier soir d'arrivée; le visage de ma grand-mère, non pas de celle que je m'étais
étonné et reproché de si peu regretter et qui n'avait d'elle que le nom, mais de ma grand-mère
véritable dont, pour la première fois depuis les Champs- Élysées où elle avait eu son attaque, je
retrouvais dans un souvenir involontaire et complet la réalité vivante. Cette réalité n'existe pas pour
nous tant qu'elle n'a pas été recréée par notre pensée (sans cela les hommes qui ont été mêlés à un
combat gigantesque seraient tous de grands poètes épiques); et ainsi, dans un désir fou de me
précipiter dans ses bras, ce n'était qu' à l'instant – plus d'une année après son enterrement, à cause
de cet anachronisme qui empêche si souvent le calandrier des faits de coïncider avec celui des
sentiments – que venais d'apprendre qu'elle était morte. (III, 152-153.)
Lelkem mélyéig megrendültem. Mindjárt az első éjjel, amikor a fáradtságtól összevissza vert a szívem, megpróbáltam úrrá lenni a fájdalmon, s lassan és óvatosan hajoltam le, hogy a cipőmet lehúzzam. Alig érintettem azonban a legfelső gombot, mellkasom kitágult, megtelt valami ismeretlen, isteni jelenléttel, zokogás tört rám, s a könnyek csak úgy patakzottak a szememből. Mert aki most segítségemre sietett, aki megváltott a lélek aszályától, nem volt más, mint az, aki évekkel azelőtt, a vész és
a magány ugyanilyen [identiques – azonos] pillanataiban, amikor már nem voltam önmagam, belépett hozzám, s visszaadta énemet, hiszen ő én volt, s inkább, mint én magam (mivel ő volt a tartalmazó, ami több, mint a tartalom, s most ezt hozta el nekem). Emlékeimből egyszerre nagyanyám
gyöngéd, aggódó és szomorú arca bukkant fel, amint oltalmazón fáradtságom fölé hajol, ahogyan első érkezésünk estéjén; nagyanyám arca, de nem azé a nagyanyáé, akiért oly kevéssé bánkódtam,
hogy magam is csodálkoztam és röstelkedtem rajta, s aki csak nevében volt azonos vele, hanem az
én igazi nagyanyámé, akit amióta csak a Champs-Élysées-n rátört a rosszullét, most leltem fel először újra eleven valójában, egy akaratlanul kiteljesült emlékben. Ez a valóság mindaddig nem létezik
számunkra, amíg képzeletünk újra nem alkotja (ha nem így volna, mindazok a férfiak, akik gigászi
küzdelembe keveredtek, nagy eposzköltők lennének); így történt, hogy csak ebben a pillanatban,
amikor őrült vágy fogott el, hogy a karjába vessem magam – az anakronizmus hatására, mely oly
gyakran megakadályozza, hogy az események naptára egy napra kerüljön az érzelmekével, több,
mint egy évvel a temetés után –, értettem meg [apprendre – ebben a szóban a megtudni, azaz érte-

„

98

tiszatáj

sülni valamiről és a megtanulni egyszerre munkál], hogy nagyanyám halott. (Szodoma és Gomorra,
181–182.)

A lehajolás mint testhelyzet, pontosabban ennek a narrátor által felidézett, tehát képi, önmagát mintegy kívülről látva képződő mozzanata és e testhelyzettel elérkező kép, a Marcel fölé
hajoló nagymama nemcsak testhelyzetének, de, és mindenek előtt, arcának képe – ezek képeznek itt korrespondenciát, megerősítve a lelki vonatkozásokkal: a lélek hiányával, amelyet
ugyancsak fiziológiai, testi metaforával érzékeltet a narráció: sécheresse de l’âme, a lélek szárazsága vagy aszálya (akárcsak egy növényé), ami után annak túlcsordulásig töltődése, átnedvesedése következik. Száraz és nedves interpenetrációi messzehatnak, itt most elég anynyi: a két anyag elválaszthatatlansága a test és lélek közötti határvonal kijelölhetetlenségét is
példázza a regény megszámlálhatatlan erre vonatkozó utalásából, szenzuális „allegóriájából”
elég a teába mártott madeleine emblematikussá vált mozzanatára gondolnunk. A lélek diszpozícióját a testhelyzet változtatja akaratlan emlékezéssé, melyben a nagymama egykor látott arca és emlékképként felmerülő arca mintha maradéktalanul fednék egymást. Test és
kép összetartozása tehát egyfelől: a kép, a nagymama arcának képe egy testhelyzetből képződik, és a nagymama egy testhelyzetét hozza magával, ráadásul annyira erős megjelenítő
ereje van a képnek, hogy az a benyomása az emlékezőnek, mintha nagyanyja megtestesülne a
képben. A testiséget viszont csak az érintés tudja igazolni, a másik valóságosságáról csak
megölelése győzhetne meg, s ennek beteljesíthetetlen vágya döbbenti rá az emlékezőt a kép
többi érzéktől, érzékelő médiumtól függetlenülő, performatív létmódjára.1
Ha tetszik, a kép semmijére és a nagymama elviselhetetlenül fájdalmas hiányára, a nagymamára mint mindenre és semmire. Az arccal együtt, az arc mellett a fényképnek is fontos
szerepe lesz még, akárcsak abban a szövegrészben, mellyel az itt olvasott eltéveszthetetlen
hasonlóságokat mutat: az Albertine-nek adott sikeres csók elbeszélésével, ahol a lány arcá1

Az egykori ölelés, melynek lehetősége a nagymama testének hiányával, teste megsemmisülésével
együtt elveszett, a nagymama lelkéhez és szívéhez történő egyetlen utat jelentette, a vele való
azonosulásnak, én és másik tükörszerű felcserélődésének azt az eseményét, amelyhez viszont éppen
a test testiségéről, materiális ellenállásáról, áthatolhatatlan zártságáról kellett akkor elfelejtkezni. A
szív kriptikusságáról a szív nyitottságának nagyon is valóságos illúziójához, amely illuzórikusságnak
(mint gondolati munkának) az egykori ölelésről korábban beszámoló főszereplő-narrátor nagyon is
tudatában van. „Et – comme quelqu’un qui veut nouer sa cravate devant une glace sans comprendre
que le bout qu’il voit n’est pas placé par rapport à lui du côté où il dirige sa main, ou comme un chien
qui poursuit à terre l’ombre dansante d’un insecte – trompé par l’apparence du corps comme on l’est
dans ce monde où nous ne percevons pas directement les âmes, je me jetai dans les bras de ma
grand-mère et je suspendis mes lèvres à sa figure comme si j’accédais ainsi à ce coeur immense
qu’elle m’ouvrait. Quand j’avais ainsi ma bouche collée à ses joues, à son front, j’y puisais quelque
chose de si bienfaisant, de si nourricier, que je gardais l’immobilité, le sérieux, la tranquille avidité
d’un enfant qui tète.” II, 28. „S mint aki tükör előtt próbálja megkötni a nyakkendőjét, s nem érti,
hogy a nyakkendőnek a tükörben látott vége őhozzá képest nem arra van, amerre a kezét irányítja,
vagy mint a kutya, amely a földön egy bogár táncoló árnyékát lesi, én is a testi látszattól mintegy
tévedésbe ejtve, ahogy már itt a földön szoktunk járni, ahol nem tudjuk közvetlenül észlelni a
lelkeket, nagyanyám karjába vetettem magam, s úgy csüggtem ajkammal az arcán, mintha csak így
juthatnék be a határtalan [immense] szívbe, mely kinyílt előttem [qu’elle m’ouvrait – amit nagyanyám
kinyitott előttem]. Amikor így arcához, homlokához tapasztottam a számat, oly valami jótevő és
tápláló erőt szívtam belőle, hogy éppolyan mozdulatlan, komoly, nyugodtan mohó maradtam, akár
egy szopós kisgyerek.” Bimbózó lányok árnyékában, 243.

2012. július

99

„

nak látványa mint elhasonuló képek, azaz fényképek sora az érintés beteljesítő, a másik jelenlétét, valóságosságát igazoló mozzanata felé tart, de az érintés ahelyett, hogy kiteljesítené
a képet, inkább lerombolja, eltörli azt (II, 659–661; Guermantes-ék 370–372.). A kép, a látás
utolérhetetlen differenciáló ereje révén az összetéveszthetetlen egyedi médiuma, amihez
azonban még nem tartozik feltétlenül valóságosság, pusztán egy virtualitás, a tapintás azonban, amely a valóságosságot kölcsönözhetné a képnek, úgy törli el azt, hogy egyfajta személytelenséget, a szinguláristól történő megfosztást is véghezvisz.
Fontosabb röviden felidézni a mémoire involontaire működési törvényét: egy testi érzet
hasonlósága alapján, tehát az érzékelés fiziológiai szintjén két hasonló érzet vetül egymásra,
valamely múltbeli, melynek a test (és/vagy a lélek) őrzi az emlékét, s egy jelenbeli. Mindez
úgy, hogy az egyes érzékelő médiumok, apparátusok (fül, szem, orr, száj, bőr, stb.) valamelyikéhez tartozó érzék külön, a többitől függetlenülve jön működésbe, s az így keletkező érzet
elválik saját világszerű körülményeitől, attól az érzékelt világtól, mely az öt érzék összjátékaként adódik, kiegészülve az emlékezettel és a tudattal. (Innen nézve az idézetben test és kép
relacionalitása kivételt képez, de ebbe most nem tudunk belemenni.) A világszerű kontextusától elváló két érzet, a jelenbeli és a múltbeli ebben az érzetszerűségben vetülnek egymásra,
tévesztődnek össze, cserélődnek fel, s ez a tévesztés vagy csere lesz az akaratlan emlékezet
alapja, melyről egyszerre derül ki, hogy igazabb, mert reálisabb, hiszen testibb, mint a tudat
absztraháló és így meghamisító, akaratlagos emlékezete, és hogy, másfelől, illuzórikus, hamis, hisz egy érzéki csalódásra épül, amelynek egyfajta korrekciójaként különíti el azután
immár a tudatos emlékezet az így véletlenül egymáshoz rendelődő érzetek világszerű, referenciális kontextusait, a térben és az időben. Lényeges továbbá, hogy az akaratlan emlékezet
mindig a képzelet révén újrateremtett múltat jelent, benne tehát az az elmúlt érkezik el, mely
még soha nem volt jelen, az elmúlt egyszeri eseménye, mely önmagában értéktelen, csakis az
emlékezet jelszerű megkettőződése révén válik értékessé, ami viszont szükségszerűen
nyomként, azaz eltörölve hozza vissza az egykorit.
Az előbbi idézet folytatása arról beszél, hogy a test mint egyfajta váza vagy tartály képzete, ahogy az archívum térbeli totalitásának képzete, félrevezető, mégis elkerülhetetlen, s nem
független az ismétlődés, az ide-oda mozgás, az eltűnés-előtűnés ritmikusságától, mely térbelivé változtatja s így eltéveszti az idő irreverzibilis eseményszerűségét. Azt, amit a másik
helyrehozhatatlan elvesztése, a nagymama halála úgy példáz, hogy közben arra is rávilágít, e
veszteség szinguláris és visszafordíthatatlan eseménye csak az emlékezés ismétlődéseként
válik hozzáférhetővé. Fontos ugyanakkor, hogy az idő ezen irreverzibilitásának, szüntelen
elhasonulásának s a térbeli archívumnak ugyanazon technikai médium lesz az interpretánsa,
ha tetszik, megtestesítője: a fénykép, a fényképezőgép, melynek, mindjárt látjuk, az elemzett
fejezetben is nagyon fontos szerep jut. Hisz míg egyrészt a fénykép az én-ek időben elhasonuló sorát példázza azzal, hogy a fényképező sorozatos exponálása sem eredményezhet két
egyforma képet ugyanarról, itt ugyanarról a személyről, azaz a fénykép mintegy megtestesíti
az idő diszkontinuitását, addig, másfelől emléknyomként funkcionál, amely az emlékek térbeli lerakatának lehetőségét ígéri. (Külön elemzést igényelne testhelyzet és fénykép összekapcsolódása az előbbi idézetben, az akaratlan emlékezet itteni eseményében.) Koncentráljunk azonban most arra az analógiára, amelyet kezdetben játékba hoztunk, amire ráhagyatkoztunk, test és szövegtest analógiájára. Az előbbi idézet folytatása párhuzamba állítja a
megelevenedő, jelenlétszerű emléket és a jelenlétté váló egyedi és érzéki referenciát, azt,

„

100

tiszatáj

amit a nyelv, a szavak, a név az emlékezet tudati s mechanikus, reprodukálható médiumaiként felszámolnak, eltörölnek egyfajta virtualitásban vagy fiktivitásában, s amit az akaratlan
emlékezet testi, érzéki, kalkulálhatatlan, öntudatlan, előidézhetetlen és ismételhetetlen eseménye révén nyerhetünk vissza, a maga valóságosságában. És mégsem. Fontos tehát az analógiához: a nyelvi és a testi-érzéki, nyelvi és képzeleti történés között redukálhatatlan különbség van, hisz a nyelvnek az érzéki egyedi eltörlése az előfeltétele, s ezzel az ismétlés és a
mechanikus, a reprodukálható. Sematikus kép és a megelevenedő kép különbségéről is szó
van itt, miképpen fájdalom és öröm képéről, ideájáról és tényleges, átélt érzetéről, azaz ezek
különbségéről. E különbség viszont egyben elválaszthatatlanság is, tudati és testi, nyelvi és
nyelven kívüli szétszálazhatatlansága, ahol az elkülönböző pólusok egymást végtelenül keretezik, a tartalmazó egyben tartalmazott is, és fordítva. Olvassuk a folytatást:
J’avais souvent parlé d’elle depuis ce moment-là et aussi pensé à elle, mais sous mes paroles et mes
pensées de jeune homme ingrat, égoïste et cruel, il n’y avait jamais rien eu qui ressemblât à ma
grand-mère, parce que, dans ma légèreté, mon amour du plaisir, mon accoutumance à la voir
malade, je ne contenais en moi qu’à l’état virtuel le souvenir de ce qu’elle avait été. À n’importe quel
moment que ne la considérions, notre âme totale n’a qu’une valeur presque fictive, malgré le
nombreux bilan de ses richesses effectives aussi bien que de celle de l’imagination, et pour moi par
exemple, tout autant que de l’ancien nom de Guermantes, de celles combien plus graves, du souvenir
vrai de ma grand-mère. Car aux troubles de la mémoire sont liées les intermittences du coeur. C’est
sans doute l’existence de notre corps, semblable pour nous à un vase où notre spiritualité serait
enclose, qui nous induit à supposer que tous nos biens intérieurs, nos joies passées, toutes nos
douleurs sont perpétuellement en notre posession. Peut-être est-il aussi inexact de croire qu’elles
s’échappent ou reviennent. En tous cas si elles restent en nous, c’est la plupart du temps dans un
domain inconnu où elles ne sont de nul service pour nous, et où même les plus usuelles sont
refoulées par des souvenirs d’ordre différent et qui excluent toute simultanéité avec elles dans la
conscience.(III, 153-154. [kiem.: B. T])
Gyakran beszéltem róla azóta, és gondoltam is rá, de szavaim és gondolataim, egy hálátlan, önző és
kíméletlen fiatalember gondolatai és szavai mögött nem volt semmi, ami nagyanyámra hasonlított
volna, mert léhaságomban, élvhajhászásomban, s mert megszoktam, hogy betegnek lássam, csupán
virtuális emléket őriztem magamban arról, aki valójában volt. Bármely pillanatban vizsgáljuk, lelkünk egészének úgyszólván csak fiktív értéke van, bármilyen sok gazdagságot lajstromozunk is benne, hiszen hol ezek, hol amazok elérhetetlenek közülük, legyen szó bár tényleges gazdagságról vagy
a képzeletéről, esetemben például a Guermantes-ok ősi nevéről éppúgy, mint nagyanyám igazi emlékének sokkal-sokkal súlyosabb kincseiről. Mert a szív kihagyásai szorosan kötődnek az emlékezetkiesésekhez. Bizonyára testünk, melyet olyan vázához vélünk hasonlónak, ahová szellemünk lenne
bezárva, e test léte teszi, hogy feltételezéseink szerint minden belső javunk: elmúlt örömeink, minden fájdalmunk állandóan a birtokunkban van. Talán azt is ugyanilyen helytelenül hisszük, hogy
ezek az örömök vagy fájdalmak időnként eltűnnek, majd visszatérnek. Mindenesetre, ha megmaradnak is bennünk, az idő nagy részében valami olyan ismeretlen területen, ahol semmiféle hasznunkra
nincsenek, s ahová még a leggyakrabban felidézetteket is kiszorítják [refoulées – el vannak fojtva általuk, immár freudi a terminus!] azok a mindenféle rendű és rangú emlékek, melyek nem tűrik az
együttlétezést tudatunkban. (Szodoma és Gomorra, 183.[kiem.: B. T.])

Ez is hosszan elemezhető passzus, öröm és fájdalom a tudatban egymást kizáró képzeteitől kezdve, melyek az itt elbeszélt tapasztalatban egyszerre jönnek játékba, miként a halál és
az élet, az emlékezet és felejtés, a jelenlét s a távollét is különös kettős barázdában (sillon
double) íródik egymásba az akaratlan emlékezet itt leírt tapasztalatában, ahol a nagymama
jelenlétszerű képét egyúttal annak mindörökre elérhetetlensége, a jelenlétet a helyreállítha-

2012. július

101

„

tatlan távollét kíséri. Mintha az emlékezet ezen eseménye egy referenciális mozgás totalizáló
eseményét, az emlékező nyelv totális evokáló, jelenlévővé tevő erejét és annak ürességét, a
totalizálás lehetetlenségét, az emlékezet és a nyelv önmagába visszahanyatlását egyszerre,
egy időben állítaná.2 A kép és a nyelv között egyfelől redukálhatatlan feszültség van: a szavak
felidézte kép, mikor Marcel beszél róla, nem hasonlít a nagymamára, amennyiben megmarad
absztraktnak, a nyelv a felejtés munkáját testesíti meg azzal, hogy megfoszt a testitől, az érzékitől, miközben a felejtés nem pusztán nyelvi, de egyben nyelven kívüli is, lévén, hogy a jövő nyitottságát mint az élet affirmációját, s vele a lelki fájdalmat, a gyászt felülíró testi gyönyört, ennek ígéretét jelenti. Az érintését, a tapintásét, mely a halottól, s egyáltalán a múlt
archívumától, az emlékektől nyilvánvalóan már nem várhat semmit. A megtestesülő kép, a
nagymama igazi emléke a szavaktól függetlenül jön el tehát, emlékképként, legyőzve, megkerülve a nyelv absztraháló munkáját. Másfelől azonban az idézetben a nagymama emlékének,
virtualitásának a megszokás is okaként neveztetik meg: „s mert megszoktam, hogy betegnek
lássam” [„mon accoutumance à la voir malade”]. Tudni kell, hogy a betegség és a nagymama a
regényben összekapcsolódnak, nagyon emlékezetes fejezet beszéli el a nagymama betegségét
és halálát. A beteg test, a test romlása, változásai a betegségben rendre test és szellem, test és
tudat eltéréseit, különbségeit, test és lélek egységének megtöréseit nyilvánítják meg, olyan
disszonanciákat, amelyek érzéki-mediális eseményekként működnek, bizonyos értelemben
az akaratlan emlékezet mechanizmusának is a mintájára. A nagymama idealizált, a megszokásban, a mindennapi tapasztalatban természetessé és ismerőssé formált képzete (mely nem
független a különböző érzékek összjátékától) akkor billen ki, amikor valamelyik érzék, a többitől hirtelen elválva, önállósulva észleli őt, és újítja meg vagy ami ugyanaz: billenti ki ezzel a
megszokott képzetet, ideát. És a megszokás ilyetén kibillentései tehát mindig a nagymama
betegségére eszméltetnek, ezt vetetik észre testi különösségeként. Ilyen például a telefonban
hallott hangja, amely elválván arca kottájától, s ugyanakkor az érintés szinkron lehetőségétől,
árulja el összetöredezett voltával, a folytonosságot fenntartó, mégis már megrepedező karakterével a betegségét. De ilyen a fényképszerű látványa is, ami a hazatérő és a szobába toppanó narrátornak egy kiterjedés nélküli, lehetetlen pillanatra előadódik, függetlenül a hang
vagy egyéb más érzékek torzító (azaz természetessé tevő) közbejöttétől. A fentebbi idézetben ehhez képest azt olvassuk: „s mert megszoktam, hogy betegnek lássam” [„mon
accoutumance à la voir malade”]. A beteg nagymama látványához is hozzászokott a narrátor,

2

Érdekes lehetne a lehajoló Marcel képzetében és a Marcel fölé, ennek cipője, illetve fáradtsága fölé
hajoló nagymama képzetében utánamenni a leírt testhelyzet irodalmi-kulturális utalásszerűségének.
Az előrehajoló testtartás, „mely a test súlyossá vált jelenlétéről, a lélek távollétéről árulkodik”, és az
önmagába, saját gondolataiba merülő, vagyis önnön testéről elfeledkező szubjektum ellentétéről,
illetve korrelációjáról is szó lehet itt, miképpen érzékelhető és gondolható, látható és elképzelhető
ellentmondásos egymásba íródását is érinti a probléma: a Marcel cipője fölé hajoló, tehát lefelé
tekintő nagymama arcának az emlékező számára oly élénk látványként megjelenő arca az egykori
Marcel számára aligha volt a lehajoló testhelyzettel egy időben látható, miként a „penchée sur ma
fatigue” szerkezetben az absztrakt és az érzéki közötti feszültség is magyarázatra szorulhat. Pensé és
penché homofóniájának és kulturális-antropológiai összefüggéseinek érintését lásd: Jean STAROBINSKI, 2007, 193–198. (Erre a lehetséges összefüggésre az egri konferencián Török Ervin hívta fel
a figyelmemet.) Különösen érdekes lehet a nagymama lehajoló testhelyzete, ennek egyszerre kimerevített és képbe merevíthetetlen mozdulatszerűsége és arcrándulásának hasonló létmódja közötti analógia is.

„

102

tiszatáj

azaz itt a kép, a látás érzékének munkája már nem ellentétesnek, de éppen hogy analógnak
látszik a nyelvi absztrakció eltörlő-felejtő teljesítményével, amennyiben a kép ismétlődése,
rendszeressége a másik igazi képe érzéki egyediségének az eltörléséhez vezet. Nota bene: a
másik jelenléte, mindennapos jelenléte a másik eltörlődését, hiányát, elfelejtését produkálja.
A szokatlanhoz, a betegségében szokatlanná váló másikhoz is hozzászokunk. Innen pedig
nem nehéz belátni: a hiányára van szükség ahhoz, hogy újra jelenlévővé válhasson.
Egyetlen mondatot emelünk még ki kommentár céljából az idézetből, azt, amelyik a fejezet címét tartalmazza, s amelyik nemcsak ezért tűnik fel kulcsfontosságúnak. „Car aux
troubles de la mémoire sont liées les intermittences du coeur.” [„Mert a szív kihagyásai szorosan kötődnek az emlékezetkiesésekhez.”] A trouble nem annyira kiesést jelent, hanem zavart az emlékezetben, konfúziót, összekeverést vagy tévedést, rossz emlékezetet vagy rendetlenséget, rosszul elrendező emlékezetet. A mondat egésze ugyanakkor az emlékezet képszerűsége, azaz egyszerre közel hozó s eltávolító, objektiváló tendenciája, az, amely az emlékezetet – minden különbsége ellenére – nagyon közel tartja a tudathoz s az értelemhez, valamint, másfelől, affektív, érzelmi meghatározottsága között állít szoros kötést. A szív és a tudat, a szív és a megismerés között. Szoros kötést, korrelációt, ugyanakkor kibékíthetetlen ellentétet, összeférhetetlenséget. Hisz a szív, az affekció ellentétben van a megismeréssel,
amelyhez alapvetően a személytelenség, a szenvtelenség, a távolságtartó megfigyelés képzetei rendelődnek, másfelől viszont a szív előfeltételét alkotja a megismerésnek, hiszen affektív
kötelék nélkül nem állhat fenn a megismerés igazi érdekeltsége, az érdek hiánya érdektelenné tesz. Eme aporiát is színre viszi telefon és fényképezőgép érzékelő médiumának a nagymamához kapcsolódó kettőse, amennyiben a telefonban hallott hang – lévén, hogy a hang az
affekciókhoz egyik legszorosabban kapcsolódó érzékünk − éppen hogy az affekció révén,
azaz a szív által vagy a szívnek nyitja meg a megismerés lehetőségét, s teszi érzékelhetővé a
nagymama töredezett hangján keresztül a betegségét s távollétszerű idegenségét, szemben a
hazatérő Marcel fényképszerű tekintetével, amely a látás szenvtelen, az affekcióktól legtávolabb eső, a megismerő tudathoz pedig talán legközelebb álló érzéke révén teszi ugyanezt. Ebben azonban nemcsak a nagymamát idegeníti el, s látja hirtelen, a hang által képződő
idealitást kikapcsolva, beteg öregasszonynak őt, hanem vele saját maga is idegen utazóként
inszcenírozódik, egyfajta ellenpontjaként a nagymama arcát fényképszerű valóságosságában
megpillantó, cipőjéhez lehajoló Marcel épp olvasott gyászoló képének. A fénykép az egyik
esetben elidegenít, a másikban közel hoz, melyek így nemcsak ellentétes, de úgy a gyászmunkában, mint az emlékezés jelszerű reprezentációjában egymásba íródó, elválaszthatatlan
vagy szétszálazhatatlan mozzanatok.
Akárcsak a fényképnek a realitást eltörlő, elleplező, megszépítő, meghamisító teljesítménye egyfelől, s ugyanezt a realitást megrögzítő, megőrző, leleplező teljesítménye másfelől,
mely kettősség ugyancsak játékba jön a Les intermittences du coeur fejezetben. Megtudjuk,
hogy a nagymama, aki már az unokájával töltött első balbeci nyaralás idején tudta magáról,
hogy súlyos beteg, nemcsak titkolta betegségét unokája elől, aki akkor ezért nem vett észre
semmit belőle, hanem megkérte Saint-Loup-t, Marcel barátját, hogy készítsen róla fotográfiát, azzal a tikolt céllal, hogy azon előnyös színben, egészségesen mutatkozhasson meg, kihasználva egyrészt az öltözet elleplező munkáját, konkrétan a viselt kalap széles karimájának az arcára vetülő jótékony árnyékát, illetve a retusálás technikai lehetőségeit, s hogy ily
módon unokája számára ideális képet őrizhessen meg, archiválhasson testéről, eltörölve e

2012. július

103

„

test előrehaladó romlásának, torzulásának, halálba hanyatlásának vizuális emlékezetét. Egy
másik vizuális emlék azonban, amely nem fotópapíron, de a narrátor emlékezetében rögzült
(fény)kép a nagymama arcáról, erősebb emléknek bizonyul. Marcel, ki tehát egészségesnek
hiszi nagyanyját, lelki fájdalmat okoz neki, szándékosan, amikor nevetségesnek nevezi kacérságát, azt a tetszeni vágyást, melyet az a fotó érdekében ölt magára. Ezt olvassuk:
tel ce jour où Saint-Loup avait fait la photographie de grand-mère et où ayant peine à dissimuler à
celle-ci la puérilité presque ridicule de la coquetterie qu’elle mettait à poser, avec son chapeau à
grands bords, dans un demi-jour seyant, je m’étais laissé aller à murmurer quelques mots impatientés et blessants, qui, je l’avais senti à une contraction de son visage, avaient porté, l’avaient atteinte;
c’était moi qu’ils déchiraient maintenant qu’était impossible à jamais la consolation de mille baisers.
Mais jamais je ne pourrais plus effacer cette contraction de sa figure, et cette souffrance de son
coeur ou plutôt du mien; car comme les morts n’existent plus qu’en nous, c’est nous-même que nous
frappons sans relâche quand nous nous obstinons à nous souvenir des coups que nous leur avons
assenés. Ces douleurs, si cruelles qu’elles fussent, je m’y attachais de toutes mes forces, car je sentais
bien qu’elles étaient l’effet du souvenir de ma grand-mère, la preuve que ce souvenir que j’avais était
bien présent en moi. Je sentais que je ne me la reppelais vraiment que par la douleur et j’aurais voulu que s’enfonçassent plus solidement encore en moi ces clous qui y rivaient sa mémoire. Je ne cherchais pas à rendre la souffrance plus douce, à l’embellir, à feindre que ma grand-mère ne fût
qu’absente et momentanément invisible, en adressant à sa photographie (celle que Saint-Loup avait
faite et que j’avais avec moi) des paroles et des prières comme à un être séparé de nous mais qui,
resté individuel, nous connaît et nous reste relié par une indissoluble harmonie. Jamais je ne le fis,
car je ne tenais pas seulement à souffrir, mais à respecter l’originalité de ma souffrance telle que je
l’avais subie tout d’un coup sans le vouloir, et je voulais continuer à la subir, suivant ses lois à elle, à
chaque fois que revenait cette contradiction si étrange de la survivance et du néant entrecroisés en
moi. (III, 155-156.)
aznap például, amikor Saint-Loup lefényképezte, én pedig sehogy sem tudtam megállni, hogy szóvá
ne tegyem [ayant peine à dissimuler – fájdalmat okozott, hogy leplezzem], mennyire a nevetségességig menően gyerekesnek találom kacérságát, amellyel széles karimájú kalapjában, az előnyös félárnyékban állva keresi a legjobb pózt, s végül odáig mentem, hogy néhány türelmetlen és sértő szót
mormoltam, mely, ezt egy arcrándulásából [une contraction de son visage – a contraction egyfajta
szinkópát jelent, két értelemben is: 1. összeszorít, közelebb hoz egymáshoz, miáltal az arcvonások
símasága, kontinuitása sérül, megszakad, 2. nyelvtani kifejezésként két magánhangzó vagy két szótag egyre redukálását jelenti, s végül: a contraction akár a contradiction (ellentmondás) contractionjának is tekinthető] megéreztem, mind célt is ért, telibe találta; most pedig, amikor mindörökre lehetetlen már, hogy ezer csókkal engeszteljem ki értük, engem mardos [déchiraient – eltép, szétszakít, a
folytonosság megszakítása; megfordítás ebben is: a másiknak okozott seb, az, ahogyan a másikba belevágtam, az engem is szétszakít, mert azonos vagyok ezzel a másikkal, ő azonos velem, jobban, mint
én önmagammal, vagyis különbözve tőlem ebben az azonosságban] mindegyik.
De már soha nem tudom letörölni arcáról azt a görcsös kis rándulást, és a szenvedést sem a szívéből vagy inkább az enyémből; hiszen a halottak már csak bennünk élnek, ezért magunkat sújtjuk
minduntalan, amikor konokul azokat a csapásokat idézzük fel magunkban újra meg újra, amelyeket
mi mértünk rájuk. Bármilyen kegyetlenek voltak is ezek a fájdalmak, minden erőmmel ragaszkodtam hozzájuk, hiszen tisztán éreztem, hogy a nagyanyámról őrzött emlékekből támadnak, bizonyságul arra, hogy ez az emlék valóban elevenen él bennem. Éreztem, hogy csakis ez a fájdalom idézi fel
bennem igazán, és azt szerettem volna, bár vájnának belém még mélyebben az emlékezetét elválni
nem engedő szögek. Nem próbáltam enyhíteni, megszépíteni ezt a szenvedést, sem úgy tenni, mintha
nagyanyám csak egy időre volna távol, s én csak átmenetileg nem láthatnám, nem beszéltem a fényképéhez (ahhoz, amit Saint-Loup készített, s mi most itt volt velem), nem fohászkodtam hozzá, mint
olyasvalakihez, aki elvált tőlünk, de aki így, magában ismer minket, s megbonthatatlan harmóniában
kötődik hozzánk. Sosem cselekedtem így, mert nem csak ahhoz ragaszkodtam, hogy szenvedjek, ha-

„

104

tiszatáj

nem eredeti állapotában akartam megőrizni ezt a szenvedést, úgy, ahogyan egyszerre, akaratlanul
megéltem, s ahogy ezután is meg akartam élni, sajátos törvényeit követve, valahányszor csak visszatér a túlélés és a nemlét bennem összefonódó különös ellentmondása [cette contradiction si étrange
de la survivance et du néant entrecroisés en moi] (Szodoma és Gomorra, 185-186.)

Marcelnek a francia szöveg szó szerintisége szerint fájdalmat okozna, ha magában kellene tartania a megjegyzéseit, melyek fájdalmat okoznak nagyanyjának. Ennek arcrándulása
tanúskodik a sértő szavak célba érkezéséről: a test összerándul a lelket ért sérelem hatására,
amelyet szavak okoznak, az erőszak immateriális, látszólag ártalmatlan eszközei, melyek célba éréséről, sebző csapásáról a test látható jeléből lehet meggyőződni. A szavak ugyanakkor
a test túlbecsülésének a kritikái, ennélfogva beszédes ellentétbe kerülnek a test felértékelésével másfelől, a fájdalomnak az emléket megtartó szerepe kapcsán. Az arc rándulása tehát:
egyfajta szinkópa, a folytonosság megszakadása a térben, egy pillanatra, azaz az időben. A
nagymamának okozott fájdalom immár nem kompenzálható, ahogy egy térbeli, egy ide-oda
mozgás nyomán elgondolnánk: sérelem és eltörlése, sebzés és gyógyító csókok, melyek helyrehozzák. Nem, a nagymama halála az időbeliséget nyilvánítja meg, az idő irreverzibilitását,
azt az eseményszerűséget, amelyet a térbeli mozgás szükségszerűen téveszt el, számol fel, s
amely eredendőbb mint a másik halála, mely azt eltéveszthetetlenné teszi. Látni való, hogy Az
eltűnt idő nyomában címmel magyarra fordított könyv egyáltalán nem valamiféle kompenzatorikus történésnek, az elveszett visszatérésének fogja fel az emlékezést, a mémoire involontaire oly értékes eseményeit. Az elmúlt visszahozhatatlanságára annak különös erejű megtestesülése döbbent rá, amelyben a képzelet önmagán kívülre irányuló mozgása saját semmijébe kénytelen visszaomlani, ami a gyászmunka működését is példázza: a másik nincs, csakis
bennem van, kívülem nincs többé, ami azt is jelenti, hogy minden rám irányuló, tőlem nyert,
velem, rólam szerzett tapasztalata, élménye, vágya, emléke megsemmisült. Az elevennek, valóságosnak érzett másikról ugyanebben a totalizáló pillanatban lesz bizonyos, hogy nincs
többé.3 A szimmetria, én s másik tükörszerű cseréje saját aszimmetrikus feltételéhez utaló3

„Je me rappelais comme, une heure avant le moment où ma grand-mère s’étais penchée ainsi, dans
sa robe de chambre, vers mes bottines, errant dans la rue étouffante de chaleur, devant le pâtissier,
j’avais cru que je ne pourrais jamais dans le besoin que j’avais de l’embrasser, attendre l’heure qu’ il
me fallait encore passer sans elle. Et maintenant que ce même besoin renaissait, je savais que je
pouvais attendre des heures après des heures, qu’elle ne serait plus jamais auprès de moi, je ne faisais que de le découvrir parce que je venais, en la sentant pour la première fois, vivante, véritable,
gonflant mon coeur à briser, en la retrouvant enfin, d’apprendre que je l’avais perdue pour toujours.
Perdue pour toujours; je ne pouvais comprendre et je m’exerçais à subir la souffrance de cette contradiction: d’une part, une existence, une tendresse, survivantes en moi telles que je les avais connues, c’est-à-dire faites pour moi, un amour où tout trouvait tellement en moi complètement, son
but, sa constante direction, que le génie de grands hommes, tous les génies qui avaient pu exister
depuis le commencement du monde n’eussent pas valu pour ma grand-mère un seul de mes défauts;
et d’autre part, aussitôt que j’avais revécu comme présente, cette félicité, la sentir traversée par la
certitude, s’élançant comme une douleur physique à répétition, d’un néant qui avait effacé mon
image de cette tendresse, qui avait détruit cette existence, aboli rétrospectivement notre mutuelle
prédestination, fait de ma grand-mère, au moment où je la retrouvais comme dans un miroir, une
simple étrangère qu’un hasard a fait passer quelques années auprès de moi, comme cela aurait pu
être auprès de tout autre, mais pour qui, avant et après, je n’étais rien, je ne serais rien.”(III, 154155.) „Eszembe jutott, hogy kóvályogtam hajdan a hőségtől fojtogató utcán a cukrászda körül, egy
órával azelőtt, hogy nagyanyám így, pongyolában, cipőm fölé hajolt, mert úgy éreztem, oly iszonya-

2012. július

105

„

dik vissza, a másik immár csak úgy tartalmazhat engem, hogy én tartalmazom őt, a róla őrzött emlékekként, melyeket viszont már csak azért is megtévesztő térben tároltakként s ezzel
együtt test által hordozottakként elgondolni, mert rögzültségük, megváltoztathatatlan archiváltságuk, kitörölhetetlenségük ellenére, ezzel együtt nem azonosak önmagukkal, nem stabil
az identitásuk. Éppen azért, mert nem függetlenek értelmezésük szellemi mozzanatától, a
testi a tudatitól. Mi sem példázhatja ezt jobban, mint maga a fénykép, mely rögzült archívuma
ellenére nem marad identikus, azt a hozzá kapcsolódó affektív és szellemi diszpozíció mögöttes, azaz egyszerre előzetes és utólagos tudásként megváltoztatja. Nem beszélve arról, hogy a
belső, tudatban tárolt képnek az itt elbeszélt archívuma, az abban megörökített esemény
nem tisztán térbeli, hanem egy mozdulat, egy arcrándulás pillanatszerű eseménye. Térbeli és
időbeli egyszerre, és egyik sem. Ha tetszik, a film éppúgy meg kell, hogy hamisítsa, mint a
fénykép, előbbi a pillanatát folyamatos, időbeli szukcesszióba lévén kénytelen fordítani,
utóbbi pedig e pillanat mozgásszerűségétől, időbeli beíródásától lévén kénytelen elvonatkoztatni.
A másik időbeli inskripcióját, a másik reális létét tagadom azzal, ha a térbe vetítve alakját,
tagadom a nem-létét, a teste megtalálhatatlanságát, semmijét képzeletbeli alakjával helyettesítem, egy olyan túllal, amelyet csakis teste emlékeire hagyatkozva képezhetek meg. Mindazonáltal egyáltalán nem egyszerű, nem könnyű semmisnek venni a másikat, elfogadni ennek
bizonyosságát, amennyiben a gyászmunka konstitutív része az ellenállás eme bizonyosságnak, hogy tudom, mégsem hiszem el, hogy a másik nincs többé. Újabb paradoxon rajzolódik
ki tehát: mikor ismerem el inkább a másik másságát s vele a realitását, ha emlékével mint
élővel helyettesítem, vagy ha elfelejtem, semmijébe, irreverzibilis nem-létébe beletörődve.
Az idézett passzusban megfigyelhető a nevetségesnek a tragikusba fordulása, olyan inverzió,
amely mindjárt, a szállodaigazgató egyik különösen emlékezetes konfúziójában is megtörténik. A fájdalom és az öröm ellentétes pólusai hasonló eldöntetlenségbe rendeződnek, mint
amilyet a gyászmunka és az emlékezés kapcsán megfigyeltünk: a fájdalom, amely élve tartja
az emléket, a másik nemlétének épp annyira korrelátuma, mint emléknyomának, hiszen a
másik fájdalma, a neki okozott fájdalom okozza, s épp azért, mert a másik nemléte immár eltos szükségem lenne arra, hogy megölelhessem, hogy nem is bírom kivárni az időt, amíg nélküle kell
majd lennem. Most pedig, amikor ugyanez a kínzó vágy újraéledt, biztosan tudtam, számlálhatom az
órákat, egyiket a másik után, többé soha nem lesz már mellettem, csakis ezt fedeztem fel újra meg
újra, mert éppen most, amikor először éreztem elevennek és valóságosnak, s szívem pattanásig
feszült [Nem lehet itt nem észrevenni Kosztolányi Hajnali részegségének nyelvét, amire a fordító
öntudatlanul vagy sem, de ráhagyatkozik – B. T.] mert végre újra rátaláltam, most kellett rádöbbennem, hogy mindörökre elveszítettem. Mindörökre elveszett; nem tudtam felfogni, s edzettem magam, hogy elviseljem ennek az ellentmondásnak a keserves fájdalmát: egyrészt a létezést, a gyöngédséget, mely úgy élt bennem tovább, amilyennek régen ismertem, azaz csakis nekem szólóan, abban a
szeretetben, melyben minden annyira bennem lelte meg párját, céját, állandó irányát, hogy a nagy
emberek lángesze, valamennyi lángelme, aki csak, mióta világ a világ, ezen a földön élt, nem ért volna
fel nagyanyám szemében az én egyetlen hibámmal; s másrészt, alighogy teljes jelenvalóságában újraéltem ezt a boldogságot, éreznem kellett, mint hatja át fel-feltörő testi fájdalomként a nemlét bizonyossága, amely kitörölte képemet ebből a gyengédségből, lerombolta ezt a létezést, visszamenőleg
is megsemmisítette kölcsönös predesztinációnkat, s épp abban a pillanatban, amikor mintha tükörben láttam volna meg újra nagyanyámat, egyszerű idegenné tette, akit a véletlen néhány évre
mellém sodort, ahogyan bárki más mellett is lehetett volna, de akinek előtte és utána nem jelentettem, nem is jelentek már semmit.”(Szodoma és Gomorra, 184–185.)

„

106

tiszatáj

törölhetetlenné teszi e fájdalom képét. A fájdalomban maradni egyúttal az örömöt is jelenti, a
másik megtestesülésének örömét az emlékben, miközben az öröm a fájdalomnak és a másiknak az elfelejtése is: Marcel, akit gyönyörvágya hozott Balbecbe, amit a fájdalom szorított ki,
a fejezet végén találkát ad Albertine-nek. S akkor még az idézet kapcsán valami a fényképről:
a fejezetben kiderül, a nagymama fényképe Marcel számára, ki a gyász szállodai napjai alatt
gyakran nézegeti azt, idővel képessé válik arra, amire a nagymama szánta, hogy megszépítve,
halálos betegségének nyomait elfeledtetve rögzítse emlékképét. Másfelől az is kiderül, a figyelmes szemlélő, ez esetben a nagymamával gyászában maradéktalanul azonosuló anya
számára az ominózus fénykép nagyon is rögzítette a betegség nyomait a testen, az arcon, ami
a fénykép eltörlő erejével szemben ismét annak kijátszhatatlan archiváló hatalmát affirmálja.
Akármilyen meglepő, az ellentétek inverzióinak sorába beíródik az emlékezet zavara, tévedése (trouble de la mémoire) és az egyetlen igazi emlékezet, a mémoire involontaire közötti
csere, megfelelés is. A szállodaigazgató említett grammatikai konfúzióinak látszólag semmi
közük nincs az akaratlan emlékezethez, azok a nyelvi inkompetencia, a rossz grammatikai
emlékezet hol fájdalmasnak, hol nevetségesnek tekintett jelei csupán. Ha azonban azt mondtuk, hogy a nyelv elválaszt az érzéki egyeditől, s ezért csak hamis médiuma lehet az emlékezetnek, akkor az összekevert szóalakok, ha csak egy hozzáférhetetlen pillanatra is, de kiküszöbölik a nyelvet, éspedig azáltal, hogy a szavak teste, fizikai hordozója (itt a hang) nem tartozik a nyelvhez. Mintha a szavak teste heterogén lenne a tudatukkal, a nyelvvel, mint a tudat
médiumával, s a tudat kihagyása, a tudattól (és a képtől) elváló érzéklet (lehetetlen) pillanata, a szavak (hang)testi hasonlóságai révén, jönne játékba itt is, miként a mémoire
involontaire tapasztalatában. A kép után a hang, ahogy a nagymama betegségénél láthattuk. A
nyelven persze mégsem lehet kívül kerülni: az emlékezet, mely maga egyfajta felejtés, bizonyos értelemben kihagyni nem képes, amennyiben nem tudja felfüggeszteni saját létalapját, a
jelviszonyt, a jel utalásszerkezetét, duplicitását, csakis összekeverheti a jelölőket s ezzel a jeleket, amire tehát, még egyszer, azok hangtesti hasonlóságai adnak lehetőséget. Ez a konfúzió
viszont, ha pusztán különböző nyelvi képzeteket kever össze, helyettesít egymással, közelít
egymáshoz eképp, még aligha érhet fel a mémoire involontaire jelentőségéhez, mely a nyelv
felfüggesztését, a nyelven kívülit – a nyelv kiüresítő önreferenciáját és a nyelv referenciális
totalizálását egyszerre aktiválva – az emlék valóságosságához kapcsolja hozzá.
„Car aux troubles de la mémoire sont liées les intermittences du coeur.” [„Mert a szív kihagyásai szorosan kötődnek az emlékezetkiesésekhez.”] Ezt a mondatot nemcsak teoretikusan, hanem nagyon konkrétan is lehet érteni. A szállodaigazgató emlékezetének, grammatikai memóriájának egyik zavara szorosan kötődik a szív kihagyásához, vagyis a nagymama
ilyen betegségéhez, miáltal a narrátor gyásza és az igazgatónak a narrátor számára – már e
gyászt kísérő fájdalom és magány miatt is – érdektelen, hibás és súlytalan fecsegése között
eltéphetetlenül emlékezetes kötés létesül a szövegben. A narrátor – mint említettük – különböző jelekből kikövetkezteti, hogy nagyanyja már közös balbeci nyaralásuk idején súlyos beteg volt, amit azonban titkolt unokája elől. Ájulásai voltak, melyekről Marcel akkor nem szerzett tudomást, öntudatlan állapotai, amelyekről a narrátor nem, csak nagyanyja tudott. Rajta
kívül pedig csak a cselédje, Françoise, valamint a szállodaigazgató. Utóbbi egy napon látogatást tesz a gyászába temetkezett Marcel szobájában, akit eleinte inkább bosszant e vizit, amire ez így emlékezik vissza:

2012. július

107

„

Comme je lui parlais de ma grand-mère et qu’il me renouvelait ses condoléances, je l’entendis me
dire (car il aimait employer les mots qu’il prononçait mal): « C’est comme le jour où Madame votre
grand-mère avait eu cette symecope, je voulais vous en avertir, parce qu’à cause de la clientèle,
n’est-ce pas? cela aurait pu faire du tort à la maison. Il aurait mieux valu qu’elle parte le soir même.
Mais elle me supplia de ne rien dire et me promit qu’elle n’aurait plus de symecope ou qu’à la première elle partirait. Le chef de l’étage m’a pourtant rendu compte qu’elle en a eu une autre. Mais
dame vous étiez de vieux clients qu’on cherchait à contenter, et du moment que personne ne s’est
plaint…» Ainsi ma grand-mère avait des syncopes et me les avait cachées. Peut-être au moment où
j’étais le moins gentil pour elle, où elle était obligée, tout en souffrant, de faire attention à être de
bonne humeur pour ne pas m’irriter et à paraître bien portante pour ne pas être mise à la porte de
l’hôtel. «Symecope» c’est un mot que, prononcé ainsi, je n’aurais jamais imaginé, qui m’aurait peutêtre, s’appliquant à d’autres, paru ridicule, mais qui, dans son étrange nouveauté sonore, pareille à
celle d’une dissonance originale, resta longtemps ce qui était capable d’éveiller en moi les sensations
les plus douloureuses. (III, 175.)
Amint nagyanyámról beszéltem neki, s ő újfent részvétét nyilvánította, egyszer csak így szólt (ugyanis kifejezetten szerette azokat a szavakat, amelyeket rosszul ejtett): „Úgy volt aznap is, amikor a
nagymamája őnagyságának az az eszmetévesztése [symecope] volt, amiről szólni is akartam önnek,
mert ugye a többi vendég miatt az ilyesmi árthatott volna a ház jó hírének. Legjobb lett volna, ha
még aznap este hazautazik. De ő könyörgött, hogy egy szót se szóljak, és fogadkozott, hogy többé
nem lesz eszmetévesztése [symecope], vagy a legközelebbinél rögtön elutazik. Az emeleti főkomornyik azért jelentette, hogy volt neki még egy. De hát, istenkém, önök régi jó vendégek voltak, akiknek
kedvében akar járni az ember, és amíg senki nem panaszkodik…” Tehát nagyanyám többször is eszméletét vesztette [avait des syncopes], és ezt elhallgatta előttem. Talán éppen olyankor, amikor a legkevésbé voltam kedves hozzá, volt kénytelen, legnagyobb fájdalmai közepette, arra ügyelni, hogy jókedvű legyen, nehogy felbosszantson, s hogy úgy is tegyen, mintha semmi baja sem volna, nehogy kitegyék a szállodából. Az „eszmetévesztés” [symecope] szó, amely ebben a formájában soha eszembe
nem jutott volna, egyéni disszonanciát idéző furcsa hangzásával [dans son étrange nouveauté sonore,
pareille à celle d’une dissonance originale – különösen hangzó újszerűségével, amely egy eredendő/eredeti disszonancia különös újszerűségéhez volt hasonló], hosszú időre az a szó lett, ami a legfájdalmasabb érzéseket volt képes felébreszteni bennem. (Szodoma és Gomorra, 207-208.)

Hosszas elemzést igénylő passzus, aminek immár nincs időnk és terünk, hogy megfeleljünk. Csak foghíjas, rövid kommentárra van idő. Mindenek előtt a syncope (szünkópa) szó három különböző jelentése a franciában: 1. (első, mindenek előtti jelentés) Hirtelen és pillanatnyi alábbhagyása a szív munkájának, amely a légzés, az érzékelés és az akaratlagos mozgások
megszakadásával jár, ájulással, eszméletvesztéssel. 2. Egy betű vagy egy szótag kihagyása egy
szó közepén. 3. a hangsúly eltolása az alapbeállítású metrikus lüktetéshez képest, az ütem
utolsó hangjegyét és a következő ütem első hangjegyét egyetlen hangjeggyé összevonva. Emlékszünk még? A szállodaigazgató hangját sebhelyesnek nevezte a narráció, ahol ez a sebhelyes hang, mely Marcelt eddig bosszantotta, s melyet ezért inkább személytelenül, érzéketlenül, mechanikusan korrigált (magában), hirtelen az ő saját sebének nyomává, hely nélküli helyévé, mementójává válik, korántsem irreleváns. Látható, a szállodaigazgató grammatikai
konfúziója – amely egyszerre szinkópa, azaz (nyelvi) tudatkihagyás, s fordított szinkópa, azaz
szótag- vagy betűkihagyás helyett szótag- vagy betűbetoldás (symecope) – hogyan is kötődik
szorosan, igen konkrétan, a nagymama szívének kihagyásához, szinkópájához, mely tehát
ugyancsak a tudat kihagyása is, eszméletvesztés. Azon nagymamáéhoz, akit a franciák így
mondanak: grand-mère, ami hangzásában, hangtestében alig különbözik a nyelvtant jelentő
francia grammaire szótól. A nyelv, ami absztrakciója, s vele grammatikája révén eltávolít a
nagymamától, amennyiben eltörli annak egyediségét, egyedi képét, fényképének jelenlétsze-

„

108

tiszatáj

rű illúzióját, nemcsak az abszolút referenciában, a nyelv önfelszámoló evokatív, megjelenítő
(képi) erejében (amely mindig egyben kiüresítő „önmagába” omlása is), de a nyelv jelentés
nélküli testében, hangszerű felületében is képes felszámolni (és egyben persze megerősíteni)
a nyelv tudatszerű absztrakcióját, mechanikus, személytelen grammatikáját kalkulálhatatlan
esztétikai és nyelvi eseménybe fordítva.
Beszélhetnénk még a fordításról, ennek lehetetlenségéről, arról, ahogy a szöveg teste ellenáll annak, hogy egy másik szövegtestbe fordítsák át, miközben persze csakis a fordítás kiküszöbölhetetlen mozgásában fejthető ki ez az ellenállás, mely a szöveg (stabilizálhatatlan)
identitásáért is felelős. Azaz a szöveg sohasem léphet túl saját testén, mialatt nem is lehet
azonos a testével, mindig már túl is lép azon. A magyar fordítás megoldása nem adja, nem
adhatja vissza az eredeti összetettségét. Nem csupán a szinkópa poliszémiája miatt, ami nem
működik a magyarban, s ami miatt elsődleges jelentését alapul véve az eszméletvesztés kifejezés mellett dönt a fordító. Többről, másról van itt szó, mint poliszémiáról, amit akár onnan
is gondolhatunk, hogy a poliszémia jelentések térbeli – például a fényképarchívumok mintájára megvalósuló – kiteríthetőségét feltételezi, itt azonban ezek egymásba íródásai, önmagukra visszahajlásai ellenállnak egy ilyen kiterítésnek. A szünkopé görög szó, s mindhárom
említett jelentése feltalálható már a görögben is. A szün egyszerre jelenti az együtt és az egy
időben vételt, a térbeli és az időbeli összeszedést, míg a szó második tagja, a kop, kopto kifejezéseket rejti, melyek jelentése „üt”, „vág”. A szünkopto annyit tesz, „feldarabol”, „elver”. Az
ütés tehát nemcsak az ütemhez, a ritmushoz kötődik, melyben a szinkópa olyan billentést
hoz létre, ami a szabályosság, az ismétlődés megszakításaként lesz emlékezetes, kap
menmotechnikai jelentőséget, hanem a fájdalomhoz, a sebhez, a sérüléshez, melynek hasonló
mnemotechnikai szerepét is láthattuk az előzőekben. A szállodaigazgató szereti, örömet lel
saját hibás nyelvhasználatában, ahogy Marcel számára kapcsolódik össze a fájdalom és az
öröm, a másiknak okozott seb és annak a másiknak és a sebnek az evokációja. Ráadásul a
szállodaigazgató rossz kiejtése, amit a narráció a symecope (töbféle ejtés elképzelhető, ami
hang és betű viszonyának probematikáját is felveti, a hang hallucinatív, hozzáférhetetlen
létmódját az olvasás számára: szimökop illetve szimkop, utóbbi alig hallhatóan, hisz két nazális közötti apró differenciában tér el csak egymástól) átírással ad vissza, a hangtestek hasonlósága miatt ezeket a francia szintagmákat is felidézheti: si me coupe, se me coupe, melyek
alanynélkülisége és szabálytalan grammatikája a személyes és a személytelen, továbbá aktív
és passzív egymásba íródásaira is visszamutathat. A couper egyébként a vulgáris latin colpus
származéka, amely ugyanakkor a görög kolaphosz szócsaládból ered, s jelentheti: „vágni”,
„ütni”, „kettévágni”, „elvágni”, „feldarabolni”, és „ritmust, ütemet vagy épp valakit ütni”. Ezen
túl, immár zárlatképpen, elmondható, a szün „együtt venni” értelmét szem előtt tartva a szinkópa lehet annak a kettős barázdának vagy inksripciónak a másik neve is, amely az előadásban többször, több összefüggésben (így nemcsak a hang, hanem a kép, a pillanat- vagy mozdulatszerű, se nem időbeli, se nem térbeli, s egyszerre térbeli és időbeli kép relációjában) is
előkerült, s amely egyszerre köztes, mely nem tartozik sem ide, sem oda, egyfajta intermittence, úgy mint felfüggesztettség, mely elvág és amelytől el vagyunk vágva, és egyszerre
együttes ütem, együtt ütés, együtt íródás, amely úgy idézi fel az eredendő diszkordanciát,
hogy közben önmagában mind ezt az együtt ütést, szünkópát, mind annak lehetetlenségét
csakis eltéveszteni lehet, amennyiben azokat együtt, egyszerre és egyidőben sem a tudat, sem
az érzékek nem képesek tárgyiasítani. Az a tudat és az az érzékelés, az a szellemi és az a ma-

2012. július

109

„

teriális, amelyek elválasztása, kettévágása elkerülhetetlen, de amelyeket (testet és tudatot,
nem-nyelvet és nyelvet) képtelenség nem együtt venni, vagyis maradéktalanul szétvágni, elválasztani.

FELHASZNÁLT IRODALOM
Marcel PROUST, À la recherche du temps perdu, szerk.: Jean-Yves TADIÉ, Gallimard, Paris (Bibliothèque
de la Pléiade), 1989, I–IV. kötet. (A francia idézetek után a kötet száma és a lapszám szerepel.)
Marcel PROUST, Az eltűnt idő nyomában II. Bimbózó lányok árnyékában, ford.: GYERGYAI Albert,
Kriterion, Bukarest, 1975.
Marcel PROUST, Szodoma és Gomorra, ford.: JANCSÓ Júlia, Atlantisz, Budapest, 1995.
Jean STAROBINSKI, Visszatükröződő melankólia, ford.: FÖLDES Gyöngyi = UŐ., Poppea fátyla. Válogatott
irodalmi tanulmányok, szerk.: SZÁVAI Dorottya, Kijárat, Budapest, 2007, 187-213.
Le nouveau Littré, Garnier, Paris, 2007.
Idegen szavak szótára, szerk.: TOLCSVAI NAGY Gábor, Osiris, Budapest, 2007.
Dictionnaire étymologique du français, szerk.: Jacqueline PICOCHE, Le Robert, Paris, 2009.
(A görög szavak etimológiájának nyelvi kontrolljáért Simon Attilának tartozom köszönettel.)

KALOCSAI ENIKŐ: NAPSZEMÜVEGBEN

mérlegen

Egy napló élete
TŐZSÉR Á RPÁD: NAPLÓK NAPLÓJA – ÉRZÉKEK
CSŐCSELÉKE

„

Kalligram Kiadó
Pozsony, 2011
229 oldal, 2700 Ft

Tőzsér Árpád negyvenfüzetnyi naplójából közölt – és nem
egyszerűen közölt, hanem szerkesztett, újraírt, esszésített
háromévnyi adagot, a múlt évezred utolsó három évéét. A
kötet – melynek előzménye a három évvel ezelőtt megjelent,
Szent Antal disznaja című 1992–1998-as napló, ugyanúgy a
Naplók naplója – nevezzük így – sorozatcímet viseli. Érdemes
tehát alaposan elolvasni a borítót, átgondolni az üzenetet, elvégre a címet tartjuk a leggyakoribb metaszövegnek (köztudott, hogy a szóbeli közlések egy részét leszámítva szinte
mindennek van címe). A szerző, aki amellett, hogy magyar
költő, esszéista a felvidéki magyar értelmiség egyik legjelentősebb tekintélye. Ennek megfelelően határozottan megjelennek a könyvben a magyar irodalomba, a kisebbségi magyar irodalomba és az egyetemes irodalomba való pozicionálási problémái – Tőzsérnek azonban sikerül elkerülnie, hogy
beskatulyázódjék a sorskérdéseket nagy pátosszal és kevés
hitellel kezelő irodalmárok sorába. Mert e kérdéseket nem
csak dramatizálni, mindenáron megválaszolni sem szeretné,
maximum leírni akarja őket. E distinkciót nem mellékes
hangsúlyozni: csapdák elkerülésének módja a szövegben fűszerként mértékkel használt önirónia, amely általában is olvasóbarát megoldás, de különösen jót tesz akkor, ha egy szöveg nehezen feloldható dilemmákat, vagy közkeletű téveszméket érint.
A napló billenékeny írói eszköz, műfaji határvidék. Értelemszerűen önreflexív, ezen kívül bármi lehet. Vannak naplók, melyeket a szerző holta után olvashatunk, köztük olyanok, amelyeket nem a közlés szándékával írt a szerző, és
vannak naplók, amelyeket a szerző maga gondoz, felül-és átír, nyilvánvalóan azzal a szándékkal, hogy rajta tartsa a kezét
a közlésen, no meg hogy fönntartsa magának a jogot arra:
amikor úgy érzi, hogy elérkezett az idő, az önéletrajzot kiváltandó megjelentethesse mindennap gondolatainak történetét. E mű esetében többek közt azzal a(z általam valószínűsített) szándékkal, hogy formát találjon olyan töredékek, témák, gondolatok közléséhez, amelyeknek nem talál önálló
szövegben helyet, vagyis amiben nincs meg a teljes mű lehe-

2012. július

111

„

tősége, talán a felelőssége sem, de valahol szóvá szeretné tenni, lett légyen egy társadalmi jelenség fölötti, például a szülési hajlandóság csökkenéséről szóló pöfögés, vagy egy újraolvasott műben való csalódás kiváltotta mormogás. „Írás közben a legerősebb ösztönöm nem a
meditáció, nem a megtisztulás óhajtása, hanem kitörés a nemlét rettenetből. Tollpróbának
látszó létpróba. (…) Az én naplóm tehát végletesen személyes műfajnak, szinte önéletrajznak
tűnik, de tulajdonképpen olyan puszta tevékenység, mint az egzisztencia bármely más elemi
megnyilvánulása.” Átgondolt eszköz, nem véletlen, hogy a filosz-Tőzsér pozícionálja is naplóit: attitűd szempontjából belehelyezi önmagát – és egyúttal felállítja a mércét – abba az önkifejezési sorba, amelyet a magyar irodalomban leginkább Márai és Füst Milán naplói jelentenek. Azt tehát már tudjuk, hogy mire jó a napló az írónak (nem véletlenül nevezi a műfajok
császárának) – no de mire az olvasónak?
Olvasói szemmel egy napló kiváló terep a mindenkiben lappangó voyeur-vágyak kielégítésére, arra, hogy részt vegyen egy idol (hiszen az Olvasó számára ki más volna a bálvány,
mint a Költő) életében, mi több: mindennapjaiban. Ravasz tehát a műfaj, olvasható is, meg
nem is, attól függően, hogy az olvasó mennyi ismerettel rendelkezik a korszak és a helyszín
viszonyairól, mikro-történelméről. Az olvasó eligazításában elvileg csak néhány mankót kínál
a szöveg szerkezete: az egyik a nagy strukturáló erő, a kronológia, a másik az a megismerési
folyamat, amelynek során az olvasó egyre közelebb és közelebb kerül a szerzőhöz és korához, személyes sorsának igyekszik részesévé válni óhatatlanul. Egy napló egy kor vázlata,
amelyet egy irodalmár életével öltöztetnek fel. E napló keletkezésének idején Mečiar volt a
szlovákiai politikai csatározások dicstelen hőse, ekkor történik Jugoszlávia bombázása (viszszatérő motívum a könyvben: Milošević ide vagy oda, Tőzsérnek szimpatikus a szerbek ellenállása, továbbá a szerző aranyér-műtéte. Történetesen éppen ekkor olvasta újra az Ember
tragédiáját és Mrożeket, laza kapcsolatba kerül tehát test és lélek, közéleti felelősség, kritikusi vitriol, költői szárnyalás és öreguras dohogás. A szerző feszegeti a személyes közlés bátorságának határait, olykor a mazochizmus határait súroló kegyetlenséggel, már-már hetvenkedve, átsüt a büszkeség, hogy legyőzve a szemérem korlátait, bátran ír a saját végbeléről
(„lám, nekem még az aranyerem is költészet”) vagy a szexusról, legátéltebben a gyerekkori
szexuális megszégyenítésekről. Olykor szomorkodva jegyzi meg, hogy sajnos nem tud ebben
újat mondani, más szerzőben is előfordult már ennyi (ön)szeméremsértő kurázsi.
A naplónak éppen (vagy közel) annyi rétege van, ahány a Tőzsér Árpád nevű szerzőnek:
költő, műfordító, tanár, szerkesztő, férfi és férj, apa, fiú, járókelő, egészséges, beteg, és mindenekelőtt olvasó-író ember, akinek napjait alapvetően befolyásolja az, hogy mit és hogyan
olvas: önszántából vagy kötelességből, élvezettel vagy nemtetszéssel, első olvasatban vagy
újraolvasva.
Tőzsér Árpád 1935. október 6-án született. „Kint, a platánfáim alatt-között-fölött ugyan
borús, aradi hangulat honol, de bennem ünnep van: Isten éltessen, kiérdemesült ripacsa a lét
deszkáinak, majdnem zseniális hamiskártyás, akinek sikerült hatvanöt évig úgy pókeroznod,
hogy nem vertek agyon!” – írja hatvanötödik születésnapján (a napot, melyet egykor nem
remélt megérni, de az idő haladtával már attól tart, a mindvégig motívum-szerűen visszatérő
Márai sorsa vár rá). E napló írása idején tehát a hatvanas évek derekán járó férfi, akinél rutinszerűen visszatérő probléma a korral s a betegséggel való együttélés macerája. „Rémületes: olyan érzéssel jöttem vissza a kórházba, hogy hazajövök.” Majd: „Általában naponta négy
órát, mégpedig úgy 13:00 és 17:00 óra között, az emésztés legintenzívebb szakaszában, gyöt-

„

112

tiszatáj

rődöm. Mi ez a négy óra ahhoz az örökkévalósághoz képest, amelyben talán a füvek, a fák és
a kövek is egyfolytában átkozódnak (csak nem értjük nyelvüket, fájdalmukat), s az egész
kurva létezés foguk csikorgatása, s hiába halunk meg, a fogunk csikorog tovább.” – így néz ki
egy kifakadás. A szenvedéstörténetek többnyire nem maradnak levezetés nélkül: a szerző
szívesen mártogat vitriolos pennát saját, vagy nem is oly ritkán mások vérébe. Egy alkalommal például azt javasolja az orvosa, hogy törődjön többet a vérnyomásával. Minek? – kérdezi
Tőzsér. Németh László törődött vele, vérnyomás-naplót is vezetett, mégis abba halt bele!
„Németh László is többet törődhetett volna a nyelvi regisztereivel, akkor talán frissebbek,
maiabbak volnának a könyvei” – teszi hozzá. Németh László nem az egyetlen, akit a naplóíró
kioszt. Jut például Mrožeknak, akiről nem is érti, miért gondolta egykor kafkai csúcsnak, mára szerinte éppannyira letűnt, kontextusát veszített, mint értelmezési tartománya, a szocializmus. Az Ember tragédiájáról pedig megjegyzi: hiba volt újraolvasnia. „Megértem például,
hogy a franciák miért csináltak belőle bábjátékot: van az egészben valami gépies, valami komédiaszerű. Mintha valóban az ördögnek, vagy isten tudja, kinek a komédiája volna (emlékszünk: Erdélyi János nevezte a Tragédiát az „ördög komédiájának”): Madách figuráit valaki
kötélen rángatja. Időnként immár én is Jean Effel karikatúráit, a komikus paradicsomi figurákat látom bennük.”
Elárulja magáról, hogy lóugrás-szerűen olvas, nos, naplót legalábbis, úgy is ír. Témakataszterében az irodalmi tabuk döntögetéséből lazán ugrik át közéleti természetű – nevezzük
így – pöfögésekbe. „Ordító jelkép: az ablakom alatt, az utcán egy hajléktalan férfi ütött-kopott
gyerekkocsiban tolja szegényes motyóját. Egyre kevesebb gyermek születik. Gyermek helyett
a jövőtlenségünket toljuk magunk előtt, ütött-kopott gyermekkocsikban.” Egy, a szeméremszőrzetet is ábrázoló női aktfotó kapcsán pedig megtudjuk, hogy a szerző szerint a szerelmi
költészetet a nők genitáliájának borotválása zúzta szét, mivel vizuálisan tönkretette a női ölet
övező misztikumot. Saját közéleti szerepvállalását sem kíméli: „Megválasztottak a Szlovákiai
Magyar Írók Társasága elnökének, társadalmi tényezőnek, azaz ha úgy vesszük: bűnözőnek.
Az írószervezet az író bűnös társadalmi létének a direkt-formája, az elnök benne a főbűnöző”
–írja, bár a közéleti szerepvállalásnak ez a szála végül, mint egy jelentéktelen epizód, kifejtetlen marad. Nem úgy a siker-sikertelenség, elismertség-mellőzöttség problémája, amelynek
érezhetően jóval nagyobb tétje van számára, ebből adódóan ezek a naplórészletek talán feszesebbre és markánsabbra sikerednek, mint a betegséggel, az öregedéssel és a testi szemérem korlátaival való szembenézés. Zavarja egyrészt a képernyőbeli tükörképe: „hányszor
megfogadtam már, hogy tévésekkel nem állok szóba! S akkor a kutyára és hiénára emlékeztető mocskos-vén külsőmről, amit a képernyő rendre diadalittasan leleplez (George Moore, a
fiatal angol költő Verlaine-t látta ilyennek) nem is szóltam.” Zavarja másrészt, ha nem fogynak a könyvei – bár igyekszik József Attila példájával vigasztalni magát, akinek a Nagyon fáj
című kötetéből a karácsonyi könyvvásárban egyet sem sikerült a megjelenés után eladnia – ;
és zavarja első sorban a magyarországi recepció és elismerés hiánya. Keserű örömmel lepődik meg, amikor Vörösmarty-díjat kap, majd „mintha sikerült volna megkapaszkodnom a jelenkori magyar irodalom mókuskerekében!” – írja, mikor egy kritikában Rába György mellé
helyezik. A hangtompító eszközök rutinos kezeléséről ad számot arról szólva, hogy a magyarországi irodalmi kánon mily elutasítóan viselkedik bárkivel, aki a kánonhoz képest kintről érkezik (Tőzsér e napló után négy évvel, 2004-ben kap csak Kossuth-díjat) és eltűnődik
azon is: hányan haltak meg úgy, például Vas István, hogy esélye sem volt megismerni, vajon

2012. július

113

„

miért nem jutott eszébe senkinek meghívni őket Szlovákiába. Végül is a naplók következetesen kidolgozott, nagyon is tudatos, Szilágyi Zsófia kifejezésével élve: tollal és szikével elkövetett élveboncolásainak sorából szerencsére nem marad ki az alapvetően mégiscsak leghitelesebb, egyfelől a költői: „rám omlottak a nyelvi konstrukcióim, és lehet, hogy a romok alatt
már nincs senki.”, másfelől a filoszi énnel való mindennapos szembenézés sem: „Ma, hosszú
idő után, megint magukhoz engedtek a könyvek. (Legalább két hónapig mintha »menstruáltak« volna, de az lehet, hogy én voltam impotens.)”
Tizenegy év telt el az Érzékek csőcseléke napló-idejének lezárulta óta. Ezt már nevezhetjük történelmi időnek is akár. A Naplók naplója-sorozat minden bizonnyal, és remélhetőleg
sürgősen folyatódik – muszáj neki. Zsarolásként a szerzőt idézem egy olyan vers-helyen (A
megsemmisülés forgatókönyve), ahol a napló lett a költészet témája:
Leállok, hogy utolérhessem magam,
mármint a lét-írással állok le: naplót nem írok
s nem élek. Csikorogva fékez le szavam
a papír előtt, állnak üresen a lapok, a napok, a sírok.

Józsa Márta

SZABÓ FRANCISKA: UTCA

„

114

tiszatáj

Tájszerelem
LANCZKOR G ÁBOR: HÉTSARKÚKÖNYV

„

Kalligram Kiadó
Pozsony, 2011
170 oldal, 2000 Ft

Bármennyire is hihetetlennek tűnik, minden bizonnyal egy
lírai paradigmaváltás kellős közepén tart a magyar irodalom,
s ennek egyik újbóli felismerését Lanczkor Gábor Hétsarkúkönyv című verseskötetének olvasásakor is megerősítve láthatjuk. A hetvenes évek már irodalomtörténeti jelentőségűvé
vált posztmodern prózafordulata nyomán a nyolcvanas évek
végétől a kortárs magyar költészet minden bizonnyal legprogresszívebb lírai köznyelvévé az a nyelvcentrikus, nyelvjátékos, humoros-parodisztikus, intertextuális meghatározottságú poétika alakult, amely Garaczi László, Parti Nagy Lajos, Kovács András Ferenc és mások kezén formálódott a kilencvenes évek magyar költészetének meghatározó beszédmódjává. A kilencvenes évekbeli és kortárs fiatal magyar
irodalom több jelentős teljesítménye is ennek a paradigmának a keretein belül helyezhető el (Borbély Szilárd, Varró
Dániel, Orbán János Dénes, Csehy Zoltán és mások), a dalszerűség, az obszcén jelentésképzés, a nonszensz vagy éppen a
poeta doctus-poétika felé tágítva annak lehetőségeit.
Az utóbbi évtized lírai eseményei azonban arra utalnak,
hogy a nyelvközpontú, a nyelvi játék lehetőségeit középpontba állító poétikák mellett (amelyeket több helyen együttesen a „második posztmodern stratégia” terminussal illettem) egy újfajta lírai magatartás jelent meg, amely az identitás kérdéseit helyezi érdeklődésének középpontjába. Innét
érthető meg az, miért vált rendkívül fontossá az (ön)életrajz,
a naplószerűség, a családi genealógia vagy – éppenséggel
ezen belülre helyezve – az apa figurája a kortárs magyar irodalomban. Az identitás középpontba állítása egyrészt a saját
identitás határsértő radikális tapasztalatai felé vezet (betegség, haláltematika, önfelszámolás), másrészt a háttérbe szorított, addig marginalizált identitásnak adott hang által jelenik meg. Ez utóbbi nyomán vált egyre fontosabbá az utóbbi
évtized magyar irodalmában a női tapasztalat (gondoljunk
csak a női irodalom új kánonjára vagy Borbély Szilárd A
Testhez című kötetére), a melegség tapasztalata (Gerevich
Andrástól Rosmer Jánosig), a költészet politikájának új lehetőségei, a világszerűség, a tér poétikája. Nem véletlen, hogy
az identitás ilyen típusú tematizálásai radikális módon mos-

2012. július

115

„

sák ki a szövegekből az irónia és paródia kilencvenes években általános gyakorlattá váló eljárásait.
Lanczkor Gábor verseskötete rendkívül sok vonatkozásban kapcsolódik az előbb felvázolt (általam harmadik posztmodern stratégiának nevezett) lírai paradigmához, és találja
magát azoknak az irodalomelméleti stratégiáknak az erőterében, amelyek – mint a kulturális
antropológia, az ökokritika vagy a posztkolonialitás diskurzusa – ennek az identitásközpontú
posztmodernségnek a párhuzamos elméleti terei. Innét nézve a Hétsarkúkönyv egyesek által
kárhoztatott heterogenitása (a mintegy 120 oldalnyi első ciklushoz illesztett 50 oldalnyi Második kötet appendix jellege) akár rendkívül tudatos kompozícióként is értelmezhető – mint
amely kompozíció egy új paradigma megsejtett lehetőségeit járja be. (Legutóbb egyébként
Takács Zsuzsa A test imádása / India (2010) című verseskötete élt hasonló, két könyv – egy
kötet típusú szerkezeti megoldással, azzal a különbséggel, hogy míg Takács Zsuzsa verseskötete címében is explicitté teszi ezt, addig a Hétsarkúkönyv mint cím nem utal az említett kettősségre. Ráadásul itt is a kötet második könyveként jelenik meg az India-téma: talán már
önálló tanulmányt is lehetne írni a kortárs magyar irodalom India-élményéről…) Persze ebben az esetben is rendkívül érdekes lenne megismerkednünk a szerzői szándék elgondolásaival: hogy vajon miért volt szükség elsőre két ennyire eltérő világ (ahol a második már terjedelme miatt is eleve a „vesztes” pozíciójába kerülhet bizonyos olvasói beállítódások számára) egymás mellé helyezésére egy versesköteten belül?
Annál is inkább érdekes lehetne a válasz, mert a kötet mindkét „könyv”-e jól látható módon a kortárs magyar költészetnek ahhoz a jellegzetességéhez csatlakozik, amelyre Balázs
Imre József Csehy Zoltán nyomán utal, hogy a líra is „koncept-verseskönyv”-ben, kompozícióban kezd gondolkodni, s emiatt végül is – igényei által – epikussá, regényszerűvé válik: ami
azt is maga után vonja, hogy az önmagában megálló verstárgy hagyományos felfogása mintegy háttérbe szorul. Ennek nyomán – tehetjük hozzá – a versek közösen veszik ki részüket a
lírai kompozíció (központi) jelentéslehetőségeiből, vagyis egymás által, egymást megerősítve
képesek egy – a sokféle parciális vers által összeadódó – még összetettebb jelentés kimunkálásában. Valószínűleg nemcsak a regény műfajának fokozott elismertsége, hanem az egyes
versjelentések kompozícióban összeadódó összetettsége nyomán jelent meg ez a vers- és kötettípus. A Lanczkor-féle Hétsarkúkönyv első és második könyvét is ez az igény rokonítja
Csehy Zoltán Hecatelegiumával, Balázs Imre József vidrakönyvével, Pollágh Péter mondatverseivel, Sopotnik Zoltán Futóalbumának egymásra rakódó, egymást kiegészítő verseivel
vagy akár Orcsik Roland Mahlerével. Az egyes versek ezekben az esetekben a kompozíció tézisét hivatottak igazolni, s így akár tézisverseknek is nevezhetjük az előbb említett szerzők
vonatkozó lírai alkotásait – Lanczkor Gábor kötetének legtöbb verse is ilyen „tézisvers”.
A Hétsarkúkönyv első ránézésre kettős világát eszerint az első könyvben a Ság hegyben
manifesztálódó geológiai-ökológiai gondolatkör, a második részben pedig egy különös, hibrid
identitású festőnő, Amrita Sher-Gil életrajza rendezi el. Az első könyv fő szólama a devasztált
táj, a bazalt és az annak jelentést adó médium történeteként prezentálódik. A megjelenített
természeti táj tehát az ökokritikai kérdések sokaságát szegezi olvasójának – de minduntalan
visszautal a látvány mediális feltételezettségére is. A „fölszántott föld” például Vincent van
Gogh festményének leírásaként prezentálódik, a fák körül észlelt „fehér gallér” a 18. századi
udvar képeként jelenik meg, a miniatűr terasz rishikesh-i falitakaróként „lepleződik le”, a
nagy fahíd teknőshát-domborulata kínai tekercsfestményként – de színpadként, színházként,
tükörképként, land artként elrendeződő tájakkal is találkozunk. Legerőteljesebben az „első

„

116

tiszatáj

kötet” utolsó versei viszik színre a médiumként megjelenő tájat, hiszen bonyolult fényképészeti eljárások médiumfüggő tárgyaként jelenítik azt meg. Ebben a néhány versben a közvetítés, illetve a közvetítettség, pontosabban annak retorikai tudatosítása szól bele a jelentés
alakíthatóságába. A vers így a kommunikáció technológiájaként, közvetített képként jelenik
meg. A kötetben többféle jelentésben megjelenő bazalt ebből a szempontból nagyszerű allegóriája a műalkotás, nyelv és médium materiális, poszthumán beágyazottságának.
A második könyv úgy folytatja a mediális beágyazottság technikáját, hogy tárgyában a
festészet elemeire utal – „A párizsi festékréteg belül szemhéján egyre szárazabb” (138.) – míg
retorikailag, az előző ciklus táj- és tárgyleírásaihoz hasonlóan, szinte végső pontra viszi a fotó- és kameraszerű leírástechnikát. Azzal a különbséggel, hogy míg ott az ökokritikai attitűd,
addig Amrita Sher-Gil életrajzának eseményeiben egy posztkoloniális hibrididentitás és a
kulturális különbségek antropológiai megfigyelései dominálnak.
Írásom végéhez érve nem hallgathatom el a Hétsarkúkönyv verseinek azt a vonulatát,
amelyről eddig egyetlen szót sem ejtettem, de amely mégis a legmélyebb olvasói élményt jelentette számomra. Olyan versekről van szó, amelyek összeolvasása nyomán mintha egy másik, rejtett verseskötet húzódna végig a Hétsarkúkönyvön. Azokról a szövegekről, amelyek a
köteten végigvonulva tulajdonképpen destruálják a két nagy tematikát, a Ság hegy ökológiai
reprezentációját és Amrita Sher-Gil posztkoloniális szubjektumát, s az egész könyvnek egészen más típusú jelentéseit erősítik fel.
A szerelmi líra kódjaiból építkező, a férfi-nő kapcsolat végletes, elementáris érzelmi lehetőségeit megjelenítő versekre kell gondolnunk: az Üzenem, A víztorony, a Vajda Lajosnak, a Végül
a lány szólította meg, a Bokáig gázoltam, az Ültem a vonaton a vizes nadrágban, A csupasz fekete
gallyakkal szabdalt, a Majdnem lemaradtam, a Sötétpászma. A Boldog Szerelem apoteózisa, a
Hatsoros, az Ő, A fenyves alja, A kialudtnak hitt vulkán kitör megint 2., az Egy dél-alföldi fuvolistalányhoz és az Egy dél-alföldi fuvolistalánynak sorolható ide leginkább. Talán nem véletlen, hogy
a kötetkezdő Négyüknek című vers is, egy lehetséges értelmezés szerint, a szerelmi háromszög
kiterjesztéseként is felfogható, a szerelmi ötszög belső viszonyainak színre vitele által: „Én és
négy másik, akiknek egymás / kilétéről legföljebb sejtéseik lehetnek / és egyedül abban lehetnek / mind a négyen biztosak, / hogy kettőnkön kívül vannak / még hárman.”
A szerelmi líra kódjaitól átitatott kötet személytelen táj- és tájleírásai, személytelen bazaltrétegei, Amrita Sher-Gil abortuszai és nyitott házassága a szerelmi líra kontextusába helyezve azt vonják maguk után, hogy ezek a jelentések megtöbbszöröződnek, destruálódnak
és újrakonstruálódnak. Így dekonstruálódik a Lanczkor-kötetben többször tematizált Dunántúl Berzsenyi Dániel-utaláshálója is, amikor is azon a „Boldog Szerelem” Himfyje, azaz Kisfaludy Sándor vonul végig. S így válik a kihűlt bazalt, a feldúlt táj, a magányos szemlélődés és
India is a szerelmi líra (identitás)lehetőségeinek összetett allegóriájává, többek között. A
könyv összetett interperszonális viszonyai, bonyolult identitáslehetőségei, némelykor a
grammatika szabályait megállító, keresztülvágó, a mondás szubjektumának nyelvi száműzöttségét felszínre hozó váratlan megoldásai is innét értelmezhetők: „És most, hogy a feleségemmel-részegen, / a vaksötét sikátorokkal, / templomhegyi akácokkal telített / tér, ritka
az, egészen ritka és telíteni / éppen az alkalom, mi ritka.”
Ezért feledhetetlen ez a verskötet.

Németh Zoltán

2012. július

117

„

Közelítés a lírai én
védett vidékeihez
FEKETE VINCE: VÉDETT VIDÉK

„

Erdélyi Híradó Kiadó
Ráció Kiadó, 2010.
88 oldal

Fekete Vincének 2003 és 2010 között született verseit tartalmazó kötete a létezés emberi értelemmel való felfoghatatlanságáról beszél. Mottója Szabó Lőrinc A hitetlen büntetése
című versének négy sora („mert rettenetes, hogy az ember /
útja oly silány s oly rövid / a földi portól a veszendő / húson
át vissza a porig”) sűrítve vázolja az elmúlás örök emberi dilemmáját. Ez a fajta önreflexió a művészet, így a líra örökös
motorja; a halandóság ténye és a halhatatlanság vágya közötti feloldhatatlan feszültség az apropója e kötetnek.
Fekete Vince körkörösen bontja ki a témát. Jól megformált keretbe helyezi hét év termését: a kezdő- és záróvers
egymás tükörképei. Az első költemény tízsoros szakaszait újratördelve, lerövidítve, de a lényeget nem sértve ismétli meg.
Az újból felbukkanó motívummal hangsúlyozza, hogy nem
tud, és nem is akar máshogyan beszélni a témáról: ennyi idő
és vers után sem mondhatok mást, csak amit a legelején is!
(„Mert nem lehet ilyen jéghideg, / gépiesen, ennyire monoton
nem lehet / […] ez a körforgásos őrület”; „s hogy újra világra
jöjjünk s / elpusztuljunk újra, újra és / újra ismét.” (Mert nem
lehet…) Ezek a sorok kurzívval szedettek, ahogyan a kötetben a többi különös hangsúllyal bíró szó, mondat is, így segítve a kifejezés pontosságát, az értő befogadást.
A kötet négy ciklusa a költői alany más-más arcát mutatja. Az elsőben, a Lebegő foltokban (a lebegő foltok felé a hegy
oldalában gyerekként indult egy ma már meghatározhatatlan
hajnalon apja oldalán) a szülőföld történetei, emlékei, egykor
élt emberei a gyerekkorban beléivódott – azóta elmosódott,
homályos – alakzattá állnak össze. A Felissza mind című vers
mintegy bevezet abba a tájba, ahol egész érzésvilágát, ízlését
meghatározó primer élményeit szerezte. Jellemző, hogy a táj
mennyire pontosan megrajzolt. Magunk előtt látjuk a dombokat, dűlőutakat, forrásokat, ahogyan sorról sorra lépegetve
halad a lírai alany, s végül a „vidék magába szippantja, elnyeli, / beissza testét”, vagyis táj és ember a lírai térben eggyé
válik – ahogyan a költőbe is beépült a gyerekkori táj. Ez magyarázza, hogy miért kell a kötetnek olyan messziről, a gye-

„

118

tiszatáj

rekkorból indulnia. Ha nem ismerhetnénk meg az első élményeket adó helyeket, ha a bevezető ciklust kihagynánk az olvasásból, nem érthetnénk annyira pontosan a később felbukkanó
képeket, pl. a második ciklus Csend című versében a hatodik szakasz sem szólna oly erővel az
erdei csend és a tengerzúgás közötti különbségről. Vagy az ugyanezen ciklusból való Szürke
talaj is a hegyekkel körülvett völgy, a szülőföld interiorizálódott képpé, lelki beállítódássá
vált motívumaiból építkezik, amikor az emberi életút első felét maga mögött hagyó lírai én
felméri helyzetét: „Baktattam a falu fölött. Fiatal voltam és bizakodó. / […] A nap már lebukott. / […] Elindultam […] / hogy ne legyek már fent, amikor feljön a hold.”
De nemcsak a tájat, hanem egykori mozdulatokat – „Harmatos füvön, / mint a holtak, /
oly hangtalanul / gyalogoltak” (Vadorom) –, benyomásokat – „két apró égő pontot / lát […] /
[…] Mintha kísérné őket. Elbújik. Fel / bukkan” (Égő foltok) –, embereket – „indulok reggel /
régi pásztor, / velük, akik már / rég meghaltak” (Vadorom) – is hordoz magában egy életen
át, amelyek jelenléte valamikor oly természetes volt, mint körülötte a füvek, a fák.
Identitásának szerves része a falu, a város, azok egykori lakóinak mikrotörténelme, amelyet dalformában ír meg a Vásárvárosban és A földbelátóban. A Vargaváros. Századelő című
verse az egy évszázaddal ezelőtti tevékeny várost és annak lakóit rajzolja. Hajnaltól hajnalig
egyformán telő napjaik csalókán a mindennapok állandóságát sugallják, mintha ez végtelen
időkön át zavartalanul folytatódhatna. Pedig már az első négy sor előre vetíti kisemmizett,
leendő sorsukat: „És most itt állnak otthontalanul, becsapottan, / kifosztva és megalázva a
hajdani hősök valami / vad összevisszaságban, a hajnali homályban / derengő kapuk előtt…”
Ugyanezen emberi végzet rajzolódik ki A vidám lakókban is: „Valaha még csupán / arra vágytak: könnyű telkek, / finom testek , drága ágyak. / És most itt, a tó mélyén, / a víz alatt,
»örökké tart / már a pillanat«.”
A Vak visszhang-ciklus nem véletlenül került a kötet közepébe, itt találjuk ugyanis azt a
bizonyos, címadó védett vidéket, amely a lírai alany lényege – a gyerekkorban mélyen belékopírozódott képek alkotják a különös, belső tájat. A kötet tulajdonképpeni célja, hogy a
versbeszélő végre bejárja, feltérképezze belsőjét, leglényegét, mint valami erdőt, s elérje annak közepét. Az erdő a lírai hagyományban a tudatalatti, az ismeretlen és éppen ezért veszélyes vidék szimbóluma is lehet.
A belső képek leírásai tisztán kiolvashatók a versek kurzívval szedett soraiból. A Vihar
előttben például egy sűrítmény, vers a versben kerekedik a három versszak egyes részeiből:
„A gyümölcsfák levelei elhullottak már, csak / a szedetlen alma virít itt-ott még a kertekből.
Mint tenisz- / labdányi üveggolyók, úgy ragyognak a piros és sárga / gömböcskék a fákon […] a
rád törő álom habozva sodorja el az /ébrenlét minden kövét. Őzek, farkasok futása tépi le azt
az / álmot. Nem állnak meg, hanem a vízbe vetik magukat […] új képet emel tükrére az idő.”
Egykori és mai benyomások rakódnak egymásra a ciklus további szövegeiben: „Látod azt
a / színt? Érzed ezt az illatot? Ami, lehet, már rég nincs / is, amit már csak a képzeletem idéz.”
(Magyarázok) A kettő közül az első alciklus is a Vak visszhang címet kapta. Versei a védett vidékig vezető utat és annak lelki vetületeit rögzítik: „Mint az öreg fák törzsén, nyers
baltarovátokból / kicsorgó mézédes nedv: fák édeskés vére. […] bekúszik […] a számig valamilyen szúrósan édes lé.” (Fák vére).
Fekete Vince a második alciklus (Védett vidék) első versének (Holtszezon) természetvédelmi területen található tavánál leli meg a régen vágyott, keresett helyet, a „csendes, mélyen
lüktető nyugal[o]m”-at. A „tiszta, áttetsző tótükör” a legalkalmasabb arra, hogy benne saját,

2012. július

119

„

valódi képét láthassa, találkozhasson önmagával. A vers motívumai (egy valós út leírása) később visszaköszönnek az Olyan érzés című cikluszáró műben. Itt is hasonló élmény éri barangolása során, de most a vidék bemutatásán túl leírja az őt ért benyomást: „a nyugalomnak, / a
szépségnek ezt a kábító, édesen csorgó, hűsítő / és frissítő, mézédes nedvét.” Itt is az önmagára-találás egyik formáját látjuk, a környezet érzékszerveken át ható szépségében történő
feloldódódást. Ez pedig a megsemmisülés érzését kelti. Hát ilyen is lehet a halál, amire még
nem készült fel!?
Úgy tűnik, hogy az úton társa is akad a lírai énnek, akivel a későbbiekben drámaian leszámol, de előbb egy-egy elejtett megállapítással nyilvánvalóvá teszi, hogy lélekben készülődik az elválásra. Ki lehet a társ, aki már betöltötte szerepét? Gyanítjuk, hogy a fiatal én hallgat
el benne. A Mustízű dél finoman erre utal: „A nap már a messzi / dombok fölött. […] Mustízű
dél. Fiataloké.” Vagyis az élmény már nem az övé; fiatalsága már elmúlt.
Az elválás több versben visszatérő motívum. A hallgatás mint a rozsda a kommunikáció
teljes hiányáig vezető utat mutatja, a szótlanság stációit: a merev figyelemtől a révületen át a
szem eltompulásáig. A Világvégi partban csak egy hasonlat erejéig jelenik meg a kegyetlen
vég: „Csak a teste / lett olyan, mint tengernyi homokban fuldoklóé”, magát a homokba fúlást,
a teljes elnémulást a Futóhomok írja le. A Magával visz című vers a hátramaradó fél cselekvésnélküli, mégis aktív részvételét ecseteli a fulladásos megsemmisülésben, az örökre elhallgatásban: „tudja […] / hogy ő kimenthetné, / de nem teszi.” A Csak a felszín látszólag másról
beszél, utolsó mondata mégis a következő stációt mutatja: „És mintha mi sem történt volna –
/ csak a felszín, a homok, a víz.” Az Egy hajó barázdái pedig a másik nyom nélküli eltűnését
rögzíti, a felismerést, hogy az egykor történt dolgokhoz nincs visszaút.
A kötet saját, primer élményeket tartalmazó költeményei mellett olyanokat is találunk a
harmadik ciklusban, amelyek a nagy elődök – Babits, Kosztolányi, Radnóti – verseire írt parafrázisoknak tekinthetők, s amelyekkel írójuk belehelyezi magát az irodalmi hagyományba.
A legerőteljesebb talán a Lövétei Lázár Lászlónak ajánlott Film című, amely Babits Ősz és tavasz közöttjére játszik rá. A formája, témája, képei, mind a babitsi létösszegzést idézik, bár a
híres sor („Óh jaj, meg kell halni, meg kell halni!”) nem jelenik meg, pusztán érzetében van jelen: „tiszta cipők készenlétbe téve, / s rajta a föld két méternyi mélye.”
Az utolsó fejezet címe (Füvekben, fákban) arról árulkodik, hogy a halál felé lépdelő lírai
alany mégis keres valami feloldást a végleges elmúlás, a nyomtalanul eltűnés problémájára.
Egyetlen, több oldalon át íródó hosszú vers az egész ciklus; vegyes gondolatait, sorait az elmúlásról többször újraszerkeszti benne. Van, ahol kozmikus méretet ölt saját halála, melyet a
kitágult tudat teremt: „Taszítva-vonva mossák / arcomat égi spongyák / […] micsoda felségvizeken / száguldozol uram velem / […] árva deszkaszál lebeg velem.” Ugyanakkor e magasságok mellet a legmélyebb mélységek is megjelennek: „éj borul rád hajnalig / jó mélyen földalatti / párnán / kies pihenés / vár már.” E kettősség – a fenn és a lenn – a halál után is része
az embernek Fekete Vince költészetében. Ugyanakkor végtelen világok sorát is láttatja az
anyag állandó körforgásában, amikor az emberi test átlényegüléséről ír. A romlandó test észrevétlen válik részévé a látható, érzékelhető világnak: „lobbanó fény egy kiürült házban / úgy
lenni csak a füvekben fákban.” És mindezek mellett megjelenik a kimondhatatlan, megnevezhetetlen egzisztenciális félelem a mélyről fakadó, ősi, fenyegető emberi rémület archaikus
képeiben: „riadnak lengnek lelkemen az árnyak / félelmek falkái / rossz felem mardosó farkasai.” Aztán eljut az űrbe – a józsefattilás szélben –, ahol már nem is használhat jelzőt, mert

„

120

tiszatáj

nincs tudása a halálról. Egyszerűen: „indulsz a semmilyenbe.” Ugyanakkor meglátja a test
anyagának és az emberi szellem továbbélésének lehetőségét: „úgy lenni a füvekben fákban /
versekben és metaforákban / mint a lehelet vagy a lélek.”
A kötet felkavarja az olvasót – ahogyan a költő a gyermekkor primer élményeit idézve,
újrafogalmazva keresi a választ a lét végső kérdéseire. A világ ugyanis ebben a korai életszakaszban még nem annyira az értelmen, hanem sokkal inkább az érzékszerveken keresztül
hat és üzen, miközben maradó nyomokat hagy bennünk, amiket az évek hordaléka fokozatosan elfed ugyan, ám ezek a versek az ismerősség érzetét keltve képesek újra feltárni a rejtett
ösztöntartományt, a belső védett vidéket.
Fekete Vince érzékeny költő, aki elszántan, sok munkával fedezi fel saját magát – és sikerül szavakba öntenie az alig megfogalmazhatót, legyen az akár a legvégletesebb egzisztenciális félelem.

Fekete Marianna

LAKATOS ERVIN: LATE IN THE DAY I.

2012. július

121

„

A kritika nyomdafestékétől
részegen
KISS L ÁSZLÓ KIS ÉS EGYÉB VILÁGOK
(IRODALMI KRITIKÁK )

„

Fiatal Írók Szövetsége
Budapest, 2011
176 oldal, 1900 Ft

Kiss László összegyűjtött kritikákat tartalmazó kötete a
Fiatal Írók Szövetségének Hortus Conclusus sorozatában
jelent meg 2011-ben. A szerző a Bárka folyóirat szerzőjeként és szerkesztőjeként életvitelszerűen is figyeli a kortárs magyar irodalom produktumait, ez a gyűjtemény a
korábbi években folyóiratokban már közölt irodalmi kritikáiból válogat. Kiss gyakorló és gyakorlott szépíró, ami
kritikusi attitűdjének és problémakezelésének sem válik
kárára, akár az írások frappáns címadási gyakorlatát, akár
az elemzések közelítési, probléma felvetési módjait szondázzuk, mögöttük lépten-nyomon felfedezhető a prózaíró.
Az a hivatásos olvasó, aki a kézenfekvő és várható olvasói
reakciókat sem hagyja figyelmen kívül, praktikus szempontokat is érvényesítő, olvasóbarát és olvasásközpontú
szemléletet követő szerző. E szempontok egyike, hogy
Kiss írásaiban mindig nagy hangsúlyt kap a tárgyalt kötetek vizuális megjelenése, a mottók, a fülszövegek, a borítókon feltüntetett szerzői biográfia-morzsák szemrevételezése. A kritikus a kortárs magyar irodalom újdonságait
pásztázva, a hazai könyvkiadási és könyvszerkesztői gyakorlatot belülről is jól ismerve fut neki az olvasásnak, a
fedőlapok szövegforgácsait „beltartalmakkal”, szövegekkel dialógusba lépő funkcióját sem figyelmen kívül hagyó
hozzáállása miatt talán nem haszontalan az ő gyűjteményének formai megoldásait, paratextusait is bemutatni. A
kötet borítóján látható, mozaikos daraboka tört üvegfelület a töredékekből, szilánkokból építkezés, fragmentáltság
soha meg nem unható gesztusát idézi, míg a hátoldalon
olvasható, a mítosz természetéről elmélkedő mottó a válogatás Grecsó Krisztián regényét elemző írásának (Gallér
Gergely hazamegy) utolsó mondata. A fent említett idézet
meglehetősen tágra nyitja az értelmezés határait, nem
úgy, mint a borító belsejében olvasható szövegrészletek
közül a Krasznahorkai László regényéről szóló szövegdarab. Utóbbi azért bizonyul jó szerzői (szerkesztői?) dön-

„

122

tiszatáj

tésnek, mert a recenzens véleménye szerint az idézet a kötet egyik legjobban sikerült darabjából, a Krasznahorkai-prózát kultikusan működő helyei szempontjából elemző, poétikusra
hangolt, filozófiai és kultúrtörténeti argumentáltságát tekintve is erős kritikából származik. A
kritikakötet címe (Kis és egyéb világok) azon túl, hogy szerzőjének nevével is játszik, elsősorban az irodalmi szöveg tereiben képződő mikrovilágok iránti érdeklődést tematizálja, ennek
ellenére nem szűkíti le túlságosan választott tárgyát. Mert bármit és értsünk a kötet címében
olvasható „egyéb világokon”, akár Krasznahorkai kínai kolostorát, akár a válogatásban érthető módon felülreprezentáltan jelen lévő viharsarki imaginárius horizontok szcénáit, akár egy
közelebbről meg nem határozott, bárhogy definiálható univerzumot, a lényeg valószínűleg
valóban éppen e dimenziók ábrázolásának leírhatóságában van. A kis, vagy kisebb világokhoz vonzódás a szerző saját szépprózai törekvéseit és passzióit is felidézi, így nem meglepő,
hogy a kötetben vizsgált szépirodalmi szövegek többsége problémamentesen sorolható ebbe
a halmazba. Ez a határozott szándék teszi izgalmassá a Hartay Csaba Nyúlzug című verseskötetét elemző, a kötet első részének címét is adó szöveget (Itt e világban), de szembeötlő a
Kiss Ottó, Grecsó Krisztián vagy Poós Zoltán prózáiról szóló kritikákat lapozgatva. A topográfiai meghatározottságok a Viharsarokhoz valamilyen módon kötődő szerzőkről szólásban is
tükröződnek. Hartay Csaba, Balogh Tamás, Grecsó Krisztián, Kiss Ottó, Poós Zoltán, Szabó Tibor indulásuk, valamikori vagy jelenlegi élettereik és/vagy prózáikban ezt a tájat bejáró narrátoraik miatt is a kötet fontos szereplői.
Kiss László elemzéseinek szerzőjük letagadhatatlan köz- és művelődéstörténeti tájékozottsága karakteres irányt ad, bár ez a képzettség több esetben még jobban előtérbe kerülhetett volna. Igaz, ez a törekvés szétfeszítheti a rövid folyóirati kritika kereteit, a szövegeket inkább a tanulmány felé tolva el, ám a kronologikus rendben jól tájékozódó szerző a műfaji határok adta valóban szűk mozgásteret néhol szélesíthette volna. Például a Tar Lőrinc pokoljárásának motívumáról is szót ejtő, Benedek Szabolcs Parázsvölgy című regényét szemléző
írásban (Ördög-görcs), amely a történelem teleologikusságának vagy éppen „újrahasznosításának” izgalmas problémáit csak szűkszavúan érinti, bár a kritikusnak talán bővebben is volna mondanivalója erről. Határozott hangon szól, alapos elemzést hoz létre viszont a történeti
narratívákat jól ismerő hivatásos olvasó a kultúrák találkozásának mechanizmusait is
tematizáló Krasznahorkai-regényeket (Északról hegy…, Rombolás és bánat az Ég alatt) bemutatva.
Kritikakötetről írt ismertetőnél a recenzens feladata elsősorban a kritikusi alkat jegyeinek szemrevételezése, a hivatásos olvasói koncepció kirajzolódásának megfigyelése. Kiss kritikáit olvasva mindenképpen meg kell említeni szerzőjük magabiztos irodalomtörténeti tájékozódását és a formai, a verstani és a retorikai kérdések értő tárgyalását. Szerzőjük a témájául választott szövegeket elemezve azokat mindig elhelyezi a hagyományban, miközben a
lehetséges világirodalmi kontextusokat, a próza- és líratörténeti pozíciókat is igyekszik kijelölni. Az írások a vizsgált életművek kanonikus pozícióinak és recepciójának problémáit ennél jóval tömörebben körvonalazzák, ám a kortárs magyar irodalomkritikai diskurzusra való
mélyebb reflektáltság elmaradása nem kelt hiányérzetet az olvasóban, inkább a már hangsúlyozott olvasmányosságot, a szöveg olvasónapló jellegét erősíti.
A formai kérdések iránti elkötelezettség különösen szembetűnő a könyv első részének
(Itt e világban) kortárs magyar lírát bemutató írásaiban, hiszen Kiss verseskötetekkel foglalkozó ismertetői valójában az alakzatokra és struktúrákra (pl.: szonett, haiku) és műfaji tra-

2012. július

123

„

vesztiákra érzékeny, körültekintő elemzések. Az Oravecz Imre verseskötetét bemutató írás
például (Múlttal tüzelni) a szerző költői attitűdjét a Kosztolányi-lírával összehasonlítva szól
tárgyáról. A Fecske Csaba verseit vizsgáló szöveg (Variációk őszre) a szonett természete és
műfaji kérdései körül időz. A kritikák szerzője – úgy tűnik – a legszívesebb és talán a legnagyobb kedvvel a választott tárgyukkal szemben vállaltan ironikus világképet tükröző, határozottan önreflexív, műfaji parafrázisokat, reminiszcenciákat, esetleg alteregókat használó lírai és prózai világokról szól. Különösen szembetűnő ez a tendencia a Kollár Árpád és Orcsik
Roland lírájával, vagy a Balogh Tamás, Nagy Gergely és Cserna-Szabó András prózájával foglalkozó értelmezésekben. Az sem meglepő, hogy a kritikakötet legemlékezetesebb pillanatai
éppen a kritikus saját irodalomtörténészi és szépírói alkatához közel álló irodalmi univerzumokról szóló írások. Ezek közé tartoznak az utaláshálókból építkező, anekdotikus történetmondó tartományba tartó darabokról, köztük Cserna-Szabó András szövegeiről (Félelem
és reszketés Nagyhályogon, Levin körút) írt kritikák. A prózaíróként a Nyugat irodalmi világainak atmoszféráját szívesen újrateremtő Kiss természetesen és magabiztosan mozog a Cserna-Szabó-féle „gasztrouniverzumban”, nem meglepő, hogy érzékeny és alapos kritikusa a
fent említett köteteknek. A gyerekkor-tematikához ugyancsak szépíróként is kötődő szerző e
tárgykörhöz vállalt, ám mértéktartó személyességgel viszonyul, amikor Poós Zoltán Felkészülés kedvenc mondatomra című regényét értelmezve a kortárs kritikai diskurzus gyerekelbeszélőkkel kapcsolatos véleményeiből és problémáiból is felvillant egy-egy szempontot. Kiss
kötetében érzésem szerint a kisformák iránti elkötelezettség hangja is gyakran felbukkan,
mindez a műfajok pontos és definitív körülhatárolásának szenvedélyével párosulva. Ez a
markáns hang szólal meg a Balogh Tamás második prózakötetét (Nemlétező dolgok) elemző
kritikában (Inkább (?) a nemlét), amely a könyv szövegeinek a novella kereteibe illeszthetőségére, a rövidtörténet, a novella és az elbeszélés műfaji határainak tisztázására is alkalmat
talál.
A válogatás darabjai nemcsak a szondázott kötetek vizuális megjelenését és formai megoldásait lajstromozzák, szerzőjük a szerkesztői és lektori munka sikerültségéről is mindig
szót ejt. A pontosságot a kortárs magyar irodalom szereplőitől szigorúan megkövetelő kritikus talán nem veszi zokon, ha kötetének egyetlen ilyen típusú szembetűnő hibáját rögzíti az
ismertető. Az évszázadok következetlen helyesírása a könyv visszatérő momentuma, ez a figyelmetlenség a leginkább szembeötlő a Benedek Szabolcs kötetét (Kommunikációs zavar)
vizsgáló rövid írásban (Utunkat tükrözi), amely három különböző módot is választ az évszázadok leírására (ti. huszadik, XXI., 17. század). E tekintetben, és néhány apró tipográfiai figyelmetlenség okán (a verscímek kurziválásának helyenkénti elmaradása) az egyébként
gondosan szerkesztett kötet egy újabb szerzői és/vagy lektori olvasást is elbírt volna. Kiss
László könyve, és ez kritikagyűjteménynél nem haszontalan tényező, élvezetes olvasmány,
kritikai, irodalom- és kultúrtörténeti trendek közt jól tájékozódó, határozott és megbízható
ízlésvilággal rendelkező szerzőt mutató válogatás. A kortárs magyar irodalmi univerzumban
tájékozódni akarók szellemes és invenciózus kalauza.

Kovács Krisztina

„

124

tiszatáj

Egyetemünk történetének
első évszázadairól
S ZÖGI LÁSZLÓ –VARGA JÚLIA: A SZEGEDI
TUDOMÁNYEGYETEM ÉS ELŐDEI TÖRTÉNETE I. RÉSZ
A BÁTHORY -EGYETEMTŐL A KOLOZSVÁRI
TUDOMÁNYEGYETEMIG 1581–1872

„

Szegedi Egyetemi Kiadó
Szeged, 2011
385 oldal

2011-ben emlékeztünk az egyetemünk első iskolai elődjének
tekintett kolozsvári jezsuita akadémia 430 évvel ezelőtt történt alapítására. De ebben az évben ünnepeltük az 1921-ben
Kolozsvárról elűzött egyetem Szegedre településének és az
egyetemi oktatás itteni megkezdésének 90. évfordulóját is.
Az elődintézmények története a közelmúltban önálló kötetben látott napvilágot. Szerzői, Varga Júlia és Szögi László, budapesti egyetemtörténészek, akik jelenlegi alma materünk
elődeinek múltját, a Báthory-egyetem alapításától (1581) a
modern universitas létrejöttéig (1872) tekintették át. Munkájuk nem egyszerűen hiánypótló, hisz az 1872 előtti egyetemtörténet első, monografikus igényű földolgozását tartja
kezében az olvasó, hanem egyszersmind tudományos bizonyíték a közös szellemi múltunk létezésére. Tény, hogy egyetemünk viszontagságos sorsa több évfordulót is kínál a felsőoktatási kezdet megemlékezésére, ám ezek egy és ugyanazon történeti szál időben és térben elkülönülő állomásai. A
szerzőpáros forrásokkal alátámasztva és kritikai módszerekkel hitelesíti a közös gyökerek elismertetéséért kibontakozó törekvéseket. A 275 oldalas főszöveg mondanivalóját
487 hivatkozásból álló jegyzetapparátus támasztja alá, illetve
79 oldalas Függelék egészíti ki. A kötetet 7 oldalas angol
nyelvű összefoglaló és névmutató zárja. Tudományos hitelét
és megértését növeli a külön összeállított „Források jegyzéke”, illetve a „Felhasznált irodalom” listája. Ezekből megállapítható a szerzők alapos szakirodalmi tájékozottsága, és a
széleskörű forráshasználat.
Varga Júlia a magyar egyetemtörténet elismert kutatója,
aki kiváló eredményeket ért el többek között a kolozsvári
felsőoktatás korai történetének föltárásában. A kötet első hat
fejezetét ő írta, 1581-től 1848-ig tekintve át a felsőfokú képzés intézményi elődeinek múltját.

2012. július

125

„

A könyv második részének (VI–VIII. fejezet, 1848–1872) szerzője Szögi László, az ELTE
levéltárának igazgatója, a témának európai hírű szakértője, a magyar és az európai egyetemek kapcsolattörténetének kutatója, ennélfogva az összehasonlító egyetemhistória rangos
művelője. Két kompetens szerzőről van tehát szó, akik a Szegedi Egyetem elődeinek múltját
tudományos alapossággal, nagy szakmai hozzáértéssel kutatták, mondanivalójuk emiatt érdemi és hiteles.
A könyv fontos eredménye, hogy meggyőzően bizonyítja a Szegedi Egyetem 2007-i döntésének helyességét, miszerint az egyetem alapítási dátumát 158l-re, az első elődjének tekintett Báthory-féle akadémia alapítási évére vezeti vissza. A nagyhírű Bolognai Egyetem végleges, 1088-as alapítása dátumának megállapítása az 1880-as években ugyancsak utólagosan
történt meg. S a mai Pécsi Tudományegyetem 1367-es megalapítási évét hasonlóképpen, utólag, a 20. század második felében fogadták el.
Az elmúlt években ugyanis vita kerekedett arról, hogy kimutatható-e, a kolozsvári jezsuita akadémia és a Szegedi Egyetem közötti intézményes vagy szellemi kontinuitás. A probléma gyökere a Báthory alapította iskola jellegének eltérő megítélésében van. A képzési hagyomány folytonosságát vitatók a kolozsvári jezsuita kollégiumon belül működő felsőoktatási tagozat elismeréséig mennek, de tagadják annak egyetemi mivoltát. Varga Júlia az első fejezetben (A Báthory-egyetem 1581–1605) elsősorban az intézmény egyetemi jellegének kritériumaival foglalkozik az oktatás- és intézménytörténeten keresztül. Bemutatja a reformáció és a katolikus megújulás küzdelme nyomán átalakuló európai felsőoktatási rendszert, és
ebbe a folyamatba illeszti a kolozsvári iskolaalapítást is. Eszerint az erdélyi egyetemi gondolat összefüggésben állt az ottani, kisebbségbe került katolicizmus megerősítésével, melyet a
fejedelem, Báthory István – többek között – a jezsuiták oktató tevékenységének előmozdításával kívánt elérni. Így született meg a Szeged által is fölvállalt kolozsvári hagyomány, melynek alapja az erdélyi egyetemi eszme, s amely először a Báthory-féle iskolában öltött testet. A
téma objektív földolgozásához szükséges szakirodalom beépítésével és új források bevonásával a szerző meggyőzően cáfolja a hagyományvállalást értelmetlen őskeresésnek aposztrofálók legfontosabb kifogásait. Így a fundációs levél hiányát firtató érvet. A „Függelékben” közölt forrás (A kolozsvári jezsuita egyetem végleges alapítólevele. Vilno, 1581. május 12. 281.)
a bizonyíték, hogy van alapító oklevél, amelyben Báthory István kettős alapítást tesz: egy de
facto már 1579 óta létező collegium utólagos de iure megerősítéséről, és a kétkarú (bölcsészeti és hittudományi fakultással rendelkező) jezsuita egyetem (academia) de iure fölállításáról intézkedett. A szerző tehát jogosan állapíthatja meg, hogy az uralkodó szándéka szerinti
egyetemalapítás megtörtént és de facto megkezdődött az academia megszervezése, a felsőfokú oktatás fokozatos beindítása.1585-ben beindult a Facultas Artium teljes működése, miután a király utasította az Academiát: kezdjék el az egyetemi kurzusok tanítását.
Igaz, nincs pápai megerősítés, de ilyennel a korabeli nagyszombati és a kassai egyetem
sem rendelkezett. Varga Júlia problémaérzékenyen mutat rá a lényegre, hogy ti. az újkori katolikus egyetemek működésénél a pápai bulla kizárólagos legitimáló ereje már a múlté, s kiadása inkább formális tudomásulvételt jelent. Báthory szuverén uralkodóként közli elhatározását az egyetem létrehozásáról, hasonlóan a kor európai uralkodóinak szokásához, s megígéri: alapításának szentesítését szorgalmazni fogja a Szentszéknél, hogy a kollégium minden
tekintetben bírja egy valódi egyetem kiváltságait. Ilyen kiváltságnak számított a tudományos

„

126

tiszatáj

fokozatok odaítélésének joga, mellyel Báthory kifejezetten a tanintézet egyetemi rangjának
biztosítása céljából ruházta föl az akadémiát.
A könyvben nyomon követhető a tanszékek kialakulása, számuk a 16. század végén három. Ezek egyetemi tanszékek professzorokkal, tanári karral, jól fölszerelt könyvtárral, amelyek az egyetemi lényegtől elválaszthatatlan tudományos színvonalat garantálták. Könyvtáruk a század végén 1500 kötetre rúgott, ami a 18. századra 6000-re bővült, egész Erdélyben párját ritkítva. A rend Európa minden részéből nagy tudású tanárokat küldött Kolozsvárra. A kollégium első rektora a lengyel Jakob Wujek, aki a Biblia lengyelre fordításával
megteremtette a lengyel irodalmi nyelvet. Kiváló professzorai közé tartozott a nagytudású
magyar polihisztor Szántó (Arator) István is.
A könyv további fejezetei az eredeti alapítás egymásból kinövő utódintézményeit mutatják be. Különböző vallási villongások, és a 15 éves háború politikai és katonai küzdelmei
gyakran szakították meg az oktatást. A Báthory-egyetem alig két évtizedig állt fönn, ezalatt
többször (pl.1588-ban) kiűzték a városból, mígnem az 1605-i kiűzetés után 93 éves kényszerszünet következett. Ilyen körülmények között az akadémia szervezeti élete és képzési
tevékenysége természetesen nem érhette el a klasszikus egyetemek színvonalát.
Kolozsmonostoron 1618-tól megint elkezdődött a jezsuita tanítás, de csak középfokon.
Ez a gimnázium költözött be 1659-ben a török portyázások miatt Kolozsvárra. 1690-ben a
Habsburgok kezére jutott Erdély, ami előnyös fordulatot hozott az iskola történetében: a jezsuiták visszakapták birtokaikat, s új épületeket kaptak. Jogosan állapítja meg szerzőnk, hogy
a jezsuiták a gimnázium révén megőrizték és fenntartották a katolikus oktatás folytonosságát, amely lehetővé tette a kolozsvári akadémia újraindítását 1698-ban. Vagyis, a jezsuita középiskola lett a kapocs az 1605-ben megszűnt egykori Báthory-egyetem és az 1698-tól újra
működő akadémia között. (Más európai egyetemek esetében is vannak középiskolai – gimnáziumi – szintű korszakok.) Innen kezdve 1848-ig folyamatos az oktatás, de többszöri belső
átalakulással. Varga Júlia avatott kezekkel visz bennünket végig ezen az átalakulási folyamaton, amelynek során 3 felsőszintű intézmény szökken szárba egymást követve ugyanazon
alma mater iskolai utódjaként. Az értő bemutatás tisztázza, hogy a jezsuita tanintézetnek különböző fejlődési fokozatai voltak, amelyeken át jutott, hosszabb-rövidebb idő alatt, az egyetemi rangig. A felsőfokú oktatásban beállott szakadásnak vannak európai párhuzamai (pl.
Pécs, Vilna).
A kolozsvári jezsuita akadémia (1698–1773) universitasként hirdette meg a felsőfokú
képzés beindítását. Források bizonyítják, hogy a rend az új iskolát a régi egyetem utódjának
tartotta, a jogfolytonosságot magától értetődően vállalták. A magyar és az erdélyi köztudatban, de még a császári udvarban is elevenen élt a Báthory-egyetem emléke. Lipót király
1660-ban, a kassai egyetem megalapításakor a kolozsvári egyetemre hivatkozik, mint példára, s azt a Báthory által is adományozott privilégiumokkal ruházta föl.
Az új kolozsvári akadémia hivatalosan két fakultással, bölcsészetivel és teológiaival rendelkezett, a gyakorlatban azonban csak egy, a bölcsészeti épült ki teljesen, mert a teológiait
visszafejlesztették. Erdély speciális helyzete tükröződött ebben a szervezeti fogyatékosságban: a erős protestáns környezetben a rend nem erőltette a papképzést, helyette a világi (filozófiai) képzésre helyezte a hangsúlyt. 5 professzort állítottak be a logika, fizika, metafizika,
matézis (algebra) és az etika oktatására.

2012. július

127

„

Mély változás következett be a 18. század közepén. Ezt a szerző a felvilágosult abszolutizmus modernizációs törekvéseivel magyarázza, s a szervezeti meg tartalmi megújulást a
korba ágyazva tárgyalja. Mária Terézia birodalmi egyetemmé emelte az akadémiát, és megengedte neki az universitas cím használatát, miközben egy felekezetközi állami egyetemet
akart létrehozni, fölöslegessé téve ezzel a protestánsok külföldi egyetemre járását. Ezen politika indokaként azt olvashatjuk a könyvben, hogy Bécs a szükséges átalakulás garanciáját az
államosításban látta. Ezért az állam a protestánsok számára is engedélyezett egy felekezetközi egyetemet, de az a szász evangélikusok és a magyar kálvinisták közötti ellentét miatt
nem jött létre. Helyette az uralkodónak a jezsuita akadémia teljes, négy fakultású, klasszikus
szerkezetű universitassá fejlesztését javasolták. Mária Terézia az új állami elképzeléseknek
megfelelően el is rendelte a kolozsvári akadémia fejlesztését, de eredményre nem vezetett,
mert időközben (1773) a pápa föloszlatta a jezsuita szerzetes rendet. Elődintézményünk történetében itt újabb átalakulás következett. A rend föloszlatásával a kolozsvári akadémia jezsuita jellege ugyan megszűnt, de a tanintézet nem szüntette be működését. Az addig működő filozófiai és teológiai kar mellé Mária Terézia 1774-ben elrendelte a jogi fakultás, majd
1775-ben az orvosképzés beindítását. Mivel az állam még nem tudta saját apparátusával
megoldani az intézmény tanári ellátását, az uralkodónő a piaristákat kérte fel az egyetem
irányítására. A szerző pontos adatokat közölve és precíz okfejtéssel vázolja föl a másik nagy
katolikus tanító rend 1776-tól tett oktatási erőfeszítéseit: a reál tárgyak bevezetését, a karok
fölfejlesztését. A bölcsészeti 5, a jogi 3, az orvosi 1, s a teológiai 4 tanszékkel működött. Nem
rajtuk múlott a korszerűsítés kudarca. A könyvben az a tanulság fogalmazódott meg, hogy az
oktatás irányítását magának követelő állami tervezés szándékán hiúsult meg az egyetemi
kezdemény Magyarország második tartósan fennálló teljes universitassá fejlesztése. II. József
ugyanis minden országának csak egy egyetemet engedélyezett, és az eredetileg jezsuita alapítású kisegyetemeket 1784-ben lefokozta akadémiai líceumi (főiskolai) rangra. A kolozsvári
mellett ez lett a sorsa az olmützi és grazi volt jezsuita egyetemeknek is. Így a többre hivatott
régi kolozsvári tanintézmény betagolódott a királyi akadémiák rendszerébe: nyilvános katolikus iskolává lett. Három fakultása működött, a bölcsészetit a piaristák, a jogit világiak irányították, míg az orvos-sebészi képzés lényegében önállósodott, s tanszékei szervezetileg saját intézetbe tömörültek. A királyi főigazgató közös személye egységbe foglalta a karokat. Az
egyes karok ténykedéséről külön-külön ejt szót a szerző, bemutatva a tanszékeket, az oktatás
tárgyait, kiemelkedő tanárait. Táblázatba foglalja a líceum diáklétszámát 1785-től 1847-ig
évenként és karonként. A – magyarországiakkal összevetve is – viszonylag magas és stabil
létszám jelzi a tanintézet régi hagyományait, jogászképzésben pedig az országos elsőséget.
Statisztikai táblázat tájékoztat a líceumi diákok európai egyetemeken folytatott tanulmányairól, amely alapján intenzív peregrinációról lehet beszélni.
A számszerű adatok és a képzés terjedelme alapján elmondható, hogy a líceum 1848-ig
Erdély legnagyobb főiskolájává fejlődött, élvezte az állami fejlesztések előnyeit, és ezért kulturális szerepe és jelentősége sokrétűbb volt a szűkebb Magyarország kerületi jogakadémiáihoz képest. A kolozsvári felsőoktatás mind az egyetemi, mind a líceumi korszakában jelentős
szerepet játszott a korabeli román és szász értelmiség kinevelésében is.
Szögi László két fejezetben a kolozsvári felsőoktatás 1848–1872 közötti történtét tekinti
át. A szélesebb közvélemény számára minden bizonnyal érdekes újdonságot jelent az 1848ban született egyetemalapítási tervek ismertetése. Pályázatba (Salamon József református

„

128

tiszatáj

kollégiumi tanár részéről), önálló javaslatba (Szász Károly matematika professzor részéről)
foglalt tervekről értesülhetünk, melyek a kolozsvári „középponti főiskola”, illetve a berlini
egyetem mintájára létesítendő „erdélyi egyetem” koncepcióját tartalmazták. A legismertebb
talán Jedlik Ányos tervezete, melyet a Helytartótanács kért tőle a királyi jogakadémiák fejlesztése ügyében. Ő jogakadémia helyett egyetem létesítését javasolta Kolozsvárra, Zágrábba,
Kassára és Pécsre. Egyikből sem lett semmi, mert a harci események és az osztrák önkényuralom elsodorták őket. A kolozsvári állami fenntartású tanintézetben 1849 után már nem
kezdődött újra a jogászképzés, azt 1851-ben Nagyszebenbe helyezték át. Kolozsvár magyar
kulturális központ jellegét ez időben az 1859-ben alakult Erdélyi Múzeum Egylet biztosította,
amely szellemi és anyagi támaszt adott az újabb egyetemalapítási mozgalomnak. 1849 őszén
a Kolozsvári Akadémiai Líceumból csak az Orvos-Sebészi Tanintézet maradt meg, az intézmény többi része megszűnt (jogi fakultás) vagy beolvadt a gimnáziumba (bölcsészet). Ekkor
a kolozsvári felsőoktatás hagyományát és folyamatosságát az egykori orvosi kar intézete tartotta fönn, alapját képezve a megszervezendő új Kolozsvári Tudományegyetem egyik fakultásának. Az 1863-ban ismét megnyitott Kolozsvári Jogakadémia jelentette a másik szervezeti
feltételét az új egyetem megalapításának. A két tanintézet Eötvös József miniszter felszólítására, 1868-ban tett javaslatot a saját alma materük egyetemi karokká fejlesztéséről. Ekkorra
már eldöntött tény volt az egyetem létrehozása, de meg kellett várni az országgyűlés döntését. Ez 1872. október 2-án következett be, s rá tíz napra Ferenc József szentesítette az 1872évi XIX. törvénycikket.
Báthory István 1581-es alapítása után 291 évvel Kolozsvárott valóban létre jött Erdély
hivatalosan elismert tudományegyeteme. Ez nyert ideiglenes elhelyezést 1921-ben Szegeden. Ennek ünnepeltük tavaly a 90. évfordulóját.

Marjanucz László

KÁNTOR ÁGNES: „JÓ EGY PILLANATIG MÁR AZT HITTEM BAJBAN VAGYUNK.” I.

Ára: 500 Ft
Előfizetőknek: 400 Ft

Elindult a Tiszatáj online változata
tiszataionline.hu
E r l I Kf
IRODALOM

I fiTTI

SZÍNHÁZ

KÉPZŐMŰVÉSZE?

FILM

ZENE

TISZATAJ

PROGRAMOK

2012040« WMI

Múzeumok Éjszakája a o i a - a REÖK programjai

MAGVAR SZECESSZIÓS ÉPÍTÉSZET
Egy nemzetközileg ismert epitészettörtenatz m M h i jó pór evvel
ezelőtt, ha bárhol a világon tlöadast tart a magyar építészéiről, a
szegedi Reok peloie fotóit mindig levetíti. Most a Corvina Kiadó
jelentetett meg egy szecessziós útikalauzt, i a benne kózólt 1 2 5
épület közül a Reok palota raszletát [...)

Kaszas Attilára emlekeznek Zsigárdon és
Révkomáromban
Rodolforól és Kiss Manóról nyüt kiállítás
Szegeden
Debreceni Nyár: új helyszínek és programok a
nyár végéig

ZZ5~ Magyal

Kabóciádé ősbemutatóval V eszprémben
Avantgárd kísérletek: kiállítás s Home
Galériában

ueceiuiös ípliouet

IRODALOM

EL KAZOVSZKIJ VERSEI
Hagyatékból előkerült szövegek
eseten - legyen ezé naplóról,
orvoai dokumentumokról vagy
akar (fál)kaez szépirodalmi
szövegekről - jobbara felmerni,
vagy legalábbis fal kellene, hogy
merüljön a kiadás problematíkaja (kiadni
vagy nem, mit, mennyit, hogyan) [...]

Í
» >

_ _ _ _ _

_____

C'star* QKuJee*

POSZT - A Bányavirág lott •
Lasitivál lagjobb előadása
201200 17 nezaMt

I A Marosvásárhelyi Nemzeti
I Színhez Tompa Miklós
Tarsulat ás a Yonck Stúdió
I ahal szmre vitt Szakalj
I Csaba Banvavirag ctmu
I darabja latt a lagjobb
•lóadas a X I I . Pacsi
Országos Színházi Találkozón (POSZT),
ahol a legtöbb elismerést e szombathelyi
Weöres Sándor Színház művészéi t ehettek
át a tíznapos fesztjvait zaró szombati
gálaesten. A szakmai [...]

Szöllősi Zoltánt Nyolcaink

X. Szegedi Varjofákók

Fa lombjáról level hogyha pattan,
falról hullana le eárga mész,

2 0 1 2 0 0 16

es kikeklik alóla kopottan

r

ragj-rtgi meszeles, az ag.

»»

^^^^
|]T«ers

f

(rjKiseee

KÖNYVHÉT - A h.iy, okol Babits
oliiarotto Sxabó Lőrinc
menyasszonyai

2012 00 1»ttuafót
«

NazofOj

2012. j ú n i u s 28
I J Ú L I U S 2».
I A Szegedi Yarjatekok
jn lesz 1 0 éves.
| 2012-ben is
imtalan program
közül tudnak
valogatsü a Yárkartba kilatagatök. A
rendezveny most is a mar magszokott
falvonulással kezdődik [...]

2 0 1 2 06 16

I IRODALMI TITKOK A
I BELVÁROSBAN
Mind«nlan*k vannak titkai.
1 Meg Budapestnek is. A hazak
falai, az utcák kövei, a
templomok tornyai, az
udvarok fái régi titkokat
Őriznek.' A tematikus, alternatív városnéző
sétákat szervező ImagineBudapest ezen
jelmondata hatványozottan igaz arra az

I

•

tj KutOM

B «

tiszotOj

C_J

I

irodalmi városnéző sétára (...)

> »

»•

<3? Kuttoo

t

I Ü N N E P I KÓNYATLÉT-ZALÁN
I T I B O R R A L ÉS E G R E S S Y
I ZOLTÁNNAL
II A 83. Ünnepi Könyvhét szegedi
. rendezvenyei között e Tiszatej
fólvoiret estje is helyet kapott A

O vume.

POSZT - Ragvalóság
20120» U

tweasot

A POSZT versenyprogramja
tavah szinte kzzarolag olven
eloadesokbol állt. amelyek
valami uton-modon
kapcsolódtak a magyar
rogvalosaghoz. pontos
rögzítéséi voltak a politikai
vagy eszmerendszemek. ameMsen az adott

KÖNYVHÉT - Papírváros

újratöltve

2012 00.10 mosöt

Bruegel és kora - Németalföldi rajzok a
Szépművészetiben

SZÍNHÁZ

Posztumusz nyaklovai
2012 04 17- MO
I MI

2 0 1 2 00 17

SZEGEDI EGYETEM

V

"azé

J

OCLáSe*

Karomkodasbol katodrális
20120009 - JwzosOj

I

ÖRKÉNY ISTVÁN SZÍNHÁZ.
A VIHAR

Szarjál sünt. kiabálja Trüvculo
az dt szünet nélkül alázó

Kondor Attüa kerti építményéi
festménykiállításon
Kolozsvári multimédia-színház a Műcsarnokban
Viszocki) konferencia es koncert Budapesten

EGYPÉRCEIM
^ ^
O* #V
k
iJ^L
•j
gri

y

9

sok akarásT'

KÖWXHETI
SZfBJEKTlX'
könyvhétben
az a jó, hogy mindig
ugyanolyan
Oké, ezt a Krresztury
Tibormondatot akkor megjegyzem
magamnak,
leteg igaznak tűnik. Én csak pár éve
I kezdtem a könyvheteiéit
a
Vörösmarty

gT"" ,-' ^ I téren, előtte csak Szegeden, no meg Makón
voltam ilyenkor, tisztán
emlékszem,
gyerekkoromban
meg kitettek a Főtérre vagy három
negy standot június első hétvégéjén, nem is tudom, műkor
es hogyan tűntek el. Mondom, nemreg járok ki a
Vörösmarty térre - és kiadói szerkesztőként
idén először
de valóban úgy lehet erezni, sejthető, milyen volt
mindez évtizedekkel ezelőtt is. Ugyanilyen,
gondolom,
csak még nagyobb
tömeggel.
Mert a könyvhét csak elsősorban szól a
könyvekről,
másodsorban
a tártaságról
- kivel talalkozol ét lat
szaiasztasz el, hova mesz el és mit húzol ki a naptárból
harmadsorban
pedig az időről - esni fog-e vagy tűzni a
nap, és mindehhez persze mit vegyél fel. Könyv,
társaság, időjárás: az egész olyan, mint egy angol
lányregény
Es mégsem. A magyar
irodalom
össznemzedéki
osztálytalálkozó,fa
Sadasdy Ádám, a
hasonlatok nagy mestere például ezt nyilatkozta a
könyvhétről:
Ma az ember egy faluban el, akkor a
búcsúba el kell menni, akkor is, ha semmi
különösebb
célja nincs vele, hogy mutassa. 6a közösségnek a része".
Valahogy így. És meg vásárfia is uon.
Most jelent meg. ahogy mondani szokás: a
könyvhétre,
Kántor Péter új verseskönyve.
Kőztünk maradjon a cime,
ét van benne egy vert, amelyben, ahogy
mondani
szokás: a Jirai en"a könyvespolc előtt keptelen
selejtezni
a könyvtárát
.ahogy beleolvastam
/ ebbe is, abba is,
amabba is, / elkábultam és megszédültem.
/ rám tört a
gyengeseg. mellbe vágott. / akár a tavaszi
fáradtság,/
az a sok fohász, sok akarás / nyomot hagyni.
valami
nyomot hagyni" Hát igy bolyong az ember a
könyvstandok
között, a sok akarás között, igy
letaglózva,
szórakozottan
es mégis a figyelem folytonos
kenyszerevel. .Az például feltűnt már, hogy minden
könyvhéten es könyvfesztiiőlon
van egy ket
magányos
harcos, aki a hivatalos terüietfogktlóktol
- ahogy
mondani szokás: a kiállítóktól - csak kicsit távol kinyitja
a rozoga kempingasztalt,
es filctollal kiírt
plakátkával
hirdeti: ^ajat könyiem helyben dedikálom"?ók
tudják,
miről szól ez az egész. Legalábbis szeretném ezt hinni.
Könyvhéten ugyanis elhiteti magával az ember, hogy az

