okai
Anná,
Mocsár
Gábor,
Páskándi Géza novellája;
emlékezés Radnóti Miklósra;
Kányádi Sándor köszöntése;
interjú Sütő Andrással;
^^^^
^^^^
műterem_ r ! öí<

Zoltánfy

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
79-1707 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — 6740. Táviratcím: Tiszatáj;-Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára'-10 forint. Előfizetési díj: negyedévre 30, fél évre 60, egy évre
120 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
1979. MÁJUS
XXXIII. ÉVFOLYAM, 5. SZÁM
KÁNYÁDI SÁNDOR versei: öreg iskola ünnepére, Most
elképzelem, Üjságolvasás közben, Május
MARKÓ BÉLA versei: Kettőzés, A meghátráló képzelet
PINTÉR LAJOS versei: Istenhegyi, istentelen ének, Magamat lassan megőrlöm én is
SERFŐZŐ SIMON versei: Ha én nem, Egy-ágyban,
Meghőköltek
SÁRÁNDI JŐZSEF versei: Nemzedékek, Görcsben,
A meccs
JŐKAI ANNA: Variációk (novellafüzér)
MOCSÁR GÁBOR: Csiribiri kanveréb, avagy krimi a
tanyán (elbeszélés)
PÁSKÁNDI GÉZA elbeszélései: A Hivatalnok és a Leány,
Hány bunda kell Próteusznak?
ABLONCZY LÁSZLÓ: Közösség-egybegyűjtő hatalom
(Beszélgetés a Herder-díjas Sütő Andrással)
KISS DÉNES versei: Gyertyalángnál, Tavaszodó, Látomás, Jegyzék
Az 50 éves Kán-yádi Sándor

3
5
6
8
10
12
18
25
33
38

köszöntése

FARKAS ÁRPÁD: Kányádi Sándornak (vers)
NAGY GÁSPÁR: Távirat Kányádi Sándornak Kolozsvárra, a Horea 48-ba (vers)
GÖRÖMBEI ANDRÁS: Kányádi Sándor feketepiros táncai
A vers: állandó hiányérzetünk ébrentartója (Kányádi Sándorral beszélget a költészetről, mai
dolgainkról Kántor Lajos)
GREZSA FERENC: Kányádi Sándor: Szürkület ...

39
39
40
52
58

ÖRÖKSÉG
70 éve született

Radnóti

Miklós

POMOGÁTS BÉLA: Forma és világszemlélet (Radnóti Miklós irodalmi nézetei)
60
1

TÉGLÁSY IMRE: „Nézd a világ apró rebbenéseit"
(Radnóti Miklós realizmusa az elmélet és gyakorlat tükrében — 1934—1944)
64
LACZKÓ ANDRÁS: Pomogáts Béla: Radnóti Miklós
71

KELET-EURÓPAI NÉZŐ
Jugoszlávia
PREDRAG STEPANOVIC: A tisztesség, mint szépségideál (Milovan Danojlic esztétikájáról, szubjektíven) 73
PÓTH ISTVÁN: Egy hasznos kapcsolattörténeti könyv 76

KRITIKA
SERFŐZŐ LAJOS: Néhány gondolat két NÉKOSZ-könyvról és a NÉKOSZ-ról
80
BUZINKAY GÉZA: Gergely András—Szász Zoltán: Kiegyezés után
87
GERGELY ANDRÁS: Merényi László: Boldog békeidők 89

MŰVÉSZET
TANDI LAJOS: Műteremlátogatás Zoltánfy Istvánnál...

ILLUSZTRÁCIÓ
Zoltánfy István munkái a 9., 11., 17., 32., 79., 90., 96.
oldalon, valamint a műmelléklet I—II. oldalán
(Égető János reprodukciói)
Zoltánfy István arcképe a 91. oldalon (Ács S. Sándor
felvétele)

2

91

KÄNYÄDI

SÁNDOR

Öreg iskola ünnepére
bennünk is vasnak a lépcsők
bennünk is öregednekújulnak a falak
halálunkig halljuk a csengőt
nyelvünk magányos
márvány-tenger
partján
milliom rodostóban
zágont
dúlások
üszkös falak
karantén
könyvtelenné
bibliotékák

árvított

isten- s embercsapása
mi minden volt
s mi jöhet még
ünnep előtt
ünnep után
addig
vagyunk-leszünk
amíg a lépcsők bennünk is
vásnak-vénülnek
s újulnak a falak amíg
halljuk a csengőt
s benne a tengert
és minden rodostóban
zágont

Most elképzelem
most elképzelem milyen jó is volna
ha kicsit szuszogósan is kimenni
kisétálni a tavaszodó dombra
csak ülni a volt kereszt helyén némán
nézni a várost s nem törődni hogy
a város visszanéz-e énrám
lehunyt szemmel ellátni oda túlra
hol antonio machado tanár úr
szelíden kezet nyújtna

Újságolvasás közben
egyesületek alakulnak
társaságok sőt akadémiák
fognak össze egy-egy
kihaló félben lévő
fű fa virág madár
sőt rovar védelmére
jó volna gondolom
jó volna ama füvek fák
virágok madarak
sőt rovarok
családjába tartozni

Május
dulakodásban szétrúgott tüzek
füstje csípi a szememet
ítéletidő záporába fulladt
tüzek füstje mardossa torkomat
tehetetlen két tenyeremmel
milyen szánnivalóan
gyámoltalanná
maszatoltam
valamikori elszánt arcomat

MARKÖ

'

BÉLA

Kettőzés

A véres rozskalász ráhajlik a papírvékony
retinára
s rémülten menekül a látvány a tüskék élek és
sebek elől önmagába zárkózik a szem de túlfelől
ugyanazok az égető perzselő szúró fenyegető
szökellések
a szélben satuba fogják képzeletedet mert azt
képzeled amit látsz és azt látod amit képzelsz a teremtés
önkéntelen iszonyata körülvesz lehet hogy beteljesülés
lehet hogy végtelen öröm lehet hogy „heuréka"
egyszer majd valamikor de most még kétségbeesett
forgás
elszánt védekezés az egymásra helyezett képek
meddő szeretkezése mert nem úgy illeszkednek
egymásba
a részek mint zárba a kulcs mint sebbe a kés mint
táguló pórusba a fullánk nem ez a fájdalom nem
ez a beteljesülés hanem mint késhez a kés vashoz
a vas homorulathoz homorulat domborulathoz
domborulat
úgy csattan simul egymáshoz úgy acsarkodik és ölelkezik
a kétféle s mégis egyforma két kép két negatív
vagy két pozitív hát mit kezdenél a kettőzött
látvány elemeivel mihez hasonlíthatod mivel
ellensúlyozhatod őket? mindkét súly ugyanabba
a tányérba zuhan képzelj hát mást ha tudsz mert
a beszennyezett kalászok között fürj motoz s te nem tudod
milyen a fürj s nem tudod elképzelni sem: milyen a fürj?

A meghátráló képzelet
Rózsaszín szerkezet épül lágy piros csigaszarvak
gejzírjei nyálazzák be az acélkék és mégis
engedékeny
mennyezetet s a finom kristályszerkezeten
már láthatók
a repedések piros vércseppként lemorzsolódik
egy-egy
kristály-pehely míg fehér és csipkézett
virágszirmokkal
helyettesítjük
a fogaskerekeket s hevenyészett
drót-tengelyen
forognak-pörögnek
majd megetetjük a fehér szirom-órát
éhes csecsemőszájába családi fényképeket
eregetünk
minden reggel s csámcsogva-lüktetve-duzzadva
nyeli napjainkat
tejfehér péppé őrli s már a faliórában is béka
kuruttyol zöld vartyogás a fehér
porcelántányérokra
hajló fejek fölött fekete asszonyfejek tar
férfikoponyák
pihés gyermekfejek édes tarkójú lányfejek
felülnézetből
összeborulnak mint a sót csipegető kéz ujjai mint
bimbóban a szirmok míg épül a rózsaszín
szerkezet és piros gejzírek emelkednek de ők
csak egymáshoz hajolnak a fekete égből kimetszett
térben nem is egymáshoz csak a porcelántányérok
fölé majd befejezik s hirtelen
felemelkednek
szétnyílnak-szétpattannak-szétszélednek
és nyakukon piros
csík világít ahogy a begombolt ing vagy a blúz belevágott.
5

PINTÉR

LAJOS

Istenhegyi, istentelen ének
Városunk fölött az égi úton
meztelen testű parázna pár jár,
csillagász lesi: földi besúgónk,
porszem a mélyből hogy lép csillagra.
Pest s Buda közé hídként pilléznek,
hajuk hulló ezüstje sirályoké.
Lent se, de bent se. A madár-szemlencse
az ország házát vinnyogva nézi.
Pest s Buda közé hídként pilléznek,
hajuk hulló ezüstje sirályoké.
Üvegvár-iánk, akadémiánk falán
megkoppan két madár-koponya.
Hármas úton jársz, szárnyas lovadon,
csillagos homlokún: hegyek sörényén —
s pataknak útján, patáknak útján,
hol fűéi és bakancstalp összebékül —
s ló-csontváz útján, posztumuszvágtaláz síkján, hol patkányok fércelik
össze a föld elfoszló szövetét,
sityakok, sisakok, tálak, rozsdáit idegszálak

nyughelyén.

Pénzekért bankba miképp futnának,
nem imádják mi urunk lila templomát;
marinettista roncs-démonodra, autódra ne láss:
jéggé dermesztem a töff-töff, a klí-klí patakát!
Négy öreg-ember:
szeptember,
október-ember, borlátogató és december
egyik diót ver, másik havat rostál —
repülők zuhannak: a rőtszín levelek.
A parázna, parázna pár most itt sétál
a gyöngyház-város
késpenge-élén.
Hol a zöld erdő lángokban áll már,
írtam e verset istenhegyi kert mélyén.

siet,

Magamat lassan megőrlöm én is
Megyen a medve, morrog a mája:
őröl apám a malomban. Magamat
lassan megőrlöm én is. Dalolok:
dalol a malom.
Medve-erő a karomban, medvemaszk arcom előtt. Barbár,
ki a porcelán örök
báltermein átcsörtetek, áttörök.
Rokonoké, híj, rokonoké,
füst-kártyásoké,
ezüstvadászoké a városi
Vadat a puska elé én terelek,
falhasd a páva
gyöngy-levesét.
Célozz a bádog szélkakasára,
bocskorosok között új a vitéz:
a szélkakas tökét etetitek velem!
Megyen a medve, morrog a mája,
őröl apám a malomban. Magamat
lassan megőrlöm én is, dalol a malom.
Lobogóm rétjén páva nem sétál,
tányérommal holdig repül
a kakastök-alamizsna!
Megyen a medve, morrog a mája,
őröl apám a malomban. Magamat
lassan megőrlöm én is, dalol a malom.
Ez a medve-arcú, ez az apám-arcú,
ez a malom-arcú, ez a magam-arcú
áll végül a selyemzászló zöld füvére.
Este van, éjszaka van. Eső
épít már nádszál-tornyőkat.
Megyen a medve, morrog a mája,
őröl apám a malomban. Magamat
lassan megőrlöm én is, dalol a malom.

SERFŐZŐ

SIMON

Ha én nem
Ha lábam
nem lép hatalmasat,
tán még most is
a tanya körüli madarakkal
fölöttem a nappal.
Ha nem mászok ki
a kocsmák füstjéből sem,
esténként ott mozgathatná
még ma is tűnődésem.

kiabálna

szárnyát

Akikért muszáj a szó,
szólni érdekükben,
nem biztatott volna senki,
ha én nem.
S nem a mások ügyével,
csak az utcasarkokkal
bukkanhatnék időnként fel.
Vagy a dombokkal otthon,
mint régen,
ahogy oda álltam velük
az ajtó elé,
s zúgott hátuk a szélben.

Egy-ágyban
Aludtam leheletem melegével
egy-ágyban,
s didergő pokróccal,
keserű nagykabáttal.
Aludtam, akivel a szerelem
össze fektetett a sötétben,
mint csöndes bokorban,
kinek szoknyája alól
gyerek született
egy kutyákkal ugató éjszaka.
Lábamon a cipő:
nagyot ugrott velem.
S egytrappban a kerítés,
a házat körülszaladta
örömében.

Meghőköltek
Lázadásaink az ajtóba se
mertek
kiállni.
Düheink az éjszakánként
vakláló
sötétben
elbújva
vicsorogtak.
Ásók, kapák hiába akarták
sokszor
kezünkbe kapni
nyelüket,
s hiába a halkan kapirgáló
kazlaktól
előrobogó
vasvillák.
Meghőköltek
az
indulatok.
E varjakkal károgó
országban
el-szétszéledtek
inkább.

ZOLTÁNFY ISTVÁN: RÉGI FÉNYKÉP
9

SÁRÁNDI

JÓZSEF

Nemzedékek
Odaát van már Géza Bácsi is
ídes mellett
fényeskedik
mennyei öregapám
A század utolsó
nagy nemzedéke
hatott ennyire rám
kinek se anyja apja
s nosztalgiája sincs
csak a jövő után
Szülésznő és Szónok
az Élet Munkásai
voltak ők
Küldetésükben
hívőn hittek
s szolgálták az Időt
Azóta is jöttek —
jöttünk
de utánunk
nem marad űr
Mi valójában
meg sem születtünk

Görcsben
Volt-e értelme a napnak?
Nem írtam és hivatásos olvasóként
már a könyvekben sem lelek örömet
Ébredéstől elálvásig
az életösztön öntudatlan motorja hajt
Estére kelve fáradtan láthatom
mi pásztáz — túl az asztali fényen
Zseblámpa a dunyha alatt
Verne Gárdonyi s izgi
detektívregények
Mivé lett az egykori óhaj

10

A meccs
Ahhoz, hogy az igazságmegpillantó gondolkodás állapotába kerüljünk, előbb
le kell küzdenünk önmagunkban az intuíció, s a köznapi gondolkodás közti közegellenállást. Pontosabban a jelenség szintjén maradó gondolkodás
kényelmét
kell föladnunk, mely „kényelmi pozíció" jól tükrözi a tudat kettősségét:
a
benne átélt kvázi-nyugalmat,
s e nyugalom meghaladásának igényét. így vagyunk ezzel mindannyian, kik papír fölé hajolva vagy más módon
próbáljuk
megfejteni a természet, a történelem, s az ember játszmáinak
értelmét.
Egy temetés képei kísértenek. Gyuri bácsit, a nyugdíjas bányászt, hosszú
éveken át súlyos asztma kínozta, s ahogy mondani szokták, megváltás volt neki
a halál. Sokan álltuk körül a Szent Mihály lovára helyezett koporsót. Az első
kört közvetlen hozzátartozói, s a szépszámú rokonság alkották. Majd a barátok,
munkatársak, ismerősök széles gyűrűje következett. A legkülső körben, a temetődomb közepe táján az egyéb kategóriába tartozók szemlélődtek.
Mintha
egy stadion lelátóján ácsorogtam volna, magasból nézhettem a ravatalozó (öltöző) előtti téren (pályán) kibontakozó eseményeket. A deszkamezbe
öltözött
férfi (játékos) rituális manőverei következtek.
Kinyitotta a pap kezében a
könyvet, elmondta a pap szájával maga fölött a búcsúztatót, gyászzenét
játszott
a bányászzenekar szerszámain és zsoltárokat énekelt a vegyesfelekezetű
közönség (szurkolók) hangján. Mindeközben szerettei szemével zokogott és keserűen
szorongatta a torkom. S ki előbb még a temetésre (meccsre) járást mazochizmusnak véltem (nem lehet normális dolog mások kínjánál tanúskodni!), s
emiatt bőghetnékem a szégyennel tusakodott, a fátok és a könnyezők
centrumáról, a fellegektől szürkéllő márciusi égre néztem. S akkor ott
megnyugodtam, mert nyilvánvaló lett, hogy nincs más bíránk csak a „részvétlen"
objektív Semmi.
Gól! Gól! öngól! — figyelmeztetett
a koporsóra zuhogó rögök nyelvén, a
befejezés pillanatában Gyuri bácsi.
íme, a történelem célszerűtlen célszerűségének
képlete.

ZOLTÄNFY ISTVÁN: EBÉD
11

JÓKAI

ANNA

Variációk
(Novellafüzér)

KÖZLÉSEK
Humán úr folyamatosan szolgált. De mert neki is voltak szolgái: kinevezte
magát úrnak. Rangot lopott, a hierarchián túlról. A nagy U-t szerényen kis
u-ra cserélte. Tetszett neki a ropogós, rövid szó, s a mögötte rejlő, annyiszor
értelmezett, mégis homályos tartalom izgatta.
Humán úrnak megmondták; mit tegyen; s hogy mit tegyen: ő is megmondta másnak. A világ meredek függését ravaszabb forma követte, a lépcsőzet már csak enyhén lejtett. A hirtelen zökkenés megártott: a végső
kiegyenlítődés mámorát sugallta; a közeli látáshoz idomult szem pedig betelt a vízszintes lánc káprázatával. Kézfogásnak álcázták a kapaszkodást, a rúgást ficánkolásnak. A dúsított mennyiségnek új minőségét elhitték.
— Tehát úr vagyok — közölte Humán úr önmagával. A bizalmas közlések
mindig két szem közt zajlanak. A két csukott szem mögötti visszhangos kútgödörben.
— Tehát én vagyok az úr — bővítette, egyre gőgösödő tudattal.
. . . Miben áll az Űrnak képessége?
Az Űr szabad. Gondolata, érzése, akarata. Gondolatai szerint érez — s akaratával gondolkodik.
Közlekednek benne és nem sérül. Átjárja alattvalóit és sarka föl nem
vérez.
Egyszerre létezik lent és fent, és nem létezik a lent és fent, nélküle.
.. . Miben áll az Űrnak hatalma?
Idő meg nem fojtja — az idő csak játszódás neki. Tér meg nem csonkolhatja — ö selejtez a térből.
Humán úr buzgón próbálkozott. Először érzelmei rúgtattak szerte. Rokonszenvei, ellenszenvei, szenvedélyei, és a közöny hidegfoltja.
Kell a szabály, kell a mérce: a pólusok közt az érintkezés szigorúsága.
Valamit babrált, elhamarkodottan.
És történt: ha az érzelem lámpája feltöltve kigyúlt — villogott az ész,
vészjeleivel. Az értelem lámpája ha fénylett — az érzelemben csupa síró, szaggatott mínuszvonal.
Egy rosszul programozott, tervrajztól eltérő szerkezet vár itt sürgős korrekcióra. Mert a dulakodás őrjítő; kölcsönös erőszak. Füstöl a vezeték, az
áramkör hunyóban.
Humán úr ismét cselekedett; cselekvése ismét átmeneti. A gondolatot vágyaira kapcsolta. Pusztán téves sorrend, nem az áhított összhang.
12

így silányul hamissá minden ítélet. Ingovány a hártyavékony nyugalom
alatt.
— Akarom, hát — kiáltott Humán úr —, mert ez megoldás: akarom, hogy
azt érezzem, amit gondolok. S azt gondolom:
a szenvedély pusztít.
Azt gondolom:
az irigység sorvaszt.
Azt gondolom:
a hiúság védtelenné meztelenít.
Azt gondolom:
a birtokvágy az elme gyermekparalízise.
A szorongás pedig tudatlanság —
ezt gondolom.
Már heroikus kísérlet: nagy a kudarc is. Humán úr majd beleszakadt,
amíg fölfogta: az ember sokat akarhat: sokféle lényegeset és lényegtelent és a
potenciálisan megvalósíthatót; összetévesztve a ható akarattal.
Mert az ember valójában nem akarhatja, amit akar. Aztán megtaposták
testét-lelkét. Tévedésből vagy heccből odavagdosták okos koponyáját a betonhoz.
Jóindulatát bambaságnak, • erélyességét terrornak bélyegezték. Méltányossága megalkuvás, következetessége dogma. Szenvedélyeit kitakarták és kiröhögték.
Ö ezt viszonozta: belegyalogolt ő is minden fedetlen, lágy húsba, megmarkolt minden szakadékony kedélyt. A kölcsönös hitványság testvérisége!
Néha fölülkerekedett, néha alányomták. Valamiféle kiszámíthatatlan vurstlimechanizmus kénye-kedve szerint. S néha fölül érezte magát mélyen; s lent a
magasban.
— De hát úr vagyok én? — kérdezte Humán úr, végül is csüggedve.
Már fenyegette az idő; tarka kacatba burkolta óráit, de a tiktak, tiktak
sürgetése még a legvastagabb pehelypaplanon is átketyegett.
Mellkasát tapogatta a tükör előtt; nyújtózott, de bőrét egy centivel sem
bővíthette, egy centivel sem tágult teste határa. Ujjai koncentrált parancsszóra
se nőttek tovább.
— Itt legyek, ott legyek, hipp-hopp, csak itt ne legyek — kereste a gombot kívül-belül; majd a négy falat verte.
Akkor föladta.
Micsoda csőd.
. . . Se képesség, se hatalom.
— Az Isten kezében vagyunk — közölte s a szűkülő tölcsér száján, álom
ürügyén, átcsúszott egy táguló tölcsérbe.
Ahol a két tölcsér — a homokóra résnyi közepe — találkozott, ott állt a
Legkisebb Kirendelt, a még Alig-Angyal, s mint ilyen, még részvéttel teli, emlékezetében frissek a régi gyötretés képei.
A Legkisebb Kirendelt a vizekben rejtezett, onnan vetítette az üzenetfotót
feljebb, a levegőbe, ahol a Középső Kirendelt lebegett. A képek hanggá finomultak, a Középső Kirendelt — országnyi kiterjedéssel — továbbadta az értesülést, gyorsan, temérdek értesülés között. A Felső átélte. Benne — meleg, langyos és hűvös foltok — hullámzott az egyre vegyesebb korszak, az áttekintendő
bonyolultság.
Ez a Felső: Viszonyított Felső csupán. A Második Hierarchia tolmácsa.
Földteremtő Lények és az Előzmény teremtői, az Előzmény Előzményének teremtői viszik Humán úr közlését, mint evidenciát egyre följebb.
Az Első Hierarchia az ősokokban tevékeny; A Fizikai Csírateremtő még
teli gonddal. De a Kerubok és Szeráfok már Illetékes Közvetítők. Ismerik az
Űrnak nyelvezetét, bár csak részben szándékait. A kő repedését, a gyökér sza13

kadását, az állat végbődülését is áteresztik — mindent, ami törekszik lentről
a magasba. Fölfelé nincsen cenzúra, csak tágabb értelmezés. De lefelé tartják
az Űrnak titkait: szűrők. Szárnyaik sűrűjén csak az Éppen Aktuális szemcséi
peregnek fokról fokra porlasztva alá.
A Kerubok és Szeráfok a Szabadság Birodalmát őrzik; az Űr teljes testét.
Az Űr gyönyörű testén szemlélik a sebet; a fertőzést, ami kikezdte a Kozmosz tökéletességét. A népesült, lüktető sebet, ahogy forr, varasodik és begennyed újra.
Jaj a sebnek, amikor az Űr megvakarja.
Vizek, szelek, tüzek tombolnak.
Jaj a sebnek, amikor a Kontár Orvos belekezel.
Egymást zabálják a sejtek; háború.
Egyre erősebb az orvosság, egyre csípősebb és keserűbb — mert egyre tűrhetetlenebb az Űr fájdalma. S vele együtt a seb fájdalma: mégis fél a megszokott betegség a sosem ismert egészségtől. Butaságában különlegességét, lázadását félti.
A Kerubok tudni vélik az Űr szándékát:
— Magad sebesedtél, magad is gyógyulsz. Neked kell legyőznöd a kórokozót.
De a Szeráfok már mást is látnak:
régóta iszonyú kést iszonyú pengével az Úrnak baljában. S az Űr habozik.
Az első vágást eddig hibátlan testén régóta vonakodik megejteni.
A hatszárnyú angyalok körbeborulnak.
— Az Isten kezében vagyunk — csupa könyörgés Humán úr gyermeteg
közlése.
— Űjra téves — sír föl az Űr, augusztusi éjszakában millió szikrák a
könnyek. — És már elkéstem. Túl nagy a fölvérzett terület, túl mély a góc . . .
— A késsel a világegyetemet tágítja tovább. Nem hagyja abba, még. — Előbb
kellett volna semmire szánnom. Most már magával együtt, ő pusztíthat el
engem. Barátaim: a végtelen könyörületesség csapdájába estünk. A végső szó:
fordítsátok vissza az imát. Én kérek, mert van még bizodalmam.
Megreszkettek a Kerubok és Szeráfok; rándult a hiába feszített Fiú, izom
az Űr jobb karjában.
A semmisülés tudatával küzd hát az Örök?
A Tévedhetetlen éppen tévedhetetlenségében tévedett? Görcsösen mozdultak a Hierarchiák, méltóságos szárnyak verődtek (ez nem suhogás), aztán szokás szerint szelídült közhellyé az Űr megtisztelő könyörgése.
A Második Hierarchia már csak parancsot észlelt; a Földteremtő hirtelen
depresszióját vizsgálta. A Lények között pedig a hőben, légben és vizekben
furcsa, zavaró suttogás: égi kalózok pletykája ez vagy forradalom az Űrban?
A Felső Közvetítő perzselődött atomtűzben, a Középső gázban fulladozott,
az Alig-Angyal, szegény, a szennyezett vizekből legalább arcát s megkékült
szárnycsonkjait kiemelte. Rajta a roppant feladat súlya, a pontos fordítás felelőssége. Bénította a még élénk helyzetismeret.
Humán úr vf ej éhez odaverdesett.
— Az ember kezében vagyunk: ez az új század kinyilatkoztatása.
— Ne kívánd Uram — esdekelt. — Nemes a közlés. De nem érti meg.
Vagy ami katasztrófa: félreérti.

NYOMOZÁS
— Ez is a képmást keresi. — A gyakorlott megbízottak a gyakorlatlan
megbízót figyelték.
Középkorú. Már nem elég fiatal — még nem elég öreg: most a legnehezebb félrevezetni. Mert ez hivataluk lényege: a sokszor nekik is terhes elterelés.
14

Hellyel kínálták a lomokkal zsúfolt csarnok közepén.
A megbízottak modora megnyerő. Ízlésre szabott, bizonyos fokig. Fedőnevük L. és N.
L. lányos, törékeny alkat; szentimentális, gyakran elérzékenyül. Beszédszerkezete kusza, szónoki kérdései virágosak. Szereti a széles gesztusokat: vezényel a levegőben. Egy kissé anakronisztikus — ügyfeleit N. sorra elszipkázza.
L. gyakorta duzzog.
N. kemény kötésű legény. Iróniája fejlett, képességeiben polihisztor. Logikája olajozott. Tőmondatai metszőek. Nem hadonászik, mozdulatai fegyelmezettek. Akire rábök, éget az ujja hegye. Az efféle határozottság mostanság
kelendőbb. N. sikerélménnyel teli.
A megbízó fedetlen fején néhány kunkori hajszál; kérdőjelek.
L. csúcsos süveget visel, N. sildes sapkát. Előírás szerint viselték.
Az ügyfél valami nevet mormolt, illendőségből; mindegy, fedőnév ez is.
Az elnevezés az igazi névtől független. A végső hívás ezért oly idegen.
— Szólíthatjuk közvetlenül H.-nak? — kérdezték. A — há — egyébként a
legalkalmazkodóbb hang. Gyönyört és kínt önmagában kifejez, csupán színezete módosítja ezzé vagy amazzá. A — há — akadálytalan hang is: ejtésekor
a fog, nyelv, szájpadlás, ajak dologtalan. A tisztán áramló háááá már-már
anyagtalan.
Beleegyezést nem vártak; L. és N. döntés előtt: melyiküké a gyanútlan?
Kettejük közt némi versengés: a préda melyik zsákutcába szalad?
— Én, kérem, nem találom — H. dadogott. Tekintete egyforma tanácstalansággal sétált a két megbízott között — . . . még mindig nem. Pedig írva
vagyon.
Ronggyá nyálazott, vaskos testamentommal bizonygatna; a kapkodásban
egy-egy sárga lap hol innen, hol onnan kihullott. L. és N. készséggel segédkezett: a tépett oldalakat találomra visszadugdosta.
— Én, kérem — H. matatott, csodálkozott zavartan —, most már azt sem
találom, ahol írva vagyon . . .
— A saját képmását keresi — bólintott N. — Érthető. Szilárd, szinte előrekarcolt arcvonások. Boltozatos homlok. Dudorodó, vájt koponya. A szájrés kanyarulatában maximális optimizmus. Semmi színes paca, holmi destruktív
ecsetkezelés. Fehér, fekete! Semmi kalandozó részlet; a célnak megfelelő orrnyílás, fültölcsér, szemlencse. A legpraktikusabb forma. Semmi agresszivitás —
de semmi ábránd. Fékezett szív, tevékeny szervek. Garantált konzerváció, a
lejárat napjáig.
Odatartotta a képet, tégla alakú műanyag keretben.
— Világítás alulról. Neoncsővel. Ezt keresi. Csak át kell tussal húznia. Ez
a valóság, a józan tudatosság. — Fenyegetőre váltott. — Jó ember, nincs más!
— Mindig ez a sárhoz tapadt esztétika... ? — sóhajtott L., keringőt táncolt a karja. — Ez a fantáziavesztett, alantas, por-fia e s z m e . . . ? Barátom, be
ne ugorjon, hamis a kép, micsoda kezdetleges eszközökkel vázolt, milyen romlékony a vászna, zsák ez, nem is vászon, micsoda talmi reprodukció, sokszorosítva, nyomdagépen... Barátom: csak a pasztell, csak a pasztell, az égikék, a
bébikék, a rózsaszín girland . . . Míg idelent nyomor és csontkeserv, odafönn
csillagékszer, pufók gyermeklelkecskék gyöngyöző kacagása, csupa édesség és
illat is, fekete keresztről hullott rózsaszirom... Vallja be, barát a barátnak, a
Tökéletesnek képmása utáni vágy, ami űzi-hajtja . . . keblemre, megértem. Ezüstös ősz szakáll és lágy redők, idill mindörökre... a tipródás nemei szavamra
törölve...
Tartotta ő is a festményt, N.-nél magasabbra. Ovális, cirádás, aranyat
utánzó keret.
— Dicsfény, megfelelő szögben. Csak a képzelet, csak a h i t . . . Ezt keresi.
— Hízelgett, dorombolt. — Barátom, merő káprázat az a m á s i k . . .
15

H. — mint aki párhuzamos vetítésbe csöppent — egy kissé hátrább húzta
székét a roppant csarnok közepén.
.. . Ügynökök talán a nyomozók.
Gyanakodni kezdett. Tagadóan nemet intett. (Vérében volt az ősi mozdulat.)
— A képmást keresem. Ami e g y ü t t . . . — nézte a két képet. — De még az
elemek se hasonlítanak. így külön-külön. Talán a stílus, talán a k o m m e n t á r . . .
nem tudom. Primitív.
— Akkor ott a tükör — mondta N. nyersen — amit lát, miért nem elég?
— Mert csak egy hasonlót látok, aki máshoz is hasonló ugyan, de nem
ugyanaz. En vagyok és csak majdnem a többi; de még én sem vagyok én igazán. És nincs jelen a Minta, az igazodásra.
— Nemde ö n skizofrén? — kérdezte L. (Ellenfele, de szövetségese is N.;
az összefogás beérett.)
— Szűk a skatulyája — mosolygott H. — . . . különben tisztelem a háborodottakat. Elsietett magrobbantók. Hősi halottjai egy újfajta űrrepülésnek.
Fölcihelődött, nem tartóztatták. A konok fajtája! A végén talán még a
hálóból is kisiklik. A szaga se jó: se kénkő, se tömjén.
— Nem segíthetünk — szóltak kórusban utána. H. botorkált az álcázott
ajtóhoz; kerülte a sok túlszögletest és túlgömbölyűt a tárgyak halmazában.
De ott megfordult. Izgalmas szerepcsere.
— Volt itt még Valaki. — Vallatott. — Maguk között. Vagy maguk fölött,
i n k á b b . . . Valami napsárga koronggal a feje körül.
— Az... ? Három napig bírta — mondta N., hangosan és támadóan.
— Negyedikre följebb helyezték — mondta L., halkan és védekezve.
H. motyogott. Már a kilincset érintette a keze.
— . . . Kölyökként. Éretlen koromban. Emlékszem. A képre. Fölmutatta.
Messziről. Vagy csak mesélt róla. Tükörgömb. Pont a tükörgömb közepén.
Mindenütt a Tökéletes: és a Tökéletes mindenütt Én, vagyis Mi, cserepeiben
a tükörnek . . .
Meditálva, rájuk se hederítve többé, az ajtón kilépett.
— Vizionál — rögzítette N., gúnyosan és könnyebbülten.
L. korántsem volt ily nyugodt. Hirtelen megsejtette, hogy a vízió — a
realitást áthevítve, ilyen izzásban — megismerés, előbb-utóbb.

ÍTÉLET
I.
— Neved?
— Tévedsz.
Tetteid?
— A vétket meg nem fojtottad. A kísértést befogadtad. Közölnivalód?
— A törvény nem ismerése nem mentesít. Enyhít csupán. A bíróság dönt;
fellebbezés lehetséges.
— Neved?
— Hazudsz.
Cselekedeteid?
16

II.

— Otthonossá tetted a gonoszt.
Közölnivalód?
— Tudtad a törvényt. Mégis megszegted. Súlyosbító körülmény. A bíróság
dönt; fellebbezés nincs.
III.
Az ítélet:
Általános átnevelő tábor. Fokozatai:
megfigyelés,
házi őrizet,
fogház,
fegyintézet.
Szigorítás a visszaesőknek.
De kivégzés nincs.

ZOLTÁNFY ISTVÁN: KERESGÉLŐ
2 Tiszatáj

MOCSÁR

GÁBOR

Csiribiri kanveréb, avagy krimi a tanyán
Az idő közelebb járt a tizenegyhez, mint a tízhez, amikor Bartalicsék a városból
hazafelé tartva a tanyájuk felé közeledtek. Az út menti erdő fái közül a hó kékesen
ragyogott ki a délelőtti napfényben az útra, de ők ezzel mit sem törődtek.
Fáradtan kókadoztak az ülésen. Az a bál a városban, amit ők csak illendőségből,
az asztal mellett üldögélve nézegettek — hova lett már a táncos kedv a lábukból! —,
hajnalig való virrasztásra kényszerítette őket. De hát bizonyos okokból a bálban ott
kellett lenniök. A bizonyos ok: a rokon Széles Ica, aki előre kikötötte, a gazdabálban, a férjével együtt ott akar lenni. Eddig minden gazdabálban ott voltak — hát
most, éppen most, hálából is megérdemli.
Az óriási táncterem parkettáját a bál előtt finomra reszelt szappanforgáccsal
hintették be, hogy csúszósabb legyen, könnyebben menjen a tánc a nehéz lábú legényeknek is, akiknek nagyobb része a tanyákról özönlött be, mert ezt a bálát —
gazdabálnak hirdették — minden farsang idején, amikor a munka odakint csendesedik, megrendezik. A parketta tehát finom mód csúszós volt, mire egy leányzó tangózás közben megjegyezte a párjának: „Nagyon csúszik ez a barhett, a fene enné
meg." Mire a legény ezt válaszolta: „Nem baszik egy őtést se, kezicsókolom."
Bartalicsék tehát a bálból tartottak kifelé a városból, igaz, hogy aludtak a bál
után valamicskét, mert volt házuk a városban is, de mit ért az az alvás? Még alvás
közben is a tanyasi gondok körül járt az álmuk, mennyi minden munka vár r á j u k
odakint, a jószágokkal. Remélték, hogy Jani a teheneket megfejte, megetette, megitatta, a baromfiak vályújába meleg vizet öntött. „Meleg vizet öntsél bele — figyelmeztette tegnap, az induláskor Bartalicsné —, mert ha belefagy a víz a vályúba,
nem tudnak inni." Azzal a nyugodt érzéssel bóbiskoltak az ülésen, hogy otthon mindent rendben találnak.
Már nem jártak messze a tanyától, amikor a gazda, Bartalics megjegyezte: „Ezek
a lovak mintha megbolondultak volna." Orrlyukaik kitágultak, horkantgattak, trappba kezdtek. „Persze — mondta az asszony —, tudják, hogy nincs már messze a
tanya, az istálló, ilyenkor így szokták."
S mintegy az asszony igazolásául, a lovak hazafele közeledve, mind bolondabb
módon viselkedtek. Orrlyukaik még tágabbra nyíltak, horkantásaik hangosabbakká
váltak. „Ezek valamit éreznek. Tán csak nem farkasok jöttek át a határon, Romániából?"
Mert ha nagyon kemény telenként megjelentek, onnan jöttek. Még közelébb
érve, az öreg Bartalics beleszimatolt a levegőbe s azt kérdezte: „Nem érzel te valami szagot? Büdösét?" Az asszony dühösen dünnyögte: „Biztosan szellentettél. Azt
érzed."
Nem kellett behajtani a tanyaudvarba, messziről látszott a tanya, illetve az,
hogy a tanya nincs. A ház — a környékbeli mértékkel nézve — igen méretes volt.
Nagy. Hosszú. Náddal fedett, mert Bartalicsnak az volt a nézete — ami igaz is —,
hogy csakis nádtető alatt érik igazán finommá a sok oldalszalonna, a rengeteg füstölt kolbász, sódar, oldalas, meg akármiféle disznóság. A cseréptető télen jéghideg,
nyáron meg olyan meleg, hogy csak csöpög a zsír a felaggatott szalonnából, sódarból — mindenből. Minden hamar megavasodik. De most már ez nem, egyáltalán nem
lényeges. Nincsen sem nádtető, sem tanya.
A gazda vágtára kényszerítette a lovait, így fordultak be az udvarra is. Romos
falak, hatalmasra púpozódott pernye, fekete nádtörmelék, korom, hamu mindenütt.
Itt minden leégett. Szomszédok ténferegtek teljesen tehetetlenül a romok közt, képük fekete volt a pernyétől, koromtól. Bartalics úgy mászott le a szekérről, hogy
18

nem látott semmit. Sírt. Az asszony nem is próbált lelépni, az ülésen, tenyerébe
temetve arcát, hangosan jajgatott, istenezett. Nem fázott egyik sem, mert a lábuk
alatt még a városban forróra melegített téglák hevertek, ők maguk meleg birkabundát öltöttek. A bundát Bartalics egy vállrándítással ledobta a válláról, bele a
pernyébe. Egy távoli szomszéd, Balaskó Bálint megfogta Bartalics karját, vezetgetni
akarta.
— Jöjjön szomszéd — mondta, majd enyhített a megszólításon —, jöjjön Sándor
bátyám. — Biztatólag hozzátette: — Az ember sokat kibír. Mutatok valamit.
A tántorgó gazdát a leégett ház romjaihoz vezette. Azóta a szomszédok — ki
vasvillával, ki gereblyével — átforgatták a kihűlt pernyét, s az égett nádak, pernyék egy kerek foltját nagyjából megtisztították. A gazda két feketére égett, felismerhetetlen csontvázat láthatott. Láthatólag nem felnőtt embereké. Csak a méretükről, nagyságukból ismerte fel Bartalics, hogy a nagyobbik, erősebbik csontváz a
nagyobbik fiúé, apja neve után Sándoré. A koponyájukról egyikre sem lehetett
volna ráismerni: a két szenesre égett fekete szemüreg egyforma volt ugyan, de a
két k o p o n y a . . . azok mintha nem is volnának. A csontok szanaszét, szintén feketére
égve. A kisebbik csontváz — vagyis ami megmaradt belőle — csakis a kisebbik fiúé,
Bandié. A látvány bárkit levert volna a lábáról, de Bartalicsot nem. Öriási szerencse,
hogy a fiúk anyja, Bartalicsné már a szekéren elájult, a szomszédok emelték le
onnan, talicskán tolták át a legközelebbi tanyába, K. Kovácsékhoz, ott ágyba fektették, de le kellett kötözni, mert folyton ordítozott, szaladni akart volna. Teljesen
fölöslegesen, mert a dolgokon már nem lehetett segíteni. Bartalics a két csontváznál
mintha kezdett volna valamit megérteni. Balaskó Bálint megfogta Bartalics karját.
— No most, Sándor bátyám, jöjjön velem a kúthoz.
Belenéztek. A kút nagyon mély volt, a sok jószágnak rengeteg víz kellett. A kút
vizének tetején csodálatos módon egy kajla karimájú, zsíros, avitt kalap fennmaradt,
hintázott, a kalapba — késsel szúrt apró lyukba dugva — két tarka fácántoll billegett.
— Aha — mondta Bartalics —, a kalap a Janié!
Kezdett sok mindent megérteni. Ezzel az összezavarodott fejével is.
Most tehát térjünk rá a kútvíz tetején billegő, fácántollas kalap tulajdonosára,
Janira.
Tulajdonképpen maga sem tudná — mert az esze nincs ki egészen — hány
esztendeje szolgált a Bartalics tanyában. Itt nőtt siheder kölyökből legénnyé, majd
harmincon felüli öreglegénnyé. Kosztja — mi tagadás — az volt, mint a gazdáéké.
Lebbencsleves, bableves, néha füstölt hús is volt benne, karimás kása, szalonnás káposzta, meg savanyú krumplileves, abba is jutott néha egy-egy füstölt disznóköröm,
szóval jól élt Jani. A családi nevét a környéken senki sem tudta, csak annyit, hogy
ő a Bartalicsék Janija. Az ilyenfajta cselédeknek — ha jól meggondoljuk — nincs
is családi nevük. Legföljebb az anyakönyvben, meg a cselédkönyvben, amit a hatóságnál kell kiváltani.
Az, hogy nincs ki egészen, a mozgásán is látszik. Egyszer lomha, esetlen, csetlőbotló, mint az öregedő kutyáké, máskor meg szeles, rohanós; ha ilyen, ilyen. Hálóhelye természetesen az istállóban van. Bent a házban a gazdáék laknak, különben
is régen bevett törvény, hogy kutyának, cselédnek kinn a helye. Deszkából összeeszkábált dikó, a dikón széna, szalma — s kész. Ez az ő hálóhelye.
További tulajdonsága, hogy felnőtt létére — tudjuk, hogy harmincon túl van —
selypít és hadar. Már ez elég lett volna hozzá, hogy a két fiú, főképp a nagyobbik,
a Sanyi, csúfolgassa, utánozza, de hát más a csúfolkodás, más a komisz kitolás.
Rekkenő nyári melegekben az egész tanya déli álmot alszik — a két fiú nem. Szoktak Janival olyankor, szórakozásból csillagot rúgatni. Az istálló árnyékában feküdt,
horkolva, mélyen aludt, ilyenkor a két fiú Jani meztelen lábujjai közé papírcsíkot
húzott — Jani nem ébredt fel rá —, a papírt aztán meggyújtották. Akkor aztán rúgdosta, tépte ki lábujjai közül az égő papírt — ez volt a csillagrúgatás. Apjuk aztán
ezt szigorúan megtiltotta a két fiúnak, mert égési sebekkel a lábujjain Jani nem
2*

19

tudta oly gyorsan teljesíteni szolgálatát; hol egyik lábára sántított, hol a másikra.
Csináltak vele a fiúk olyasmit is, hogy déli álom közben a messzire eldobott két
tenyerét vastagon bekenték friss, lágy tehéntrágyával, aztán tyúktollal csiklandozták
az orrát, a homlokát. Jani azt hitte, legyek mászkálnak a képén — önkéntelenül
oda-oda kapott. Orra, arca, homloka csupa tehénszar lett. De Jani türelmes és lomha
elviselője volt az efféle komiszságoknak. Megmosta az arcát és kész — folytatta ott,
ahol abbahagyta.
Április elsején meg — a bolondok napján — mit tettek vele? Nem a fiúk, h a nem a gazdasszony, akit Jani idetnénémnek nevezett, de hát ő minden korosabb
asszonyt, akár gazdag volt, akár szegény, idetnénémnek szólított. Azon a napon Bartalicsné egy jókora fazekat majdnem telerakott földdel, a föld tetejére savanyított
káposztát terített. Megmondta Janinak: fogod ezt a fazék savanyított káposztát, elviszed Kunkliné idesnénédhez, mert tartozok neki egy fazék savanyított káposztával.
Jani fogta a fazekat, madzagot kötött a két fülére, úgy loholt el vele Kunkliékhoz.
De Bartalicsné levelet is küldött, boríték nélkül, mert Jani nem tudott írni, olvasni.
A levélben ez állt: — Csiribiri kanveréb, a bolondot kűdd odébb.
— Ezt a fazék káposztát idetnéném küldi idetnénémnek. Mert tartozik vele.
Kunkliné eleinte nem értette a dolgot, Bartalicsné nem tartozik neki savanyított
káposztával, van azoknak épp elég, még több, mint Kunkliéknak. De amikor a levelet elolvasta, mindent megértett.
— Jaj, de jó, Janikám, hogy elhoztad ezt a fazék káposztát, én meg a görbe
Kovácséknak tartozom pont egy ilyen fazék káposztával. Ha megtennéd, hogy elvidd n e k i . . .
Jani természetesen megtette. „Kunkliné idetnéném küldi idetnénémnek." Görbe
Kovácsné is csodálkozott egy cseppet, de amikor a levelet elolvasta, továbbküldte
Janit a harmadik szomszédhoz, bejáratták vele — „Csiribiri kanveréb, a bolondot kűdd o d é b b . . . " — az egész nagy tanyavilágot. Vitte a földet tanyáról tanyára,
míg aztán akadt egy emberséges ember, aki megköszönte Jani fáradozását, a fazék
tartalmát kiborította a ganédombra, felesége a fazékból a földet kimosta s Jani
hazatérhetett. Azóta járja azon a környéken a mondás: „Csiribiri kanveréb, a bolondot kűdd odébb". Szeretném, ha néprajzos olvasók-tudósok mindezt nem tekintenék
valamiféle „folklórnak", ez nem más, mint egy ütődött, butyuta, ártatlan és ártalmatlan cseléd kálváriája. Milyen unalmasak tudnak lenni tanyán az egymás után
telő napok, jólesik egy ilyenfajta szórakozás.
Hát még ősszel, amikor a dér megcsípte-a sütni való fehér tököt! Bartalicsék
egy este, vacsorázás után egy kemencére valót sütöttek belőle. Aztán mindenki lefeküdt. Jani is. De a két fiú éjjel kikotort a kemencéből két forró tökszeletet, kilopóztak az istállóba s a két forró sült tököt beletették Jani csizmájába. Aztán a
fülébe kiáltották. „Itatni, hé!" Jani a bódult álomból kiszakítva, kábultan leugrott a
dikóról, nem tudta, hol van, nem tudta mi van, csak annyi jutott el tompa agyáig,
hogy itatni kell. Felrántotta a csizmát, belenyomta meztelen lábafejét a forró tökbe.
Féllábon ugrált, ordított és hulltak a könnyei, verte magát a dikóra, rázta a lábát,
rángatta volna le a csizmát a lábáról, s mintha a kevés eszét is elvesztette volna,
nem tudott egyebet ordítozni: „Tüti m á n . . . tüti m á n . . . jaj, de tüti m á n . . . " A két
kölyök belehemperedett a szénatartóba, ott fuldokoltak a röhögéstől.
Azon a télen Jani még bódultabb lett, mert szerelembe esett. Milyen lehet egy
félkegyelmű cseléd szerelme?
A dolog úgy kezdődött, hogy Bartalicsné megbetegedett. Valami női b a j a volt,
Jani nem értett ezekből semmit, csak annyit tudott, hogy idetnéném ágyban fekszik.
Beteg. De hát a tanya, a gazdaság nem nélkülözhette az asszonyi közreműködést.
A disznóölés ideje is közeledett, főzni, kosztot is kellett adni a családnak is, a cselédnek is, a baromfiakhoz is asszony ért leginkább, kihozták tehát a városból, szekéren Bartalicsné unokahúgát, Széles Icát — férjezett nevén Bontó Károlynét —,
csecses-faros fiatal menyecskét, hogy míg nagynénje talpra áll, legyen, aki helytáll
20

helyette. Jani életébe ővele jött meg a bolondító szerelem. Bolondító? Jani — a
tanyai közvélemény szerint — amúgy is bolond volt, erre jött rá a szerelem.
Jani nem tudta titkolni érzelmeit. Lerítt róla az olvadó, bódult, szerelmes kábulat. Ha két kannával Ituka — mert Jani így mondta Széles Ica nevét — a kezében
kijött a házból, Jani minden munkáját félbehagyta, rohant Itukához, kivette a kezéből a két kannát, szaladt a kúthoz, nehogy a kút állandóan jeges közelében Ituka
megcsússzon, elessen, megüsse magát. Aztán szaladt be a két tele kannával a házba.
Szinte fullasztóan telepedett szívére, agyára ez a megmagyarázhatatlan érzés. S ő
legalábbis úgy tudta —, nem is oktalanul és nem is reménytelenül.
Ituka megérkezése utáni második napon ugyanis megkérdezte Sanyitól: „Ituka
hónapot lesz, vagy pedig évet?" Amit úgy kell érteni, hogy Ituka vajon hónapos
cseléd lesz-e a háznál, vagy pedig egy teljes esztendőre szegődött. Mikor Sanyi odabent elmesélte, hogy Jani cselédnek nézi Ica nénit, Bartalicsék nevettek egy sort,
aztán belementek a játékba. Ituka? Leginkább ő. Hadd legyen ő a cseléd szemében
cseléd. Micsoda mesélni való bolondságok, nevetségek, borzasztóan érdekes és csiklandós dolgok várhatók ebből a helyzetből: élni heteken át egy félkegyelmű cseléd
megkábult szerelmének izzását érezve maga körül lépten-nyomon.
Lépten-nyomon? Jani se látott, se hallott, amikor Ituka az udvaron megjelent;
járt mögötte, kiskutya módján s minden kívánságát leste — ugorva teljesítette. S a
gazdáék a maguk szórakoztatására még szították is benne ezt a bugyuta lángot. Esténként behívták magukhoz, játszani csapdába esett habókos lelkével.
— Na, Jani — mondta neki a gazda —, ha megöljük a disznót, megkapod a
magad részét. Hogy legyen mivel megízesíterii a szádat a nászéjszaka után.
Jani mámorosan dadogott.
— I g e n i t . . . h a . . . ha Ituka, a drága Ituka medendedi. — Aztán felnevetett, a
nászéjszakára gondolt és szerelmesen bámulta Itukát, aki játszotta, és milyen jól
játszotta a szende szolgáló szerepét.
— De nekem gyűrű is kell ám, Jani! Karikagyűrű! Csak úgy az igazi. Telik
neked erre a béredből?
Nehéz kérdés. Jani a gazdájára nézett, attól várva a segítséget, a megoldást.
— Hát, ha idetbátyám megtudakolná, mibe k e r ü l . . . meg kitámítaná, hogy kitelik-e a b é r e m b ő l . . .
— Eriggy már te lány — dorgálta Itukát a gazda. — Csak nem aranygyűrűre
vásik a fogad? Elkívánnád ettől a szegény Janitól? Mást mondok én. Pár nap múlva
úgyis megyek a faluba, a kovácshoz ráfot húzatni, a lovakat télire megpatkoltatni.
Majd szólok neki, csináljon nektek gyűrűt acélból, finom ráfvasból. Tartósabb az,
mint az arany.
Ezen is jót lehetett nevetni, aztán a beteg asszony is kiszólt az ágyból.
— Nem a gyűrű a lényeg, hanem a szeretet. Az pedig van elég, ugye Jani!
— H á t . . . hát ad van . . . teretet az van . . . rengeteg.
Túlcsorduló érzelme könnyeket szivárogtatott a szemébe, úgy nézett Itukára, aki
a szeme elé kapta a kötényét, hogy nevetését elrejtse. A gazdának azonban még volt
egy ötlete.
— Nem tudom, nem kellene-e most már idebent hálatni ezt a fiút?
A gazdasszony azonban az ágyból hevesen tiltakozott. Először is Jani istállószagú
büdösségére gondolt, de mást mondott.
— Nahát, ott azért még nem tartunk. Majd, ha a pap előtt is voltak, akkor már
lehet. Lehetne. De hát — hol férnének el idebent a házban? Éppen elegen vagyunk
idebent. Ugye, Jani, ezt te se kívánhatod.
— N e m . . . n e m . . . — ingatta a fejét Jani —, att az ember nem k í v á n h a t t a . . .
De a gazdának még mindig akadt egy hasznos — neki legalábbis hasznos —
gondolata.
— Te, Jani, azért ám meg kell dolgozni, mert a lányt nem adjuk neked minden
nélkül. Kiházasítjuk, adunk vele dunyhát, párnát, lepedőt, mintha a lányunk
l e n n e . . . Így aztán te is mutasd meg, hogy a munkád után ezt megérdemled.
21

Jani aztán dolgozott, akár egy állat, ugrott mindenki szavára, ha tüzes karikákat tettek volna elé, hogy azokon bujkáljon át, azt is megtette volna ebben az állapotában. Vak volt és süket és olyan gyámoltalan, mint egy hóra kitett csecsemő.
Ö, kegyetlen és epesztő és kínos szerelem, hiszen az állat is tud érezni, szeretni,
némelyekről azt mondják, hogy olyankor meg is süketülnek.
A tanyán semmi sincs, ami télen megszínesíthetné az életet. Legföljebb, amikor
vadászok durrogtatják a puskáikat s néha egyik-másik betér a tanyába is, pihenni.
Egy ilyen pihenni betért vadásztól kért Jani tollat. Fácánkakas farkából egyet. Vagy
ha lenne szíves a vadász úr, kettőt.
— Húzzon kérem, amennyit akar. Otthon úgyis megkopasztjuk, a tollait szemétre
dobjuk. Tessék csak, tessék.
Jani bambán bámult a vadászra, annyit megértett, hogy húzhat tollat a fácán
farkából, amennyit akar, csak azt nem értette, hogy miért magázza őt a vadász úr,
meg „tessék"-et mond, Janit soha senki nem magázta, nem is tessékelte.
Négy fácántollat tépett ki egy nagy kakasfácán farkából, bement az istállóba, az
ablak alá ült, ott válogatta, nézegette őket, melyik a legszebb közülük. Kiválasztott
a négy közül kettőt. Jól látott, az istállóban sűrű homály volt ugyan, de az ablakban
égett a viharlámpa. Aztán fogta a kalapját, bicskájának kisebbik pengéjének a hegyével két apró lyukat szúrt a kalapba, beledugta a két fácántollat. Gyönyörködve
nézegette. Ohó — gondolta —, ez a két fácántoll arra is jó, hogy ha akárki meglátja,
tudni fogja, hogy az ő élete megváltozott. Ö már nem az a Jani, aki volt, mert
ezután már tollas kalapban jár, mint más tanyasi legény, aki pont ilyen tollas,
fácánbegyes kalapot szokott viselni. Nézegette, forgatta, de nem sokáig, mert a lámpa
nem éghet későig. Ki szokott jönni a gazda: „Fújd el a lámpát Jani, mert drága a
petró." Elfújta a lámpát; aztán lefeküdt.
Sokáig nem tudott elaludni. Ituka járt az eszében. Meg amit a gazdáék mondtak
a nászéjszakáról meg a karikagyűrűről. Óh, Ituka! Janinak persze sejtelme sem volt
róla, hogy mindez — komédia. Tanyán télen semmi sem volt — hol volt még akkor
a televízió! —, amivel az olyan gazdák, mint Bartalicsék, elszórakozzanak. Telnek a
napok egymás után, változatosság nélkül, de amit ezzel a Janival csinálni lehet, kész
színház. Komédia, amit a vásárokon mutogatnak. S már csak amiatt is jó és veszedelem nélkül való ez a játék, mert Jani még a kezét sem merte megérinteni Itukának, soha egy illetlen szót nem mondott neki. Ügy bámult rá, mint egy szentképre
— holott olyat se látott még. Reformátusok lehettek a gazdáék. Még a hangja is
elakadt, ha Ituka közelébe ért. Bizony, jól teltek az esték azon a télen a Bartalics
tanyán. Mindezeket a bálban, asztal mellett, mindössze egy liter bor mellett el is
mesélték a nászuraiméknak, az idős Bontó házaspárnak, azokat is jól megnevettették
ezekkel a bolondos históriákkal, miközben a fiatal házaspár a parkettán táncolt.
Jani azon az éjszakán sokáig forgolódott szénától-szalmától zizegő ágyán. Még a
nászéjszaka! Arról már volt némi fogalma, mi történik akkor férfi és nő között —
nem ezzel volt a baj meg a gond. Hanem: hol fognak lakni? Aludni! Dikóját megtapogatta, úgy gondolta, hogy két-három szál deszkával, ha megszélesítené, elférnének rajta. De idehozza Itukát, az imádottat, ide, az istállóba? Hosszas töprengés
után — úgy gondolta — megtalálta a megoldást. Holnap este beszélni fog a gazdával, idetbátyámmal, hogy ő majd, a saját két kezével épít az istálló végébe egy
szobát, vagy mit, még a télen vág annyi nádat, hogy a tetőre bőven elég legyen.
No, majd holnap este minden eldől. Megoldódik. Ettől a nagynehezen megtalált gondolattól elfáradva, elaludt. De a másnap esti beszélgetésre már nem került sor.
Alighogy az ebédet bekapkodták — gyorsan ettek, siettek — a család öltözködni
kezdett. Bartalicsné is, mert akkorra már kikelt az ágyból, meggyógyult. Ünneplő
ruhába öltöztek, feketébe. S velük készülődött Ituka is. Jani a konyha sarkából, az
evőszék mellől nyugtalanul figyelte ezt a gyors készülődést. A gazda kimondta a
parancsot: „Eriggy Jani, de gyorsan ám, mert megyünk a városba."
— Városba? Ituka is?
22

— Mit törődsz vele. Megyünk a városba. Bálba.
Jani felállt. Az istállóig menet, meg befogás közben is a tompa gondolatok az
agyában lassan forgatták magukat. Erről eddig nem volt szó, neki erről eddig senki
sem szólt, hogy máma városba, meg bálbamenés lesz. Ituka sem mondott erről semmit. Most meg szépen felöltözve mind a hárman mennek a városba. Bálba. Jani
olyan helyen — városi bálban — még sohasem járt. Be se engedték volna. Nemcsak
azért, mert cseléd volt, hanem mert nincs neki ahhoz való ruhája.
A nagyobbik fiú, Sanyi kiment utána az istállóba, leült Jani dikójára, ott szokott elszívni egy-egy cigarettát, titokban, mert az apja rettentően tiltotta: „A pofádba verem a tüzes végivel, ha még egyszer rajtakaplak."
— Mondjad, Tanyi, miféle bálba mennek idetbátyámék?
— Milyen bálba? Gazdabálba.
Hő, ez nagy dolog! Ez már aztán beszéd. Persze, valakinek itthon is kell maradni. Ez most ő. De jövőre már őt is viszik, mert akkor már ő lesz az ura Itukának.
De arról, amit az istálló végibe ragasztani akart, ma már nem eshet szó.
A két fiú a szekér mellett állt, Jani a lovak zabláját fogta, amikor Bartalicsék
felültek a szekérbe, mindegyiken meleg birkabunda, a lábuk alatt meleg tégla, mekkora munka lesz majd leszedni a fekete ruhákról a bundaszőröket, mert azok nagyon hozzá tudnak tapadni a fekete ruhákhoz. Még a kapufélfától is visszahallatszott
Bartalicsné hangja, amint a parancsait osztogatta, mikor minek adjanak enni, inni.
„Meleg vizet öntsél a tyúkok vályújába, mert ha belefagy a víz, nem tudnak belőle
inni." De volt még tovább is. „Jani, vágjál fát, sokat, mert mosni akarok, legyen
nekem tüzelőm a mosáshoz." Jani kiskabátban, fehérre hűlt fülekkel, fülére lógó
kajla kalapban ment a szekér után, hogy a parancsokat jól meghallhassa. Kalapján
a két fácántoll hegyesen billegett a szélben. A bejáró göcsörtösre fagyott útján kotyogtak a kerekek, zűrzavar és tanácstalanság kalamolt Jani fejében, ami attól keletkezett, hogy bár a szekér elfelé kotyogott, Ituka eddig, még nem mondott semmit
se. Vagy ahogy Jani szokta mondani: csemmiccse. Ám a szekér egyszer csak megállt.
Mintha a fennülők eltalálták volna Jani gondolatát, a gazda visszakiabált.
— Te Jani! Elköszöntél te a menyasszonyodtól? Mert egy darabig nemigen látjátok egymást.
A szekér újra elindult, de Jani ezeket a dolgokat nem tudta az agyában világos
értelemmé összerakosgatni. Felemelte fácántollas kalapját s utánuk kiáltott idétlenné
sikeredett hangján.
— Itten áldda meg, Ituka!
— Isten áldjon, Jani! — kiáltott vissza Ituka, aztán a két nő bugyborékolva
felkacagott. Jani ezt már nem hallotta. A fácántollas kalapot még mindig a feje
fölé tartotta. Aztán megfordult s íme, a két fiú ott áll mögötte. Dideregnek, kezüket
a nadrágzsebbe dugják, de a cirkusz kedvéért kinnmaradtak, vigyorogva nézték Janit.
Aki aztán — rettentő gondokkal fejében — elment a favágó tőkéhez, hiszen
meghagyták neki, hogy vágjon fát. Sokat. Lecsapott a fejszével egy akácfaágra.
— Ed meg életlen — motyogta s eszébe jutott, hogy már régebben meg kellett
volna élezni ezt a fejszét. Életlen fejszével ki tud fát vágni. De sose jutott rá ideje.
Most jut. Kezében lógatva vitte be a konyhába, ahol a két kölyök ,i— korlátlanul
birtokukban érezve az egész házat — már egymással birkózva borogatták fel a szé- „
keket, kicsit, nagyot, patkós sarkú csizmájuk a lócán dörömbölt, mert a nagyobbik
oda hajította a kisebbiket, ott dögönyözte. Jani leült a fejszét megreszelni, a birkózástól még mindig lihegő két fiú hozzákezdett tököt aprítani,.hogy majd a sparhelt
sütőjében megsütik. Nagyon szerették a sült tököt. Élesen sikongott a reszelő a fejsze pofáján, majd fürge reszelékek pattogtak le a fejsze tompa éléről. Jani, akármilyen idétlen gondolkodású, meg félkegyelmű volt, nagyon értett a fejsze élesítéséhez. Természetesen — munkájára is odafigyelve azért — most is az Ituka dolgán
töprengett, ábrándozott. A két fiú könyökükkel lökdösve figyelmeztette egymást:
nézd csak, hogy motyog magában. Néha mosolyféle szaladt szét bamba arcán. Megmegállt ilyenkor, tehette, mert már nem sok volt hátra a reszelésből. Ujjával olykor
megtapogatta a fejsze élét.
23

— Jani — kérdezte Sanyi — eszel sült tököt, ha m a j d megsül?
— Etek — felelte Jani. — Etek. Ha jó parázsra tütitek.
— Az lesz. Jó parázs sült tök lesz belőle.
De hát Janit valójában nem a sülni betett tök érdekelte, ami majd jó parázs
lesz, h a n e m . . . Szinte kibukott belőle a kérdés.
— Ottán Ituka mikor jön hada?
— Icát kérdezed? Az nemigen jön ide mostanában.
— Hát? — kérdezte szívébe, agyába robbanó indulattal Jani. — Hát hova med?
— Haza. Hazamegy.
— Hát, h á t . . . miétt?
— Mert hülye vagy — röhögött Sanyi s rákattintotta a sütni való tökökre a
sütő ajtóját. — Mert állati hülye vagy.
Bandi, a kisebbik fiú mindkét talpával egyszerre rúgva el magát a földtől, szakadatlanul ugrált, táncolt és hangosan kiabálta: „Csiribiri kanveréb, a bolondot
küldd o d é b b . . . Csiribiri kanveréb, a bolondot küldd odébb." Ugrált, táncolt, kiabált
a kimerülésig. Aztán ő is vigyorogva nézte Jani bamba képét.
Jani most csakugyan hülye képet vágott, állát leejtette, mint akinek az agya
teljesen meglágyult. A reszelőt keresztbe tette a fejsze élén, úgy bámulta Sanyit.
— Te S a n y i . . . m i é t t . . . miétt mondtad ezt?
— Hát mit gondolsz, ki az az Ica? Akinek te vőlegényének képzelted magad.
— K i ? . . . K i ? . . . Ki az Ituka?
— Az én unokatestvérem.
— Hod . . . hod . . .
Jani nézte a fiút, a fiú száját, ahonnan ezek a rettenetes és egyelőre érthetetlen
szavak kibuktak. Jani tompa esze lassan forgott, de forgott. Elért hibás értelmének
eddig még érintetlen mély zugaiba is valami. Az, hogy abban, amit Sanyi mónd,
gyilkos és véres gúny van, mert a fiú még mindig röhögött. Felállt a székről, ahol
a fejszét reszelte.
— Tán azt hitted, hogy hozzád megy. Hiszen van annak ura. Bontó Károly bácsi,
ötven holdja van, ha nem több. Meg a városon házuk. Oda megy haza a te Itukád,
he-he — mondta a fiú vigyorogva még mindig, de az utolsó szavaknál már torz és
rémült volt ez a nevetés, mert mint aki rettenetes szakadék mélyébe néz, olyat
látott. Jani szeme világos értelemmel fénylett. Igenis, értelem volt a szemében! Alit
és kezében a fejsze.
— J a n i ! . . . Jani te! — sikoltott most már eszelősen a nagyobbik fiú, a kisebbik
meg rémületében először eltátotta a száját, de már b ú j t is be az asztal alá. — Te,
Jani, mit akarsz? Jani, mit akarsz csinálni?
Mert Jani értelmesen mosolygott s ujja bögyével próbálgatta a fejsze élét. Zokogott, de mosolygott. Aztán a fejszével lecsapott. Sanyi feje azonnal szétnyílt, dé még
ütött a fejszével néhányat rá. A kisebbiket az asztal alól kivonszolta, annak a fejére
is néhány fejszecsapás. Jani nem számolta, hányszor csapott a fejszével. Ha akarta
volna sem számolhatta volna. Mert Jani nemcsak írni-olvasni, de számolni sem
tudott.

•24

PÁSKÁNDIGÉZA

A Hivatalnok és a Leány
A TÖRTÉNET
Ezt a csudás, eleven leányzót, kinek járásában támadó büszkeség s szelídem
tápászkodó alázat egyaránt jelen való — Életnek hívják. Az eset, amit röviden
előadok, abban az időben történt, amikor még senkinek sem jutott eszébe
olyasmi, hogy — például — „A bürokrácia és a szex viszonya" címen előadássorozatot tartson az inkább kíváncsiskodó, mint érdeklődő ifjúságnak.
A Leánynak dolga akadt a járási hivatalban, melynek sok-sok pókhálós
termét uralta a még nem öreg, de már nem is fiatal Hivatalnok. E termekben
mennyezetig érő polcokon por- és légypiszok lepte akták. De még a földön, a
padlón is, úgyhogy aki a Hivatalnok asztaláig próbált eljutni, annak kacskaringós, labirintos folyosókon kellett átvergődnie.
A közeledőt Papír Hétfejű sárkány fogadta az első terem ajtajában. Ha
sikerült hét fejét levágnod — tovább mehettél. Ám ezzel még nem jutottál
messzire, mert akár dzsungelben az elédugró liánok, kúszógyökerek, folyondárszerű növények — itt is utadat állták a merevségükben is hajlékony, ingó
papírbálák. Egy felhőkarcoló sem lehet vigasztalanabb, mint ezek a papírhegyek !
Mikor végül is a Hivatalnok asztalához értél, csurgott rólad a víz. Orcádon
szorongás. Néhány denevér is elröppen, a sarokban bagoly szeme villog, hogy
rémületed teljesebb lehessen.
A Hivatalnok asztalán volt egy nagy fémsúly, mellyel a makrancosabb papírlapokat nyomta le olyan kéjes mozdulattal, mintha azok elevenek, valami
harmatos szüzek lennének. Ő az, ki papírral játszik liliomok tiportatását, .a pecsétnyomás meg egyenesen tűzbe hozza.
Midőn valami kis légáram elkezdte libegtetni a papírt, a bürokrata szemében különös láng gyulladt, kicsit bozontos szemöldöke alábbereszkedett, izmai
megfeszültek, gerincén borzongás szánkázott át.
Mit kerteljünk: kívánta, igazi férfiremegéssel a ficánkoló papírt! Rávetette
magát s egy torreádor elégtételével vagy a papírvágó kést döfte bele, hogy az
ne libegjen tovább, vagy pedig a fémnehezéket nyomta rá, mégpedig úgy,
hogy maga is reáterült: előbb karjaival-testével verdesve, mint sebzett madár
szárnyaival, azután elcsendesedve, már-már tetszhalálban. Fura egy balett volt,
mondhatom!
A Leány, mint mondottam, gyönyörű: sokat hallott a megközelíthetetlen
Hivatalnokról, nagyanyja is mesélt róla, no meg a szomszédasszonyok:
— Fiatal, szép leánykoromban egyszer a járási hivatalban volt dolgom.
Próbáltam ifjúságommal megbabonázni a Hivatalnokot, hanem az zordul ajtót
mutatott. Hiába vettem fel legszebb ruhámat, hiába vetettem reá legeslegszebb
pillantásomat, hiába — nem röstellem megmondani — riszáltam is egy kicsit
magam, a Hivatalnok zordsága még sem enyhült. Meg se próbáld leányom!
Ám a Leányt nem olyan fából faragták, hogy megijedjen: roppantul bízott
25-

szépségében, amely annyiszor megmentette még a legnehezebb helyzetekben is.
Elindult hát a hivatalba, ám annakelőtte ő is felvette legszebb ruháját,
cipőjét, legcsábosabb harisnyakötőjét, haját is kibontotta. Egy álló napig öltöztette a nagyanyja, anyja, a szomszédasszonyok kara, mintha csak lagzira készülődne! Hiszen az egész falu érdekében ment a járási hivatalba. Az apának
nem szóltak semmit, nehogy, féltvén leányát, ne engedje el. De még a kedvese
sem tudott az ügyről.
Mielőtt elindult volna, minden asszony adott néki tanácsot.
— A fejedet így tartsd előtte! — suttogta egy majdnem kopasz, reszketős
nyakú fehérnép.
— A lábadat így rakosgasd — mutatta a bicegős.
— A csípődet így riszáld — játszotta el egy keszeg, apró öregasszony.
— A szemeddel így pillants reá — hunyorgott a csipás, vaksi asszonyság.
A Leány el is indult s már úton járt, amikor apja otthon megkérdezte:
— Hol van az én legkedvesebb leányom?
Az anya így szólt:
— Elment a teheneket legeltetni. ..
— De hiszen épp tegnap dobolta ki a kisbíró, hogy a közlegelőt ezután
nem szabad használni.
— 'Sz épp ez ügyben ment — suttogta maga elé az asszony — de hangosan ezt mondta:
— Addig megy, amíg legelőt nem talál a teheneknek.
A Leány pedig ment, mendegélt, amíg a járási hivatalhoz nem ért.
— Most segíts, Istenem! — s mielőtt belépett volna a néptelennek látszó,
komor épületbe — a nagy kapualjban elpróbálta, miként fog mozogni s csábosán pillantgatni a Hivatalnokra.
Aztán nekiindult a lépcsőknek. Odaért az első terem ajtajához.
Csodák csodája: a Papír Hétfejű sárkány elalélt szépségétől. Nem kellett
ahhoz egy ujjal se nyúlni, magától elterült. A Leány átlépett testén s ment tovább. A papírnyelvek félrehajoltak útjából és a bálák is utat nyitottak.
A denevérek abbahagyták röpdösésüket, és áhítattal a bagoly is lehunyta
szemét.
Máris ott találta magát a Hivatalnok előtt, aki éppen egy lágyan libegő
papírt próbált megölelni. Végre sikerült: a nehezékkel lesulykolta, és ott pihegett a papír kebelén. A lány elköhintette magát. A férfi, ki eddig háttal volt,
kicsit oldalra hajtotta fejét s úgy pislogott, mint a béka. Méregette a Leányt.
Majc} hirtelen, mintha kígyó csípte volna, mint akinek legféltettebb titkát lesték ki: felugrott. Olyan fagyottan és félelmesen állt, mint valami szellemjelenés.
A Leány legyűrte ijedtségét:
— A közlegelő ügyében . . .
— Ki engedett be?
— A Papír Hétfejű sárkány.
— Fejét veszem — morogta amaz. — Menj innen, rusnya féreg!
A Leánynak eddig még senki sem mondta, hogy rusnya féreg, hát most
föléledt büszkesége.
— Szép vagyok, mindenki azt mondja.
— Én nem vagyok mindenki, te rusnya féreg.
— Nézd a járásomat! — a Leány mutatta.
— A falábú koldus hozzád képest büszke paripa.
— Nézd a szememet.
— A béka szeme ehhez képest türkiz vagy topáz.
— Nézd a hajamat. ..
— A kopott cirokseprű ehhez képest menyasszonyi uszály.
— Nézd a ruhámat.
26

— Madárijesztőnek lenne jó.
A Leány elhallgatott.
— Mi kifogásod a ruhám ellen?
— Nem fehér. Ha beszélni akarsz velem, öltözz fehér ruhába. Most pedig
menj.
A Leány hazament és otthon három nap és három éjjel varrták a fehér
ruhát. Minden pénzüket összeadták, elkótyavetyélték az egyik tehenecskét is,
csakhogy minden csipke és fodor a helyén legyen.
— Hol van az én legkedvesebb Leányom?
— Elment legelőt keresni.
A Leány pedig ismét megállott a Hivatalnok előtt.
— Most már szép a ruhám? — kérdezte zsenge kacérsággal.
— Tűrhető.
— A termetemhez mit szólsz?
— Kövér vagy. Indulj el folyosóimon s addig járkálj, amíg nagyon sovány
nem leszel. Akkor visszajöhetsz.
És a Leány elindult a véghetetlen papírfolyosókon és csak ment, mendegélt, étlen-szomjan: feje kábult volt, ajka cserepes: a ruha egyre jobban lötyögött rajta. A Hivatalnok elé járult.
— Nem bírom tovább. Nézd, csont és bőr vagyok.
— Még mindig sok a háj rajtad. Vándorolj tovább.
A Leány reszkető térdekkel indult el újra.
— Ó, milyen táncos járásom volt valaha! — gondolta, miközben inát fenve
vonszolta magát tovább.
Már ismét röpködtek a denevérek, villogott a bagolyszem, ő pedig rémült
kábulatban omlott le, álmosan, kiapadt erővel.
Amikor ismét a Hivatalnok elé járult, már majdnem a földön csúszott.
— Most pedig gyere!
A férfi elindult előtte, ő pedig bukdácsolva követte.
Amaz néha el-eltűnt valamelyik papírfolyosóban, csupán hangja irányította a Leányt. — Erre: jobbra. Erre: balra. Kongott a hang a messzeségből.
Nagysokára a Leány egy teremben találta magát.
A terem hatalmas volt, és közepén egy nagy, üres asztal. Semmi más.
— Erre!
A Leány belépett egy ajtón s majdnem elájult attól, amit látott. Állt abban vagy száz, vagy ezer asztal is. Rajtuk, mint ravatalon egy-egy fehér ruhás,
csonttá aszott leány feküdt. Valamennyinek mellén nagy fémnehezék. Ügy lógtak le az asztalról, mint valami hatalmas fehér papírlapok.
A Leány elsikoltotta magát.
— Erre gyere — hívta vissza az üres terembe a férfi.
A Leány babonázottan indult arra.
— Ülj az asztalra!
A Leány felült.
— Feküdj le!
A Leány lefeküdt.
A Hivatalnok kinyitotta az ablakot, a szél becsapott, libegtette a ruháját.
— Zizegj! Zizegj!
A Leány azonban már alélt volt az ijedtségtől, fáradalomtól.
— Zizegj fehérség, zizegj!
És kezében egy nagy bélyegzővel ráugrott a Leányra s amikor ismét lassan, nyögve felemelkedett, már ott volt a Leány mellén a nagy, fényes nehezék. Fehér ruháján a pecsét nyoma. Csend volt a teremben. A férfi becsukta
az ablakot.
— Csak a papírt... csak a papírt. .. végérvényesen és reménytelenül.
27

Egyetlen hatalmamat... A fehér papírt, a szilárd pecsétet. . . gerincem a gerincem helyett: a törvény . . .
Otthon ez idő alatt a leány édesapja egyre többet kérdezgette:
— Hol van az én legkedvesebb Leányom?

A LEHETSÉGES BEFEJEZÉS (EGYIK)
Ellejtette tehát a Leány és a Hivatalnok furcsa táncát a Szent Papiros
színe előtt. A denevér szárnysuhogása, a bagoly huhogása groteszk balladát
mesélt.
Ám kínálkozott mégis — mint mindig — egy boldog befejezés. Vagy
majdnem boldog.
A legény, ki szerette a Leányt, megtudván az aggódó anyától, hova is
ment a Leány, feltarisznyálta magát s elindult megkeresni. Levágta a Papír
Hétfejű sárkány hét fejét, átvergődött a bálák folyosóin, a Hivatalnokot megfojtotta a puszta tenyerével. Megtalálta a Leányt: almát és kenyeret adott
néki s a szépség feltámadott.
Kinyitották az ablakot, a széláram kiseperte az egész papírbirodalmat. Ök
pedig kéz a kézben boldogan mentek hazafelé, de azt már nem láthatták, hogy
a szeszélyes és erőszakos forgószél ismét kezdi összeeszkábálni a Hétfejű szertehordott, papírból való tagjait.

Hány bunda kell Próteusznak?
(GAZDAG SZATÍR, SZEGÉNY SZATÍR)
Nekem mesélték egy szegény régi szatír históriáját, ki tehát nem azonos a
csabaival. A Tegyebele városbeli szatír roppant rendes, takarékos családapa
volt, ki mélységes titokban hódolt mindenkitől megvetett szenvedélyének. Ö is
vendéghajat ragasztott, mert így csinosabb, s nem palástolt bámulattal szólt a
női nemről. Leomlik a bálvány előtt: paraszt sem szeretheti jobban a földet,
gabonát, gyermek a mézet, medve a málnát. Életeleme a suttogás a fülbe,
lehet, felajzza a tiltakozás, ám csigázhatja a porhanyós engedelem is. Á járdán
szaporán lépegető két formás láb jobban vonzza, mint lovát a zab. Ám a láb
nem mindig egyformán jól megépített, az orca sem örökösen mutatós. Nem
mindig papsajt. A szegény szatír nem válogatós. Nem, az éhes ember nem turkál finnyásán az ételek között: a lókolbászt ugyanolyan jóízűen eszi, mint a
vörös ikrát. Persze, ő nem egyszerűen csak éhes, hanem csillapíthatatlan. Ő a
Kielégíthetetlen.
Megírhatnám én e sorokat egészen a társadalom pártján állva, ahol magam is volnék, de akkor a szegény szatír oldalára ki álljon? Csak az író lehet
iránta kicsikét pártatlan, hiszen ügyész, bíró ellene van, még az ügyvéd is csak
félszájjal védi.
A póruljárt asszonyok, leányok azt mondják: erőszakoskodott. Ö ezt tagadja. Lehet, számára ez az erőszakoskodás olyan, mint anya számára az, ha
gyermekébe tukmálja az ételt. Ki ne ismert volna már olyan házigazdát, aki
egy pillanatra sem hagyja abba a kínálgatást. Hogy ez erőszakoskodás — csupán a vendég érzi így. Ö meg van győződve, így dukál, így kell tennie a jó és
szíves házigazdának. Ö szentül hiszi, ami neki jó, a másiknak is az.
Az is lehet, nem minden asszony és leány állt ellen épp annyira, mint utó28

/

lag mondják. Ki ne látott volna olyan filmeket, amelyekben a franciák —
mindig is nagyrabecsülendő öniróniával — az ellenállási mozgalom neolatin
háryjánosait csipkedik, akik aprócska Credo-ba csöppenésüket előre megfontolt
szándéknak, eltervelt hősiességnek tüntetik föl. Miért épp az asszonyok között
n e lennének ilyenek? Éppen ők ne értenék a történelmi „föltupírozás" módszerét? Bár az is lehet: még inkább védekeztek, mint mondják, csak nem szeretnének dicsekedni.
A mi Tegyebele megyei szatírunk van annyira szánalomra méltó, mint
amennyire ijesztő. Kiszolgáltatottságnak, hajszoltságnak és persze fantomszerű-,
ségnek a keveréke. A verébfióka szíve sem verhet jobban, amikor a fészekből
kiveszik, mint a szatírnak, kit illessünk a legmindennapibb és derék névvel,
kereszteljük Jancsinak.
Mennyi kétely: sikerül-e ma valami s ha igen — milyen lesz az áldozat?
Meg kell mondanunk, a mai napság, amikor világszinten dúl a férji eltunyulás, e szegény szatír valóságos példává magasodik: ő az utolsó lovag, ki emlékeztet: igenis lehet komoly áldozatot hozni egy nőért! Mert áldozattá téve
valakit, maga is áldozattá válhat, ha a veszélyességi fokot mérjük. Rómeó és
Júlia még kockázatot vállaltak szerelmükért, de vajon olyan sok ennyire kockázatos szerelem van? Valamikor párbajoztak a nőkért.. . Kiben maradt némi
árnyéka e hajdani romantikának? Nem kétséges, a mi szegény szatírunkban.
És ő még csak nem is a szerelemért teszi, hanem annak csak testi részéért,
tehát még kevesebbért vállalja a kockázatot.
Igen, én is elismerem: bizony sikoltozott az a koros asszonyság, akit a mi
Jancsink átölelt hajdanában. Rémült volt, tagadhatatlan. De vajon nem rémülünk-e meg mi is, ha valaki a játék ártatlanságával hátulról befogja a szemünket? Az is elfogadható, hogy a koros asszonyság szívében elveszettség, szemében pánik verdesett. De honnan tudhatnánk, hogy harmadnap nem állt-e a
tükör elé s nem futott-e át az agyán: ha ez megtörtént, ha ez megtörténhetett
velem, nem is vagyok én olyan öreg és a külsőm is vonzó lehet még. Vajon
ehhez a kései vigaszhoz eljuthatott volna-e a szegény szatír nélkül? Csak semmi
képmutatás. Az álszemérem sokszor borzasztó titkok subája lehet. Az említettek vajon nem számíthatók-e némi enyhítő körülménynek? A büntetőjog zord
színe előtt bizonyosan nem. De hála istennek, az irodalom mégsem büntetőjog.
Vajon az a férj, kinek feleségével történt az eset, mondjuk az éppen sikertelen eset, nem felnéz-e ezután asszonyára, ki ilyen hősiesen ellenállt s nem
gondolja-e: ejha, milyen kapós az én menyecském, jó lesz rá jobban vigyázni.
Ezenkívül: hány férj ölte meg a vagyonért nejét, meg egyebekért; a mi szatírunk korántsem ilyen anyagias.
Lám csak, mennyi oldala van a kétoldalú éremnek. Kettőnél minden esetre
még akkor is több, ha ez geometriai abszurditás.
Igaz, a mi Jancsink is eltulajdonított néhány holmit az áruházakból. Vagy
hét-nyolc bundát, zakót, miegymást.
\ ,
— Amennyi a testi szükségletem — vallotta egykoron Jancsi is.
Erre a tárgyalóteremben derű támadt, hiszen miért lenne „testi szükséglete" ennyi bunda, amikor abból egy-kettő is bőven elég.
De hát hallottunk a mitológiai Próteuszról, ki arról volt híres, Kogy alakját mindig változtatta. Vajon hány bunda kellett Próteusznak?
A mi szegény szatírunkban valószínűleg Próteusz-vér is folydogált. Hogy a
családfa melyik ágán csücsül neve egy falevélen, azt tudni nem lehet, de hogy
rajta van — az több mint bizonyos. Még ha korcs utód is, de csak ivadék.
És itt ismét a nők iránti áldozatkészségnél tartunk. Ö egészen kopasz,
tehát vendéghajat ragaszt, hogy tessék az áldozatnak. De hát milyen áldozat
az, akinek a támadó tetszeni akar? Szép, elegáns öltözetben kíván megjelenni,
hogy az áldozat kellemesen érezze magát. Fordítsunk egyet a dolgon: ha egy
gyilkos mindent megtesz, hogy áldozata az utolsó pillanatokban a legjobban
érezze magát, sőt, úgyszólván tudomást se szerezzen arról, hogy meghal, nincs
29

ebben némi érdemesség? Hallhattuk, hogy villamosszék helyett a tengerentúl
bevezették az injekciós halált. Az orvosok etikája kapálódzott, merthogy nem
akartak balimihálykodni. Ám ki tudja: hátha nem csak azért vezették be ezt a
dolgot, merthogy netán kompromittálni akarták a tudományt, az orvosi testületet, még csak nem is azért, merthogy ez kevésbé költséges, mint a villamosszék intézményét fönntartani, hanem: mert valamivel enyhébb halálnem. Persze, ez sem biztos. Ám minden rosszat el lehet méltányosabban és kevésbé
méltányosan követni.
A mi szegény szatírunk e szerint a méltányosság híve volt.
Már maga az a tény, hógy igyekezett változatosan öltözködni. Ezzel minden áldozatát külön is megtisztelte. Gondoljunk csak a borotválatlan, lompos,
mindig ugyanabban a ruhában járó férjekre, és mindjárt láthatjuk, mekkora a
különbség.
A mi szatírunk mindig meg akart újulni és minden nőnek szeretett volna
mást nyújtani. Ezzel hallgatólagosan úgy fogta föl e csodálatos nem valamennyi tagját, mint ama neves filozófus, Leibniz a maga „monászait": egyedieknek, egyszerieknek, kik között két egyforma sosem található, mint ahogy
két ugyanolyan falevél sem. Mindegyikhez más ruhában, más alakban közeledett: másik önmagát adta.
Vajon nem az egyéniség oltárán gyújtott gyertya ez?
Ám a történetet másképp is el lehet képzelnünk.
Juliska meghallja, hogy Jancsi a szoknyafronton garázdálkodik.
Juliska tulajdonképpen egy női szatír, tehát a földi nimfa. Ez a mániája.
Elhatározza, hogy „elébemegy" Jancsinak, mert úgy érzi: épp erre az emberre van szüksége, zsák a foltját alapon. Kószál az őszi alkonyatban, a sötétebb szürkület is ott éri a berekben, parki padokon, vasúti töltés mellett, dülőutakon.
És egyszer meg is érkezik a Várva-várt.
Ha anekdotában képzeljük el e találkozást, így kell történnie: Jancsi megrémül a Juliska falánkságától s úgy menekül, mint ördög a tömjéntől, mert
hiszen ő csak a „normális" asszonyokat kedveli. A gyomorbajos sem szívesen
vesz el gyomorbajost: miért kéne egy nyögdécselöből kettőt fabrikálni.
Mi azonban nem anekdotában beszéljük el az esetet. Hanem félig-meddig
boldogságos végezettel. Jancsi igenis beleszeret Juliskába, elválik feleségétől és
elveszi a leányt. Élnek is szépecskén egy ideig s egyszer csak Juliska észreveszi, hogy Jancsi ki-kimaradozik, ám a férfinak is szemet szúr, hogy neje is
ezt teszi.
És az alkonyatban ismét feltűnik a visszafojtott lélegzetű árnyék. Megigazítja vendéghaját, sálját szívepesztőre csavarintja és vár.
Juliska is felbukkan némelyik presszóban, bárban s egy bizonyos fajta
lesütött szemmel egyedül ül, amiből tudni lehet: ez a pillantás most pihen,
hogy azután annál inkább izzék, mint a parázs. Vagy pedig les. Mert a Juliska-félékben van tartózkodás, némi szégyenérzet, ami a bűntudatból adódó.
A Juliska-félék tartózkodása azonban lepel, másrészt az erő tartogatása a legdrágább pillanatokra. Egy ilyen földi nimfában kevesebb a kacérság, mint
azokban, akiknek legnagyobb élvezetük maga a tetszés, a siker. E nimfák a
lényegre koncentrálnak, éppúgy nem bonyolódnak nagyon látványos, nagyon
feltűnő kacérkodásba, mint ahogy a hivatásos ökölvívó sem kezd korcsmai
verekedést, hanem a szorítóra tartogatja erejét. Hacsak nem túl kiéhezettek.
De mi is történt velük? Juliskával és Jancsival?
Ha elmondjuk, mi történt Jancsival, előttünk a Juliska lelke is megvilágosul.
,
E bűntudat olyan természetű, mint a sokat és mindig evő ember röstellkedése, aki tudja: mások nem ilyenek, ő kilóg a sorból, az átlagból s ezért
csúfolódás tárgya is lehet. A kétméteres ember vajon nem érzi feszélyezettnek
magát a középtermetűek között? Jancsi és Juliska, anélkül, hogy tudnák, bele30

kóstolnak a zsenialitás lélektanába. A zsenit éppen az teszi sebezhetővé, hogy
nem olyan, mint a többi. Éppen zsenialitása az Achilles-sarka. Paradoxonban:
ereje a gyengesége. Neki nincs „védőszíne", hanem csak árulkodó színei
vannak.
Ám szálljunk alá a magasabb régiókból, maradjunk csak a ligetben, ahol
most Jancsi árnyéka lapul.
A szegény szatír egyáltalán nem iszonyodik az űrtől, a kiüresedéstől, épp
fordítva: a megkönnyebbülést keresi. Ám a feltöltődés oly gyors, amilyen sebesen a láng terjed a nyári tarlón. A Juliska természete is ilyen. Jancsinak is
a Szent Változatosság kell, mert ez megteremti annak érzetét, hogy sokat és
sokfélét kapott. A sokféle másképp elégíti ki, mint az egyféle. Ha jóllaktam
töltöttkáposztával, utána több tölteléket nem bírnék enni, ám egy sütemény
még elmegy és inni is tudok. Ezért Jancsi nem is törődik, hogy szép-e a leány
vágy asszony, fiatal-e vagy vénecske, hiszen a Változatosság szerelmében ezek
majd kiegyenlítik egymást. A színpalettán minden szín elfér. A szivárvány
úgy lesz szép, hogy minden színe együtt él. A kövér asszony után valóságos
citromtortaszeletnek számít ez a soványka. Jancsi lelkében van ugyan bűntudat, ám sorsát úgy cipeli magával, mint csiga a házát. Nem tudja nem azt
tenni, amit tesz. Juliska is eképpen. Gyöngyözik testük, nyakukon a pihék borzolódnak. Fölzümmög az agy. Mintha egy elfoghatatlan légy mászkálna örökké
a hátuk közepén, s apránként leereszkednék a vesék iránt. Könnyű megvakarni
a kezünk fejét, a tenyerünket is: ám a hátunkat nehezebb. És ha ráadásul
mindez belső viszketés? Képzeld el, hogy viszket a szív, viszketnek az izomszalagok, az idegek. Nem, ezt nem lehet megvakarni. A csiklandós felület egész
testünkre terjed ki, sőt benső szerveinket is betakarja. És nagyon nehezek vagyunk, tompaagyúak, mert e csiklandozást állandóan kell tűrnünk, hogy szinte
belefásulunk. Keresni kell valamit, amivel odaérünk, ahol viszketnek az idegek. A kezünket nem nyújthatjuk meg, s nem vághatjuk föl testünket sem,
hogy idegeinkhez nyúljunk. Jancsi tehát keres valakit, aki körmeivel idegeibe
váj. Talán csak annyi ez számára, mint amikor azt mondjuk barátunknak vagy
családtagunknak: légy szíves vakard meg a hátamat, én nem érem el. Kell a
másik. S aztán kicsi időre Jancsit szálló könnyűség kapja hátára, mint valami
csodás repülőszőnyeg. Juliskát szintén. De íme, szemerkélni kezd az eső, a szőnyeg átitatódik s lassan süllyedni kezd. A ligetben ereszkedik le súlyosan.
És Jancsi vár, újra csak vár. Juliska pedig a bárban pilláit félig lehunyja. Ö is
les, akárcsak Jancsi, de a férfi nyitott szemmel, a leány a szeme résén.
Igen, szegény szatír. Ám nemcsak természetére nézve mondom ezt, hanem
pénztelenségéről is szólok. Mert ha a mi Jancsink gazdag igazgató úr volna,
Juliska meg milliomoslány, ugyan mi bajuk is származnék betegségükből? De
legalábbis lebukás nélkül sokkal tovább hódolhatnának rossz természetüknek.
Vagy mondjuk semlegesebben: természetüknek. Párhuzamosan képzeljük el
életrajzukat.
Ha Jancsinak volna vagy három titkárnője, egy-két egészen pompázatos
amerikai kocsija, több villája, kutyája, nyaralóháza, ugyan minek is kellene itt
fázlódnia ebben a mi tagadás már eléggé hűvös őszidőben? Akkor bemenne a
bárba, vagy felhívna egy telefonszámot, vagy az utcán a kocsiból leszólítana
egy leányt azzal a régi, jámbor trükkel, hogy:
— Merre van a Petőfi utca?
És a leány vagy megmondaná vagy nem. S ha megmondaná, esetleg hozzátenné :
— Épp arra felé megyek én is . . . — és beülne a kocsiba.
S ha az első leány nem mondaná meg, már a harmadik bizonyosan nem
maradna szótalan.
De Jancsinak itt kell fagyoskodnia a ligetben. A szegény szatírok sorsa ez.
A gazdagoké, mint sejthetjük, egészen más. Nekik bundát sem kellett volna
lopniuk. Nagy istenverése szatírnak lenni, de mennyivel nagyobb: szegény szatírnak lenni.
31

A gazdag, nyugati szatír elmehet a bordélyba is. Igaz, itt megfosztódik a
nemes vadászszenvedélyadta izgalmaktól s valahogy úgy érzi magát, mint aki
vadhúst végül is az üzletben vesz. A horgásznak sem mindegy, hogy azt eszi-e,
amit ő fogott, vagy amit a neje vett a csarnokban. De mégis: ha ló n i n c s . . .
A legközelebbi vadig mégiscsak elüti az éhségét. Igen, a gazdag szatír még tán
irigyli is a szegényt, mert az mindig friss vadra kényszerül.
Jancsi ma lógó orral, szomorúan tér haza. A vad elfutott. Neje megkérdezi:
— Történt valami?
— Áh, semmi! — legyint Jancsi.
És neki most a nejéhez kell fordulnia vigaszért. Mert ő szegény szatír.
És a neje nem is sejti, hogy Jancsi most a legelső halaskofával fölcserélné,
pedig az nyom vagy száz kilót és elrúgta az ötvenet is. Hiába van oly szép
szeme, arca, keble Jancsi nejének, olyan kecses lába, ha Jancsit most egy seszínű szempárért, egy deszkamellűért és karikalábúért emészti a vágy. Azért,
akit a Nagy Véletlen hoz elébe, azért, aki meglepetés, aki Váratlanul Olyan
Amilyen, s ilyenként örökös ajándéka a létnek. A rögtönzött értékes. Honnan
is sejthetné mindezt a neje, hiszen Jancsi szépen megpuszilja kisleányát és
fiacskáját, és ágyba küldi, még tán mesét is mond neki gonosz boszorkákról.
Másnap reggel pedig, amikor óvodába viszi, azt mondja nékik:
— Idegen bácsikkal ne álljatok szóba, bármit adnak, cukrot, sütit, ne fogadjatok el és sehova ne menjetek velük.
Mert a szatír otthon mégiscsak családapa. Tudja, mi a kötelessége, ha az
övéiről van szó. Azt akarja, hogy gyermeke ne essen áldozatul a kiszámíthatatlan és gonosz világnak. Nem, ő nem tűrné el, hogy gyermeke is ugyanúgy
dideregjen majd a ligetben: fiából különb embert akar faragni. Egy családban
egy szatír elég. De ha mégis azzá válnék, legalább gazdagabb szatír legyen
belőle. Hiszen ő is fejlődésben gondolkodik.
Ezzel véget is ért volna Jancsi és Juliska története. S bár nem védőbeszédnek szántam, mindenképpen tanulságokra méltónak éreztem a szegény szatír
históriáját.

32

Közösség-egybegyűjtő hatalom
BESZÉLGETÉS A HERDER-DÍJAS SÜTŐ ANDRÁSSAL
Karácsony szombatján papírból készített szárnyakkal, földig hulló fehér hálóingben, a kopacra nyírt fejet övező rózsaszínű koszorúval útra, jóhírjelentésre,
betlehemezni készen állt a kislegény. Az anyai tekintet az egekre szegeződött, mondván: „Mintha nem is a földre születtél volna!" S ha a létra fokáról elrugaszkodott
angyali repüléspróba a búzagazt szemelgető tyúkok között végződött is, estére elindult a tarka társaság: királyok, szolgák, angyalok, pásztorok, s egy bús apa, Szent
József. íme, a közösségi élmény, a játék, a színházteremtés ősi mozdulata! Az Anyám
könnyű álmot ígérben személyes élményként olvasható. S vajon a film hogyan lett
élménnyé a pusztakamarási világban?
— Gyermekkori filmélmények? Hát csak egy van tulajdonképpen. Talán hatéves lehettem, és híre ment Kamaráson, hogy román papok jöttek egy csodálatos
masinával, amely mozgó embereket vetít a falra. Tojás, liszt, miegyéb volt a belépti
díj. Ügy emlékszem, a két tojást kiloptam volt a ketrecből, büntetés alatt, mivél
anyám vízért küldött a kútra s izgalmamban, hogy kimaradok a csodából, az üres
vedret elhajítottam: sehova se megyek, a papok várnak engem!
Jézust láthattam azután rajzfilmen; a keresztre feszítést, a levételt, feltámadást,
meg a félig-meddig sikerült mennybemenetelt. Talán még a rugó sem volt akkor
föltalálva, ugyanis az egyik pap — mintha szecskavágót működtetne — kézzel kurblizta föl Jézust a hegyre, s valahányszor megszusszant a homlokát törölgetve, a
Názáreti is megpihent a kereszttel a hátán. Mereven, a cipekedésben megnyúlt arcvonásokkal nézett le ránk a falról: meddig tűritek ti még ezt? Én úgy sajnáltam
szegényt, alig vártam, hogy a gépkezelő pópa kifulladjon, a Jézus felé hajított kövek
megálljanak a levegőben. Már nem emlékszem, mifajta műszaki hiba folytán maradt
meg Jézus az iskola ablakának szintjén, pedig őt a magasság várta bárányfelhőkkel
és trombitás angyalokkal, örültem, hogy annyi szenvedés után ott maradt közöttünk,
zsebkendőmmel a sebes kezét beköthetem.
— Kollégistaként Enyeden gyakoribbak voltak az élmények?
— A nagyenyedi Bethlen Kollégium diákjait — talán havonta — sorakoztatták
moziba, de csak az örömre emlékszem, hogy kimozdulhattunk az internátusból.
Filmre egyre sem emlékszem.
— Amidőn Balogh Edgár hívására a Kolozsvárott megjelenő Világosság munkatársa lettél, a mindennapi penzumban kritikaírás is szerepelt. Tudunk színházkritikákról; filmre nem vonatkozott hasonló megbízatás?
— 1945-ben Chaplint láttam Kolozsvárott A diktátorban. Mivel ez idő tájból
semmi egyébre nem emlékszem, föltételezem, hogy nem jártam moziba. Azóta sem
járok. Ez nem lebecsülése a műfajnak. Sok-sok évvel ezelőtt ugyanis megpróbálkoztam a mozibajárással, csömört kaptam a történelmi idillizmustól, például a második
világháború dolgában. A győztes mindig bátor, leleményes, az ellenség ostoba és
nevetséges. Főleg francia filmekben. A dolgok ilyetén állására való tekintettel a háborút két óra alatt kellett volna megnyerni, nem négy esztendő áldozatával. Meg
aztán, ahol a fasizmus uralma alatt csend volt és kényszerű meghúzódás: akkora
nemzeti ellenállások születtek filmen, hogy az ember a fejét kapkodja. Ha létezik
hamis tudat a fasizmus borzalmait — és átmenetileg borzalmas erejét — illetőleg: a
rossz filmeknek tulajdonítható elsősorban.
— Forgatókönyvek azért íródtak; a Kastélylakók, aztán a Zászlós Demeter ajándék-élete, s nemrégen egy újabb könyv részletét olvashattuk az Igaz S z ó b a n . . .
— Engem sose vonzott a forgatókönyvírás. Filmrendezők csábítottak bele néhány
esetben. Végül rá sem ismertem eredeti novellámra, elbeszélésemre. Igaz, nem is
találtam olyan rendezőre, mint például Kakoiannisz.
3 Tiszatáj

33

Ami az utóbb közölt kis részletet illeti, egy fiókban maradt filmforgatókönyv
fejezete. Tulajdonképpen egy még meg nem írt elbeszélés — a Kezek — negativistának bizonyult változata.
— Széppróza, regény, dráma átfordítható-e igazán a film nyelvére?
— Elvileg mindenből lehet jó filmet készíteni: regényből, novellából i s . . . Drámából is. Bár amikor azt látom: X drámája alapján készült a film, már borsódzik
a , h á t a m a rengeteg szövegtől. A film: a kép nyelvén beszélő műfaj, minden pillanatnyi cselekvéssel, szűkszavúsággal, ahogyan az űrhajósok beszélnek a földi állomással. így gondolom legalábbis.
— Evvel a tartózkodással magyarázható, hogy a Csillag a máglyán filmváltozatát, mint forgatókönyvíró, nem jegyzed?
— Jómagam nem vállalkoztam, nem is vállalkozom egyetlen drámám filmrevitelére sem. Lelketlen munkának érzem. Nem elleneztem persze, hogy Ádám Ottó
megfilmesítse a Csillag a máglyánt. Nem tudhatom, egy másik művész szeme mit
csal elő az eredeti szöveg rétegeiből.
— Irodalom és televízió képi látásmódjának összefüggéséről miként vélekedsz?
— Úgy gondolom: a képi látásmód más az írásban, más a képernyőn. Vörösmarty két sora például: Elhiszem, mert két leány jő, két parányi mézedény. A képernyő ezt elmondani, érzékeltetni nem tudja. Épp ezért nem is féltem tőle az irodalmat.
— Az Anyám könnyű álmot ígér színpadi változatát Szabó József készítette el s
mutatta be Nagyváradon, s nemrégiben Cseresnyés Gyula vitte sikerre Temesvárott,
a Magyar Televízió Katona Márta dramaturgiai közreműködésével, Sík Ferenc rendezésében készítette el az újabb változatot...
— Az Anyám könnyű álmot ígér című könyvem dramatizálására nem vállalkoztam két okból is: az elvégzett munka körül nincs mit időzni, mert ú j feladatok várnak. Nem színpadra írtam, nem tudhattam, mit lát benne színpadra valót a rendező
Szabó József.
— A színpadi változat a minap könyvben is megjelent a Magvetőnél, némi pontatlan adatolással. Nem a kolozsváriak, hanem a váradiak járták be Székelyföldet
kivételes sikerrel. Minő hozománya volt az előadássorozatnak?
— A váradiak előadásai mindenütt; ahol megfordultak, a székely paraszti közönséget nem a könyv felé fordították elsősorban, hanem saját történelmük felé. Szenvedélyesen vitatták, hogy mit kellett volna tenni másképpen az ötvenes években.
Ami talán halvány jele lehet annak is, hogy a jövőben jobban tudják, mit kell cselekedni. Ennek az előadásnak az úgynevezett aktualitása, amit egyesek pejorativen
értelmeznek, időben tartósabb emberi gondokat fogalmazott meg. Gondolom, hasonló
tanulságokkal szolgált volna a temesváriak előadása is, ám az író alakítójának, Fábián Ferencnek tragikus halála ellobbantotta a színpadi változat további életét.
— Milyen társadalommozgósító-közösségteremtő erőt látsz a televízióban?
— Gondoljuk el, hogy Kossuth e csodamasinával kezd el toborozni; hogy a Nemzeti dalt televízió közvetíti annak i d e j é n . . . Van-e más mód, hogy egyetlen kiáltás,
jajszó, egyetlen riasztás hamarabb jusson el milliók, százmilliók fülébe?
— Sokan inkább a megosztást és a tudatzavar jeleit észlelik...
— A televízió megosztó — embert embertől eltávolító — szerepéről ma sokat
beszélnek. Nem tudom: kellő okkal-e. Számos negatív következménye — vagy föltételezett következménye — ellenére azt tapasztalom például, hogy szétszórt emberi
közösségeket gyűjt egybe. Szülőfalum magyar lakói a góleszben a televízió megjelenése óta kérdik csak egymástól: láttad-e tegnap este a szatmári színészeket, a vásárhelyieket? Hogy jó volt emez és amaz, hogy X kiváló színész... Ha pedig a húsz
éve nem látott rokont csak azután üdvözlik, hogy a képernyőn a nagy csata lezajlik:
ezért a televízió nem hibás. Emberi erkölcsök dolga ez. Vagy nemzedéki kérdés?
Annyi bizonyos, ha Pusztakamaráson belép a szomszéd, anyám elfordul menten a
televíziótól, „de nézze csak nyugodtan, Berta néni drága, nem zavarom", „Ö, dehogyis zavarsz, hagyjuk a fenébe, voltatok-e tegnap a vásárban, fáj-e még a lábad?"
— mondja anyám. Az élő eleven kapcsolatot semmi sem pótolja, semmi sem fogja
34

megsemmisíteni. A közelséget a távoli soha pótolni nem fogja. Kényszerűségben
szétesett közösségeket végül ugyancsak a kényszerűség gyűjti egybe. Individualisták,
süketek és karrieristák végül az Időnek közös markába kerülve sóvárognak megértő
pillantásért. Nem a képernyőről. A mellettük állótól. A századvég — reméljük —
nem hajigálja még inkább széjjel az embereket, hanem inkább közös tűzhely—közös
eszme, közös szenvedni való köré gyűjti őket törvényszerűleg. Tőlünk távoli kontinensen száz kilométerekről gyűltek össze szobafestők és műépítészek, hogy meghallgassanak egy Kányádi-verset — a szerző előadásában. Hányszor hallottam a figyelmeztetést: ne szorgalmazzuk szombaton estére az irodalmi műsort, jön az a Kojak,
szétveri a népet. Az aggodalmat zsúfolt házak tagadják bárhol e tájon. A nép mindig tudja, mire van szüksége. Csak az a bizonyos gyertya nem egyformán fogyogat
az emberi körmökön. Láthatja bárki, ha jobban odafigyel: az elveszettségből kászálódik ki — utolsó pillanatban — egy közösségi tudat. Némelykor éppenséggel az
utolsó kenet felvételekor. Ez is valami. Azok számára, akik az elhunyt damaszkuszi
útjáról vélekednek: mégis meggondolta magát. Már-már elfelejtett szülőfaluját, rokonságát látta viszont a képernyőn. Anyjának szavait hallotta újra — szívében kései
megbánásokkal. Egyebek között efféle csodákra képes a mi romániai magyar televíziónk . . .
— Családi körből a magyar anyanyelvűek tágabb közösségéig... Hogyan vélekedsz az összetartozásról?
— Ahogyan Illyés Gyula fogalmazta volt: az ötágú síp jegyében. Minden ép
elmének el kéne fogadni, annál rosszabb az ép elmére nézve, hogy ha nem fogadja el,
sőt olykor mások által megnyilatkozni se engedi Illyés Gyula gondolatának jegyében az összetartozásnak és hovatartozandóságnak eme Idő és Tér-beli abroncstermészetét.
— A közeli napokban Bécsbe szól a meghívó: a Herder-díj átvételére. Miként
fogadtad a kitüntetést?
— Ahogyan Marosi Ildikónak és Csáky Zoltánnak is elmondottam: megítélésem szerint nem egy műnek szól ez, s bizonyos, hogy nemcsak azon munkáimnak, amelyeket német nyelven megismertek. Főképpen a romániai magyar
irodalom iránti figyelem folyamatos megnyilvánulásának tekinthető. Aminek tényeit
hosszú idő óta tapasztalhatjuk az osztrák szellemi életben. Űgy gondolom éppen
ezért, hogy nem én vagyok az egyetlen, aki ezt az elismerést megérdemelte volna a
romániai magyar irodalomban. Itt van éjjeli szekrényemen egy nemrégen megjelent
kötet, Kányádi Sándor Szürkület című versgyűjteménye. Vissza-visszatérve lapozgatom és olvasom éjszakai csöndességemben; ez a líra arról vall, hogy Kányádi Sándor is nagy terhek viselésének konokságával harcolja ugyanazt a problémát, amit
magam is művekben igyekszem megfogalmazni. Kányádi megrendítően vall a sajátosság méltóságáról, s nem csupán egy nemzetiség és személyes állásáról, hanem szól
arról, ami egyetemes aggodalom. S ez nem egy generáció kérdése és feladata, hanem
az utánunk jövő generációknak is kiméretett. A Herder-díjhoz kapcsolódó ösztöndíj
személyi döntésében is igyekeztem ezt kifejezésre juttatni. A döntés joga ugyanis a
díjazotté, de megbeszéltem más kollégákkal is, s velük egyetértésben Szőcs Gézát
jelöltem az egyéves bécsi tanulmányútra. Szőcs Géza azt a vonulatot képviseli a
romániai magyar irodalomban, amit én látni szeretnék.
Kérdésed személyes vonatkozására áttérve: magamra nézve a díjat biztatásként
fogadom, abban a jelben, ahogyan Illyés Gyula is jókívánságát küldte 50. születésnapomra, épp a Tiszatájban. Megtiszteltetés és egyben kötelezettség ez a díj, hiszen
az elmúlt években a kelet-európai népek olyan kiválóságai kapták meg, mint Tudor
Arghezi, Zaharia Stancu, Miroslay Krleza, Németh László, Illyés Gyula, Kodály Zoltán, Kristóf Penderecky. Herder úr bizonyára nem sértődne meg, hogy a róla elnevezett kitüntetést azon a nyelven köszönik majd meg, amelynek kihalását másfél
századdal ezelőtt megjósolta. A díj pedig az Élet-megtartó szellemi cselekvések megtisztelő elismerése; a népek testvériségének szimbólumává. lett. Ma sem másként
vetve fel az igényt, mint volt Herder és Goethe korában: az egyetemességhez a népek a sajátosság önértékével járulhatnak legérvényesebben. A sajátosság megőrzése
3*

35

tehát minden korokban az egyetemes értékek gazdagítását jelenti. Feladatunk tehát,
hogy a testvériesség eszméjének minél teljesebb kibontakoztatása és gyakorlása közepette is, ki-ki a maga nyelvét, kultúráját megtartsa és művelje, bizodalommal
tekintve népének jövőbeli sorsára.
íme, a televízió családi és nagyobb közösségbegyűjtő hatalmától így jutottunk a
nagyobb közösségi találkozások kérdéséhez. A népeknek nemcsak szavakban hangoztatott, hanem a mindennapokban gyakorolt testvériségéhez. Az irodalom területén gondolok arra, ahogyan például Kányádi Sándor Baconsky költészetének bemutatására vállalkozott, s ahogyan a Szász népköltészeti gyűjteménnyel, tudomásom
szerint, egy több éves műfordítási terv megvalósításába kezdett. S jómagam is egyebek között lefordítottam Creanga kötetnyi meséit, s talán módom lesz m a j d esszében
is kifejteni, minő hasonlatosságok fedezhetők fel Creanga és Tamási Áron gondolkodásmódjában és írói természetében. Személyes vonatkozásban is jó érzéssel szólhatok
a viszonzás tényeiről; az Egy lócsiszár virágvasárnapja című drámámat Tudor Baltes fordításában játssza a marosvásárhelyi színház román tagozata; Zágrábban szerb
nyelven mutatták be a Csillag a máglyán című drámámat, Izabella Beata Gordon
lengyelre, Mitrofan Popov orosz nyelvre fordította a darabot. A napokban ú j a b b
tudósítások érkeztek Lengyelországból: a Csillag a máglyán bemutatójára készül az
opolei színház Beke Sándor vendégrendezésében, a Jelena Gora-i színház pedig a
Káin és Ábelt állítja színpadra. Az Anyám könnyű álmot ígér megjelent szlovákul,
s készülnek bolgár kiadására is. A személyesség körében is lám a kölcsönös figyelem
és a testvériesség gyakorlatának szinte hónaponként gazdagodó tényei!
— Bécsben bizonyára alkalom lesz a hivatalos és a személyes beszélgetésekre is.
Herder jegyében . . .
— A központi ünnepségen másnak a tiszte lesz mindannyiunk nevében megköszönni a kitüntetést, de a Pálffy palotában rendezendő hivatalos együttléten magam is szólásra jelöltettem. Mondandóm természetesen az alkalomhoz kötődik. Nemrégiben baráti ajándékképp jutottam Herdernek Eszmék az emberiség történetének
filozófiájáról és más írásokat tartalmazó gyűjteményes munkájához, így volt alkalmam alaposabban is tanulmányozni vélekedését az emberiség és az emberiesség dolgáról. Herder mély bölcsességgel olyan gondolatok sokaságát fogalmazta meg, amelyeknek érvényességét az Idő nem gyengítette. Vajha a beteljesülés csekély jelét is
látnánk arra nézve, hogy az emberi természet célja a humanitás, ahogyan Herder
megfogalmazta. És, továbbfolytatva, „az ész és a méltányosság az idők folyamán
egyre több teret nyer az emberek között és elősegíti a tartós humanitást". Ismerjük
a Herder úr óta történteket: közelebbi és távolabbi példák sokasága bizonyítja, hogy
humanitás és méltányosság dolgában emberek, népek, nemzetiségek között nem csökkentek a tisztázni valók. Gondolom, hogy mindazok, akik Európának e tájáról Herder jegyében összejövünk, a történelmi egymásrautaltság felismerésében őszintén és
nyílt tekintettel beszélhetünk mindazokról a tennivalókról, amik a testvériesség kimunkálásában, megerősítésében, a kölcsönös megbecsülés eszméjének ápolásában
még reánk vár. Hivatalos és személyes szóváltásokban tehát lesz miről beszélni, s ha
alaposan számbavesszük teendőinket, nyugtalanítóan sok az, amit ki-ki lelkiismerete
szerint kiró hazatérve további életének feladatául.
— Az anyai és kamarási biztatás mostanában miképpen hangzik? Milyen művek vannak készülőben?
— Az Idő szorító markában érezvén magunkat, nemhogy apadni, szaporodni látszanak a megírandók. Időben és térben felgyűlt Gond biztatná, sürgetné a tollat.
Az ottani biztatásokról kérdeztél: a minap otthon, Kamaráson járva, eltűnődtem egy
rokon gyermek sorsán. Ötödik osztályos, s minthogy Kamaráson nincs ötödik osztály,
minden nap hajnali ötkor kel, hűvös reggeleken és jeges szélben várakozik az autóbuszra, utazik Mócsra, hogy anyanyelvén tanulhasson. A sofőr jól ismeri, sokszor a
volánhoz maga mellé ülteti, mondván: András al nostru, azaz: a mi Andrásunk. Elgondolom ennek a gyermeknek a sorsát: hogy mennyivel perspektivikusabb, mint az
enyém volt, s ugyanakkor mennyivel nehezebb is. S arra gondolok, hogy parányi
pusztakamarási Bethlen Kollégium támadjon ezeknek a gyermekeknek; mert milyen
36

kényelmes is volt nekünk egykoron! Csengőszóra ébredtünk a jó meleg szobában,
megmosakodtunk, s szaladtunk le megreggelizni az ebédlőbe, majd mentünk az osztályterembe. Lám, ilyen köznapi Gond feladatként is bennünk marad, hogy írói
gonddá formálódjon. Nem mindenkiben, sajnos. Aki figyelemmel kíséri irodalmi életünket, tapasztalhatta: nemrégiben vita is lobbant erről a kérdésről. Vannak, akik
úgy vélik, hogy az Időnek olyas szélcsendes időszakába értünk, hogy már csak esztétikai gondok fuvallata zavarhatja meg kaptatásunkat a Parnasszusra. Felfelétörekvőknek szíves figyelmébe: mennél feljebb jutva egyre viharosabb. A légköri viszonyok viharában pedig a legtapasztaltabb pilóták is kiszolgáltatottan manővereznek,
hogy a gépet fönn-, az utasokat pedig életben tartsák.
A viták tanulságairól, úgy gondolom tehát, hogy beszélni kell. Amint az Igaz
Szóban megjelent kis részlet már utalt erre Tegnapi viták — mai tanulságok címmel, készülök egy kis esszékötet közreadására. Amiben portrék, s különféle alkalmi
írások szerepelnek. Közös szomorúságunkra sok a búcsúztató. Mert az elmúlt években gyakran kényszerültünk a temetőbe járni; fehér távirat tudatta Kormos István
halálát, Zsögödön eltemettük Nagy Imrét, a Házsongárdi temetőben nyugszik immár
Nagy István, Kós Károly, csak az Igaz Szóban köszönhettem el Németh Lászlótól,
s esztendőnél is több már, hogy a februári zimankóban Nagy Lászlót sirattuk Farkasréten. Feltehetően ezeknek a szomorú pillanatoknak írásbeli lenyomata is olvasható lesz majd ú j könyvemben.
S minthogy kérdésed többes számra utalt, bizonyára más beszélgetések nyomán
egyéb készülő munkáimról is tudni szeretnél. Harang a szélben címmel kisregény
írásába kezdtem, amely a harmincas évektől veszi fel az Időnek fonalát abban, amit
Kamaráson megélnünk adatott.
Noha többször úgy. nyilatkoztam, hogy drámatrilógiámat befejezvén, jó ideig
nem nyugtalanítom a színházakat, s főképpen nem háborgatom ú j feladattal Harag
Györgyöt, aki darabjaimnak oly kiváló színpadra fogalmazója, most mégis úgy tervezem, hogy újabb írásába kezdek. A Perzsák című esszém drámai elgondolásáról
van szó; azt hiszem a mostani iráni események nem zavarják az én tűnődésből
fogant drámai anyagomat, amelyet Szuzai mennyegző címmel, feltehetően drámatrilógiámtól eltérő hangvételben készülök megírni. Mint korábbi darabjaim esetében,
most is azzal a bizakodással kezdek írásához, hogy Marosvásárhelyen, Kolozsvárott,
Budapesten vagy bárhol másutt, ahol színház színpadra érdemesít, a közönség
figyelmét is elnyerhetem; hogy az emberek életükből három órát kölcsönöznek nekem. Bizalmat ahhoz, hogy érdemes és nyomatékos szóval szólhatok emberiességünk
dolgában.
Beszélgetésünk elején ama ártatlan gyermekkori jóhírjelentő karácsonyi játékot
említetted. Elmondhatom, hogy írói törekvésemben ma sem vagyok másképp. Most
se más az ambícióm, minthogy munkáimmal jelképesen házról házra járva a közösséget szolgáljam. Talán csak a hóhullásos IDŐ nehezékét egyre inkább érezvén, az
önfeledt hírmondás fordult GOND-jelentő szándékba.
ABLONCZY LÁSZLÓ

37

KISS

DÉNES

Gyertyalángnál
Nincsenek szűz anyáink
Jézus-Krisztus
apáink
sincsenek
Pedig de jó lett volna
az egek játék-holdja
csillaga meg a Napja

szobánkba egy-egy napra
játszani
Dehát a szoba se volt meg
Kistestvérek sírjukba mentek
édes halottnak látszani

Tavaszodó
Az égen gondolat fut át
A nagy kék arc
megrebben kicsit
De nem mélyíti elmúlás
az Isten ráncait
Bőréből fecskék kelnek ki
itt-ott szeplősödik —

Lábam alatt moccan a mező
Fák ága zölden könnyezik
Kis szárnyas rügyek
buggyannak elő
s repülni tanítják
a fák ágait

Látomás
i

Az életem látomás volt
Ez gyűrűzik majd tovább
Csak épp szememben alszanak ki
lobogó lángjukkal a fák
Csak épp szemem nem fogad be
fészkelni fénylő madarat
Fagyott tükrétől
visszaretten
embermosoly és pillanat

2

Nincs mozdulat mi visszatérne
minden egymagát idézi
A rész is a lét egésze!
Füvek élén addig fekszem
míg porrá nem metszik testem
Kerengenek nagy látomásban
éveim foszló délibábok
Mit meglátok már ismer engem
Tükre vagyok egy ismeretlen
égbevesző pillantásnak

Jegyzék
Sötétek
fényeskedése
nem az én bálom!
Röhögés jégverése
tépázza határom
38

Korbácsol bimbót levelet
— a gyökér állja
Fölindítom szivemet
kaszára kapára!

cA.z 50 ítxts OCdmj,áxLi Scuuiúr

kúizöutéie.

FARKAS

ÁRPÁD

Kányádi Sándornak
A Nyikó vizén, Küküllőn, Maroson és Oltón
dagasztóteknőbe ülnek,
mosóteknőbe szállnak
a gyermekek,
s egyikük eljut az Óceánig. 1
Felségvizeinken hajók süllyednek olykor;
a patkányok hagyják el mindenekelőtt
a fedélzetet.
\

Nem vagyunk mi
hejdehej-legények,
másodtisztek sem vagyunk,
nem vagyunk derék kapitányok.
Volnánk csak jámbor hegedősök
kóré-muzsikával,
pici furulyával,
szorongó torokkal,
elkékülő szájjal,
görcsberándultan is
fújjuk, ugye, Bátyám,
végső pillanatig,
miként ama zenekar
a Titanic
fedélzetén.
NAGY

GÁSPÁR

Távirat Kányádi Sándornak Kolozsvárra,
a Horea 48-ba
. . . amikor a költészet a többféle megnemközelítés látványos
eszközeivel
kussol a lényegről akkor t e európa lélegzetében és földünk felsíró sóhajaiban figyeled az egyetlen galambtollat hol remeg legjobban hova nem
száll le milyen víz hajtja számos zuhintóján miféle szél fújja bécsi utcák
csöndjén és san franciscóban propeller örvényben külön már madártól
külön a hazától ideg- s galambdúcba hogy visszatalál-e ...
39

GÖRÖMBEI

ANDRÁS

Kányádi Sándor fekete-piros táncai
Sok emlékezetes óráért áldom a sorsom. Mikéntha kárpótlást adnának annyi
másért, összehajló, meghitt beszélgetések emléke melegít hideg napokon.
Ha Kányádira gondolok, két képet látok, egy debrecenit meg egy kolozsvárit.
Mind a kettőn a sorsunkon való töprengés fölé emelkedik a költő, aki huncutkás
mosolyával vértezi magát. Mintha leplezné hatalmas belső tüzét. Erejét.
Komor igéket mondtunk neki, félelmek adták a szót. Ö szinte dicsekvőn mesélte,
hány hínárból vágta már ki magát. Aztán egyszerre szavalni kezdett:
a ház előtt egész éjszaka
ott állt egy terepjáró
égő féklámpával
állt...
Mondta gyorsan a verset és hatalmasra nőtt bennünk a félelem. És kacagtuk az
embert, aki fél. Kányádi velünk kacagott, de nagyon csillogott a szeme.
Kolozsváron átvirrasztottunk egy éjszakát, Kányádi tréfálkozott, mosolygott.
Nem sejtettük, hogy az utóbbi évtized egyik legnagyobb és legdrámaibb verse van
a fejében. Délután a fáradtságtól már kókadoztunk, zsibongott a népes társaság, de
aztán nagy csönd lett. „Halottak napja Bécsben" — kezdte Kányádi a verset, és
mondta és élte a közel négyszáz soros költeményt. Mi pedig egy varázslat részesei
lettünk. Népünk történelme és jelenkora zuhogott bennünk „szabófalvától san f r a n ciscóig", hallottuk a verset és láttuk a költőt, aki még ezt is kibírja, akinek érvei
nem fogyatkoznak, hanem sokasodnak. Aki éppen a lehetetlennel küzdve jutott a
modern költészet legszebb magasába. A maga útján, a maga küzdelmeivel érkezett
„fától fáig" lopakodva, félelmeivel birkózva — a magyar líra szuverén mestereként
a Nagy László-i ormok közelébe.

Eddig a csúcsig közel három évtizedes költői küzdelemmel jutott el. Költészete
éppúgy pontos, változásában is tanulságos művészi tükre a romániai magyarság felszabadulás utáni útjának, miként Nagy László lírája az itthoninak. A felszabadulás
utáni első, úgynevezett „romantikus" költőnemzedék tagja és vezető egyénisége, 1929
májusában született Nagygalambfalván, székely parasztcsaládból. Édesanyja korán
meghalt, félárvaként nőtt fel, még kedves lovát is megették a farkasok. 1950-től
megjelenő első verseiben mégis alig találjuk nyomát a gyermekkor összetettebb
élményeinek. Ezek majd később szakadoznak föl nagy erővel költészetében. Az ötvenes évek elején úgy elkapta őt is a szocializmus hajnali óráinak forradalmi romantikája, hogy legfontosabb költői feladatának a nagy változás himnikus megéneklését tudta. Életre szóló élménye lett Petőfi költészete. Fiatal korában ambicionálta
is, hogy jól megtanuljon petőfiül, mert mégis csak sokkal nagyobb dolog oroszlánra
hasonlítani, mint arc nélküli „hangjanincsen" költőnek lenni. A székely falusi élményvilághoz, a népköltészetnek és Petőfi lírájának meghatározó ösztönzéséhez kapcsolódott Szabédi László poétikai leckéje, mely szerint a magyar vers ritmusa a közvetlen beszédből alakult ki, s közel van „a közvetlen, indulatos beszédhez". A fiatal
Kányádi Petőfi forradalmi hitével nézte a maga világát. Petőfi hitének feltétlensége
lobog az ő korai verseiben is, a kort jellemzi, hogy utólag úgy látszik, gyakran fölös
fénnyel. Kányádi sajátja viszont, hogy ezzel a hittel később poklokra is tudott
szállni. Költészetének metamorfózisát az tükrözi leginkább, hogy miként viszi, át ezt
40

a hitet az utóbbi három évtizeden, hogyan őrzi meg tisztának akkor is, amikor nagy
kövek húznák a víz alá.
A népköltészetben és Petőfiben jó mesterekre talált Kányádi Sándor. Magyaros
ritmusú korai verseit egyszerűség, tárgyszerű érzékletesség jellemzi, világképe dinamikus és harmonikus. A falusi élet idillikus képe disszonanciák nélküli világ tükre.
Belengi ezt a versvilágot valamiféle bensőséges, kissé naiv moralizmus. A költő közvetlenül, személyes hangon vall otthonosságáról, szűkebb közösségének, a falusi, paraszti létezésnek nyugodt, magabiztos, példamutató erkölcsiségéről és öntudatáról.
Helyzetképei, életképei eleven szemléletességükkel hatnak, első kötetében (Virágzik
a cseresznyefa, 1955) bájos, naiv szemléletesség ez, még a legjobb darabokban is. Az
Alkonyi elégia az ünneplő költészet jellegzetes ellentétezésére épül, éppen a leíró bemutatás hoz bizonyos naiv szemléletet a versbe. A múlt változatlan faluképét a villany bevezetése tünteti el, de ezt a ragyogást mintha nem ugyanaz a költő nézné,
aki a változatlanságot tudatosította, hanem a naiv ember szemével látjuk: „A csillagos ég egy darabja / hullott alá a kis falura?" S a vaslábak, a villanyoszlopok is
úgy lépegetnek le a hegyoldalon, mint a mesebeli óriás. A látvány magyarázata
azonban már reflektív, tudatos értelmezés: „rajtuk érkezett, a városból érkezett /
ide — / a forradalom, a huszadik század!" Kányádi Sándor költészetének intellektualizálódását jelzi a versvégi reflexió megjelenése. Második és harmadik kötetének
(Sirálytánc, 1957; Harmat a csillagon, 1964) jellegadó darabjaiban a leírás, bemutatás, látvány után legtöbbször megtaláljuk annak emberre vonatkoztatott értelmezését, a reflexiót, amely a látványnak egy újabb dimenziót ad. A költői szemlélet gazdagodását jelenti, hogy ezek a reflexiók nem tanulságlevonások csupán, hanem a
példálózáson túlmenő sugallatuk is van, összetettebbé teszik a látványban megjelent
képet. Gyakran epikus menetűek ezek a versek: egy történetet mond el a költő, a
cselekmény a vers zárószakaszában sűrűsödik lírává, válik a képi kifejezés révén
összetettebb értelművé. A Bot és furulya így emelkedik a finom áttűnés révén ars
poeticává. Az ajándékozó öreg pásztor szava jelképessé válik:
Az ember ott kezdődik
és ott a pakulár,
ha jól fogja a botot,
s ha szépen furulyái.
Az emberség és a jól végzett hivatás kapcsolódik itt össze. A vers további részében
finoman áttűnik a pásztor költővé, a pásztornak hivatása végzéséhez két eszközre
van szüksége, a botra és a furulyára, a költőnek a botja is a furulyája: a dalnak
kell elvégeznie, magába vonnia a hivatás minden mozzanatát. A szemléletes leírás,
elbeszélés így sűrűsödik Kányádi tollán költői, lírai tartalmakkal. A Kóbor kutya és
a Sirálytánc erkölcsi célzatú allegória, nyilvánvaló, hogy az állatok itt emberi példákat idéznek, tulajdonképpen a költő naiv szemléletének még kissé korszerűtlen formában való megtagadásai ezáltal: látja már az emberi világ összetettségét, bonyolultságát, de még jellegzetesen múlt századi műformában jeleníti meg. A reflexió
ezekben az allegóriákban ítélkezés, s ennek révén kap a vers korszerűbb izgalmat:
a kóbor kutya képe tulajdonképpen a félelem által irányított ember első megjelenése Kányádi költészetében, s a félelemmel azonos lét semmiségének kinyilvánítása:
„Hol késel / irgalmas vadász?" A Sirálytánc képeit erkölcsi indulat rendezi, a „sirályság" negatív erkölcsi kategóriává válik a versben, az elvtelen haszonlesés megfelelője. Az ötvenes évek szemléleti polarizációja látszik ezekben a versekben. Más
költemények éppen a pozitív ellenpólust mutatják' meg hasonlóképpen leíró módszerrel. „Hinni kell csak, s föl jutunk mi, / föl a fényes csillagokba!" Ez az alapérzése az ekkori verseknek, a „föl" igekötő ismétlése jól jellemzi a pátoszt. Idillizált
a falukép, benne „még a sár is tiszta", idillikus a nemzetiségi együttélés bemutatása
is: a „három kicsi, dolgos nép" sorsát békésen mossa egybe a Nagyküküllő. A költői
önportré is hivatástudatot, megelégedettséget, fontosságérzést tükröz, országos ügyintézőnek tudja magát, kipányvázhatatlan csikógondolatokat szilajít (Üzenet pásztor41

tűzhöz estéli szállásra). Hetyke-játékosan próbálja fel a nagyszalontai múzeumban
Arany János kalapját, önironikusan veszi tudomásul, hogy az nagy neki, d e telve
van bizodalommal is: majd belenő (Arany János kalapja). Leíró költeményei azt
mutatják, hogy a fiatal költő boldog és kiegyensúlyozott, jól érzi magát a világban.
A szocializmust a csillagokhoz vezető útnak tudja, költőként is határtalan lehetőségek birtokosa. Költői eszköztára egyszerű, magabiztos. Bajokat alig észlel a világból.
Pedig rendkívül érzékeny alkat különben, nagy benne a lírai részvét, életképei közül
azok a legjobbak, melyekben ez szólal meg (Udvarunkon öreg gerenda, öreg kút az
utca szádán). Ezek mutatnak előre a későbbi nagy portréversek felé.
Ez a kiegyensúlyozott és egyszerű világszemlélet az ötvenes évek közepe után
fokozatosan mélyül, összetettebbé válik. Pontosan érzékelhető, hogy az összetettebb
életérzés, világlátás a leírások tengelyébe egy metaforát állít, s az nagy fénnyel világítja be a verset. Életkép a Hajnaltájt, hazaballag óban is, de a városon áthaladó
juhnyáj látványa a régi gyermekkort idézi a költőben, az emlékezés ú j dimenziót
ad a versnek, s a zárókép nem egyszerűen gondolati reflexió, tanulságlevonás, hanem metafora: „az a gyönge, alvó bárány, / az volt az én ifjúságom". Tisztaság, védettség, nosztalgia sűrűsödik a képbe, a városba került parasztfiú vágyakozása is
megszólal benne az idillivé szelídített gyermekkor után, de a párhuzam az egész
szűkebb közösség idegenségérzését is megfogalmazza. Az emlék és a jelen összekapcsolása tágítja a vers világát. Kányádi szemlélettágulásának jellegzetes módja ez: az
emléket nem kelti önálló életre, hanem emlékként montírozza a jelenkori képbe.
Az összetettebb darabokban azonban szétválaszthatatlan ez a két elem: a múltbeli
kép oly eleven, hogy jelenkori életérzést fejez ki, elmosódik az „emlék p a r t j a "
(Zápor). A gyermekkori emlékeknek, a falusi világ tárgyi elemeinek versbeli megjelenése azért jelentős, mert ezekből fejlődik ki költészetének szuverén motívumrendszere a hatvanas és hetvenes évek folyamán. Kányádi megőrzi költészetének
magyaros alapritmusát, s megőrzi szemléletének eredendő plebejus népiségét, de a
romániai magyar irodalom felszabadulás utáni első nemzedékében ő az a költő, aki
legteljesebben tudta művészetébe asszimilálni a modern törekvéseket is. Az ötvenes
évek végén, hatvanas évek elején már érzékelhetjük a modernizálódás első, még
egyértelműen a népiség felől megérthető törekvéseit. Részben az emlékezés is errefelé mutat, s még erősebben a metaforikus szemlélet fokozatos megjelenése. A népköltészet és a népi lírikusok közelségében és rokonaként alakítja ki Kányádi a közvetlen szemléletességtől eltérő versvilágot. Az egyszer megtörtént eseményt kiemeli
emlékjellegéből, folyamatossá teszi, időtlen érvényűvé: „Húsz esztendeje kiáltoz / segítségért ez a gyermek" (Elszabadult, jut a lovam). Éppen ezzel az időtlenítéssel
válik jelképessé maga az alapmotívum. Jellegzetesen népköltészetiek a műformái is
(ballada, dal, alakrajz, életkép), képalkotásának módja is. Asztalos István amikor
meghalt, szeméből csillagok hulltak ki, ő maga „harmattá lett, csillaggá lett" (Asztalos István balladája). Ez a pantheisztikus, az életet öröknek tudó, a természetben
továbbvivő szemléletmód jellemző a népköltészetre, de Sinka lírájára is. Az Epilógus
egy balladáhozt talán éppen egy Sinka-ballada (Ballada a Körözs mentén) ihlette:
ugyanaz a gyászszituáció, a két anyóka talpig feketében siratja fiát és lányát, Sinkánál a Csillagot és Holdat, Kányádinál „Egyik maga a Nap, másik maga a Hold".
Ennek a népköltészeti indíttatású metaforikus lírának kiemelkedően szép darabja
Kányádi költészetében az 1963-as Sárga kankalin. Ez a kis remekmű tulajdonképpen
egy metafora kibontása. A vers kezdése („Fekete pohárban / sárga kankalin") a
színszimbolika révén, az asszociatív rezonancia törvénye szerint már baljós sugallató, a mi képzeteinkben a gyászt idézi. Ehhez szüntelen fokozással kapcsolódnak a
következő elemek. A második tétel félig még hangulati, félig már értelmező jellegű:
„Sokasodnak / a halottaim." A harmadik tétel összekapcsolja a két elsőt, de újabb,
erősen személyes elemmel bővíti: „Anyám volt az első / sárga kankalin." Ezután a
második tétel fokozó ismétlése következik, majd az utolsó rész összefoglalja az
összes többit, visszatérve a nyitó kép teljes metaforájához: „Nem fér a pohárba /
már a kankalin." A legegyszerűbb versképző elemek (ismétlés, fokozás) olyan zárt
egységet teremtenek, melynek a struktúrája jelzi, hogy elsősorban anyasirató a vers,
42

•ez áll a középpontjában. De minden élő pusztulásának a siratása is, erre utal a
fokozás. Megfelel ennek a pusztulásképnek az öt kétsoros strófa félrímes felépítésé
is, a fokozás mellett ez adja a versnek a monoton gyászszínt: kankalin-halottaim•kankalin-halottaim-kankalin. A kankalin tavaszi virág, a versben a mélyebb tragikum éppen azáltal szólal meg, hogy tavaszi virágok kerülnek a halál fekete poharába. A népköltészeti ösztönzés végigvonul Kányádi költészetén, mindigre egyik
alaphangja, alapszíne marad, s a legkülönfélébb tartalmak kifejezésére szolgál. A Lakodalmas egy nagyobb kompozíció önálló részeként a refrénben fogalmazza meg
•egyre erősödő igénnyel a Kányádira jellemző feltétlen etikai imperatívuszt, a könyörtelen tisztaságigényt:
Ha nem tudod járni: hallgass!
Egy nóta van: lakodalmas.
A Szürkület kötet nyitóversében a személyiségre rátörő ellenséges erők ellen szól
majd a népköltészeti ösztönzésű magyaros vers (Jönnek hozzám), más esetekben nagyobb kompozíciók egyik jellegadó eleme lesz Kányádi érett költészetében.
II.
A népköltészettől tanult metaforázó hajlam és látásmód egyes elemei már a
Harmat a csillagon (1964) kötetben fölbukkannak, éppúgy, mint bizonyos történeti
•elemek, de ezek mélyebb, eredetibb funkciót csak a hatvanas évek közepétől nyernek Kányádi lírájában. A hatvanas évek elején fellépő Forrás-nemzedék a személyiség gondjaira irányította a figyelmet, a személyiség tisztaságigényét fogalmazta az
•avantgarde eszközeit erősen asszimiláló költészetében. Ekkor vívta a sokat próbált
előző nemzedék — Sütő András, Szabó Gyula, Kányádi és mások — is a maga megújulásra törő nagy küzdelmét. Ha eddig Kányádi költészetének fejlődését lényegében
«gy irány mélyüléseként jellemezhettük, feltűnő, hogy a Kikapcsolódás (1966) kötettől kezdve milyen sokszínűvé, sokoldalúvá válik, költészete, világérzékelése disszonanciákkal telik meg, villódzóbb, izgalmasabb lesz világlátása. A versvégi tanulságlevonó didakticizmus teljességgel eltűnik, egymásba épül a látvány és reflexió, zaklatottabb lesz a költői világkép. Mindez az ötvenes évek végétől készül már, s mély
társadalmi, történelmi okai is vannak, nagy döbbenetek is a víziók felé vezetik a
költői látásmódot. Kedves professzora, Szabédi László, a jeles költő és irodalomtudós a Bolyai egyetem önállósága megszüntetésének másnapján tiltakozása jeléül
öngyilkos lett, József Attila módján. Kányádi siratójában (In memóriám Sz. L.) az
álombeli vízió a lelkiállapot adekvát kifejezéseként mint költői valóság jelenik meg:
Sikoltanék.
De csak hangtalan ráng a szám:
látom a fejem legurulni
a töltés oldalán.
Döbbenet, fájdalom, tehetetlenség, félelem és düh együttes és intenzív kifejezése ez
a vízió. Ettől kezdve ez is szüntelenül jelenlevő eleme Kányádi költészetének. Éppúgy mint az elidegenedettséggel való küzdelem, vagy a kiszolgáltatottságtudat és az
ellene való lázadás.
A hatvanas évek közepén sokszínűvé nyíló költészet egyik ága a természeti képekből, népköltészetre emlékeztető motívumokból épülő látomásvers, lírai vízió. Már
a megnevezés is a rendkívülire, a szokásostól eltérőre hívja fel a figyelmet. A költő
a maga másképp kifejezhetetlen lelkiállapotát vetíti ki a vízióba, világérzékelésében
épp az volt kifejezhetetlen, hogy eltért a megszokott törvényszerűségektől. A látomás legtöbbször a felajzottságnak vagy megrendültségnek a kifejeződése. Népköltészeti és pszichológiai gyökere nyilvánvaló: más arányok, más formák, színek teremtenek egy új világot benne. A hétköznapi logikával nem is követhetők. Kányádi
43

látomásverseinek (Látomás, Azon az estén, A fenyő úgy látta, Vén juh az ősz stb.)
éppen a plaszticitás a jellegzetességük: szinte valóságos látványként is felfoghatók,
látvány és látomás játszik egybe bennük. A fenyő úgy látta című vers víziójának
titkát föl is fejti a költő: a látvány azért oly különös, azért látomásjellegű, mert a
nézőpont zuhanó, a kivágott, dűlő fenyő aspektusából nézve realitás az, ami m á s
nézőpontból víziónak látszik. A sokat emlegetett és elemzett Vén juh az ősz. K á nyádi legtökéletesebb látomásverse:
Vén juh az ősz, kolompja egyre
gyapja gubancos, gizgazzal tele,
mételyes szemmel baktat
a hegyről lefele.
Hátába
és már
a sáros
szarva

halkabb,

keni vérét az égalja;
senki se tudja, hogy
holdat hozza-e két kajla
közt vagy a vizenyős
napot.

Látvány és látomás egymásba tűnik itt át. Ezt az áttűnést a versnyitó metafora
egyenesen involválja. Kányádi költészetének nyomon követhető motívumrendszere
van. Cs. Gyimesi Éva gondolatébresztő tanulmánya rámutat arra, hogy a Vén juh az
ősznek egyes elemei előtűnnek más versekben is, sőt „motívumai mélyrétegében"
klasszikus balladáink (Júlia szép leány, Molnár szép Ilona) ősi áldozatszimbolikája
is ott kísért. Kányádi összegző jellegű nagy versei általában egy-egy motívumkör
kiteljesítésének az eredményeképpen születnek meg. Az összegző vers jelentéstartalma azáltal is bővül, hogy az egyes motívumok ebben ú j értelemmel, a korábbi
vagy máshol előforduló motívumokkal szinte vitázó, átértékelő viszonyban jelennek
meg. Éppen az átértelmezés szuverenitása szikráztatja föl a jellegzetesen egyéni
hangot. A „vén juh az ősz" metaforát éppen az teszi személyessé, hogy korábban az
„alvó gyönge bárány" a költői én ifjúságát jelentette; a ballada „fodor fehér b á ránya" és a „vén juh" allúziója hasonló szemléletváltozást tükröz. Ha a bárány az
áldozat jelképe, ennek a versnek az egykori bárányt is asszociáló sorsképében nagyfokú csalódottság, kifosztottság és reménytelenség tárgyiasul az elmúlás alapérzésé,vel összekapcsolódva. A látvány-látomás képét úgy teremtette meg a költő, hogy
abban a pusztulás a domináns elem. A kolomp halkulása, a gyapjú gubancossá válása, majd a mételyes szem, a betegség ennek a pusztulásnak a fokozása. A külsőséges mozzanatoktól halad a lényegiek felé, s az élet aspektusából nézve mindegyikre
az omlás, a „lefele" haladás a jellemző. Ezt tovább fokozza a „Hátába keni vérét az
égalja" kép, ez ugyanis ambivalens tartalmú: a vér egyszerre jelenti az égalj színét,
s az állat vérét (hiszen hentesek szokták véres kezüket belekenni a leölt állat szőrébe). A kép tehát azt is jelenti, hogy olyan nagyon lent jár már a hegy aljában a
vén juh, hogy az alkonyati nap is a hátát éri, de jelenti a legyőzöttséget, meggyalázottságot, a korábbi világrend összeomlását is. Ezt a kifosztottságot érzékelteti a
hold és a nap disszonáns jelzője („sáros", „vizenyős") is. A metaforikus vers vonalán ezzel a darabbal tökélyre jutott a költő: olyan pontos a látvány, hogy éppen
ezáltal ösztönöz arra, hogy mint látomást, mint a belsővel azonosuló, azt megjelenítő
képet értelmezzük.
Ha ezek az erősen személyes, közvetlen kifejezésű metaforikus versek a népdalhoz és népballadához kapcsolhatók, Kányádi költészete korszerűsödésének másik
verstípusa inkább a népi életképekhez, jellemképekhez köthető. Természetesen csak
eredeztetésében, hiszen ezek a hatvanas évek közepétől megjelenő, történetet, sorsot
elbeszélő költemények modern versek. Ha a látomásversek elsősorban közérzetet,
hangulatot fejeztek ki, ezek az intellektuális törekvések tükrözői Kányádi pályáján.
Ezekben a versekben szólal meg mély tanulságaival az emberi történelem és a kultúra (Rege, Apokrif ének, Részeges Agamemnon, Pantha rhei, Kufsteini
grádicsok
éneke, Weöres Sándor, Szabó Lőrinc, Arghezi, Kós Károly arcképe alá). Modern
44

példázatok ezek a versek: a történet vagy portré az embernek valamely alapvető
vonását vetíti elénk úgy, hogy a mai érdekűség nyilvánvaló. A Rege a csodaszarvasmondára épül, a vers ideje azonban az emberiség ideje, tere az emberiség létezésének tere, így általánossá, mindig és mindenütt érvényessé emelkedik a szarvas keresésének motívuma. A hit és az eszmény létfeltétele a cselekvő emberi életnek,
vallja. Megfogalmazódik a kiábrándultság is („Nyoma veszett a gímnek, s tán örökre"), nem illúzióépítés a vers, hanem annak kivallása, hogy eszmény, cél nélkül nem
tud nagyobbra törni az emberiség. Bármilyen reménytelen a pillanatnyi állapot, „a
gímnek nem szabad az emlékezetből kivesznie". Ez jelenti a közösség kohézióját és
jövőjét is. Benne van ebben a versben a legszebb emberi vágyak teljesülhetetlenségének a motívuma, az elérhetetlenség tragikuma is, de az is, hogy célok nélkül nem
tud élni az ember. A vers időjátéka fogja meg ezt a kifejezhetetlen eszmét: óidők
úta keresik a gímet, friss nyomát is látják, a biztatás mégis a messzi jövőre vonatkozik, „ha megnősz, biztosan megtalálod". Állandó csalódás, és a mégis táplált remény, az éltető eszmény szükségességének példázata ez a vers.
Az Apokrif ének monológvers, az „idők kezdetén" történt tragikus eseményt
maga a hős, illetve áldozat mondja el, a kerék feltalálója, akit ezért az újításáért
kerékbetörtek. Az archaikus versközeget nagyon is „korszerűsíti" a főesemény mellett a hős hipokrata és kaméleontermészetű környezete, s annak módszerei. A történet jelenkori eseménnyé válik, belesűríti a költő az emberiség történelmi tapasztalatát, s éppen a hatalmas időtávlatoknak az egymásra vetítése ironikus groteszk
színt is ad a versnek, hiszen a jelenkori módon cselekvő figurák neve Bölénytekintetű, Sámán. A történet ily módon azzal a döbbenettel is szolgál, hogy mi sem változott az emberi jellemekben a félig még „barlang szállás" ideje óta. A kerék feltalálójának történetéhez emlékezetünk, kultúránk az emberi haladás nagy harcosainak egész sorát asszociálja. A Részeges Agamemnon múltnak és jelennek ezt az
•egymásba vetítését közvetlenül ki is vallja: „Évezredek óta tart a háború." A fogságból hazatérő katonát Odüsszeusszal és Agamemnonnal szembesíti a vers, a hasonlóságok és különbözőségek töltik feszültséggel és teszik sokrétűvé a költeményt.
Egyetemes, idő fölé emelkedő példázatot teremt azzal is a költő, hogy Szophoklész
é s Homérosz művét vetíti egymásra egy második világháború utáni történetben.
A katona azzal a reménységgel tér haza a fogságból, amelyikkel Odüsszeusz ment
vissza Ithakába, de őt nem várja pénelopéi hűséggel az asszonya, hanem „összeállt
•egy kupeccel". Ez az ellentét az Agamemnon-párhuzamban is benne van: a katonát
•nem ölték meg „s így a gyermekeknek sem kellett bosszút / állniuk a gyilkoson".
Ebből az iróniából már nyilvánvaló, hogy sorsa, léthelyzete mégsem jobb az AgaTnemnonénál: bánatában részegessé lett, féldecikért mesélte hőstetteit „Trójától a
messzi Don-kanyarig". Az időnek és térnek ez az egyetemesítése, Trójától a Don'kanyarig való kitágítása az emberi aljasság változatlanságát fejezi ki. A groteszk és
ironikus szembesítése az egykori Oresztésznek és Elektrának a maiakkal, akik „valami miatt" még a közadakozásból rendezett temetésre sem tudtak elmenni — vád
•és ítélet. Az egykori Agamemnon pusztulása legalább fájt a gyermekeinek s bosszút
esküdtek érte, a mai halála megkönnyebbülés csupán, egy rossz, zavaró mozzanat
kiiktatása az életükből. A történet költői értelmezése itt maga a múltak és a jelen
szembesítése, a reflexió felszívódott a történetbe, a költő ítéletét, szubjektív véleményét, dühét az ironikus hangvétel erősíti föl. A látszólag szenvtelenül elmondott történet a struktúrába és az iróniába asszimilálja a költő heves szubjektív ítéletét. Ezt
az iróniát fokozza a versen végig, s csattanószerűen bontja ki a befejező sor, melyben a költő quasi-idézettel a mai Agamemnon gyérmekeit szólaltatja meg: „Jól járt
szegény. / Isten bocsássa meg a bűneit. Nagy kő / esett le a szívünkről." A Részeges
Agamemnon
éppen azáltal nagyhatású költemény, hogy rendkívüli tömörsége ellenére igen sokrétű az önálló történet, ekként gazdag jelentéstartalmú. Irónia és részv é t tárgyiasul benne, egyszerre szól a háború s az érzelmi elsivárosodás ellen.
A Rege, Apokrif ének, Részeges Agamemnon 1965—66-ban keletkeztek. Feltűnő Kányádi költészetében ekkor ez az összetetté és keserűvé válás, a történelemnek és a
kultúrának az elemei is ezt a csalódottságérzést, lendületvesztést, nagyobb és egye45

temesebb érvényű, eredményeket termő költői küzdelmet tanúsítják. Ennek az e l keserült világlátásnak szinte a gyökérzetét fejti föl a Húsvéti bárány című „Adalék
Picasso-képekhez". Egy torzszülött, kétfejű és háromlábú bárány születésére, és a
körülötte való népi-babonás vélekedésekre emlékezik a költő elbeszélő-leíró versben,,
s ezt a szörnyet avatja a vers befejező reflektív része világkifejezővé, a Picassoképek hatlábú ménjei is realitássá válnak nemcsak jelképes értelemben, hiszen
ehhez a szörnyszülött húsvéti bárányhoz a történelem által produkált szörnyszülöttek és szörnnyé változott emberek hatalmas tömegét kapcsolja a vers horizontjának
nagyvilágnyivá növesztése; a hirosimai borzalom megidézése: „Japánban még ma is
szörnyülködve emlékeznek a húsvéti bárányra, pedig az ottvaló népek, tudtommal,
nem is mind keresztények." A költői szemlélet kitágulása, elmélyülése azt a meggyőződést sugallja ezekben a versekben, hogy ebben a világban már minden l e h e t séges, a legnagyobb képtelenségek is valósággá válhatnak. Rég eltűnt már a nyugalmas, egynemű életérzést sugalló magyaros ritmus és rímes verselés. Zaklatottá váltak a költői formák, a zaklatott, félelmekkel, rémekkel megtelt világ törvényeihezigazodnak. Nincs mód kikapcsolódásra sem, rögtön megjelennek az emberi történelem és jelenkor nyugtalanító, zaklató képei, a költő emlékezete „élmény-élességgel"
őrzi a világot „a mítoszokig visszamenően". A függőleges lovak fájdalmánál is nagyobb szenvedés és rettenet keres kifejezési formát és szabadulást, a bartóki disszonancia foglalja el a nyugalmas zsánerképek helyét (Kikapcsolódás, Függőleges lovak,.
Emlékezetem,
Bartók).
Kányádi azonban életérdekű költő, nem enged a „semmi sodrának", a világ és
az ember kiábrándító, lehangoló tényeivel, fájdalmainak mélységeinek tudatosításával, átélésével szinkronban hatalmas küzdelmet vív az eszményekért, az emberi
jobbratörés értelmének megnyeréséért a maga világképe számára. Két nagy forrását
fakasztja föl ennek költészetében: a népi életét és a kultúráét. Mindkettőben a
magatartás, az emberi vonás izgatja, így alig válik szét a kettő.
Kányádi morális értelemben is cselekvő költő: a küzdelmet, a helytállást, a k á r h a
a reménytelent is sokkal többre becsüli, mint a megadást, a belekövülést a f á j d a lomba. Megtartó, cselekvő példákat keres, a léleknek akar várat építeni zord idők
ellen. Kós Károly arcképe alá című portréverse éppen a cselekvő, teremtő embert
emeli föl, az alkotásai fölé is, „falak omolhatnak, kövek is váshatnak", de a cselekvő, teremtő ember diadalmaskodik az időn is, mert létérdekű eszmény testesül
meg benne. Az értéktudat teszi nyugalmassá, egyszerűségében is rendíthetetlen nagyságúvá a verset. Az alkotó ember éppúgy diadalmaskodik az időn, mint az évezredes hegyek:
Barázdált orcádról
az idő aláfoly,
mint az olvadó hó
a vén Maguráról.
A versihlető alkalom — Kós Károly 85. születésnapja — is segítette talán, hogy
ilyen rendíthetetlen biztonságtudatot sugall a vers. Ekkortájt keletkezett egyazon
építkezésű prózaversei (Szabó Lőrinc, Weöres Sándor, Arghezi) is a feltétlen magavállalást emelik erővé. Ezekben a portréversekben éppen az aprólékos bemutatás
hozza létre a prózavers-struktúrát; egymás mellé mossa a különféle elemeket: a
költő egyformán vállalja örömeit, szenvedéseit, játékait. Ezek leltára a vers, melyből a magavállalás éthosza nő föl. A Kufsteini grádicsok éneke Kazinczyja nehéz
léthelyzetben, leendő börtönével ismerkedve mutat emlékezetes példát az emberi
méltóság védelmére.
Ez a példakiemelő gesztus állítja emlékezetes nagy verseknek a tengelyébe a
hivatásukat példásan betöltő egyszerű embereket a hatvanas évek második felében
(XC. zsoltár, El-elcsukló ének, Kádár István siratása). A XC. zsoltár az emberi szívósság apoteózisa, tárgyilagos bemutatása egy halálig munkás, tevékeny életnek, a
halált is megvárakoztató emberi erőnek. A példázat érvényét nem csökkenti a ki46

vételesség, mert a bemutatás életszerűsége feledteti a rendkívüliséget. A XC. zsoltár
1965-ből való, előképe a későbbi El-elcsukló éneknek, mely hasonlóképpen egy egyszerű
ember portréja, de sokkal összetettebb. Nézőpontváltó, montírozó struktúrája nagy
hatású példázattá emeli: a külső bemutatás, a költői leírás a lemondást, a pusztulást:
sugallná, de a lírai hős vallomásai, emlékezései az életnek egyetlen ember életén
túlmutató értelméről vallanak. Az egyszerű ember cselekedetei önmagukban is jelképekké válnak: a háború idején fordított prométheuszi tettet hajt végre, a könyveket menti a fűtőanyagsorstól, a kultúrából kiszorított ember legfőbb gondja, hogy
a fiát tanulásra biztassa stb. Valamennyi tette a körülményeivel szemben a nemes
ügyért való helytállást mutatja, pedig olyan világban élt, melybe „A ló s az eb
beledöglenék, / az ember beleszokik." Prométheuszi ember. A Kádár István siratása.
a ki nem bontakoztatott, körülményei által szűk térre szorított tehetség pusztulásának fájdalmát énekli, a falusi Platón Prométheuszéhoz fogható kínját beszéli el, elbeszélő vallomáskeretbe illesztett monológban, a „kipróbált példabeszédek" árulását,
is igazolva.
III.
Kányádinak ez a történetekben, portrékban — olykor szenvtelen tárgyilagossággal, máskor közvetlenebb vallomáselemekkel is — megnyilatkozó világképe illúziótian a világ bemutatásában, s kikezdhetetlen az eszményépítésben. Jó érzékkel vette
észre tíz évvel ezelőtt Székely János — aki különben Kányádit már akkor a legmagasabb igényekkel szembesíthető költőnek ismerte el, hogy Kányádi „tisztult humanizmusában" van valami furcsa: „nem érzem eléggé odabent, a bensőségben kimunkáltaknak, alternatívákból kifejlődötteknek, antitézisekkel, kételyekkel szembesítetteknek ezeket az elveket; nem látom őket keletkezésük dinamikájában, in stata
nascendi. Jók, becsületesek, tiszták, bátrak — és készek", „talán túlságosan is egybehangzóak mind egymással, mind a hagyománnyal". Bizonyos, hogy Kányádi rendíthetetlen eszményhite, példafelmutató szándéka tartalmaz bizonyos egyszerűsítő elemeket a hatvanas években is. Petőfi, a népköltészet, s a magyar irodalom reménykedő, cselekvő vonulata érinti meg igazán mélyen, ezt az ösztönzést kapta gyermekkorának élményvilágából, az egyszerű falusi közegtől is. Olyan nagy hittel indult az
ötvenes évek legelején, hogy ez a hit sokáig eltompította a kételyeit. A hatvanasévek végén — Székely János megállapítása idején — azonban már újabb metamorfózisát is látjuk költészetének: előbb a személyesség előtérbe kerülése teszi drámaiváa versvilágot, majd a hetvenes évek verseiben — a Szürkület kötet érzékenyen mutatja ezt — ez a személyesség a szűkebb közösség gondjainak személyes vállalásával, az ezzel való azonosulással válik még drámaibbá és összetettebbé. S Kányádi
vállalt hitének, törekvéseinek mélységét, átéltségét, bensőből és küzdelemből valóeredezettségét az igazolja, hogy ezekben a mélyebb poklokban sem veszti el, ezekből is fel tudja hozni, hiteles művészi erővel. A hatvanas évek végén erősen megérinti gondolkodását az egzisztencializmussal és az abszurddal rokon életérzés, felfeltünedezik a heroikus pesszimizmus egy-egy motívuma is költészetében, de Kányádi tartása mélyebb gyökérzetű, elemibb erejű. A „végső vereség" és a „hiábavalóharc" beismerése csak pillanatokra tűnik föl nála (Félvén se félve,
Palackposta)..
Ezek az eszmék és érzések éppen azáltal kapnak jelentős funkciót költészetében,
hogy újabb, küzdelmesebb, végleteket merészebben megjáró periódusában ezekkel
is szembenéz a létérdekű intellektus és a közösségi elkötelezettség, az eredendő emberi létbizalom eszközeivel. Összetett, nagy küzdelemverseket teremt ez a dráma.
Példák helyett, eszmények helyett a személyiség minden rétegének mozgósításával,
magát a küzdelmet, az intellektuálisát és érzelmit egyaránt — jelenítik meg nagy
parabolaversei. A korai Petőfi-ösztönzés után a hatvanas évek közepe táján az.
illyési tárgyszerű költészet közelségét érezhettük, most a hatvanas évek végén és a
hetvenes években József Attila kései nagy korszakának pokoljárására asszociál a
mindenképpen analógiákat keresni akaró tekintet. Világegyetemnyivé tágult Kányádi
költői világa, s ebben keresi a személyiség, majd a nemzet és nemzetiség helyét,
4T

életlehetőségeit. Az El-elcsukló ének már exponálja ezt a mélyebb drámát, de ebben
még a példaként megrajzolt, bemutatott édesapa a maga egyéniségének a belső erejével hat, s válik általánosabb jelentésű példázattá. Példát állít a költő, s szükségképpen eszményit. A Könyvek s kolompok között nyitja meg a nagy versdrámák
sorát. Leírással kezdődik, miként József Attila nagy gondolati versei, de ezt csak
ezért érdemes megemlíteni, hogy szemléletesebben álljon előttünk Kányádi költészetének sajátossága: a leírásból jelkép emelkedik ki egyre erőteljesebben, s a vers
megőrzi tárgyszerűségét, de a jelkép lírai elemekkel szövi át, másrészt a jelkép a
vers intellektuális síkjának is alapeleme. A leírásban már felvillantja a jelképet,
melynek az értelme a vers folyamán mindig gazdagodik. A zsúfolt könyvtárszoba
kincsei „süketek a csengettyű-hangra". Ezután látjuk a polcokra aggatva a gyerekkori világ emlékeit, az ereklyévé vált csengettyűt és kolompot. Ez a szembesítés a
parasztból intellektüellé lett ember kettős világát mutatja, a következő egység, egy
József Attilla-idézet („Akár egy halom hasított f a . . . " ) a kettős világnak a determináltságát hangsúlyozza. A továbbiakban a vers ennek a két, egymástól idegen világnak, az egyszerű, bensőséges, tiszta és reményes gyermekkornak, természeti világnak
és a könyörtelen intellektusnak a küzdelme a költőben azért, hogy ezt a kettőt szintézisbe hozza:
loane, ugye érted
a
csengettyű-beszédet?
loane, ugye hallod
most is a kis kolompot,
s az anyókát, az édest,
a
gyapjú-kötényest,
és fiát, ki övnek
gyűrűt
viselhet.
S tudod: akár a vér kering
bennünk az értelem
s éppúgy, mint őseink
korában — védtelen.
Hit és hitetlenség alternatívái élesen villannak itt szembe, s a vers további részében
az ellentétet a baráti kéznyújtás, s a szomszéd szobából áthallatszó szelíd szuszogás
emberi melegsége oldja. Az értelem reménytelenségére a közösség akolmelegéből
merít erőt a lírai én. Amíg megvan a „segítsz nekem s én segítek neked" lehetősége,
addig van mibe fogódzni.
A Fától fáig motívumokat összegző és kiteljesítő nagy vers, még nehezebb küzdelemben mutatja a költőt: a közösség melegét sem adja mellé, hanem a gyermeki
védtelenség képeibe vetíti ki világlátását, életérzését. Nagy erővel tör most elő a
gyermekkori élmény, az alkonyati erdőben lovait kereső gyermek szorongása, félelme, magabiztatása a felnőtt ember életküzdelmébe tűnik át. A gyermeki szemlélet
és a filozófia játszik egybe, a gyermek félelmében szeretne bokor, ág, avar stb.
lenni, csak kiszolgáltatott léthelyzetéből szabaduljon, „csak lovait kereső kisfiúnak
ne lenni". (Camus — emlékének Kányádi ekkor verssel adózik — is boldogabbnak
tudná létét, ha fa lenne a fák között.) De a gyermeki lélek törvényei szerint a legnagyobb félelemből nő föl a legnagyobb álmodozás, s ezt a két végletet, megfeszítettséget szinte ellenpontozza a gyermekmondókák montázssora, a gyermeki világ
természetes közege. Egyre nyilvánvalóbb a vers folyamán, hogy nemcsak az egykori
kisgyermek kelepcehelyzetéről van szó. A vers az egész emberi élet idejét átfogja,
előbb a „nevemet a fába vésem" elhatározását látjuk, később már a „neved heges
hieroglif" jelzi az idő múlását, útjelző gallyait is kinőtték a fák, az akkor keresett
lovakról is kiderül, hogy „Száraz ágon csüng a csengő / lovad farkas tépte széjjel".
Megnőtt a létben az egykori gyermeki félelem, lefoszlott a világ édessége, „dzsungel
már az erdő" a férfi számára, s a gyermekmondókák helyét, szerepét, fényességét a
reménytelenséget, kiúttalanságot bizonyító filozófusok magyarázata veszi át öngyil48

kosságra biztatón. A francia és német nyelvű — bizonyára e két fajta egzisztencializmusra utaló — szöveg a teljes reménytelenséggel már egyértelműen a férfinek
szól („C'est la vérité monsieur" „Die letzte Lösunk mein Herr"), a megszólítás nyomatékkal utal erre. A „hurkot himbáló filozófusok" felhívására valahonnan, a már
az anyaméhben is hallott csengőszó tájékáról, az életnek elemibb, élni akaró övezetéből — abból a régióból, amelyik a gyermeki szemléletnek még problémátlanul
része! — jön most az ember válasza: „Fél tizenkettő / bolond mind a kettő." A választott nemlét nyugalmával szemben a létezés küzdelmének és szenvedésének a
vállalása minősül emberi princípiummá. Még akkor is, ha az anyatej édessége közben ecetté válik, s az ember erői egyre fogyatkoznak ebben a küzdelemben:
Tovább tovább fától fáig
magad lopva
botladozva
Anyatej
Hangyatej
Ecet
Nem öncél itt a küzdelem, ebben teljesedik ki a csengettyű szimbólumértelme: ahogy
a gyermek kereste csengős lovait, úgy keresi az ember mindenkor a maga értékét,
teljességét. Célképzete olykor világosabb, máskor nem is látszik, de létérdekű, s az
etikus személyiség nembeli jellemzője („folyton hallom hallom régen / Hallottam az
anyaméhben... Rég nem hallod mégis hallod"). Ennek az esztétikumában tökéletes,
nagy versnek nem az az igazi gondolati érdeme, hogy a küzdésben jelöli meg az
ember hivatását — ezt sokan megtették már —, hanem hogy szuverén költői eszközökkel, a maga költői eredményei (Gyermekkor, Apokrif ének, Rege, Könyvek s kolompok között stb.) szintéziseként a mai ember kételyein is át tudta emelni ezt az
élethitet.
A Fától fáig olyan összegzés Kányádi Sándor pályáján, amelyre építenie lehetett
a hetvenes években is, amikor költészete a személyiség gondjaiba emelte a szűkebb
közösség létkérdéseit. Lírájától sohasem volt idegen a közösségi szemlélet, de a hatvanas években — bizonyos értelemben a sematizmusra adott reakcióként — elsősorban a személyiség léthelyzetét vizsgálta. Egyetemes érvényű példázatai általában
a személyiség mai kérdéseire adtak egyféle markáns választ. Űjabb lírájában, azzal
a világtendenciával szinkronban, amely a nemzeti-nemzetiségi kérdések előtérbe kerülését mutatja, szűkebb közösségének léte és létperspektívája személyes gondként
szólal meg. A Szürkület kötetben feltűnő a kollektív alanyú versek elszaporodása,
illetve a vallomások, portrék, kompozíciók közösségi ihletettsége. Kányádi lírai közérzete keserűbbé vált, bizonyos, hogy szoros összefüggésben ihletkörének említett kibővülésével. Ha korábban az anyatej-hangyatej-ecet relációt tapasztalhattuk, most
elsősorban a hangyatej-ecet emelhető a közérzet jelképévé: a groteszk, játékos f á j dalomoldás és a keserűség közvetlen vallomásai. Versalakzatai rendkívül színes képet mutatnak, aligha lehetne két-három főtípust kiemelni belőlük. A korábbi típusok mindegyike előfordul, személyesebb formában, s ezt láthatólag az motiválja,
hogy a személyiség kiszolgáltatottabbnak, szűkebb térre szorítottnak érzi magát, mint
korábban. Költői eszközeit nagy biztonsággal szervezi meg — a félelem kifejezésére,
a személyiség integritásának foggal-körömmel védésére. Egy 1963-as versben a rezgőnyárfa, ez az akkor „nem éppen mai verskellék" mint akaratlan, magától előtolakodó motívum volt inventor, most az ablak elöl jóval beljebb kerülve, a személyiség félelmének kifejezéseképpen válik „mai verskellékké": „kebelembe rezgőnyárfát / kötnek alá árva bárányt" (Jönnek hozzám). A korábban kialakított tárgyias
dialógusvers (Teraszon) most abszurdoid minidrámaként és személyes vallomást integrálva védi Kányádi etikai eszményét. Most sem adja fel a Harmat a csillagonban
megvallott egyenes beszédet mint ars poeticát, de ez az igény szükség esetén elvezeti
a „némavershez": „Ezután majd, amikor már-már vérembe rögösödnek a ki nem
4 Tiszatáj

49

mondható szavak, megpróbálom nagy költőnek érezni magam" (Időmadárijesztő).
Ez
a keserűségből kipattanó abszurd humor oldottabb formában szólal meg az elbeszélő
jellegű különös mai életképben (A ház előtt egész éjszaka), mely alcíme szerint
„reminiszcencia", s ez bizonyára Kányádi Sándor Két személyes tragédia című drámájára utal. Mindkettő az emberben kialakult félelemtudat groteszk-ironikus és f á j dalmas bemutatása.
Utalásos versei egyértelműen abban jelölik meg a személyiség megrendülésének
okát, hogy pusztulni látszik szűkebb közössége, „ki megfagyott ki megfutott". Petőfi
farkasai szenvedéseik ellenében elmondhatták: „De szabadok vagyunk!", Kányádié
már azt panaszolja, hogy ez a tartás olyan magányosságot hoz, melyben a szabadság
értelme is megkérdőjeleződik:

e

csonttá fagyott a szabadság
ehetetlen
társa sincs hogy belemarna
tehetetlen

A nagy változást a cím is pontosan jelöli, A farkasok dala felől nézve Kányádi vallomása Ellenvers avagy folytatás. Jékely Zoltán híres költeménye (A
marosszentimrei templomban) fogyó gyülekezetről adott hírt a harmincas években, a kis közösségben tizenegyedik a pap volt, tizenkettedik maga az Isten. Kányádi erre utaló verse
„folytatás": „csupán egy ajkon szól már / paptalan marosszentimrén / haldoklik
szenei molnár". Az utalásos versek közül még az a leginkább oldott, megbékélő,
amelyikben az élete delén túllépő költő a halállal, a maga egyszemélyes halálával
vet számot (Arany Jánosra gondolva).
A halál lényegében most jelenik meg Kányádi Sándor költészetében, s nagyon
változatos hangszereléssel. A belenyugvástól a pedig „volna még valami mondanivalóm" nosztalgikus élethimnuszáig, az öngyilkosság kísértésétől a „valami gyönyörű
nőnemű halál"-lal való kaland játékos feloldásáig váltakoznak a versek. Nagy érzelmi feszültséggel töltött költői képek fejezik ki egy élménykör változatait. A költői
személyiség mély közösségi elkötelezettségét bizonyítja, hogy a haláltéma is akkor
kap leginkább drámai kifejezést lírájában, amikor nem a saját elmúlását jelenti,
hanem kollektív érvényre emelkedik, s egy nemzetiség létgondjainak vizsgálatává nő.
Kányádi Sándor újabb költészete rendkívül sokoldalúan és nagy erővel, vonzással térképezi föl a nemzeti-nemzetiségi érzésnek, tudatnak a személyiség mélyebb
régióiban meglevő „hajszálgyökereit", az elemi erejű kötődést a szülőföldhöz, anyanyelvhez, nemzeti kultúrához, hagyományokhoz, a közösségi megmaradás biztosítékaihoz. Nem vallomást ír a szülőföldhöz vagy a néphez, hanem tetten éri' a megfoghatatlant, megfigyeli magán és másokon ennek a kötődésnek a szálait és erejét (Egy
zarándok naplójából, Játszva magyarul, Sóhaj, Töredék, Mikor szülőföldje
határát
megpillantja, Mikor Janus elhagyta Paduát, Fekete-piros, Emlék-virrasztó,
Halottak
napja Bécsben). Egyetlen hangulat kifejezésétől a nagy, összegző kompozícióig ível
a sor. A nemzeti-nemzetiségi tudat és létezés elemi emberi szükséglete, igénye éppúgy evidencia ebben a lírában, mint veszélyeztetettségének ténye. Kányádi Sándor
és Sütő András világképének ez a legfontosabb közös vonása, meg az, hogy a közösség fennmaradása legfontosabb biztosítékának az anyanyelvet tudják. „Egyetlen megmaradt uszonyunk" — mondja Sütő, s az anyanyelv „védősáncairól" beszél, „egyetlen botunk fegyverünk az anyanyelv" írja Kányádi (Apáczai), akinek szintén régi
gondja a nyelv (Részeg motyogó). Nyelvnek, nemzeti tudatnak és közösségi kibontakozásnak összekapcsolása a nagy időszeleteket bejáró, riadalmat és reménységet
fogalmazó Noé bárkája felé. A Fától fáig-szerű, látványból kinövő nagy példázatversek kiemelkedő darabja a Fekete-piros. „Mozdulat-ország" a látvány: a feketepiros népviseletbe öltözött „kimenős" széki lányok néma tánca Kolozsvár utcáin.
Szinte archaikus eredetű összetartozás-tudat, ősi mozdulatfolytonosság („A magnó
50

surrog így, amikor hangtalan másol") ez, de roppant idegenségben (a világ ki-be járását nem látják, „fejük fölött neon-ág"), föl-föllobbanó dallamaikat csak a költő
érti. Táncuk jelképpé nő, hatalmas emberi tartás fogalmazódik meg benne: „Körbekörbe / m a j d pörögve / majd verődve / le a földre / föl az égre / szembenézve / sose
félre: / egy pár lány, két pár lány / fekete-piros fekete / táncot jár". A mozdulatoknak jelentésük van itt, miként Sinka balladájában (Anyám balladát táncol), egy nép
küzdelmeit jelölik alapelemekre egyszerűsített formában, a színszimbolikával is élet
és halál örök esélyeit sugallva. A látványt átszövő, ahhoz kapcsolódó reflexió azért
különös hatású, mert nem magyarázza a mozdulatokat, hanem eredetükre kérdez rá,
így tágítja ki a vers világát időben és eszmében egyaránt. így mutat rá egy nép
belső titkaira, ösztönös önvédelmére. De élesen alternatív, fekete-piros perspektíváira is:
A magnó surrog így.
S amit ha visszajátszol:
Koporsó és Megváltó-jászol.
A Halottak napja Bécsben minden lényeges szempontból — nyelvileg, a versstruktúra tekintetében, érzelmi és gondolati vonatkozásban — összefoglaló verse
Kányádi Sándor újabb költészetének. Olyan hatalmas kompozíció,- amely egymagában is képes tükrözni a teljes költői világképet. A struktúra egymástól eltérő kisebb
egységei szervesen épülnek nagy egységgé, olyan dialektikus egésszé, melynek részei
feleselnek is egymással. A nagy egészben szintézisbe épül Kányádi költészetének
minden nyelvi színe, rétege: a mondókák, népköltészet, népnyelv, t á j szavak, idegen
nyelvi elemek, a magas kultúra képi és fogalmi elemei, az érzelmi vallomás és az
érvelő intellektus kifejezőeszközei. A kompozíció lélektani motiváció szerint épül: a
költőt meditációra, számvetésre indítja a lírai alapszituáció:
Oszlopnak vetett háttal
hallgattam az ágoston-rendiek
fehérre meszelt
templomában
hallgattam a rekviemet
Ez a költő versbeli helyzete, ebben lepik el egyre zaklatottabban az érzések és gondolatok, emlékek, asszociációk. A bécsi idegenségben („Mert a legárvább akinek /
még halottai sincsenek") egyén és közösség kérdései is ú j összefüggésbe kerülnek.
Közösség nélkül a személyiség sorsa és elmúlása is értelmetlen („kit érdekel hogy
erre jártál"). Haláltudat, a rekviem hangjai, az idegenségérzés együttesen motiválják a szaggatott meditációt, melynek lenyűgöző totalitása abból ered, hogy a népsorral azonosuló költői személyiség az időben kitágítva, múltban és jelenben keresi
népének helyét a világ más népei között, s ily módon világösszefüggésben, egyetemes emberi szinten is értelmezi a történelmet. Érzésvilágában és meditációjában
egymás mellé kerül Balassi Bálint négyszáz évvel ezelőtti bécsi élménye, s a mai
költő idős édesapjának története, Mátyás király és a második világháború pusztításai, regölések és katonai parancsszók hangjai. A költőnek mindenhez személyes
viszonya van, benne összegződik a múlt és jelen. Ekként kéri Mátyás király égi közbenjárását:
s lenne
védelmünkre
hogy ne kéne nyelvünk
féltünkben
lenyelnünk
s önnön
szégyenünkre
4*

51

Ekként könyörög jobb híján a nem létező Ürhoz („Uram ki vagy s ki mégse vagy /
magunkra azért mégse hagyj"), majd érvekkel védi népe létjogát az emberi egyenlőség, a népek egyenlőségének törvénye értelmében. Vallomás, könyörgés, érvelés,
történet, parafrázis — megannyi külön szín a nagy kompozícióban, mely egészében
egy jelentős költő összegző remekműve, s egy nép fekete-piros tánca a versben.

A vers: állandó hiányérzetünk ébrentartója
KÁNYÁDI SÁNDORRAL BESZÉLGET A KÖLTÉSZETRŐL,
MAI DOLGAINKRÓL KÁNTOR LAJOS
— Állítólag filológus ül szemben veled, engedd hát meg, hogy az első kérdés
Szürkület című, ú j versköteted számos ars poeticájából épp a Bori Imrének, közös
barátunknak ajánlottat „szúrja ki", a ciklus első darabját; hiszen a Széljegyzet
lábjegyzettel inkább a mi műfajunk, semmint a lírikusé. Bár Te a költők azon f a j t á jába tartozol, akik emlékezetből idézik verseiket — szívesen is mondod őket barátaidnak, azon frissiben —, az olvasók kedvéért idemásolom az első szakaszt:
riszálják magukat
tetszetős
interjúkban riszálják
magukat
európa boldog költői egymással
versenyeznek
a beállás
különböző pózaiban alkotási
nyavalyáikkal
traktálják
aki még traktálható
beszélnek
beszélnek
egymásnak
beszélnek
Másfél évtizede olvasom rendszeresen, megjelenésük pillanatában a verseidet, versköteteidet, néha élőszóban ismerkedhetem velük, nagyjából ismerem, amit írtak
róluk. De még ellenségeidtől sem hallottam a vádat, hogy Te az egymásnak beszélő
költők, irodalmárok közé tartoznál. Aki tud verset olvasni, aligha értelmezheti a felkapott, divatos, agyoninterjúvolt poéták iránt táplált irigységnek a Széljegyzet
lábjegyzettel utolsó sorát: „nekem pedig savanyú a szőlő"...
— Van Nagy Lászlónak egy verse, amelyik így kezdődik: „Műveld a csodát, ne
magyarázd" (Hegyi beszéd). Az imént idézett vers is egyáltalán csak annyiban ars
poetica jellegű, hogy költőket vesz célba, a nyilatkozókat, interjút adókat, vagyis
olyanokat, akik a csodát magyarázzák. Az interjúk kísértete j á r j a be a világot, lassan a kritikát, a könyvismertetést, de még a verset, magát az irodalmat, „a csodát"
is kezdi kiszorítani a csodamagyarázás, a műhely-intimpistáskodás, erre ölt nyelvet
az én versem s a végén a lábjegyzet, a maga öniróniájával, kiveszi az esetleges
irigységgel gyanúsítok szájából a szót; tudom, azt mondhatjátok: nekem pedig savanyú a szőlő.
— A Szürkület több mint tizennégy ezres itthoni példányszáma (és a „Legszebb
versek" két kiadásában a 23 500 — mondjuk a kétmillióhoz arányítva) önmagában
is tiszteletet parancsoló, tudva azt, hogy egyik kötetedet sem kellett, mint a könyvesboltok polcain elöregedettet zúzdába küldeni. Sőt, a zúzdaügy nálad egészen másképpen áll. Ma már régiesnek tűnő szóhasználattal úgy mondanám, néptanítónak
52

jelentkeztél, közösségi — szinte azt mondtam: intézményes — szerepet vállaltál. Egészen nagyformátumú s az utókor esztétáitól kevésbé becsült elődeid is voltak e „műfajban". Hagyjuk egyelőre a kérdés irodalomesztétikai oldalát, az önként vállalt
funkcióval járó kötöttségeket, maradjunk egy kicsit az irodalom- és nyelvszociológiánál. A legutóbbi kolozsvári Kriterion-könyvnapon megérdemelt hatalmas taps fogadta Apáczaidat. Te Apáczai „elöljárói tekintetének fénykévéit" villantottad elénk,
s a Gyulafehérvárról Kolozsvárra jövő diákok járta irányt, illetve ösvényt állítottad
követendő útnak. Utóvégre ez nem választás kérdése; azt is természetesnek vesszük,
hogy a termőföldet s a levegő oxigénjét nem próbáljuk műanyaggal helyettesíteni.
Tehát, amikor azt mondod, „egyetlen batyunk botunk fegyverünk az anyanyelv", a
költő nyelvművelő, anyanyelvművelő kötelességét is kiemeled. Nyilván arra számítasz — s az említett példányszámok szerint megalapozottan —, hogy verseidet tízvagy éppen százezrek olvassák. Ismerve líránk mindig is történelmi jelentőségű közéleti szerepét (amelyben rokon a román költészet s általában a közép-kelet-európai
népek költészetének a természetével és történetével), mégis megkérdem tőled, nem
túlzás abban reménykedni, azzal biztatni magunkat, hogy a költészet mindent magára vállalhat, mindent megoldhat?
— A példányszámmal lehet is meg nem is dicsekedni. Nem biztos, hogy csak a
verseimnek szóló érdeklődést jelez a szokatlan magas szám. Minden bizonnyal, ha
a kortárs magyar líra minden könyve, vagy legalábbis a java, a versszeretők előtt
állna a könyvesboltokban, jobban megoszlana a figyelem, és én boldogan beérhetném pár ezres példányszámmal is. Azt is jól tudom persze, hogy a példányszám
nem azonos az értékkel, a minőséggel, de ebből az sem következik, mint sokan hinnék, hogy minél kevesebb példányban jelenik meg egy verskötet, annál nagyobb
esztétikai, egyáltalán költői rangot jelent. Örülök a nagy verskeresletnek, s hogy
általában a könyvnek nálunk ilyen sikere van, tudom, hogy ez egyben szocialista
kulturális forradalmunk nagy eredménye. De azt is tudom, és fájlalom is, hogy egyben csököttségünk jele is. Mivel a nemzetiségi szellemi létnek mondhatni egyetlen
anyagcsere-lehetősége az írás, a könyv, következésképpen — ezt is már sokszor kinyilatkoztam — nagyobb az író, a nemzetiségi írástudó felelőssége is. És ezzel együtt,
mindezek tudtával, mégis azt mondom neked, anélkül, hogy a ló másik oldalára
esnék, hogy egyáltalán nem reménykedem abban, hogy a költészet mindent magára
tudna vállalni. Annyit vállalhat, ámennyit külön-külön minden költő, író a maga
teherbíró képessége, alkata, szemlélete szerint vállalni tud. Megoldani a költészet
semmit sem oldhat meg. Nem is feladata.
A vers szerintem állandó hiányérzetünk ébrentartója. Ez az én zetelaki tézisem,
ugyanis ott voltam kénytelen először megfogalmazni. Arra a hiányérzetre gondolok,
ami a teremtőt gyötörhette a hetedik vagy nyolcadik napon, látván a mű tökéletlen
voltát.
— Rutinkérdésnek tűnik, bár nem annak szántam. Sokat jársz úgynevezett „íróolvasó találkozókra", s tudom, számodra ezek nem rutinfeladatot jelentenek; olvasóid, hallgatóid méltányolják is ezt a szüntelen jelenlétet, bizalmat, együttgondolkodást. Minthogy a Napsugárnál dolgozol, e találkozók egy részén a legfiatalabb és
legfogékonyabb olvasókat is gyakran felkeresed — amellett, hogy rendszeresen szólsz
hozzájuk, versben és prózában, a még mindig legjobb gyermeklapunk oldalain. Mi
ezeknek a kisgyerek-olvasóknak a perspektívája, hányadrészük maradhat meg felnőtt korban is verseid, általában a magyar vers, könyv „fogyasztójának"? Hogyan
befolyásolja szemléletük, ízlésük alakulását az iskola? Azt hiszem, irodalmunk jövőjének ez egyik alapkérdése. De nem csupán a hazai magyar költészet és próza, a
dráma és az esszéírás (olvasás) jövőjéről van szó. Ide kapcsolnám a kérdés másik
oldalát is: megnyugtathat-e a verskötetek és regények pillanatnyi magas példányszáma, miközben a szaknyelv romlásáról kell tudomást vennünk? Mint a Napsugár
„testvérlapjának" a szerkesztője (ha elfogadjuk Földes László szellemes aforizmáját
a szenilis gyerekek, illetve a gyerekes felnőttek lapjáról), tanúsíthatom, milyen nehézségekkel küzd a Korunk a közgazdasági, csillagászati vagy biológiai jellegű tanulmányok megválogatásában, „magyarításában". Ilyen körülmények között marad53

hat-e a költészet hagyományos keretei, formái között, megelégedhet-e a két világháború közötti korszak örökségének konzerválásával? Nyilván nem arra gondolok,
hogy főiskolai kurzusokat helyettesítendő, hexameterben természettudományi traktátusokat írjanak a költők, de egy ú j asszociációs rendszerre mindenképpen. A Te
költészeted alakulása is példázza, megítélésem szerint legalábbis, hogy a lírai hagyomány szimpla reprodukálásánál többet követel meg a kor. S éppen a közéleti
költő, egy közösség szószólója előbb-utóbb szembenéz ezzel a problémával. Mint
ahogy Te is szembenéztél vele, s a mai Kányádi nem azonos már a Virágzik a cseresznyefa szerzőjével. Ha jól emlékszem a biológiára, egy negyedszázad alatt többször is kicserélődnek az ember s e j t j e i . . .
— Hát én valóban sokat járok író-olvasó találkozókra, évente körülbelül 50—60
alkalommal szoktam megjelenni „a kis- és nagyérdemű közönség" előtt, és a dolog
természetéből adódóan, mivel én a Napsugárnál dolgozom, hát nagyrészt gyerek- és
ifjú olvasókkal találkozom. Ennél nagyobb öröm számomra csak az, hogyha az úgynevezett néppel, a régi értelemben vett néppel, a falusiakkal találkozhatom, s volt
már az életemben néhányszor ehhez is szerencsém. Ezeknek a találkozóknak az
értelmét én abban látom — egy kicsit talán túl merész a hasonlat —, mint Kodály
Zoltán, aki a zenei ábécé oktatását annyira fontosnak tartotta; én az ilyen találkozókat magán költészeti-irodalmi ábécé-tanfolyamoknak fogom fel.
— Engedd meg, hogy közbekérdezzek, emlékeztetve Tamási Áron visszaemlékezésére, és saját farkaslaki élményeimet, a Tamási testvérek szavait is felelevenítve; Tamási idejében az irodalmat ott csupán mint pénzkereseti forrást értékelték,
s még az író rokonsága is eszerint minősítette az Ábel szerzőjét. Vajon a költészet
befogadása, megítélése tekintetében más a helyzet, vagy kultúrforradalmunk hozott
ilyen változást az utóbbi évtizedekben?
— A kettő összefügg. És ha nem tűnik szerénytelennek, most már a helyi viszonyokra alkalmazva ezt a beszélgetést, éppen farkaslaki példával élhetek. Én, ha a
szó nem volna lejáratva, azt mondanám, a szocialista kulturális forradalom győzelmét is látom benne, de az ilyen író-olvasó talpalásnak is látom az eredményét.
Éppen Farkaslakán volt az a boldog pillanatom, ahol falusiakkal, nagy százalékban
szénégetőkkel találkozhattam, abban az ifjúsági házban, amely Tamási Áronnak volt
az első iskolája. Itt gyűltek össze vagy százan, azokkal tartottunk egy irodalmi órát,
és meg kell mondanom, hogy az a légkör és az az élmény egészen más természetű
volt, mint hogy egyszerűen pénzkereseti többletmunkának tudhatnók be az írói foglalkozást. És nagyon remélem, hogy az is hozzájárult, nem először voltam m á r ott,
hogy az ábécének már jól a végefelé tartunk Farkaslakán, ami az irodalomoktatást
illeti; én ugyanis azzal kezdtem, ha szabad itt megismételni, hogy ha egyszer megrajzolnák a magyar irodalom térképét, akkor Farkaslakát ezen a térképen nem nagyközségként, hanem olyan nagyvárosként tüntetnék fel, mint Nagyszalontát vagy
Kiskőröst.
— No de mi a helyzet a Székelyföldön kívül élő felnőtt és gyermekolvasóinkkal? Ott hogy alakulnak majd az arányok?
— Jóslásba nem bocsátkozhatom, de hogy lesz ezekből a gyerekekből felnőtt
olvasó, nekem szent meggyőződésem; nemzetiségi létünkkel is összefügg az irodalomra való jobb odafigyelés, és minden bizonnyal ugyanolyan arányban fog továbbra
is nőni az olvasók száma, mint ahogy eddig nőtt. Én merem remélni azt, hogyha
eljönne valóban az az óhajtott idő, mint mondottam, hogy minden kortárs irodalmat
kézhez kapna az olvasó, a jó romániai magyar irodalomnak nem csökkenne a példányszáma. Persze naivság feltételezni, szó volt már róla, hogy az irodalom mindent
megoldhat. Nem a Székelyföldön, hanem egy bihari „terepen" mondottam el, ahol
az ifjúsági és gyermekirodalom missziójáról kellett beszélnem, hogy én az irodalom
nagy nevelő küldetésében ugyan hiszek, de a nagy eredményeit világviszonylatban
azért nem túloznám el, mégpedig azért nem, mért ez az Európa már elég régóta
írástudó, s amennyit csak iskolában kötelező olvasmányként eddig a gyermekekkel
megtaníttattak verset és más szépirodalmat, ha olyan nagy hatása volna ennek az
irodalomnak, akkor a világ arculata egészen másképpen kellene hogy kinézzen, mint
54

ahogy ma kinéz, akkor nagyobb volna a humanizmus, nem lenne nemzeti, nemzetiségi gyűlölködés, és egyáltalán jobb volna a világ. De hát be kell érnünk annyi szerepével az irodalomnak, amennyit el tud érni; mindazzal a megszorítással is élnék,
hogy lehetséges, máshol másképpen van — például Amerikában, ezt a példát mondtam, ahol nem kötelező verset megtanulni az iskolában, állítólag egyetlen egy beszédet, Lincoln elnök egyik beszédének egyik passzusát kell minden iskolásgyermeknek
tudnia kívülről, az emberi egyenlőségről és a szabadságról szóló passzust — máshol
tehát másképpen van. Ha valahol van missziója az irodalomnak, akkor a nemzetiségi környezetben mindenképpen van; ezt éppen Biharban azzal példáztam, hogy
egyszer, amikor nagy félreértés alapján, azt hiszem tizennégy-tizenöt évvel ezelőtt,
hirtelen húsz magyar iskola szűnt meg az akkori Krisána (Körös) tartományban,
akkor hirtelen megnőtt a Bihar megyei Napsugár-előfizetők száma.
— Az irodalomnak az anyanyelv művelése szempontjából milyen esztétikán túli
funkciója lehet?
— Ha a költészet korszerű gondolkodásmódját anyanyelven megkapja a gyerek,
és ez élményévé válik, akkor ez egész biztosan neki alapot jelent a nyelv más
területén is, a tudományban, az anyanyelvi megfogalmazásban. Mert amint mondottam „zetelaki tézisemben", hogy a költészet állandó hiányérzetünk ébrentartója, még
hozzátettem azt is, hogy ez az egyik megfogalmazása a költészetnek. A másik pedig,
és ez legalább olyan lényeges, hogy a vers a nyelv szobra. Itt szemléltető példával
is éltem; ezt úgy értem, hogy ahogy az elsüllyedt korok földből kiásott szobraiból,
szobormaradványaiból, torzóiból is vissza lehet következtetni arra a népre, annak a
népnek a műveltségi szintjére, ugyanúgy olyannak kell lennie a mi verseinknek,
hogy ha kipusztulna talán ez a nyelv, a mi verseinkből, a verseink töredékeiből
össze lehessen állítani, ki lehessen következtetni, hogy milyen lehetett az a nyelv,
amelyet most beszélünk itt Kolozsváron. Tehát a költészet teremthet olyan aranyalapot a modern gondolkodásra is a gyerekekben, ami a tudományos anyanyelvnek
is lehet kilövőpályája.
— A szobor metaforánál maradva, kérlek, értelmezd ezt saját költészetedre.
Milyen nyelvi állapotot őriz az 1955-ös Virágzik a cseresznyefa — mondjuk a Szürkület verseihez viszonyítva?
— Megint csak példával illusztrálhatom. Ne vedd szerénytelenségnek, • ha a
Virágzik a cseresznyefát és mostani kötetemet nagy magyar irodalmi példával próbálom illusztrálni, akkor úgy viszonylanak egymáshoz, mint Ady Endre két első
kötete az utána jövőkhöz.
— Ügy gondolod, hogy csak az indulás és a beérkezés távolsága van a két említett köteted között?
— Mellesleg meg kell jegyeznem, hogy legalább olyan könyvsiker volt a Virágzik a
cseresznyefa annak idején és akkori szemmel nézve, mint most a Szürkület. Magam
voltam, aki elővigyázatosan a nagy példányszámú rendelésnek csak a felét engedtem
nyomatni — pénzveszteséggel járt ez akkor is —, azért, mert nem szerettem volna,
hogy az én kezdő kötetem évekig könyvespolcokon porosodjon. (A könyv kolofonján
1500-as szám olvasható.) Az ötvenes évek elején szinte társadalmi követelmény volt
az a hang, emlékezzél vissza „A zászló: Petőfi"-re. Ügy ünnepelték a kötetet, és
nem is akárkik, mint ahogy ma talán még inkább fanyalogva viszonyulnak a mostani dolgaimhoz. Nem szabad elfelejteni, hogy a világ is azóta nagyot változott, és
ezt a hetvenes évek végének a romániai magyar valóságát, egyáltalán a romániai
valóságot sem lehet szinte viszonyítani az ötvenes évek elejéhez; erőmhöz telten
abban jártam, azon igyekeztem, hogy az a fejlődés, ami társadalmi szinten s egyáltalán az emberekben végbement azóta, az a versekben is lehetőleg meglátszódjék.
De még egy dolgot, amit én a kezdő verseimben sem tagadok meg: magatartást,
hozzáállást, vershitet én azóta sem cseréltem.
— Nem mintha egy pillanatig is kétséges volna ez a Szürkület olvasója számára, mégis álljunk meg itt egy kicsit, a magatartásnál. A „lassan eltelik" erkölcsével szemben Te mindig is egy másikat vállaltál, amelyet most egyik epigrammádban így fogalmaztál meg:
55

„megmosolyogsz hogy még mindig a forradalom
tűz-lobogói alatt menetelve szorítom a lépést
bár a világ már régtől üzleti ügyben utazgat"
Szeretném, ha most fogalmilag is körülírnád, mit értesz a „forradalmár" szón —
mondjuk a mozgalom, aktivitás és erkölcs hármassága (egysége?) tekintetében.
— Ez nagyon nehéz kérdés, tudtommal az ilyen meghatározásokkal foglalkozók
szakmájában sem tudták hiég egész pontosan megfogalmazni a győztes forradalom
után, vagyis a szocializmus kiteljesítése idejében a forradalmiságnak a mibenlétét.
Szerintem a forradalmár ebben a társadalmi menetben, a jelen körülmények között
csakis az önmagát mindig megújítani képes, nyugtalan ember. Bocsássa meg, akinek
ez hatalmában van, de én a költőket általában forradalmárnak tartom. Az, hogy a
költészet állandó hiányérzetünk ébrentartója, szerintem ez forradalmármeghatározás,
a forradalmiságnak is a megfogalmazása. A nem beletörődő, állandóan jobbítani
akaró, a végleges megfogalmazásokat nem elfogadó ember típusa a forradalmár.
Nem lehet a dolgokat örök időkre megfogalmazni. A megfogalmazás egyben a dolog
halálát is magában rejti, de mindenképpen a dolog dogmává emelkedését hordozza
magában. Én nem hiszek a végleges megfogalmazásokban, noha a költőnek az a
dolga, és állandóan az a célja, hogy igyekezzék megközelíteni a tökéletest, a pontost,
a véglegest. A végleges megfogalmazás mindig viszonylagos, egy bizonyos kornak,
egy bizonyos időnek, bizonyos tudásnak és tapasztalatnak a pillanatnyi rögzítése.
A forradalmár az, aki ezzel nem éri be, és keresi mindig a tökéletesebbet.
— Mindezt elfogadva, kérdem, mit szólsz Székely János jóslatához a költészet
haláláról, amelyet néhány évvel ezelőtt itt, Kolozsvárt mondott el, s most megjelent
esszékötetében újraközölt? ö , aki veled nagyjából egyidőben jelentős költőként indult, és jelentős költő is lett, elméletével összehangzón abba is • hagyta a versírást,
rátért a drámára, a prózára — és az esszére... Székely János szerint a költészet
mint esztétikai funkció meghalt, s csak más funkciókat átvállalva művelhető még.
— Nagyon tisztelem Székely Jánost, nagyon szeretem, tisztelem, mint írót, nagy
tisztelettel olvasom minden igéjét, ugyanakkor arra is érvényesnek tartom azt az
előbbi megjegyzésemet, hogy nincsenek végleges megfogalmazások — hogy m á r
unos-untig mind ezen az eléggé girhes szón lovagoljak. Pillanatnyilag Jánosnak ez
a szubjektív érzése, ő így látja, hogy a költészet meghalt, neki joga van ezt kinyilatkoztatni, és azért a költészet él tovább; ezt úgy is szokták mondani, hogy a kutya
ugat s a karaván halad, és ezt Székely János is nagyon jól tudja. És lehet, hogy
János egyelőre abbahagyta a versírást, noha van Illyésnek egy mondása, hogy nem
lehet tisztességes ember az, aki a versírást abbahagyja; ő most blank versben ír
kitűnő drámákat — és azt mindannyian nagyon jól tudjuk, hogy a költészet teteje
mégiscsak a dráma.
— Látsz-e valami törvényszerűt ebben az áttérésben? Ismét személyes vonatkozásban: Te, noha a költészetet nem hagytad abba, és nem is akarod abbahagyni, két
drámát is írtál; az Ünnepek házát elő is adták Szatmáron, a Kétszemélyes
tragédia
pedig, olvasói emlékezetem szerint, az egyik legkitűnőbb hazai dráma, amit az
utóbbi évtizedekben írtak. Nálad milyen szerephez jut ma, terveidben, a drámaírás?
— A túlzásoktól azért őrizkednünk kellene. A színpadi mű próbája mégiscsak
a színház . . .
— Akaratlanul is esztétikai fejtegetésekbe bonyolódtunk. Időzzünk itt még egy
keveset — ú j r a a költészetnél. A Szürkület egyik legmodernebb és mégis legközérthetőbb — „formabontó" — verse az Időmadárijesztő.
„Egyszavas vers". A cím
tulajdonképpen maga a vers, a többi magyarázat hozzá. Bizonyítottad hát, hogy
ilyen is van. Sőt „némavers" is. „De csak legbelül szokott megjelenni. Olykor nagyon nagy példányszámban." Olyan fontos etikai és esztétikai igazságot mondottál
ki ezzel, hogy kritikusként, irodalomtörténészként sem hagy nyugton a kíváncsiság,
s szeretném a „némavers" esztétikáját részletesebben kifejtve hallani tőled. Nem
feledkezve meg arról, hogy Te nem a kevesekhez akarsz szólni, nem csupán a költőtársakkal társalkodsz. Hogyan hallja meg az olvasó a „némaverset"?
56

— Hogy hogyan hallja meg az olvasó a némaverset, azt nem tudom neked megmondani. A némavers úgy jön létre, hogy „már-már vérembe rögösödnek a ki nem
mondható szavak". Ha esztétikai magyarázatot kérsz, szemléltetném, mert úgy tudom, hogy a strukturalista esztétika szereti megrajzolni a verset. Hát a sok ki nem
mondható, a sok némavers az végül is úgy szokott nyilvánosságra kerülni, hogy a
költő kezelőorvosának az encefalográfja egyenesei húz — úgy, mint ahogyan a Palocsay-versekben is szokott lenni egy kötegre való egyenes vonal. A sok ki nem mondható igazságtól végül is rúdra kerül a költő bőre.
— Végül, a „dedikálásokra" szeretnék rákérdezni. Ez a köteted különösen felhívja a figyelmet nagyszámú barátodra — és természetesen a vállalt elődökre, példaképekre —, egy kultúrkört zár be, illetve teljesít ki. Mert végül is nyitott ez a kör,
minden rokon értékre érzékenyen reagál. A bukaresti földrengéskor elpusztult európai költőnek és műfordítónak ajánlott versedre gondolok például. A. E. Baconsky
már nem viszonozhatja a baráti gesztust (korábban megtette egyébként). Mi a helyzet a fiatalabb román kortársakkal, akik közül egyesekhez szintén verset írtál, kötetnyit fordítottál tőlük? Ioan Alexandrura utalok például, a rendkívüli tehetségű,
Erdélyből, sőt a kolozsvári egyetemről indult lírikusra. Az irodalom, a költészet természetesen nem „rentabilitásra" épül, mégis fontos számunkra, mindnyájunk számára a visszakapcsolás . . .
— Én ezen nem töprengtem még, a visszakapcsolásnak erre a módjára nem
gondoltam. Itt mindenekelőtt a műfordításról szeretném tisztázni az én elvemet, azt,
hogy a műfordítás, ahogy Szabó Lőrinc mondta, a legnemzetibb vállalkozás. Mert
aki anyanyelvén ír valami eredeti dolgot, az még sandíthat arra is, hogy az egész
emberiség javára dolgozik, lefordítják különböző nyelvekre, s akkor az egész emberiség közkincsévé válik. A műfordító azzal, hogy fordításra adja a fejét, eleve egy
nyelv szolgálatára kárhoztatja magát. Megtoldva a Szabó Lőrinc-i gondolatot, a műfordító munkája a postagalambéhoz hasonlatos, azaz csak haza lehet üzenni. Engem
a fordításban elsősorban ez érdekel, ezek az imperialista szándékok, hogy úgy mondjam, hogy mit hódíthatok meg a velünk °együtt élő nép nyelvéből, kultúrájából. Persze, az nagyon jóleső, ha van visszakapcsolás. Én az említettekkel baráti kapcsolatban is voltam, és ezért tartom emberi kötelességemnek is, hogy például Baconsky halála után tovább ápoljam ezt a barátságot, most már nem személyesen,
hanem a műveivel, és ezért fordítottam le az Európának egy kötetre valót. A Ioan
Alexandru esetében is erről van szó. Itt azért egy fontosabb visszakapcsolásról is
beszélnék, Ioan Alexandru ürügyén. Ővele elég régóta ismerjük egymást, köztudott,
hogy ő külhoni, németországi egyetemen tanult, ott doktorált, megtanult héberül is
a német mellett, az Énekek énekét is fordította, és volt vele egyszer egy nagyon
érdekes beszélgetésem. Egy amerikai évfolyamtársával utazgatott itt Romániában,
Tövis táján futottunk össze az étkezőkocsiban, és ott beszélt nekem arról, hogy ő
most mindent megtanul, amit megtanulhat nyugaton, de dolga itthon van, és amikor
hazajő, a nyugatiak ismeretében fogja csinálni az itthoni dolgait, és ezt be is váltotta. Ezért fordítom Ioan Alexandrut, mintegy nyereséget akarom a magyar közönség számára ezt a dolgot hazahozni, nevezetesen azt, hogy ez a modern egyetemeket
és világokat látott fiatalember hazajő, és a legősibbre kapcsol vissza, Bizáncig ereszti
le a gyökereit, és mer ebben az elszabadult versű világban nemcsak hogy hagyományos, de szinte monoton egyhangúságú hagyományos verseket írni, tájképeket festeni, arcképeket festeni, már-már a bizánci freskókhoz hasonlóakat. És én ezt a
visszakapcsolást valahol, nem akarom eltúlozni, de mégiscsak bartóki gesztusnak
érzem. Ezt az ő visszakapcsolását szeretném én bekapcsolni a magyar kultúrkörbe,
anélkül — bár jólesik a viszonzás —, hogy elvárnék bármiféle viszonzást is ezért.
— Ezt én nem személyes ügynek érzem, ezért kérdeznék tovább. Te idézted őt,
hogy mindent meg akar tanulni, mert itten van dolga, ő például, aki Erdélyt szűkebb szülőföldjének tekinti, mennyire ismeri a fejedelemség korát? Mennyire természetes az ő számára, ami minden erdélyi magyar költő számára magától értetődő,
s amit Horváth István már régen így fejezett ki: „Nyújtsd a kezed, Muntyán testvér"? Egyszóval, a műfordítás tőled vázolt, nagyon időszerű felfogása szerint, milyen
57

párhuzamos jelenségeket ismersz a mai román, illetve a romániai német irodalomban?
— Több példát is lehetne említeni. Ezt így tételesen nem találtam. De Baconsky
például nagy örömmel fordította a Lúdas Matyinkat, és azt mondta, hogy milyen
szerencsés a magyar irodalom, hogy van egy ilyen zseniális verse abból a korból.
A Ioan Alexandruval való, már idézett beszélgetésünkhöz az is hozzátartozik, hogy
ő például nagy örömében és felindulásában még azt is mondta, hogy itthon van
nekünk és közösen van dolgunk, és hogy az én vétkem lesz, hogyha őt nem tanítom
meg magyarul. Végtelenül jólesett ez a kijelentés, ha nem is került sor rá, ha nem
volt alkalom, hogy én a nyelvmesteri képességeimet hasznosíthassam. S az ő jelenlegi elfogult-, bocsánat, elfoglaltsága, úgy látom, egyelőre nem is kecsegtet ilyen
lehetőséggel. Ami a történelmet s a párhuzamokat illeti, a szász népköltészet ürügyén megírtam, amit erről tudok; ami a román költészetet illeti, nem ismerem
annyira a román kollégáim történelmi gondolkodásmódját, hogy arról vélekedhetném. Olykor azonban az az érzésem, mintha egyazon korban más-más történelemkönyvből tanultunk volna.
— Azt kérdezném még, hogy ezt a nagyon tudatosan épített hidat, a műfordítást, amely lassan-lassan önmagában is életműnyi, hogyan gondolod folytatni? Arra
utalok, amit például a hazai szász népköltészet tolmácsolása j e l e n t e t t . . .
— A máramarosi jiddis népköltészettel foglalkozom, ez abban a stádiumában
van egyelőre, ahogy a rozmaringot szaporítani akarod, egy másik cserépben is ágat
hajtatni, akkor előzőleg meg kell gyökereztetned. Én most ebben a gyökereztetési
stádiumban vagyok, olvasok egy csomó mindent ahhoz, hogy megtalálhassam a kellő
magyar kifejezéseket a szóban forgó jiddis népköltészethez. Utána pedig egy Ioan
Alexandru-kötettel vagyok adós a kiadónak, azt szeretném befejezni. És u t á n a . . .
meglátjuk, addig még egész biztos sor kerül még egy másik, vagy éppenséggel egész
kötetre menő friss-meleg interjúra.

Kányádi Sándor: Szürkület
Az emlékezetes Fától fáig (1972) után felfokozott várakozással vettük kézbe Kányádi Sándor ú j verseskötetét, a Szürkületet: vajon költői emelkedés vagy netán
megtorpanás mellett bizonyít? Nem csalatkoztunk. Amaz válogatás volt másfél évtized lírai terméséből, természetes hát, hogy költői világa sokrétűbb, színekben,
árnyalatokban gazdagabb. E mostani viszont, egy korszak alkotásaként egybefogottabb, lényegre szorítottabb, egységesebb. Mintha egyetlen tömbként szakadt volna
ki, még ciklusokra se osztódik. Egy-egy vers az ultima verba érvényével készült.
Csökkent a távolság a líra végpontjai között, egyre mélyebben és teljesebben valósul meg a lírai program: az igazi modernség — tartalmas egyszerűség.
A Kányádi-költészet ma: dráma. Ünnepek és hétköznapok hiánya ég benne,
egyre súlyosabban nehezedik rá a ballada árnyéka. A táj élmények és szülőföldemlékek melegítő idilljét mind gyakrabban dúlják föl az „életérzés-frontbetörések", a
költő sok tavaszra elegendő kedvét a keserűség. „Elégiákba landolnak az ódák" a
kedély komorabbá váló horizontja alatt. Sokszálú és -gyökerű e dráma. Legfőképp
alkat és sors különbözése gerjeszti: „csecsemő-ártatlanság" és Prométheusz-szenvedések kínzó ellentmondása. „Kebelében rezgőnyárfa", ám a vízözön elől a szavakat
ú j Noé-bárkába kell mentenie. A „kizökkent az idő" shakespeare-i feszültségérzését
néha még katarzis se oldja: a sír ugyan üres, de késik a feltámadás. Pragmatikus és
erkölcsi gondolkodás összeegyeztethetetlen számára, szándék és következmény össz58

hangja nem valósulhat meg: így válik a múzsákból múzeumi jegyszedő, a versből
pedig télire „bedeszkázott szökőkút". De a drámába egyén és közösség vélt vagy
valódi diszharmóniája is belejátszik. Kányádi mintegy újraírja költészetünk múltjának klasszikus darabjait: Adyéval szemben az ő Prométheuszát nem a dac merész
büszkesége fűti, hanem a magáramaradás, az elárultatás szégyene; Petőfi farkasdalát az ő számára a horda hiánya teszi kétségbeesettebbé. „Szirom vagy repeszdarab" lesz-e a költemény? — nem az alkotóerő éberségének vagy lanyhulásának
alternatívája, hanem az utókor vállalásától, ítéletétől függ.
A dráma rendezője a gondolkodó. Az eszme — a versszervező erő — „a kétely
tisztítótüzében" edződik: a kivágott erdő például sebként ég a költőben, mégse meri
„meg-nem-csókolni" a fejszét. A vers „képletes szókimondás" — természetes közege
az élménykifejező és úgynevezett kreatív költészet határmesgyéje. A látomás itt
továbbmondja a valóságot, de nem függeszti föl érvényét; megszűri a tapasztalás
tényszerű, konkrét esetlegességét, de őrzi létállapottá dermedt lényegét. A tragikum
kifejezi ugyan, de nem magyarázza önnön természetét, eredetét, az okozat fontosabb,
szembetűnőbb benne, mint a motívum. A metafora itt a „potenciális szimbolizmus"
szóképe: aktuális eseményesség helyett tipikus helyzet- és lélekállapotok kifejezőeszköze. Már nem empíria, de még nem jelkép; „alkonytalan, hajnaltalan fehéréjszaka", közérzet. Képzőművészeti hasonlattal élve: inkább grafikai, mint festői
látás; „háza s hazája" elmosódó folt helyett élesen körvonalazott rajz, „a befagyott
óceán jégmezője fölött állni látszó idegen felségjelű repülőgép". A lírai nyelv is
ambivalens: tengerszem tisztaságára paradoxonkedvelő hajlama, racionális játékossága felel.
A Kányádi-líra telítettségét, megkapó szépségét a morális felelősségtudat és igazságkereső szenvedély adja meg. Jelenvaló, jelenidejű költészet: a múlt át-átcsillan
rajta, de nem uralkodik el felette az emlékezés nosztalgiáival. Sohasem öncélú; egy
élő, eleven közösség tükör- és vágyképe. Egy pillanatra se egyéni kiút- vagy menedékkeresés, hanem sorssal, történelemmel való szüntelen szembenézés. Ezer kaccsal
fonódik, kapcsolódik a kollektívumba: kultúrába, népéletbe, hagyományba. Janus
Pannonius és Apáczai, Hunyadi és Bartók, Veres Péter és Szilágyi Domokos verscímekbe foglalt nevei idézett példák és útjelzők. A sok dedikáció — mint felszíni
tünet — az erdélyi magyar irodalom miénkénél erősebb közösségi ösztönére, kohéziójára utal. E költészet úgy eredeti, hogy teli van Illyés- és József Attila-, Szenei
Molnár- és Pilinszky-reminiszcenciákkal. Otthonhoz kötődik, ám nagyvilágban, emberiségben gondolkodik. „Küküllő-angara, maros-missziszippi" patakzik és hömpölyög medrében. Emberarcú hűség és gondolkodói távlatosság, a tragikum humanizálásának törekvése jellemzi. A költőt még az elképzelt halál is édesölű „nőneműként"
látogatja, másszor pedig mint „kévekötő Isten" térdel a mellére. Valami hasonlót
jelent számára a versírás, mint az eklogákat szerző Radnóti Miklósnak: a lét határainak tágítását, emberhez méltó, teljesebb életet.
A Szürkület a költészet magasfennsíkja; lapály, völgy, mélyedés sehol, legföljebb a kiugró csúcsok változatossága. Néhány verse önnön átlagszintjét is felülmúlja,
s jelentősége túlnő Kányádi költői pályájának keretein. Mindkét verstípusban találunk ilyent: az aforizma irányába egyszerűsödő „közérzet-műfajban" is, az élmény,
emlék és látomás bonyolultabb anyagából építkező, „késleltetett menetű" nagy gondolati ódák között is. Az előbbire a Rekviem egy erdőért, a Noé bárkája felé és az
Egy csokor orgona mellé a példa, modern vérátömlesztéssel életre keltett közkeletű
metaforáikkal, az utóbbira pedig a kötet legfontosabb darabja, Veres Péter terminológiájával: nem is verse, hanem költeménye, a Mozart-rekviem asszociációiból megkomponált (sajnos, a kötetben csonka szöveggel megjelent) nagyvers, a Halottak napja
Bécsben. Bizonyosak vagyunk benne, hogy a jelenkori költői antológiák, versválogatások nem nélkülözhetik. (Kriterion Kiadó, 1978.)
GREZSA FERENC

59

70 érn Lzüleielt

POMOGÁTS

HlaAnÁtL

JMlkló-s

BÉLA

Forma és világszemlélet
RADNÓTI MIKLÓS IRODALMI NÉZETEI
Radnóti Miklós — szembeszegülve a korszak barbár hatalmaival — az irodalomban találta meg életének keretét, az irodalomból épített magának várat, belőle kovácsolta az ellenállás fegyverét. Az irodalom mint életforma szükségszerűen szélesebb
kört jelölt, mint pusztán a költészetet. A kor írástudó értelmiségének módjára Radnóti is változatos irodalmi tevékenységet folytatott, versei és műfordításai mellett
tanulmányokkal, kritikával, rádió-előadásokkal foglalkozott, különféle kiadványok
szerkesztésében vállalt szerepet. Minderre rákényszerítette a megélhetés gondja is.
Tanulmányai és bírálatai mégis jóval többet jelentenek az irodalmi életforma egyszerű következményeinél vagy az írói megélhetés szerény forrásainál. Határozott
művészi elvek öltenek alakot bennük, rokonszenves esszéíró egyéniség arcát vázolják
fel a mai olvasó előtt. Irodalmunkban gyakran végeztek költők és regényírók kritikusi tevékenységet. Gondoljunk olyan klasszikus egyéniségekre, mint Petőfi és
Arany, vagy gondoljunk Ady, Babits, Kosztolányi, Füst Milán és József Attila tanulmányaira, esszéire. Nem egyszerűen az irodalmi élet kényszerűségében — az elhivatott kritikusegyéniségek ritkasága miatt — kellett költőinknek tanulmány- és esszéírásra vállalkozniok. Belső kényszerűség okozta ezt a vállalkozást: az irodalom ügyéért vállalt felelősség és a biztos ízlés késztetett költőket arra, hogy az irodalom önismeretének, öntudatának kifejezői legyenek.
A felelősség tudata és az ízlés ereje jelent meg Radnóti Miklós irodalmi tanulmányaiban és bírálataiban is. Biztos elveket alakított ki magának, a nemzeti irodalom hagyományos etikája irányította ítéleteit. Radnótinak különleges helye volt a
„harmadik költőnemzedék" sorában, erről a helyről irodalmi elvei is tanúskodtak.
Az irodalom által képviselt emberi értékek védelmében Babits Mihály volt mestere,
aki a költészet morális küldetésének hangsúlyozásában vállalta azt a szerepet, amelyet a korabeli szóhasználat a „homo morális" fogalmával jelölt. A Babits által képviselt fogalom a klasszikus humanista erkölcsöt juttatta érvényre a kor általános
züllésével és morális káoszával szemben. Babits őrhelynek tekintette a költészetet,
amelynek nemes eszményeket, humanista hagyományokat kellett hirdetnie. Az irodalom erkölcsi felelősségét és küldetését tanította, ennek a tanításnak a belső logikája révén jutott el az elkötelezetlen, független költő szerepétől a prófétasors elszánt
vállalásáig. Mind nyíltabb állásfoglalása, a háborút és a fasizmust elítélő művei,
nyilatkozatai nagy hatást gyakoroltak Radnótira. Ugyancsak nagy hatással volt rá
az a szellemi komolyság, amellyel Babits az irodalom ügyei fölé hajolt. A Nyugat
szerkesztője sohasem tekintette léha játéknak a költészetet, a barbárság terjedő hatalmával szemben pedig a versben keresett mozgósító és ellenálló erőt. Mindez erős
vonzást gyakorolt Radnóti Miklósra, aki maga is az antifasiszta ellenállás minél
hatékonyabb szellemi fegyverét készült kialakítani. Mind közelebb került az idős
mesterhez, a költészet etikai hivatásának tudatában és vállalásában érezte eszmei
rokonságukat és szövetségüket.
60

Ellenállását azonban nemcsak Babits példája erősítette, hanem József Attiláé is.
A nagy előd számára ugyancsak természetes küldetést jelentett az antifasiszta küzdelem. A szocialista költő, aki korán és határozottan ismerte fel a népfrontos összefogás történelmi jelentőségét, benső igényének és személyes feladatának tekintette a
szellemi ellenállásban vállalt szerepet. József Attila nem a szellemi értékek védelmétől
jutott el az ellenállásig, hanem a társadalmi küzdelemtől, költői eszményét ennélfogva
a „homo socialis"-ban találta meg. E fogalomról Kosztolányi „homo aestheticus"
ideáljával vitatkozva adott meghatározást. A „homo socialis" József Attila szerint,
szemben a „homo aestheticus"-szal, „érzi, hogy léte a társadalmi életbe, viszonyokba
ereszti gyökereit", és „azonosítani tudja magát a társadalmi létet szabályozó alapvető
elvekkel". Éppen ezért a szocialista költő számára ő képviseli „az ízlés forrásá"-t, az
ő szociális elkötelezettsége jelenti a szellemi ellenállás mozgató erejét. Radnóti Miklós ezzel az állásponttal csak egyetérthetett. Nemcsak azért, mert József Attilatanulmányában maga is azt méltatta, hogy a tanulmány hőse miként emelte „magas
költészetté a politikai mondanivalót", hanem azért is, mert ő maga szintén a társadalmi forradalom eszméitől és a mozgalmi költészetből érkezett a szellemi ellenállás
tudatos vállalásához. A harmincas évek közepe már ennek az ellenállásnak a történelmi igényét, sőt kényszerét alakította ki; ezt ismerte fel József Attila, Radnóti
Miklós, sőt maga Babits. És ennek a történelmi kényszerűségnek: az antifasiszta
szellemi ellenállásnak a feltételei között közeledett egymáshoz eszmeileg és személyileg egyaránt József Attila és Babits, illetve ismerte fel a maga helyét Radnóti
kettejük mellett, kettőjük között, őrizve József Attila költői példáját és vállalva
Babitsét.
A választott helyet egyfelől Babits, másfelől József Attila vonzása jelölte ki. Ez
a kettős vonzás szabta meg Radnóti Miklósnak a kor irodalmi életében és mozgalmaiban betöltött szerepét. Meglehetős pontossággal határozzuk meg ezt a szerepet,
ha Radnóti elhelyezkedését a polgári humanista hagyományokat őrző Nyugat és a
szocialista tájékozódással fellépő Gondolat között keressük. Nem véletlenül, hiszen
a költő mindkét korszakos szerepű folyóiratnak szorgalmas és megbecsült munkatársa volt. Az antifasiszta ellenállás, valamint a szellemi értékek védelme a két
folyóiratot is részben összekötötte. A Nyugat a harmincas évek közepén magán
viselte annak az átalakulásnak a bélyegét, amely szerkesztőjének, Babits Mihálynak
a költői világában végbement, és amelynek klasszikus eredménye, igazolása a Jónás
könyve lett. A Nyugat olvasóinak és táborának ekkor üzente Babits: „Meglehet, hogy
az igazi irodalmárban mindig van valami a forradalmiságból is, s talán rá is szolgáltunk minden gyanúra és üldözésre (...) legmélyemben mindig elégedetlen és forradalmár voltam (...) még konzervativizmusom is dac és lázadás! értse, aki érti."
A nagy hagyományt és elsőrendű irodalmi szerepet képviselő folyóirat ekkor lépett
mintegy „második hőskorába", humanista eszmények képviseletére vállalkozott, a
szellemi ellenállás erődje lett. „Sokkal hálátlanabb, sőt veszélyesebb hőskor volt az
elsőnél — állapította meg Vas István A második hőskorban című emlékezésében —,
és távolról sem olyan mutatós. De végül is az öntelten őszinte és elszigetelten magyar maradiság megostromlásához sem szükségeltetett nagyobb hősiesség, mint az
ellenálláshoz egy forradalmi álarcot viselő reakció virulens világáramlatával szemben." Vas István dicsőségnek tudta, hogy a Nyugat munkatársa lehetett, és Radnótival együtt vallotta: „szocializmusunk töretlen folytatása és gazdagodása Babits
humanizmusának".
A másik kör, amelyben otthonra és társakra talált, a kommunista Gondolat köre
volt. A Gondolat legális folyóiratként működött, polgári radikális és népi írókat is
szerepeltetett, de az illegális kommunista párt irányításával dolgozott. Megjelentetését 1935-ben Madzsar József és Sándor Pál, az illegális pártvezetés tagjai kezdeményezték, első szerkesztője Nemes (Nágel) Lajos volt, aki a kolozsvári Korunkkal
állott kapcsolatban, és Gaál Gábor biztatására vállalta a folyóirat alapítását. A szerkesztést 1936-ban a pártvezetés megbízásából Vértes György és Déry Tibor, majd
egyedül Vértes vette át. A folyóirat népfrontos programmal működött 1937-ig, mikor
61

is Vértest letartóztatták, és ez a lap megszűnését vonta maga után. Munkatársai
között Bálint György, Darvas József, Déry Tibor, Gelléri Andor Endre, Illyés Gyula,
József Attila, Molnár Erik, Sárközi György, Veres Péter, Zelk Zoltán és Radnóti
Miklós szerepelt többek között. Radnóti a folyóiratnak szinte minden számában
jelen volt verseivel és bírálataival. Vértes György emlékezete szerint tagja volt a
szerkesztőség szűkebb munkatársi gárdájának is, lektori munkát végzett, előfizetőket
toborzott. A Gondolat megszűnése idején többek társaságában azzal a tervvel foglalkozott, hogy Darvas József szerkesztésével folytatnák a munkát tovább; e tervet
azonban nem sikerült megvalósítani. A Gondolat mellett munkatársa lett a szociáldemokrata sajtónak, a Népszavának és a Szocializmus című folyóiratnak is.
A Nyugat szellemi, művészi igényessége, és a Gondolat társadalmi, közéleti felelősségtudata egyformán vonzotta Radnótit, hiszen ő maga is e két elvet: az esztétikai
igényt és a szociális felelősséget tekintette kiindulásnak, midőn az irodalom természetét és feladatát meg kellett határoznia. Illetve, midőn gyakorlati szerepet vállalt
az irodalmi élet gondozásában, mint a Nyugat vagy a Gondolat kritikusa. Elméleti
és kritikai tevékenysége költészete mellett meglehetősen háttérbe szorult a kutatások
során, holott nemcsak az életmű értékes fejezete, hanem a korszak magyar kritikai
életének karakteres része is. Radnóti természetesen nem hagyott hátra olyan gazdag
kritikai művet, mint Bálint György, Halász Gábor vagy Szerb Antal. Mégsem lehet
azt mondani, hogy irodalomkritikai működése pusztán a költészet „mellékterméke"
volna. Tanulmányaiból és kritikáiból érdekes kritikusegyéniség bontakozik ki, akinek önálló szerepe van még abban a gazdag és színes képben is, amelyet a korszak
hazai irodalomkritikája, az „esszéíró nemzedék" (Halász Gábor, Szerb Antal, Cs.
Szabó László, Bóka László, Sőtér István és mások) működése jelent.
Radnóti esszéinek és bírálatainak karakterét a magyar baloldali, a szocializmus
eszmei vonzásában dolgozó, a marxizmus esztétikájával is érintkező irodalomkritikában betöltött szerepe adta meg. A könyv és az ember című, 1937-es írói vallomásában arról beszélt, hogy világképének kialakulására nagy hatást gyakorolt Marx
műve, irodalomszemléletének fejlődésével kapcsolatban pedig Lukács György m u n káira hivatkozott. Jegyzetek a formáról és a világszemléletről
című tanulmányában
Lukáccsal érvelt, idézte gondolatait. Tudjuk, hogy a filozófus korai műveit ismerte:
az Esztétikai kultúra, A modern dráma fejlődésének története, valamint A lélek és
a formák című könyveket, amelyek valójában megelőzték Lukács György gondolkodásának marxista fordulatát. Ám e művekből is a művészet és társadalom szoros
kapcsolatának elvét olvasta ki. Radnóti irodalomkritikai tevékenysége valójában
olyan normatív rendszerre utalt, amely a szocialista irodalomfelfogással összhangban
határozta meg az irodalom szerepét. Az irodalom és a társadalom kölcsönösségét
vallotta, a művészet közéleti felelősségét, ugyanakkor nagy szerepet szánt az esztétikai értéknek, a mesterség tökéletes ismeretének.
Az irodalmi alkotást úgy tekintette és úgy vizsgálta, mint a művészi és a társadalmi érték különleges vegyületét. Lukács György nyomán a tartalom és a f o r m a
lényegi kölcsönösségét tételezte fel, nem választotta külön a kettőt, meggyőződése
szerint a haladó eszmét magasrendű formának kellett kifejeznie. „A világszemléletet
— írta egy 1933-as bírálatában — hordozhatja műalkotás, de hordozhatja giccs is.
Ahogyan elnyomhatja a világszemlélet a művészetet, és akkor nem művészet többé,
vagy föloldódhatik benne és lényegévé lesz. Egy ideológiailag helyes vonalú verseskönyvnél mondjuk: a költői közhelyeket nem menti a könyv ideológiailag helyes
vonala. A közhely ebben az esetben is rossz." Jegyzetek a formáról és a világszemléletről című tanulmányában pedig módszeresen fejtette ki a társadalmi eszme és a
művészi forma egymást kölcsönösen feltételező egységének gondolatát: „Világszemlélet — olvassuk — lényegileg mindig a formában fejeződik ki, mert ezen keresztül
válik valósággá. És mert a műalkotás társadalmi produktum,' s mert a világnézet
a társadalommal szerves, ezt a világnézetet természetesen megjelenési formájában
hordhatja, és hordja is. A mondanivalóval kölcsönösen alakítják egymást, de kell is,
hogy alakítsák."
62

Ebből az elvből magas fokú igényesség következett, amely nemcsak a forma
feltétlen művészi értékét várta el, hanem az alkotó művész mesterségbeli felkészültségét és erkölcsi felelősségtudatát is. Radnóti vállalta a „poéta doctus" tudatos
fegyelmét és áldozatos munkáját, azt a művességet és művészi ismeretet, amit az
irodalom, mint műhely követelt. A mesterség tökéletes birtoklását mástól is elvárta,
a készületlenséget és a tudatlanságot nem nézte el. „ . . . mert a költészet anyaga a
nyelv — érvelt —, a forradalmi költészet a nyelv forradalmi formálásával is egyértelmű. Ehhez pedig mesterségbeli tudás, vagyis teljesen a formáló hatalmában
tartott nyelv, és a nyelvnek mint anyagnak problémává érése szükséges. Enélkül
különben semmiféle műalkotás létre nem jöhet." Az alkotó munka belső moráljáról
szólván pedig Lukács Györgyöt idézte: „A formálás: az utolsó ítélet a dolgok fel e t t . . . A forma: egy adott helyzet adott lehetőségei között a maximális erőkifejtés;
ez az igazi etikája a formáknak." A tartalom és a forma egységének elve így kapott
Radnóti esztétikájában kiemelt szerepet, a mesterség és a műgond pedig erkölcsi
jelentést. Irodalomfelfogásából következett, hogy a művészi alkotást az esztétika és
az etika kettős rendszerében helyezte el.
Az irodalom sajátos természetének és hivatásának meghatározásában Radnóti,
barátjához, Dési Huber Istvánhoz hasonlóan, egy későbbi, nyitottabb szocialista művészetfelfogás útját egyengette. Ez a felfogás alapvetően eltért attól a türelmetlen
szektariánus és dogmatikus felfogástól, amely a harmincas évek első felében oly
sajnálatos szerepet játszott az illegális kommunista mozgalom művészetpolitikájában.
A mozgalmi vezetés nagy részben a „proletkultos" nézetek képviselője volt. Ezek a
nézetek nagyban akadályozták az alkotó művészet és a szocialista eszmék találkozását, s komolyan hátráltatták a munkásmozgalom befolyását az alkotó értelmiség
körében. A „proletkultos" művészetpolitika befolyásolta a moszkvai emigráció irodalmi platformtervezetét, amely több baloldali író társaságában József Attilát is ki
akarta taszítani a progresszív irodalom köréből, ez hatotta át 1931—1935 között a
kolozsvári Korunk tevékenységét, s még olyan kiváló irodalmi teoretikusok és kritikusok munkásságában is érezhető nyomot hagyott, mint Fábry Zoltán és Gaál Gábor.
Midőn Radnóti Miklós a maga művészeti elveit megfogalmazta, ezzel a szektariánus
felfogással is vitába szállt. Rejtett volt ez a vita, hiszen a „proletkultos" nézetek
bírálata nem kapott hangot közvetlenül. A tartalom és forma egységéről, a költői
nyelv szerepéről kifejtett nézetek mindazonáltal a dogmatikus irodalomszemlélet
bírálatát is tartalmazták, a nyitottabb és korszerűbb szocialista irodalmi tudatot
készítették elő. Radnóti elméleti megnyilatkozásai ennyiben — hasonlóan József
Attila, Bálint György, Sinkó Ervin, a „népfrontos" fordulathoz elérkezett Gaál Gábor és Fábry Zoltán gondolataihoz — a később kibontakozó szocialista irodalomismeret előfutárainak tekinthetők.
Radnóti Miklós határozott irodalomfelfogást, szabatosan végiggondolt és megfogalmazott esztétikai elveket alakított ki a maga számára. Ezeknek az elveknek a
birtokában vállalta az irodalomkritikus felelős szerepét. Fontosnak tartotta, hogy a
kritikusnak rendszerezett és határozott elvei legyenek. Ebben látta a szakma felelősségtudatát, moráljának feltételét. „A kritikusnak legyen meggyőződése, s álljon helyt
érte" — vallotta Gyulai Pállal (A magyar irodalom története a huszadik
században),
ö is meggyőződése szerint bírált, ha kellett szigorral, ha kellett könyörtelenül, a
dilettánsokat és a szerencselovagokat mindenesetre kitessékelte az irodalom kapuján. Főleg költőkről, verseskönyvekről mondott véleményt. A Nyugatnál általánosan
szokásban volt, már csak Babits példája miatt is, hogy a költészet dolgairól maguk
a költők nyilatkozzanak. így lett a Nyugat kiváló verskritikusa Illyés Gyula, Szabó
Lőrinc, Sárközi György, Fenyő László, Forgács Antal és Radnóti. Ugyanezt a szerepet vállalta a Gondolatnál. Babits, Kaffka Margit, Kassák, Füst Milán, József Attila,
Szabó Lőrinc és Berda József műveiről közölt bírálatokat; legtöbbször mégis nemzedéktársairól: Zelk Zoltánról, Takáts Gyuláról, Földeák Jánosról, Hajnal Annáról,
Toldalagi Pálról, Havas Endréről írt. Figyelme és kritikai munkássága szinte átfogta
a kor egész magyar költészetét.
63

Személyes hangon, sokszor a rokonszenv hangján számolt be olvasmányairól.
A baloldali irodalom gondozását mindig saját ügyének tartotta. Solohov nagyregényéről, a Csendes Donról ő írta az egyik legértőbb korabeli hazai kritikát. Rendszeresen ismertette Bálint György műveit, és érdeklődő figyelemmel fogadta a szocialista költők vagy a „munkásírók" verseit. Ha bírált, ha nyesegetett, a haladó irodalom rangja és hitele lebegett a szeme előtt. Jegyzetek a formáról és a világszemléletről című tanulmányát a következő vallomással fejezte be: „ . . . ez igénytelen jegyzetek célja sem más, mint szolgálni a szocialista kultúra ügyét. Mert erre az ügyre
egy életet tett fel e sorok írója, s ez nem szentimentális kitétel, hanem vallomás és
vállalás. És úgy gondolja, ezt tették azok is, akikkel vitázik itt, és akiket általánosságban bírál. Bírál, de nem támad. És hiszi, hogy becsületes írói szándékkal a vita
csak napsütés, mely érleli azt a kultúrát, amely nálunk sajnos még csak vetemény
a régi dicsőségű, de már sohasem rügyező őserdő, a polgári kultúra derekas fái
alatt."

TÉGLÁSY IMRE

„Nézd a világ apró rebbenéseit"
RADNÓTI MIKLÓS REALIZMUSA
AZ ELMÉLET ÉS GYAKORLAT TÜKRÉBEN (1934—1944)
A lírai realizmus szakkifejezést eddig ismert forrásban ugyan sehol sem írta le
Radnóti Miklós, Pomogáts Béla azonban jó érzékkel állapította meg ezzel kapcsolatban, hogy „ . . . ő maga is tudatában volt a stílusváltás irodalomtörténeti fontosságának. Elméletileg is felismerte azt a szükségszerűséget, amelynek révén lírai realizmusnak (kiemelés tőlem: T. I.) és kötött formának kell felváltani az avantgarde és
a szabad vers korszakát." 1
A költő stílusát illetően legutóbb Baróti Dezső is ilyen irányba módosította korábbi észrevételét, az impresszionisztikus jelleg helyett az „objektív tájleírás" kifejezést használja. 2
A kérdés tisztázásában nagy segítséget nyújthat legújabban előkerült egyetémi
dolgozata. 3 Az 1934 decemberében keletkezett francia nyelvű tanári szakvizsgadolgozat a Le réalisme lirique (A lírai realizmus) címet viseli. Létrejötte, tartalma szervesen következik Radnóti addigi írásaiból, elméleti fejtegetéseiből.
A továbbiak jobb megértése érdekében kivonatosan közöljük tartalmát:
„A realizmus a lírai költészetben mindig ellenhatás, mindig valami ellen irányul. Nem alkotó jellegű komponense a lírának — mely minden alapvető kényszer
ellentéte, ugyanakkor megvalósulása kötött. A lírai realizmus küzdelem, s művészisége részben e harc kimenetelétől függ. Mivel pedig ellenhatás, így leggyakrabban
a romantikus irányzattal szemben nyilvánul meg, melynek lényege a strichi végtelenség (Unendlichkeit).
A realizmus bizonyos értelemben »röghöz kötöttséget-« jelent, főként h a ' olyan
műfajban vizsgáljuk, mely a szabad asszociációkból születik a költészet által.
A lírai költő mondanivalója a képben, a látomásban ölt formát. Lírai realizmus64

ról vagy nem érzéki törekvésekről akkor beszélünk, ha a költő a nem érzelmi világot akarja visszaadni, bemutatni.
A szenvtelenség és személytelenség — a lírai realizmus e két előzetes feltétele
— valójában a lírai költészet lényegének tagadása. Itt váratlanul akadályba ütközünk, mely elzárja az egyéni tapasztalat szubjektív kifejezésének útját.
Természetesen ebből az irányzatból hiányoznak a lírai formák forradalmai —
és nyugodtan mondhatjuk — az alkotó lírai stádiumok. A forradalom mindig romanticizmus. A költő mondanivalójának átadása pedig közvetlen. Ha a költőnek
objektív és érzelemellenes törekvései vannak, ezek a lírai közvetlenség rovására
mennek. A belső valóság teljes kifejeződésével keveredik a külső valóság, a külső
világ. És mégis megpróbáljuk, hogy belső világunkat pontosan adjuk vissza. Ez egyfajta feszítő kettősséget hoz létre."
Ezután a nézete szerint korszakokon átívelő lírai realizmus történetét tekinti át.
Realisták között említi Villon, Régnier, Théophile de Viau, Saint-Amant,
Boileau
nevét. Az irányzat „túlhajtott" példájaként említi a parnasszistákat. Kiemeli, hogy
Th. Gautier „felhagyva a lírai ömlengésekkel, a személytelen, objektív természeti leírások híve lett". Néhány szóval értékeli Theodore de Banville, Leconte de Lisle,
J.-M. Hérédia és Frangois Coppée stílusát. Fontosnak tartja, hogy a parnasszisták
számára „a forma szent, mértanilag kimért, kiegyensúlyozott. Hideget áraszt. A Parnasse ábrázol, és költői látomások helyett képekben beszél." Lényeges, költészetét
érintő megállapítást tesz a realista lírikus azon módszeréről, mellyel a külső és belső
valóságot ábrázolja: „A külső valóság aprólékos, de igen értékes, megfigyelése a
belső, költői valóságot szolgálja, ablakot nyit a végtelenre. Ebben az értelemben a
lírai realizmus a költői világ komponense. A költői valóság magába olvasztja a külső
valóságot, így a lírai realizmus az igazi költészetet is szolgálhatja, igazi költészet
alkotórészévé válhat."
A dolgozatban egyetlen magyar író neve fordul elő: Arany Jánosé. Leconte de
Lisle-lel együtt őt tartja „az igazi líra" művészének. Arany János neve, költészete
emberi, művészi példaként lebegett előtte később is, csakúgy, mint Babitsé, Kazinczyé. Mindannyian a művészi fegyelem, a forma szentségét és az „esztétikai magatartás" 4 követendő példáját testesítették meg számára.
A lírai realizmus több kérdése ismertetett dolgozatán kívül 1934 után is fölfölbukkan nála. Teoretikus megjegyzései a világnézet, a valósághűség, a túlcsorduló
érzelem ellenzése, a külső és belső valóság összefüggése köré csoportosulnak.
A Jegyzetek a formáról és a világszemléletről című, 1934-es írásában a lírai
realizmus formakultuszára, szenvelgésellenességére
találunk magyarázatot. Innét derül ki, hogy a Lukács György nyomán kialakított esztétikai felfogás jegyében miért
is ostorozza azokat, akik az emberi, művészi küzdelem helyett a kényelmesebb megoldást választják és „ . . . a harcból a kispolgári szentimentalizmus poros útjára szaladnak". 5
Lukács György megtermékenyítő hatásáról tanúskodik a forma és a világnézet
összefüggéséről vallott gondolata: „Világszemlélet lényegileg a formában fejeződik
ki, mert ezen keresztül válik valósággá." 6
A lírai realizmus követelménye tehát egyben világnézeti követelmény is: „A világnézet, hisszük, kemény és törvényszerű formai következményekkel jár. A mű valósággáválása a forma, és így természetes, hogy világnézetet reprezentál." (I935.)7
A forma ellensége a gáttalan érzelem, mivel szétfeszítheti a pontosan kimért,
racionálisan szigorú struktúrát, veszélyezteti a realista jelleget. E kettő küzdelme
nyomán születik esztétikum. Bálint Györgyről írja: „Ösztönös líraiságát köti, partok
között tartja a mindig jelenlevő öntudat. Az ösztön és a tudat két különböző hőfoka
adja nyelvének tiszta csillogását, sokszor villódzó izgalmát." (1937.)8
Csaknem szó szerint ugyanezt írja íróbarátja másik könyvéről is: „Ösztönös költőiségét köti, partok között tartja a mindig éber öntudat, s ez nem sikerül küzdelem
nélkül. Épp e két különböző elem különböző hőfoka adja szinte puritán stílusának
csillogását, sokszor villódzó izgalmát. (...) A líra és világnézet egybefonódik." (1939.)9
Ebben a nézetében ismét Lukács György hatását vehetjük számba. A Jegyzetekben
5 Tiszatáj

65

épp az idevágó részt idézi tőle: „A művészet lényege a formális ellentállások leküzdése, ellenséges erők igábatörése, egységet teremtés minden széthúzóból, egymásnak
addig és rajta kívül örökre mélyen idegenből." 10
Rendkívül fontos megjegyzést tesz az alábbi bírálatban: „Az egyik magatartás
csaknem érzelmes, a másik harcos és szigorú, mely világnézeti meggyőződésből sarjadt. Az utóbbi magatartásnak alaposan ismeri formai hagyományait, a világnézet
és esztétikai magatartás összeforrt." (1938.)11 (Kiemelés tőlem: T. I.) Esztétikai magatartás alatt Radnóti a költő életének és költészetének azonosulását, kölcsönösségét
érti.
A valósághűséget, a valóság pontos megfigyelését és ábrázolását éppen úgy a
lírai realizmus feltételének tartja, mint az öntudat elsődlegességének biztosítását az
ösztönökkel, az érzelmekkel szemben. Bálint Györgyről szóló bírálatában megint
csak saját alkotómódszerét ismerteti:
„ . . . úgy csodálkozik, hogy aprólékosan megfigyel és pontosan ábrázol. A mindig jelenlevő líraiság és az a sajátos csodálkozás, adják stílusának külön és különös
ízét." (1936.)12 Egy másik könyvéről: „A világ apró látványai az elmélet - és a líra
magasságába emelkednek..." (1937.)13 Gyöngyösit azért t a r t j a egyedülállónak egészen Aranyig a magyar költészetben, mert , , . . . az élet apró valóságait figyeli és
állítja plasztikusan, szemléletesen elénk". (1937.)1'1 Babits Újabb versek című kötetéről is így ír: „A lélekről lehullanak a díszek. Tudatos vetkezés volt a felfokozott
érzékenység korszakában. A meztelen ember is közelebb kerül a világ apró meztelen
dolgaihoz, az útszéli kóróhoz, vagy a kicsi pókhoz, mert nem védi ruha és nem kell
védenie ruháját. S Babits, akinél közelebb még senki sem került a tárgyi világhoz,
ha lehet, most még közelebbről nézi azt, ideges kíváncsisággal." 15 (1937.) H a j n a l
Anna verseskötetében is azt találja szépnek, ahol „mesterien búvik meg az apró
megfigyelés, mely a valósághoz k ö t i . . . (1938.)16 Egy másik verseskötetnél ezt jegyzi
meg: „ . . . a z apró lírai megfigyelések és a kozmikus képek kettőssége különös feszültséget ad a versnek." (1939.)17 Egyik versében szinte refrénszerűen ismételgeti:
„Nézd a világ apró rebbenéseit." (Eső esik. Fölszárad...) (1941.)
Kritikáiból rekonstruálható a külső és belső valóság egymásnak megfelelő mozzanatairól kialakított elmélete is: „Természetlátása belső, szerves, legszebb darabjaiban sikerült teljesen a lélek valóságát ábrázolnia." (1937.)18 Megint Babitsról í r j a :
„A lélekről beszél a tárgyi világ képeiben, tragédiáról, mely átizzik a képeken, a
képet hozó szavak lehelik rémületüket, s jelentésük szinte babonásan megnő a vers
sajátosan egész líraiságában." (1937.)19 Egy másik írásában ugyanerről beszél:
„A külső és belső történések élesen elhatárolt és mégis szerves kapcsolata, a valóság
és az általa kiváltott indulat szigorúan logikai ábrázolása meghatározza a formát is,
mely puritánságában változatos." (1938.)20
A továbbiakban a Radnóti-féle realizmusfelfogás gyakorlati megvalósulását vizsgáljuk meg néhány vers kapcsán.
A külső és belső valóság összefüggéséről írja napjaink egyik kritikusa, hogy bár
az itt használt költői kép jelentése mindig közvetlen, de „ . . . a jelentést sohasem a
kép külső héja, látható felülete adja, hanem a lefojtott, belső kép, az, amelyik nem
a szem, hanem a l é l e k . . . előtt jelenik meg". 21 Radnóti pontosan ezzel a saját teoretikus írásaiban már tisztázott képalkotási móddal él költészetében. Ennek érzékeltetésére csupán egyetlen példát idéznénk, hiszen tájleíró verseiben mindig saját, költői, belső valóságát ábrázolja. A Hajnaltól éjfélig című versben természeti képekkel,
jelenettel beszél a költői valóságról:
„Halálra rémíti
a rég alvó fasort
egy felriadt kuvik..."
x

(1938)

Egy évvel később ugyanezen kép leplezetlen személyességgel jelenik meg ú j r a s tesz
tanúságot a külső és belső világ költői azonosításáról:
66

„ ... zizegnek fönn a száraz, barna fán
vadmirtuszok kis ősz bozontjai.
Egy kuvik jóslatát hullatja rám;
félek? Nem is félek talán."
(Naptár) (1939)
Fontos szerepet játszik a realista szemléletű lírában a párbeszéd is. Illyés Gyula
lírai realizmusának elemzője írja, hogy „ . . . a dialógus mint elsődlegesen drámai
műnembeli eszköz... jelentékenyen megnöveli a lírai realizmus teherbírását az
aífektivitás vonatkozásában." 22 Megállapításával annál is inkább egyetértünk, mivel
ezt a jelenséget a fejlődés folyamatában Radnóti költészetében is megfigyelhetjük.
A korai versekben ez főleg a természettel való párbeszédekben merül ki.
„Velünk tartasz-é — mögöttem
súgva kérdez így a tájék.
Bólintok...
int, hogy nem felejt."
(Törvény) (1935)
Másutt is találkozunk a párbeszédesség jeleivel:
„il faut laisser, — mereng a tölgyfa is szavalva
(...)
il faut laisser, — susog . . . "
(II faut laisser) (1938)
Az Első ecloga (1938) dialógusaival kifejezetten előretör ennek az affektivitásszabályzó eszköznek a használata. Kerete voltaképpen egy költői személyiségósztódás.
Bizonyítják ezt a Trisztánnal ültem (1939), az Alkonyat (1939), a Két töredék (1939),
de főleg a Mivégre (1941) önmagával folytatott párbeszédei. Ez az eszköz később az
eclogáknál válik uralkodóvá. Csak egy másik lírai én bevezetésével lehetett egyszerre
eleget tenni a pattanásig fokozott érzelmek és a forma integritását ezek ellenében
őrző tárgyilagosság követelményének. Hogy az eclogák párbeszédessége mily szervesen nő ki a megelőző versek dialóg jellegéből, azt szemléletesen mutatja a Negyedik
ecloga és a Mivégre azonos eredetű és funkciójú hang szereplője.
A lírai én „epizálásának" másik jellemző eszköze az általunk verba sentiendinek nevezett, érzékelést, látást, hallást, észrevevést, gondolkozást jelentő igék és főnévi igenevek alkalmazása. E főnévi igenevek és egyes szám első személyben szereplő igék „epikussá, közlő jellegűvé" 23 alakítják a lírát. Alkalmasak a költői énben
egyidejűleg meglevő, egymással ellentétes, ambivalens érzelmi kettősség érzékeltetésére is. E tekintetben rokonai a dialógusoknak.
„Fülemre fordulok és hallom,
alattam
fészkében megmozdul, nőni akar s
puha földet kaparász az ezerujjú
gyökér..."
(Lomb alatt) (1936)
„ ... a rendre gondolok
s szemem mögött
igáslovak űznek vad kocsisokat."
(Parton) (1936)
„Oly szép
s én arra
hogy vár
és várnak

vagy és oly fiatal
gondolok,
amíg csodállak
talán még diadal
még beszédes pálmaágak!"
(Éjfél) (1937)

5*

67

i

„ ... halott néném jutott
eszembe
s már
felettem mind, akit szerettem és nem
él..."
(Béke, borzalom) (1938)

repült

„.. .a holtak foga koccan. H a II an i."
(Naptár) (1939)
A Hetedik eclogában a szabadon engedett képzelet, érzelmek után ez az eszköz is a
megkeményedés, az érzelmi visszafogás kialakítását szolgálja:
„Alszik a tábor. A tájra
rásüt a hold s fényében a drótok újra
feszülnek,
s látni
az ablakon át, hogy a fegyveres őrszemek
lépdel a falra vetődve..."
(1944)

árnya

Lényegében ugyanezt a szerepet tölti be a Razglednicák utolsó, legmegrázóbb d a r a b jában az alábbi sor is:
„Der springt noch auf, — hang zott
fölöttem." (1944)
A sor érezhető feszültsége abból táplálkozik, hogy a halált szenvedő költő még az
utolsó pillanatban is igyekszik megmenteni öntudatát a félelem megalázó érzésétől,
védi a verset az érzelmek betörésétől. A költő önmagát is „a kívülálló pozíciójából
szemléli." 24 „A gondolatok nem annyira genezisükben, mint inkább rezultatív kifejeződésükben kerülnek versbe ennek az önmegfigyelő aspektusnak eredményeként,
amelynek saját bensősége, gondolatvilága válik a költői megfigyelés, regisztrálás t á r gyává, s az így kapott gondolatsor elbeszélve jelenik meg." 25
Lényegileg ezzel azonos tőről fakad az a jelenség is, amelyet Barta János egy
Arany-vers kapcsán a lírai én önmérséklésének
nevez. 26 Itt is az érzelmek féken
tartásáról, az ösztön elleni harcról van szó, mert — ahogy Barta fogalmaz — „ . . . az
érzelemnek való teljes átengedettség a maga elemi mozgásával m á r szétfeszíti a
realizmus k e r e t e i t . . . A realizmusnak t e h á t . . . a lírai én bizonyos koncentrációja és
önmérséklése és egysége kedvez." 27
A lírai realizmusról szóló Radnóti-dolgozat alapján és a bírálatok mozaikdarabkáiból tudjuk, hogy elméletileg a költő is felismerte ezt a követelményt. Az a l á b biakban azt látjuk, hogy maguk a költemények is őrzik ennek nyomát.
Az önmérséklés nyelvileg legegyszerűbb formája az önszuggesztiót szolgáló szavak (nyugalom, biztatás, türelem stb.) változatainak használata.
„Biztatnom
Gyakran tűnnek fel a nyűg-

kell magam,

hogy el ne b u j d o k o l j a k . . . "
(írás közben) (1935)

szótő a l a k j a i :

„Nyugodtan
alszom
immár
és munkám után lassan
megyek:
gáz, gép, bomba készül
ellenem,
félni nem tudok és sírni sem ..."
(Háborús napló) (1935—36)
A nyugtatás, önmérséklés eszközei az értelem számára m á r - m á r elemezhetetlen
életkörülmények közepette jelennek meg. Akkor, amikor úgy tűnik, hogy az ész h e lyett az ösztön, a műre is végzetes érzelem kerekedik fölül. Éppen ezért, hacsak
teheti, kerüli a páni félelem, a rettegés ábrázolását. Az öntudat és életösztön c s a t á j a
közben ellentmondásos módon nyugtatja magát:
„ ... Ha
rámfigyelsz,
majd egyre égibb hangot hall
68

füled.

S majd a végső
szó után
meséld
el,
hogy bordán roppantott a rémület."
(Ha rámfigyelsz) (1942)
Olykor azonban mégis a fájdalom hangjai erősebbek, ám ilyenkor sem közvetlenül
mondja ki ezt. A Száll a tavaszban József Attila Nagyon f á j című verse nyomán a
külvilágot használja fájdalma közvetítésére:
„Néma gyökér kiabálj, levelek kiabáljatok éles
hangon, tajtékzó kutya zengj, csapkodd a habot, hal!
rázd a sörényed, ló! bömbölj bika, rijj patak ágya!
ébredj már aluvó!"
(1942)
Fél évvel halála előtt ezt írta erről a küzdelemről:
„A valóság, mint megrepedt cserép,
nem tart formát és csak arra vár,
hogy szétdobhassa rossz szilánkjait."
(Ó, régi börtönök) (1944)
Az utolsó versekben azonban ismét sikerül megvalósítania saját, belső fegyelmét. Itt is az önmérséklés szavaival él:
„... ha kell szívós leszek, mint fán a kéreg,
s a folytonos veszélyben, bajban élő
vad férfiak fegyvert s hatalmat érő
nyugalma
nyugtat
s mint egy hűvös hullám
a 2x2 józansága
hull rám."
(Levél a hitveshez) (1944)
Ezt teszi utolsó költeményében is, szinte már a halálon túl:
„Tarkólövés. — Így végzed hát te is, —
súgtam magamnak, — csak feküdj
nyugodtan.
Halált virágzik most a türelem.
—
(1944)
Nézetünk szerint ez a végzetes kitartás, sorsának tragikus, költészetének magasztos alakulása esztétikai nézeteiből, „esztétikai magatartásából" is szükségszerűen
következett. Ez a magatartás biztosít számára helyet Balassi, Zrínyi, Petőfi, József
Attila társaságában. Azok között a költők között, akik életet és művészetet szinte
megbonthatatlan egységként élnek át. „Esztétikai magatartásuk" a művel szinte egybeolvadva maga is esztétikummá válik.
„ . . . annyit érek én, amennyit ér a szó / versemben s mert ez addig izgat engem, / míg csont marad belőlem s néhány hajcsomó" — olvashatjuk a Tétova ódában. De élet és költészet azonosításáról vall Bálint György egyik írását idézve is:
„Könyvének egyik legszebb darabja a Halott gyík, az írástudó vallomása, melynek
utolsó — mondhatjuk nyugodtan: strófájából, a gyík fölött mondott gyászbeszédből
— idézünk néhány sort. »Egyszerű kis gyík voltál csupán, mégis gyönyörűen haltál
meg. Nem sajnálunk — tisztelünk. Az utolsó pillanat után is hű maradtál önmagadhoz. Most itt heversz szennyes hulladékok között, de ez nem bír engedékenységre.
Már nem is tudsz semmiről, de még mindig kitartasz. Később utolérnek majd bizonyos elkerülhetetlen vegyi és fizikai folyamatok, de nehéz dolguk lesz veled. Nem
adod olcsón a stílusodat. Nincs már veszíteni valód, a végsőkig ellenállsz. Körülötted, amíg a szem ellát, bomló és erkölcstelen testek. A halál pillanatában mind de69

zertálnak: sokan még előbb. Visszataszítóak, nem méltók rá, hogy egy bolygón lakjanak veled. Most elbúcsúzunk tőled, tovább kell mennünk, mert állítólag még dolgunk van. Maradj itt, amíg lehet, őrizd a formát, hirdesd az elvet.«" 28
Ez Radnótinak nemcsak vallomása, hanem nekrológja is. Hangköre azonos a
Tétova óda idézett sorával és Arany János „állandóan ismételgetett" 29 Mindvégig
című versével: a költészet a halál fölé emeli annak művét, aki hű marad hozzá, s
nem dezertál a humánum, az ész, az öntudat mellől. A mű értékét ez a küzdelem
adja meg. Radnóti költészete e titok birtokában lett halhatatlan. Viharkabátjának
zsebében noteszt találtak, benne vérrel, nedvekkel átitatott költeményeket.
„A lantot, a lantot
Szorítsd
kebeledhez
Ha jő a halál..."
(Mindvégig)
JEGYZETEK:
1. Pomogáts Béla: Radnóti Miklós. Bp., 1977. 104.
2. Baróti Dezső: Kortárs útlevelére. Radnóti Miklós 1909—1935. Bp., 1977. 461.
3. A dolgozat teljes terjedelmében az Irodalomtörténeti Közlemények ez évi 3. számában jelenik meg. A francia szöveget Erdei Klára és Kordé Zoltán fordította.
4. Radnóti Miklós: Próza. Novellák és tanulmányok. Szerk.: Réz Pál. Bp., 1971. 570.
5. Uo.: 253.
6. Uo.: 252.
7. Uo.: 449.
8. Uo.: 521.
9. Uo.: 578—579.
10. Uo.: 257.
11. Uo.: 570.
12. Uo.: 467.
13. Uo.: 519.
14. Uo.: 296.
15. Uo.: 301.
16. Uo.: 559.
17. Uo.: 585.
18. Uo.: 532.
19. Uo.: 302.
20. UO.: 564.
21. Diószegi A n d r á s : Illyés őszikéi. Kortárs. 1961. 10. sz. 606.
22. Vörös László: Illyés Gyula lírájának realizmusa. Acta Históriáé Litterarum H u n g a r i c a r u m .
Tom. VII. Szeged, 1967. 19.
23. Uő.: 7.
24. Uő.: 8.
25. Uő.: 8.
26. Barta J á n o s : Lírai realizmus. Studia litteraria III. Debrecen, 1965. 11.
27. Uo.
28. Uo.: 580.
29. Radnóti Miklósné szíves közlése.

70

Pomogáts Béla: Radnóti Miklós
Azzal kell kezdenem, amit a Tiszatáj közölte beszélgetésben Weöres Sándor
mondott: „Radnóti és József Attila kötetei nekem akkoriban valahogy ultramodernnek és majdnem érthetetlennek látszottak. Ma ezek a versek meglehetősen egyszerűek. Akkor nem annyira bukolikusnak láttam Radnótit, valami forradalmi vadságnak és kuszaságnak és nehezen érthető, különös repülésnek érződtek ezek a versek.
Valami különös szabdaltságnak is, ahol a motívumok nem a logika rendjével következtek egymásra, mint ahogy ezt a magyar költészetben általában megszoktuk"
(1977/3.).
Azon túl, hogy a kortársak milyennek látták a Pogány köszöntő, Üjmódi pásztorok éneke és a többi kötet verseit, a fentiek még arra is utalnak, hogy az utókor
hozta meg a költő számára az igazi elismertetést, tiszteletet és szeretetet. Mintha
jóslata teljesednék: „Gondold el! hogyha lázadsz, jövendő / fiatal koroknak
embere
hirdet / s pattogó hittel számot ad életedről; / számot ad és fiának adja át / emlékedet, hogy példakép, erős fa / legyen, melyre rákúszhat a gyenge növendék!"
Radnóti Miklós költészete iránt növekvő érdeklődést tanulmányok, könyvek sora
mutatja, amelyek életének, pályájának egészét vagy egyes szakaszait elemzik. Pomogáts Béla így már értékelő kísérletek, eredmények ismeretében vállalkozhatott arra,
hogy a Gondolat Kiadó népszerű sorozatában megrajzolja a megtett út ívét.
Meghatározott terjedelem közé szorított összefoglalókban szükségképpen rangsorolni kell a szerzőnek, úgy, hogy lehetőleg a művek lényeges vonásaira, az életút
kiemelkedő összefüggéseire irányítsa a figyelmet. A szelekció ugyanakkor magával
hozhatja a merevítés veszélyét, hogy azok a jegyek, amelyek a teljes embert mutatnák, háttérbe kerülhetnek. Pomogáts kismonográfiájának egyik erénye, hogy sikerült
érzékletessé tennie azt, Radnóti a teljes emberi élet igényével élt, hogy a tragikus,
reménytelenné váló hónapokban, években is tudott örülni, pillanatnyi rezdülésekben
meglátta a vidámság forrását.
A kismonográfiában lírájának fő jellemzői közül természetszerűleg a lázadásra
és az idillre került a hangsúly. Pomogáts az adott keretek között is részletezve követi azt az ívet, amit Radnóti az otthon élményeitől a reichenbergi politikai tájékozódáson át a Szegedi Fiatalok Művészeti Kollégiumáig megtett. Felelevenítve, hogy
második kötetét elkobozta az ügyészség: „Üj könyvemet tegnap elkobozták" — írta
1931. április 19. című versében. Egy későbbi, ugyancsak dátummal jelöltben pedig
már a tárgyalást is jellemezte: „óvták a népet ragályos verseimtől". Enyhítő körülmény természetesen nem volt, s a két vers nyolc napot „nyomott". A reakció gyors
volt, de ez — mint a szerző több helyütt kiemeli — nem csökkentette a költő harckészségét. Sőt, az ösztönös lázadás tudatos tájékozódássá nemesült. Versek csoportja
bizonyítja, hogy akkor tárhatók fel valódi mélységükben a lírát tápláló források, ha
azokat történelmi, európai események viszonylatában vizsgálják. Pomogáts jó arányosítással oldotta meg, hogy az olvasó képet kapjon mindarról, ami a harmincas
években és a negyvenesek elején tág horizontú költő számára fontos volt. Már a
kortárs kritika felfigyelt arra, hogy Radnóti mily gazdagsággal és elmélyülten fejezi
ki mindazt, amit tapasztalt, ami foglalkoztatta. Előbb vers Farkas László emigráns
proletár költő haláláról, majd a japánok támadásáról Kína ellen, s az agyonvert
fiatal néger költőről, hogy végül eljusson ehhez a sorhoz: „Megindultak a néger proletárok!" A könyvben a Hispánia, Hispánia fejezet szól meggyőző erővel arról, miként tájékozódott a költő a népfront-küzdelmekről és a spanyol polgárháború eseményeiről. A szerző frappánsan rövid elemzéssel fejti ki, hogy mekkora jelentőségű
alkotás ez a vers; éppen a haladó európai értelmiség félelmének és reményének és
harcának megrajzolása által. Mindenképpen jogos a konklúzió, hogy a Hispánia,
Hispániának fontos szerepe van a korszak európai antifasiszta irodalmában.
A kötetek, versek mögött az otthonát, sorsát kereső fiatalember magánya munkál, s ez az érzés merengő elégiákban vagy természeti idillekben talált kifejezést.
71

Az utóbbiak legtöbbször tájhoz köthetők. Ez az a pont — helyesen emelte ki a
szerző —, amelyben a költő egyénisége egyre határozottabban körvonalazódik. Ilyen
költemények leginkább természetismeretből születnek, de Radnóti tájképei nem ilyen
eredetűek; az indulatok sokfélesége hevíti át mindegyiket. Mondandóját kapcsolta a
tájhoz, mintegy eszközül használta a kifejezésre. Jól példázza ezt a későbbi pályaszakaszból a Veresmart. Pomogáts pontosan követi az alkotói módszer fázisait, amikor arról ír, hogy a béke szelíd rendje épült a betemetett futóárkok között.
Az idill adekvát inspirálója a szerelem. Férfi és nő kapcsolatának újszerűségét
kötetről kötetre bontja ki a szerző, hogy a csúcsokhoz, az utolsó nagy versekhez eljutva írja le a látszólag egyszerű igazságot: Radnóti lírájában a szerelmi kapcsolat
köznapi világának, meghittségének és gyengéd varázsának a rajza bontotta ki igazán az érzelmeket. Első pillantásra e témakörben alig észrevehető a fejlődés, hiszen
a Pogány köszöntő vagy az Újmódi pásztorok éneke már azon a természetes hangon
szólt, ami bizonyos mértékig érthetetlen volt a hagyományos költészet világában. Az
érzelmek kifejezésének bensőséges gyöngédségét vizsgáló Baróti Dezső mondta, hogy
nem passzivitást kell ebben látnunk, mert két ember egymásratalálása egyben az
ellenséges környezettel való szembehelyezkedés biztos fedezéke is. Hogy tényleg így
van, azt a Tétova óda elemzésével bizonyítja Pomogáts, aláhúzva, a közelgő tragédia
különös pátoszúvá tette a vallomást.
Radnóti lírájának fő vonásai — külön fejezet olvasható erről — nem választhatók el attól a nemzedéki vonulattól, amelyet megkülönböztetésül „harmadik"-nak
szokás nevezni. Anélkül, hogy vitázni kívánnék, meg kell jegyeznem, hogy tagjai
nem vették szívesen ezt az elkülönítő jelzőt (gondolok például Weöres Sándor „Harmadik nemzedék" című versére, melynek soraiban az egységes megítéltetéssel szembeni kételyeit vette sorra). így is igaz, hogy Radnóti pályája a „harmadik" nemzedék szélesebb rendjében haladt. A költő vállalta ennek a korosztálynak az esztétikáját, a kulturális értékek védelmét, az irodalom morális felelősségét, és ennek jegyében formálta költői klasszicizmusát. Nem kerülte el a szerző figyelmét, hogy a lírai
eszközök forrásvidéke is összekötő szál. Alig van az akkori fiatalok között, aki ne az
avantgarde hatásaival lépett volna az irodalmi életbe. Radnótinál különösen Kassák
és Füst Milán reminiszcenciák voltak. Ezektől kellett megszabadulnia önnön érdekében, mert hosszabb távon nem engedtek teret a fejlődésnek. Poétikai részletezés
nélkül is kiderül a könyvből, hogy a költő a szabad vers áramától milyen úton
jutott el a kötöttebb formákig. Lesznai Anna írta a Meredek út kritikájában: „Érzése csak annyi rímet és ütemet termel ki magából, amennyi a kifejezés tökéletességét szolgálja. Játékossága sohasem felesleges cicoma [...] Radnóti, ha játékos, úgy
valóban játszani akar." A költői művek világát Pomogáts kettős módon közelíti meg.
Egyfelől az élménykörből kiemeli azokat a lényegi mozzanatokat, amelyek meghatározták a versek létrejöttét. Másrészről feltárja a fontosabb tartalmi motívumokat.
Meg kell jegyeznünk, hogy a líra szépségének magyarázatakor különösen nagy a
felelősség Radnóti költeményeinél, hiszen ars poeticája szigorúan figyelmeztet a
forma tiszteletére, az eszközök, kifejezési lehetőségek erkölcsi r a n g j á r a — a mondanivaló értése függhet ettől. (Az Ikrek havában szólt a formai fegyelem szükségességéről a műfordítás kapcsán.) Ebből következően kellett volna esetenként nagyobb
teret kapnia a könyvben a műforma elemei megvilágításának.
Pomogáts Béla kismonográfiája az életrajz fontosabb állomásairól és a művek
értékeiről tárgyilagos, világos elemzéssel szól. A pálya fordulópontjait körülhatárolva
mutatja meg, miként jutott el Radnóti az összegző csúcsokra, és miért lett tragikus
életével a magyar költősors egyik szimbóluma. (Gondolat)
LACZKÓ ANDRÁS

72

JUGOSZLÁVIA

A tisztesség, mint szépségideál
MILpVAN DANOJLIC ESZTÉTIKÁJÁRÓL, SZUBJEKTÍVEN
Annak az egyre ritkuló fajnak a képviselője, amely tényleg szeretné megváltani
a világot. Nem látványosan, nem hangoskodva, hanem költve, írva és élve az igaz
emberséget. Föl-földobott kő ő is, aki korán elindult abból a kis közép-szerbiai falucskából, ahol 1937-ben született — Belgrád, Párizs és a világ felé, nem azért, hogy
meghódítsa, hanem hogy azonosuljon vele. Ellentmondás-e hát, hogy amikor Belgrádban van Párizsba vágyik, Párizsban néhány hónap után nyugtalanság fogja el, vajon
mi történik most Belgrádban; s mindig, bármely tájára vetődjön is a világnak, magával és magában hordja a faluját? Aligha nevezhetjük ellentmondásnak, inkább azt
bizonyítja, hogy legalább részben sikerült megvalósítania célját, a minden emberit
befogadni és szeretni akarást, anélkül, hogy eltépné a gyökereket, amelyek táplálták,
s táplálják ma is.
Belgrádban, egyetemi évei alatt előbb újságárusként tartja el magát, majd a
Borba riportere lesz. És verseket ír. Nyughatatlan és türelmetlen. Nincs ideje kivárni, amíg valamelyik szervtől esetleg ösztöndíjat kap. Párizsba megy, és a Renaultgyárban dolgozik, munkásként, munkások között. Nyelviskolának se rossz, de az élet
egyetemeként is beválik. Szabad idejében könyvtárakban ül, galériákat látogat, ismeretségeket köt, pénzét könyvekre, lexikonokra, szótárakra költi. Így aztán pénz
nélkül és mégis gazdagon tér haza. Az eredmény: kiváló Baudelaire-fordítások sora;
később Yeats és Brodszkij következik, hogy csak néhány nevet említsünk a s o r b ó l . . .
Első verseskötete, a Bennszülött zsoltárok (Urodenicki psalmi) 1957-ben jelent
meg, s azóta már túl van a tucaton, amihez még fél tucatnyi prózai mű járul: esszék,
pamfletek, vitairatok és egy regény ..., nem egészen a hagyományos műfaji meghatározás értelmében, hanem inkább esszéregény, amely egy kicsit pamflet, és egy
kicsit vitairat is.
Költészetét kár lenne ismertetni, inkább olvasni, fordítani kellene. Prózájával
könnyebb a helyzet. De hagyjuk, az Európa Kiadónál már készül egy esszéválogatás,
érdemes lesz figyelni rá. Mindenesetre sokkal többet elárul majd erről a gazdag költői-emberi egyéniségről és költészetéről, mint amennyit én itt elmondhatnék. Igen, a
költészetéről is. Mert Danojlic esszéistaként is lírikus. Ez nem csak abban tükröződik, hogy egyik könyvének a Lírai esszék címet adta, hanem még inkább abban,
ahogy megközelíti, megfogja a valóságot. Esszéiben ugyanis általában nem irodalmi
kérdésekkel foglalkozik, hanem a bennünket körülvevő valóság megannyi aktuális
problémájával.
Szeretné megváltani a világot, mondtam az elején, de azért ne képzeljünk magunk elé holmi ódivatú keresztesvitézt, az igazság rideg bajnokát, még kevésbé moralizáló puritánt. Inkább egy szenvedélyes, életvidám egyéniségről van szó, aki képtelen csukott szemmel elmenni az olyan jelenségek mellett, amelyekkel az emberek
önmaguknak, saját életüknek, boldogságuknak ártanak. S hogy miért líraiak ezek az
írások? Mert a prózai mondatokban sorakozó asszociációk, a látás- és láttatásmódja,
gondolatfűzése vérbeli lírikusra vall. És főleg mert nem annyira a racionális, hanem
inkább az érző embert keresi. Témája pedig mindig az ember.
73

Van egy esszéje a hazugságról. Ebben a kisebb-nagyobb emberi hazugságok, a
hazug viszonyok és kapcsolatok olyan gazdag tárházát, változataik több zongorára
kiterjedő skáláját vetíti elénk, hogy olvastán úgy érezzük, a hazugság a legősibb és
legeredetibb emberi műfaj, velünkszületett életforma, sőt, bizonyos fokig a történelem és a társadalom egyik mozgatóereje. Persze Danojlic csak azért hiperbolizálja
ennyire a kérdést, hogy annál mélyebbre hatolhasson a lényegébe, s valóságos „pszichoanalízisét" adhassa e jelenségnek, amely szerinte az emberi kapcsolatok egyik
rákfenéje, sőt, a történelem rákfenéje is. Szubjektív ez így? Igen. De már mondtuk,
hogy líráról van szó tulajdonképpen. És nem is minden vonatkozásában szubjektív.
Danojlié ugyanis nem rest gondolkodni, sőt, amennyire műveiből kikövetkeztethetem,
a gondolkodást tartja a legalapvetőbb emberi vonásnak, a létezés értelmének és formájának. Éppen ezért minden fölvetett problémának a mélyére igyekszik látni, s történetiségében szemléli, ízekre szedi a hazugságot is, hogy aztán valóságos anatómiai
vizsgálatnak vesse alá. S bár talán kissé furcsa képzettársításnak tűnik, hogy fentebb „pszichoanalízisről" beszéltem, de akinek alkalma lesz elolvasni a hazugságról
szóló esszét, kénytelen lesz elismerni, hogy a szerző valóban a jelenségek „lelkét"
tárja föl.
Egy nemrégiben készült interjúban Danojlic bevallja, mennyire kötődik a faluhoz és a parasztsághoz, amelyből jött: „Falun születtem és nőttem fel. Ezzel m a j d nem mindent megmondtam magamról. A falu az én titkos támaszom, kétségeim és
ihleteim forrása, költői képeim b á n y á j a . . . Nem, nem idealizálom a parasztokat,
ellenkezőleg! Egyszerűen az övék vagyok. Az, ami a parasztsággal történik a modern
történelemben, nagyon fontos és figyelemreméltó. Azt hiszem, a mi századunk úgy
fog szerepelni a történelemben, mint a parasztság kipusztulásának a s z á z a d a . . . "
Ezek olvastán talán furcsának tűnik, hogy egyik hosszabb esszéjének címe Pamflet a
szülőföld ellen, amelyben ilyenek olvashatók: „Szülőföld — a szellem szakadatlan,
elviselhetetlen, ádáz önmarcangolása. Ha rágondolok, mintha titkos ellen szólítana
valódi nevemen. Már maga a szülőföld gondolata is megbénít, béklyóba ver, zavarttá
tesz. Rossz álom, a tűnt dolgok elérhetetlen végtelenje, az élet első és utolsó f á j dalma — mindez egyszerre, egyazon pillanatban." Vagy másutt: „Nem kívánok roszszat a szülőföldemnek, de úgy gyűlölöm, ahogy magát a megtestesült rosszat lehet
csak gyűlölni..." Furcsa ellentmondásnak tűnik, holott valóban szó sincs ellentmondásról. Danojlic ugyanis minden verbális állítása ellenére mélységesen szereti szülőföldjét, szűkebb pátriáját, mert tulajdonképpen arról ír. Csak azt a sok nyomort, f á j dalmat, keserűséget, szenvedést nem szereti, amely az ott élő embereknek, paraszti
őseinek a történelem során kijutott. S főleg azokat nem szereti, akik központi fűtéses városi lakásaikban dicshimnuszokat írnak erről a még mindig nem könnyű paraszti életformáról, ö segíteni akar a szülőföldjén, s ezért nem dicséri, hanem a
hibáit tárja föl. S fékezhetetlen dühvel támad azok ellen, akik bármikor és bárhol,
a világ bármely táján a szülőföld szeretetét alantas célokra, a népek egymás ellen
uszítására akarták fölhasználni. A nacionalizmusnak egy talán kissé szubjektív, de
nagyon érdekes és elgondolkoztató költői megfogalmazását olvashatjuk ebben az
esszében. „A nacionalista lelkesedés rendszerint nem más — mondja egy helyütt —,
mint a kétségbeesettek és csődbejutottak kocsmai tombolása, akik megfosztva minden reménytől, az utolsó lehetőségbe, a múltba kapaszkodnak, hogy a szülőfölddel és
a történelemmel való e fiktív kapcsolatban netán szilárdabban és biztonságosabban
éreznék magukat a v i l á g b a n . . . A nacionalizmus a reményvesztettek szellemi közössége, "utolsó vallása azoknak, akik már semmiben se hisznek. Mindenütt, ahol a jövő
látóhatárára homály borul, magától felüti a fejét, mint egy néptörzs reflexe, hogy a
sötétség terhe alatt is megőrizze a maga létét. A reményüktől megfosztott, létükben
fenyegetett egyének szívesen emelik magasabb szintre személyes c s ő d j ü k e t . . . A szó
legtágabb értelmében vett élet — a jelen és a jövő világa — csődöt mondott; az
emberiséggel való testvéri közösség valamiért megvalósíthatatlan és értelmetlen: a
nacionalizmus e totális vereség nyilvános beismerése, a csalódottak fortissimóra
hangszerelt gyűlölete, akik kegyelettel fordulnak saját kétségbeesésük és regionális
kiúttalanságuk felé, mint a legprimitívebb közösséghez, amely könnyen befogadja, és
74

könnyen magába zárja őket." Ezek után talán érthetőbb, hogyan és milyen értelemben írhatott egy, a szülőföldjét mélységesen szerető költő pamfletet a szülőföld ellen.
Danojlic az igazságot, az emberi kapcsolatokban megtalálható tisztaságot és becsületességet keresi. De a becsületesség önmagában nem elég. Sőt, ha butasággal párosul, néha károsabb lehet minden hazugságnál és becstelenségnél, mert ha lehet,
még nehezebb küzdeni ellene. Ezt a káros becsületes butaságot és együgyűséget karikírozza egyik legújabb műve, az 1977-ben megjelent Hogyan rohant végig Dobrislav
Jugoszlávián című esszéregény. A címben szereplő Dobrislav élő személy volt, nagyon becsületes ember és nagyon rossz költő. Az még csak természetes, hogy ez
utóbbi hiányosságának nem volt tudatában, de hogy a b a j teljes legyen, gyalázatosan
rossz verseit végtelen kitartással írta, s még nagyobb lelkesedéssel terjesztette. És
sokan akadtak, akik komolyan vették, amikor az ötvenes évek elején elkoptatott jelszavakat a hatvanas évek közepén sántító ritmusú és nevetségesen rímelő versekbe
foglalta. És mindezt a haladás, az emberiség és a világ proletariátusa üdvének érdekében. Az ilyesmi nem csak az ízlést rontja meg, hanem az emberek gondolkodásmódjára is károsan hat. Küzdeni pedig, mint mondottuk, annál nehezebb ellene,
mert nem lehet rásütni a hazugság, legalábbis a szándékos hazugság bélyegét. Az
igazi tisztességhez tehát nem elég az őszinteség — tudás, képzettség, gondolkodás is
kell hozzá.
Egy másik, szintén 1977-ben megjelent könyvecskéjében, amely a Küszködés a
szavakkal címet viseli, nem kis energiát fektet írónk, hogy bebizonyítsa, gyakran
még a magukat képzettnek és műveltnek tartó emberek között is mennyi a sarlatán.
Egyetemi tanárok, tollforgató emberek írnak néha hajmeresztő ostobaságokat, csak
azért, mert lélekben restek.
Mi akkor tehát az igaz írói-emberi tisztesség? Részleges választ a már idézett
interjúból kapunk: „Az író nagyon is felelős! önmagának, saját nyelvének, saját
szépségideáljának. Ha ehhez a felelősséghez következetesen tartja magát, minden
körülmények között minden más magától megoldódik. A tehetségtelen író a felelőtlenség, az erkölcstelenség és a százszoros árulás megtestesülése." Ha ezt kiterjesztjük
az élet, a munka és az alkotás más területeire is, nagyjából megkapjuk a választ a
fenti kérdésre.
Danojlic költészetéről írva sokan kiemelik nyelvezetének gazdagságát, képalkotó
képességét, eredeti szimbólumait, azt a gördülékeny rímelést, amely tökéletesen alkalmazkodik a modern formához és tartalomhoz. Mindez igaz. Számomra azonban
mégsem ez teszi vonzóvá a költőt és gondolkodót, hanem az a céltudatosság, amelylyel mindig, még gyermekverseiben is az igazságot kutatja. Az igazság persze nem
egyszerű, s ha megtalálnánk, ha teljesen sikerülne föltárnunk, életünk valószínűleg
értelmét vesztené. Ettől azonban nem kell tartanunk, az aggodalom egyelőre fölösleges. Viszont az az esztétikai gondolkodás és az az életmű, amely teljes erejével,
minden energiájával e cél felé törekszik, mindig szimpatikus, mert ezt nevezik emberi és művészi tisztességnek. S e tisztesség, ha tudással és tehetséggel párosul,
képes megvalósítani azt a szépséget, amely az ember életének és létének bizonyos
beteljesedést ad, s ha csak pillanatokra is, örömet okoz. Ez a fajta írói-művészialkotói magatartás — s tegyük hozzá, emberi magatartás — a legmagasabb szintű
elkötelezettség, amelyről egyelőre tudunk.
PREDRAG STEPANOVIC

75

\

Egy hasznos kapcsolattörténeti könyv
Az elmúlt évben Jugoszláviában, Újvidéken látott napvilágot Dávid András Mostovi uzajamnosti. Poglavlja o jugoslovensko-madjarskim
kulturnim i knjizevnim
vezama (A kölcsönösség hidjai. Fejezetek a jugoszláv—magyar kulturális és irodalmi
kapcsolatokról) című kötete.
A jeles újvidéki kutató műve többet nyújt, mint amit az alcím sejtet, mivel a
szerző lényegében kronologikus rendben ad áttekintést a jugoszláv népek és magyarok közötti irodalmi és kulturális kapcsolatokról a honfoglalástól szinte napjainkig.
Túlnyomórészt természetesen az utolsó száz év jelenségeivel foglalkozik, mert erre a
korszakra vonatkozólag bővebben rendelkezik megbízható adatokkal. így többek között olvashatunk Petőfi költészetének és Madách Tragédiájának délszláv fogadtatásáról. Veljko Petrovic, a zombori születésű szerb költő és író, Miroslav Krleza, a nálunk elsősorban drámáiról ismert nagy horvát író magyar vonatkozásairól, valamint
a Nobel-díjas Ivo Andric műveinek magyar recepciójáról, s végül vázlatos áttekintést
kapunk a jugoszláv—magyar kapcsolattörténeti kutatásokról is.
Abból a körülményből, hogy Dávid András kereken tizenkét évszázad kapcsolattörténeti jelenségeit egy viszonylagosan kis kötetben dolgozza fel, természetszerűleg
adódik, hogy csak a legfontosabb eseményeket tárgyalhatta részletesebben. Meg kell
azonban mindjárt az elején jegyeznünk: ez a mű mindenekelőtt a jugoszláviai és
magyarországi nemzetiségi iskolák tanítói, tanárai számára igen értékes kézikönyv.
Ezen túlmenően hasznos tudományos segédkönyv is lehet, elsősorban azért, m e r t a
témára vonatkozó szinte valamennyi adat egy kötetben található, másrészt pedig gazdag jegyzetanyaga miatt, mely további kutatómunkára is ösztönözhet.
A régebbi korokkal foglalkozó fejezetek közül azokat emelhetjük ki, melyekben
a szerb és horvát népköltészet, valamint a magyar történelem és irodalom kapcsolatairól van szó. Ezen a területen, ahol a szerző nagyrészt saját kutatásaira támaszkodhat (elegendő talán, ha kiváló bölcsészdoktori értekezését — Hiteles magyar hősök a
délszláv népek énekhagyományában
— említjük) fölényes biztonsággal kezeli az
anyagot, akár a szerb és horvát hősi énekek magyar alakjairól — Nagy Lajosról, Hunyadi Jánosról, Székely Jánosról, Mátyás királyról és másokról — beszél, akár arról
a hatásról szól, melyet a délszlávok népköltészete a XVI. századi széphistóriáinkra
(például Béla király és Bankó leánya) és a reformkori költészetünkre gyakorolt.
A XIX. század első felében — mint tudjuk — kedvelt volt nálunk a Toldy Ferenc által
„szerbus manier"-nak nevezett versforma. A rím nélküli tízes sorokkal magyar nyelven először az Azzán-aga című balladában találkozhatunk, melyet Kazinczy 1789-ben
fordított le (németből), és 1813-ban tett közzé. A „szerbus manier" művészi tökéletességre Vörösmarty költészetében jut (Hedvig, Csák, Földi menny), m a j d végül még
Petőfi Sz. J. kisasszony emlékkönyvébe
című versében szólal meg.
Említésre méltó a kötet szerzőjének költői tehetsége is. Szemléltetés céljából,
mondanivalójának illusztrálására több magyar költeményt ügyesen ültet át szerbhorvát nyelvre. Csengő, gördülékeny sorokban nemcsak hű fordítást ad, hanem általában az eredeti szöveg hangulatát is jól érzékelteti.
Dávid András elsősorban irodalomtörténész, s így teljesen érthető, hogy m u n k á jában főleg az irodalmi kapcsolatokkal foglalkozik, annál is inkább, mivel ezen a
téren saját és más szakemberek előmunkálataira, tudományos eredményeire is támaszkodhat. Egy ilyen átfogó téma feldolgozásában természetesen több nemzedék
kutatásának gyümölcseit is tekintetbe kell venni, és az időtálló megállapításokat,
eredményeket korunk igényeinek megfelelően kell felhasználni. A szerző, dicséretére
legyen mondva, a szakirodalomban általában jól tájékozott, s nemcsak a könyv alakban megjelent műveket, hanem a gyűjteményes kiadványokban és szakfolyóiratokban
található tanulmányokat, cikkeket is ismeri, bár itt — magától értetődően — némi
hiányok is előfordulnak.
76

r

Az érdemes újvidéki kutató könyvének olvasása közben felmerül azonban a kérdés, mi tekinthető irodalmi kapcsolatnak. Vajon Petőfi katonáskodása Marburgban
(Maribor), Zágrábban (Zagreb), Károlyvárosban (Karlovac) irodalomtörténeti kapcsolat-e? Igaz, a magyar költő itt írta néhány ifjúkori versét, de mivel ezeken az ottani
emberek, az életforma és irodalom semmilyen nyomot nem hagyott, a fenti kérdésre
adott válasz véleményünk szerint csak tagadó lehet. Dávid eltúlozza a „jugoszláv
táj"-nak Petőfi költészetére gyakorolt hatását, mint ahogyan az is merész állítás,
hogy Jakov Ignjatovic, a szentendrei születésű szerb regényíró rajzolta meg a „költő
leghűbb portréját" emlékirataiban, felidézve Petőfivel való egyetlen találkozását a
„Komlókert" nevű vendéglőben.
Talán több kapcsolattörténeti elemet találhatnánk a múlt század nyolcvanas évei
kiemelkedő költői egyéniségének, a szerb Vojislav Iliének Na cardi (A csárdánál)
című versében, melyben a költő a magyar szabadságharc egyik szerb anekdotáját
dolgozza fel: egy szerb és egy magyar lovas véletlenül találkozik a pusztán, de ahelyett hogy kardot rántanának, a szerb katona javaslatára belépnek a csárdába, hogy
koccintsanak egymással.
A magyar szabadságharc témájánál maradva, nem értjük, miért nem említi
Dávid a horvát romantika, az illirizmus legnagyobb költői egyéniségének, Ivan Mazuranicnak 1848-ban kiadott kétnyelvű röpiratát A horvátok a magyaroknak.
Felelet
az 1848-ik márciusi és áprilisi magyar hirdetményekre. Annál is inkább, mert itt még
felcsillan az együttműködés reménye, „a magyar korona alatt élő összes népek és
nyelvek egyenlősége" alapján. Szólni kellett volna arról is, hogy az említett nagy
horvát költő ifjú korában magyarul kezdett verselni, és első, nyomtatásban napvilágot látott műve egy magyar nyelvű óda volt, melyet a diákköltő 1832-ben Ürményi
Ferenc fiumei kormányzóhoz intézett.
Mint már említettük, a szerző a régebbi korszakokkal is foglalkozik. Ezek a fejezetek azt a benyomást keltik, mintha Dávid nem minden esetben érezné az elmúlt
korok hangulatát, mintha kissé nehezen tudná magát a régi évszázadokba beleélni.
Például nem mindegy, milyen nyelven beszélt Janus Pannonius gyerekkorában? Ezt
a kérdést felesleges feltenni már csak azért is, mivel biztos megoldásra a szerző szerint sincs semmi remény. Ami eszmei és művészi szempontból lényeges, az mégiscsak
a költő latin nyelven írt, kiváló humanista költészete, mely mind a magyar, mind a
horvát és talán még az olasz népnek is közös irodalmi öröksége és kulturális hagyománya.
Verbőczi István Tripartitumának
1574-ben készült horvát nyelvű fordításával
kapcsolatban a szerző nagyon helyesen mondja, hogy ez a jogtudományi munka, a
nemzetek felett álló feudális osztályok emlékeként maradt fenn. Ebből az is következik, hogy a nemzetek feletti osztályok képviselőit sem lehet mindig egyértelműen egy
nemzethez sorolni. Nem kell tehát azon sem csodálkoznunk, hogy G r e g o r i . . . — az
ismeretlenség homályába burkolt magyar költő — verset írt Jaksics Demeter, azaz
Dmitar Jaksic szerb vitézről, s hogy ezt a Mohácsnál elesett Paksy János fel is jegyezte. A szerb származású hős a költőnek és a másolónak is egyszerűen Mátyás
király vazallusa volt, aki mind a törökök elleni harcokban, mind a király diplomáciai
szolgálatában érdemeket szerzett. A guszlár, a szerb vagy horvát népi énekes, éppúgy
nem „magyarokat" látott Hunyadi Jánosban és a többi magyar származású hősben,
hanem olyan férfiakat, akik vitézül harcoltak az akkori legveszélyesebb, legnagyobb
ellenség, a török ellen.
Félreértések elkerülése végett hangsúlyozni szeretnénk: Dávid András könyve
igen hasznos, értékes mű, melyet a szakmabeliek is haszonnal forgathatnak. A fenti
észrevételeket és a még lejjebb következő kisebb megjegyzéseket nem azzal a szándékkal írjuk le, hogy a kötet kétségkívüli értékeit vitassuk, hanem azért, hogy a
remélhetőleg hamarosan megjelenő második kiadásban (hiszen az első csak 2000 példányban látott napvilágot) a kisebb pontatlanságokat könnyebben lehessen helyesbíteni és hogy esetleg még némi kiegészítésekre is sor kerülhessen.
A szerző említi Junije Palmotié XVII. századi horvát drámaíró magyar vonatko77

zású dicsőítő énekét, de nem szól magyar hősöket felvonultató és részben Budán játszódó drámáiról.
Talán említést érdemelt volna P. Kanavelovic (XVII. századi horvát költő) húsz
énekből álló eposza Könyves Kálmánról, amelyben a magyar király dalmáciai terjeszkedéséről is szó van.
Kissé furcsa a szerzőnek az az állítása, hogy a magyar felvilágosodásnak „arisztokratikus" jellege volt. Mintha számára a „nemesi" és az „arisztokratikus" jelző
ugyanazt a tartalmat fedné.
Megjegyezzük: Szász Károly nevű matematikusunk is volt, itt azonban a lelkész
és püspök Szászról van szó.
Dávid András részletesen és kellő hangsúllyal tárgyalja Csuka Zoltán irodalomközvetítő tevékenységét. Köztudott: az ismert fordító nevéhez több mint 200 szerb,
horvát, szlovén és macedón irodalmi mű átültetése fűződik, ami világviszonylatban
is egyedülálló. Hatalmas teljesítményével, irodalomtörténeti jellegű munkáival, a lefordított alkotásokban megjelentetett elő- és utószókkal, valamint személyes baráti
kapcsolatai révén Csuka az utóbbi évtizedekben egyik legjelentősebb élő összekötő
láncszem a magyar és a jugoszláviai irodalmi élet között. Életműve önmagáért beszél,
ám — úgy gondoljuk — túlzás azt mondani, hogy fordításait egy sorba lehet állítani
az eredeti jugoszláv művekkel. Éz egyrészt lehetetlen, másrészt Csuka Zoltán és
óriási, egyedülálló munkássága nem igényel felnagyított, frázisszerű dicséretet.
Kicsit árnyaltabban lehetne megfogalmazni Az ember tragédiája délszláv fogadtatásáról szóló fejezetet. Nem helytálló az a kijelentés, mely szerint a jugoszláv
olvasóközönség Madách örökbecsű alkotása iránti érdeklődése Petőfi költészetének
széles körű népszerűségét is túlszárnyalta. Annál is inkább, mivel a szerző más helyen maga mondja: a Tragédia hűvös fogadtatása elodázta színre vitelét. Petőfi költészete — főként a múlt század második felében — annyira közkedvelt volt a délszláv olvasóközönség körében, hogy népszerűségével egyetlen magyar író vagy költő
sem vetekedhetett. „ . . . talán sehol sem fogadták úgy be, nem érezték annyira magukénak, nem fogadták szinte örökbe, mint nálunk, különösen a szerbeknél. A szerbek
még a nevét is a maguk módján, bizonyos hazai gyöngédséggel ejtették »Petefija«,
mert híre távoli településeinkig is eljutott, s mert lefordított versei utat törtek maguknak a legszélesebb rétegekhez..." — írja Veljko Petrovic, századunk jeles szerb
költője és írója, egyik, 1965-ben megjelent esszéjében.
Dávid természetesen említést tesz több magyar nyelven kiadott szerb, horvát és
szlovén irodalmi műről. Az magától értetődik és szinte törvényszerű, hogy néhány
fordítás elkerülte figyelmét. Ezért megemlítünk itt néhány, véleményünk szerint
jelentősebb kiadványt, melyekkel a második kiadást esetleg ki lehetne egészíteni.
A Gyulai Pál által szerkesztett Olcsó Könyvtárban, 1903-ban látott napvilágot a sokoldalú szerb író, Branislav Nusic egy kötete Egy káplár emlékeiből címen, mely válogatott elbeszéléseit tartalmazza. 1941-ben az említett Crnjanski-regényen kívül, Ivan
Cankar, a századforduló szlovén irodalma kiemelkedő egyéniségének A
szegénysoron
című regénye, és a horvát Slavko Kolar ítéletnap című elbeszéléskötete jelent meg.
Még megjegyeznénk, hogy az ötvenes évek végén, a hatvanas évek elején a budapesti színházakban Miroslav Krleza drámái közül nemcsak a Glembay Ltd-1 adták
nagy sikerrel, hanem a trilógia másik két darabját is, az Agóniát és a Lédát.
Nem érthetünk egyet a szerzőnek azzal a véleményével, mely szerint a múlt
század harmincas éveiben Pest-Budán szerb nyomda működött volna. A félreértés
valószínűleg abból adódott, hogy 1825 és 1864 között valóban itt nyomták a Letopist,
a szerbek első irodalmi és tudományos folyóiratát, mely még ma is rendszeresen
megjelenik Üjvidéken, és a szerb könyvek túlnyomó többsége is Pest-Budán látott
napvilágot az említett időben. Ekkor végezte itt kultúrmissziós munkáját a Matica
srpska, az első szerb irodalmi társaság is. Ezért általánosan elfogadott az a vélemény, hogy mai fővárosunk volt a múlt század első' felében az egyetemes szerbség
általános kultúrközpontja. A könyvek és egyéb szerb nyelvű sajtótermékek azonban
78

nem egy „szerb nyomdában" készültek, hanem a budai Egyetemi Nyomdában, melynek akkor privilégiuma volt a cirillbetűs kiadványok nyomtatására.
Az előttünk levő könyv kiállítása tetszetős, annak ellenére hogy fűzött formában
adták ki. Különösen a szakavatott kézzel kiválasztott illusztrációk érdemelnek dicséretet.
A recenzió olvasója is megállapíthatja, a fenti megjegyzések, észrevételek nem
csökkentik a könyv kétségtelen erényeit, de esetleg hozzájárulhatnak ahhoz, hogy a
következő kiadás még megbízhatóbb és hasznosabb kézikönyv legyen.
PÖTH ISTVÁN

ZOLTANFY ISTVÁN: KETTEN
79

Néhány gondolat két NÉKOSZ-könyvről
és a NÉKOSZ-ról
Mottó: „Külön tanulmányt kellene — és érdemes is lenne — írni, mély társadalmi elemzéssel, mert csak így lehetne megérteni és megmagyarázni
igazán
az 1946—47-ben megalakult 88 kollégium igaz történetét — hogy is mondjam
csak — társadalmi valóságból kiindulva, nem önálló
„NÉKOSZ-öntudatként",
hanem a magyar változások szerves részeként. Egy ilyen elemzés
keretében
lehetne helyére rakni a népi kollégiumi mozgalmat, igazságot szolgáltatni a
„túlkapásokkal", kritikákkal szemben is, de saját magunk mindent
megszépítő
fiatalkori reminiszcenciájával
szemben is."
(Részlet a 3064-es számmal jelölt, volt népi kollégistának a NÉKOSZkérdőívre adott válaszából.)
A mottóban megfogalmazott igény jogossága vitathatatlan. Teljesítése viszont
fölöttébb nehéz. A NÉKOSZ országos mozgalmával foglalkozó — jószerivel egyetlen
nagyobb lélegzetű — történeti tanulmány (Szemere Vera: A NÉKOSZ történetéhez.
Párttörténeti Közlemények, 1975/4.) szerzője is így vall témájáról: „Nagyon sok még
benne a szubjektív kötődéseknek a történészt is gátló nehézsége." Nyilván összefügg
ezzel, hogy az egyébként szépen szaporodó NÉKOSZ-irodalom java és túlnyomó része
nem történetírói munka produktuma. Művelői — lévén maguk is jórészt népi kollégisták — kerülni akarván az elfogultság vádját, tudatosan fordultak az objektívebb
(vagy a köztudatban annak látszó) műfajokhoz. Ilyen volt A valóság pedagógiája
címen 1974-ben közreadott dokumentumgyűjtemény, és ilyen az 1977-ben megjelent
két könyv is, melyeknek kapcsán az alábbi sorok íródtak. Az egyik szintén dokumentumkötet (Sej, a mi lobogónkat fényes szellők f ú j j á k . . . főszerkesztő Kardos
László), a másik statisztikai-szociológiai munka (A népi kollégisták ú t j a 1939—1971
— főszerkesztő Illés János). Azonban a választott műfajok sem tették elkerülhetővé
vagy nélkülözhetővé a történeti és szociológiai értékelést. Ezt Kardos László, illetve
Tánczos Gábor vállalták a kötetekben olvasható bevezető tanulmányokkal.
A két munkát nemcsak a közös alkalom (a NÉKOSZ 30. évfordulója) köti össze,
hanem a szerkesztők tudatos törekvése is: közös elhatározással egymást kiegészítő
kiadványnak szánták az együttesen mintegy 65 ív terjedelmű könyveket.
Az évforduló alkalomszerűségén túl mi indokolja a terjedelmes műveket, és
egyáltalán a NÉKOSZ története, szerepe iránti változatlan érdeklődést? A népi kollégiumi mozgalom jelentősége már önmagában véve is. De ezen túl a NÉKOSZ sorsa
és az a körülmény, amely önmaga valóságos körén messzebb mutató jelentőséget és
érdeklődést kölcsönöz a mozgalomnak: a reálisabb nemzeti önismeretre való törekvésnek és még inkább forradalmunk önvizsgálatának, de kritikájának is egyik fókuszába került a NÉKOSZ.
Mindez érthetővé teszi, hogy meglehetősen nehéz volna a szóban forgó két
kötetről szokványos recenziót írni. Megbocsátható tehát a recenzensnek, hogy élve a
lehetőséggel, a lekerekített és kellőképpen arányosított ismertető helyett inkább né80

hány kikívánkozó gondolatot, alkalomszülte meditációt írjon a következő lapokra;
úgy, hogy közben az „időtényezőt" — az eltelt hosszú három évtizedet — nem a
„megszépítő messzeség" szubjektív, hanem a történelmi távlat objektív körülményeként igyekszik hasznosítani.
Mindamellett természetesen nem távolodhatunk el a recenzió műfajának követelményeitől annyira, hogy legalább néhány megjegyzés erejéig ne méltassuk a kiadványokat tartalmi és formai szempontból, végső soron a szakszerűség szemszögéből.
Mindenekelőtt a dokumentumkötethez kívánkoznak ezek a megjegyzések. Dokumentumkötet? A bevezető így kezdődik: „Jelen könyvben a népi kollégiumok kisenciklopédiáját tartja kezében az olvasó..." A bevezető végén viszont ez áll: történeti
olvasókönyv. Mármost kisenciklopédia vagy történeti olvasókönyv — fölösleges rajta
meditálnunk. Annak kell tekintenünk, aminek nyilvánvalóan mindenki előtt látszik:
dokumentumok válogatott gyűjteményének. Mindenképpen forráskiadvány. Ezzel
kapcsolatosan pedig fennállnak bizonyos formai követelmények és tartalmi kívánalmak. Például az, hogy a hitelesség minél teljesebb biztosítása kedvéért általában
törekedni szoktak egy-egy dokumentum teljes szövegének közreadására. Amennyiben
mégis elkerülhetetlenné válik néhány részlet elhagyása, a kimaradt részek tartalmára jegyzetben szokás utalni. A kötet szerkesztése nem alkalmazta ezt a módszert.
Márpedig meglehetősen gyakran bukkan fel a kihagyásokra utaló szokásos három
pont a közölt írások szövegeiben. Ilyenformán a szerkesztőknek számolniuk kell
azzal, hogy a legjobb indulatú olvasóban is felötlik olykor-olykor, hogy vajon mit
tartalmazhat a kihagyott rész.
Nem elhanyagolható követelmény az ilyenfajta kiadványoknál a benne búvárkodók dolgának a megkönnyítése. Ez nem sikerült a legtökéletesebben. Ha például a
kötet dokumentumainak jegyzékében felkelti az olvasó figyelmét ez a cím: A Végzett Kollégisták Testülete, akkor hiába próbál rálapozni a megfelelő oldalra, mert a
cím után nincs oldalszám. Kereshetné persze a cíin előtt levő szám alapján a 6. sz.
dokumentumot, de ilyenből négy is van a kötetben. A tájékozódás így elég bonyolult,
különösen ha számításba vesszük, hogy vannak jól bevált, egyszerű eligazítási módszerek: ha a dokumentum címe után kitesszük az oldalszámot, vagy pedig az elsőtől
az utolsóig egyvégtében sorszámozzuk a dokumentumokat. Valamelyiknek alkalmazására már azért is sort kellett volna keríteni, mert a kötetben nincs részletes tárgymutató.
A formai követelményeken túlmutat, és már a tartalom terére visz a válogatás
munkájának kérdése. Erről is ide kívánkozik egy-két észrevétel. Vagy a gyűjtés,
vagy a válogatás során ugyanis — bizonyára jórészt magyarázható okokból — némi
egyoldalúság érvényesült. A kívánatosnál kevesebb olyan dokumentum került a kötetbe, amely a kollégiumokon kívülálló s politikailag más törekvéseket képviselő
szervezetektől, szervektől, személyektől származik, de a NÉKOSZ-t közvetlenül érinti.
(A Györffy Kollégium felszabadulás előtti történetét tartalmazó részekre ez nem
vonatkozik.) Szegényebb ezzel a közreadott anyag, kevésbé elevenedik meg az a
háttér, jobban mondva közeg, amelyben a kollégiumok működtek. Márpedig ennek a
kapcsolatnak, a társadalmi környezettel való kölcsönhatásnak figyelembe vétele,
amely a NÉKOSZ tevékenységének minden szférájában nagyon fontos volt, közelebb
vitt volna a NÉKOSZ történeti szerepének és jelentőségének teljesebb bemutatásához és pontosabb megértéséhez is.
Az anyag zömét kitevő, a kollégiumi mozgalom belső életével foglalkozó dokumentumoknál két aránytalanságot kell megemlíteni. Először azt, hogy fölöttébb sok
közöttük a hivatalos jellegű dokumentum — beszéd, jelentés, beszámoló, visszaemlékezés —, és meglehetősen kevés a kollégiumok életét, a mozgalom mindennapjait
tényekben, apró eseményekben, problémákban közvetlenül rögzítő és tükröző forrás
(igaz, ebből a típusból akad néhány egészen szenzációs is, például a naposkönyvrészletek). Ez nyilván az anyaggyűjtés gyakorlati nehézségeivel függött össze elsősorban. A másodszor megemlíthető probléma már talán kevésbé írható az objektív
nehézségek számlájára. Az tudniillik, hogy aránytalanul sok a NÉKOSZ-időszakra
vonatkozóan az országos vezetés tevékenységét közvetítő „központi" anyag a kötet6 Tiszatáj

81

ben. Ilyenformán a Györffyn kívül a többi kollégium csak ritkán bukkan fel, a helyi
színek éppen hogy felvillannak. Hatványozottan vonatkozik ez a vidéki kollégiumokra, a róluk szóló anyag különösen szegényes.
A dokumentumok közötti eligazodás említett bonyolultságától eltekintve egyértelműen jók és hasznosak a kötethez csatolt mellékletek. Vonatkozik ez a szintén
dokumentumértékű gazdag illusztrációra, a kronológiára, a címjegyzékre és a kötetben szereplő személyek rövid életrajzára egyaránt (nem lett volna azonban tanulságok nélküli a nékoszista kortól a mai „státus"-ig bekövetkezett életrajzi momentumokra is utalni, legalább a volt kollégisták esetében).
Ami a másik, A népi kollégisták útja című kötetet illeti, mindenképpen dicsérendő, némely vonatkozásban úttörő jellegű vállalkozás eredménye. Bár fontosabbnak vélt részletei a dokumentumkötetbe is átkerültek, mégis számos ismerettel, adattal egészíti ki azt, főképp a népi kollégisták későbbi pályafutására, társadalmi szerepére vonatkozóan. Az úttörő jelleg elsősorban annak a szociológiai felmérő m u n k á nak az elvégzésében nyilvánult meg, amelynek eredményét joggal „kollektív visszaemlékezés"-ként emlegeti a kötet bevezető tanulmánya. A módszer a közelmúlt általánosabb történeti kutatása számára is hasznosítható.
Igaza van a bevezető tanulmánynak abban is, hogy a dokumentumkötet kontrollja a kollektív visszaemlékezésben rögzítetteknek, ez pedig a dokumentumkötetben foglaltaknak. Ebben a kölcsönös kontroliban persze mindenképpen a dokumentumoké az elsőbbség, noha a történettudomány számára mind a kettő megfelelő kritikával kezelendő forrás. (És ha már kontrollt emlegetünk, még egy megjegyzés: a
népi kollégisták későbbi útjának, szerepének megítélésénél nem lehetett volna olyan
kontrollt alkalmazni, amely hasonló származású, hasonló korú, de nem népi kollégista értelmiségi csoport azonos szempontú vizsgálatából adódhatna? A merítési lehetőség adott, s ez az összehasonlítás szintén nem lenne érdektelen.)
Hiányérzeteink jelzése és a bíráló megjegyzések azonban nem mondanak ellent
annak az összegző elismerő megállapításnak, hogy a két kötet együttesen minden
eddiginél jobb alapot és lehetőséget biztosít az átlagos érdeklődő számára is a NÉKOSZ-történet, de az egész NÉKOSZ-problematika megismeréséhez. Hozzásegít e
két könyv — gyakran perdöntő bizonyítékokkal — régi, megrögződött vagy éppen
utólag kialakult, illetve kialakulóban levő téves képzetek, legendák és illúziók eloszlatásához. Teljességre való törekvés nélkül, a rövidség kedvéért az egyszerűsítés
veszélyét is vállalva, említsünk meg néhány ilyen tényt.
— Nem igaz, hogy a népi kollégiumok csak kifejezetten paraszti származású
fiatalokat tömörítettek falaik között. Az apák 1945 előtti foglalkozását tekintve a
kollégisták 31 százaléka nem mezőgazdasági fizikai munkás származású volt. A 17
százalék agrárproletár származásúval együtt ez az arány 48 százalék. (A birtokos
paraszt 27 százalék.)
— A kollégisták döntő többsége már a kollégiumok megalakulása előtt középiskolás — sőt egyetemista —, nagyobb részük tehát már a felszabadulás előtt „beiskolázott" volt. A kollégiumok ezért alapvetően nem az elindulás, hanem a sokkal
kedvezőbb folytatás lehetőségét teremtették meg.
— Vitathatatlan a Györffy-kollégisták kezdeményező és szervező szerepe a népi
kollégiumok létrejöttében, hasonlóképpen az a társadalmi összefogás is, amely azonban nem egyéni támogatást jelent elsősorban, hanem pártok és egyéb szervezetek —
gyakran felülről jövő felszólítás után — megnyilvánuló segítségét. A közismertnél
hathatósabb az állami támogatás is, nem a „kultuszkormányzat" részéről természetesen, hanem a belügyminisztérium révén (Rajk László rendelete a főispánokhoz, a
feloszlatott szervezetek vagyonából történő hivatalos támogatás stb.).
— A kollégiumi felvételt a legtöbb helyen és mind fokozottabban igen határozott szelekció előzte meg, amely nemcsak a szociális szempontokra terjedt ki. (Válogatási lehetőség volt, hiszen 1947 őszén például 19 000 népi származású diák jelentkezett a kollégiumokba, s ennek csak 30 százalékát tudták felvenni.) Ha ehhez még
hozzávesszük a statisztikai kötet bevezetőjének két megállapítását, egyrészről azt,
hogy a bekerülő diákok 50 százaléka már a felvétel előtt végzett valamilyen moz82

galmi munkát, másfelől azt, hogy igen sok, a népi demokrácia mellett harcosan kiálló
szülő küldte gyerekét a népi kollégiumokba, nem lényegtelen összetevőjét és magyarázatát látjuk a népi kollégiumok gyors politikai és nevelési sikereinek.
— Ügy tűnik, hogy teljesen elméletieskedő volt és maradt a „neveletlenek nevelnek neveletleneket" kérdése körül kibontakozott pedagógiai vita. A tétel bizonyos
megszorításokkal legfeljebb csak a Györffy Kollégium kezdeti időszakára vonatkozhat. A NÉKOSZ-ban érvényesült egyrészről a közösség nevelőereje, másrészt a határozott pedagógiai vezetés a kollégiumokban fölneveledett felnőttek és a mozgalomhoz
csatlakozó pedagógusok révén (az más kérdés, hogy az említett felnőttek fiatalok
voltak; a felnőtté válás éppen ezekben a nehéz és forradalmi időkben hallatlanul
felgyorsult).
— A kötetek eloszlatják azoknak a mai fiataloknak az illúzióit is, akik netán
valami kellemesen szabados, vagy éppen anarchista gyülekezeteknek képzelik a népi
kollégiumokat. E kollégiumoknak túlnyomó többségében szigorú fegyelem volt, amely
messze felülmúlta bármely mai ifjúsági közösség fegyelmét. Az autonómia és az önkormányzat kérdését sem árt összetettebben szemlélni. A NÉKOSZ, mint országos
szervezet autonóm volt — erre éberen vigyázott —, az egyes kollégiumokban pedig
hatékony önkormányzati formák alakultak ki. A szervezet egészén belül azonban határozott központi irányítás érvényesült. Néha részletekbe menően intézkedtek az előírások. Például az 1946/47-es tanév oktatási programja a budapesti főiskolás kollégiumok számára előírta, hogy minden csütörtökön kollégiumi estet kell tartani, mégpedig az első csütörtökön interpellációs alkalmat kell teremteni, „a második kollégiumi esten a kollégium fiatalsága látogatókat fogad, és a harmadik kollégiumi esten
látogatást tesz" a társintézményekkel való kapcsolat során. A dokumentumok alapján a központból származó előírások, tervek szaporodására, egyáltalán a központi
irányítás erősödő tendenciájára lehet következtetni az 1948-as párthatározatot megelőző időkben is. Mindamellett kétségtelen, hogy hasonló típusú intézményekben
aligha volt még egymáshoz olyan közel a tudatosan és önként vállalt, a közösség
által diktált és a vezetéstől elvárt fegyelem, mint a népi kollégiumokban.
— Volt-e avantgardizmus és NÉKOSZ-öntudat a mozgalomban? Persze hogy
volt. Ezt azonban nem indulattal felhánytorgatni, elfogultsággal mentegetni, tehát
így vagy úgy misztifikálni kell ma már, hanem megmagyarázni és megérteni. Ehhez
is kiváló segítséget nyújtanak a kötetek adatai és dokumentumai. A Györffy István
Kollégium tagsága tiszteletre méltó küldetéstudattal vágott neki az ú j világnak. Ezt
csak felfokozta a kibontakozó népi demokratikus forradalom vállalása és fiatalos átélése, a bőven kapott dicséret, főképpen, pedig a tényleges siker. Gondoljuk csak
meg, hogy alig egy évvel az „öreg" Györffy-kollégisták nagy tette, a földreform végrehajtásába való bekapcsolódás után a fiatal, zömükben elsőéves györffysták 1946-os
nyári tevékenységéről a következőket mondhatja a NÉKOSZ nevelési osztályvezetője,
egyben a Györffy Kollégium igazgatója: „ . . . 1 0 0 különböző lapban megírtak vagy
megírattak 232 cikket, riportot vagy tanulmányt a népi kollégiumok ügyében, tartottak 233 népgyűlést, értekezletet, pártközi megbeszélést, törvényhatósági gyűlést stb.
Tárgyalást folytattak minden megyének úgyszólván minden valamirevaló vezetőjével
és pártfunkcionáriusával, és csak úgy mellékesen — ahol szükséges volt — megalakítottak négy elemi iskolát, 23 partikulát, 9 dolgozók iskoláját, 3 általános iskolát, közreműködtek 2 középiskola megalapításában, megindítottak egy vidéki lapot, s ahol
szükséges volt, rendbehozták a földreform visszaéléseit, népbíróságon ítélkeztek, korrupt funkcionáriusokat mozdítottak el." (Dok. köt. 207. 1.) Tette mindezt 70, húsz év
körüli fiatal. Olyan sok kellett ezek után, hogy a kollégium tagjaihoz intézett, 1946.
december 31-i körlevelében az igazgató leírja: „A haladó magyar értelmiségi ifjúság,
de az egész magyar ifjúság harcos, öntudatos élcsapata vagyunk"? (Uo. 222. 1.) A kialakult felfogást azután a Györffy-kollégisták átszármaztatták az édes gyermeküknek
tekintett NÉKOSZ-ra is. Ilyenformán a népi kollégiumok szervezeti és rendtartási
szabályzatába is bekerült: „A népi kollégista minden mozdulatában, szavában, gesztusában meg kell nyilatkoznia, hogy egy olyan szervezet tagja, amely az ország
legképzettebb, legműveltebb, leghaladóbb, legfegyelmezettebb értelmiségi fiatalságát
6*

83

foglalja magában." (Uo. 270. 1.) Emögött ott volt természetesen annak a történelmi
realitásból származó, valóban halaszthatatlan feladatnak vállalása és teljesítésének
elősegítése, hogy az ú j rend számára népi értelmiség nevelődjék minél gyorsabban
és céltudatosabban. De az a gyakran hangoztatott vélekedés is, hogy a magyar baloldal szűkölködik megfelelő vezetőkben. E részben meglevő, kisebb részben vélt
hiányosság pótlására is önmagát tartotta hivatottnak a NÉKOSZ.
— A szervezeti szabályzat idézett passzusára visszatérve, a lényeghez tartozik,
hogy az elérendő célt jelentős részben meglevő tényként szögezi le. A leghaladóbb
és legfegyelmezettebb jelzők nagyjából helytállóknak fogadhatók el, ha a szervezetet
nézzük. A képzettséggel és a műveltséggel nyilván más a helyzet. Kézenfekvő a hivatkozás e vonatkozásban az Eötvös Kollégium színvonalára. De arra is, hogy az
országos méretben nagy többséggel a polgárságból és az intelligenciából származó
tanuló ifjúság java része akkor még felülmúlta e téren a népi kollégistákat. Hiszen
— megint csak a történelmi realitásból adódóan — éppen az ilyenfajta hátrányok
behozása is feladatuk volt a népi kollégiumoknak. A dokumentumok és a tanulmányok egyértelműen és helyesen ki is emelik ezt a feladatot, és a NÉKOSZ valóban
nagyon sokat tett ennek megvalósításáért. Egy sajátosságra azonban — az árnyaltabb megítélés kedvéért — itt sem árt figyelemmel lenni. A NÉKOSZ erre irányuló
tevékenységében ugyanis nem a szélességi-lexikális értelemben vett műveltségi hátrány ledolgozása volt a döntő, hanem főképpen az addig elfogadott értékek revíziója
történt meg. A NÉKOSZ-oktatásban nem a több, hanem az ú j és másfajta tudnivalón és szemléleten volt a hangsúly. Ez minőségileg több, mennyiségileg kevesebb,
mint amit a szokványos megállapítás — a műveltségi hátrányok behozása — t a r talmaz.
— A NÉKOSZ-öntudat kialakulásának és az avantgard vonások létrejöttének
kérdéséhez még egy további fontos mozzanatot is számon kell tartani. Ez pedig egyfajta sajátos ellenzékiség, amely a népi kollégiumok létének velejárója volt, különösen a megalakulás körüli időkben. Ellenzékiség, mivel igen széles közvélemény nézeteivel és magatartásával találták magukat szemben, különösen ami az egyes kollégiumok, kollégisták közvetlen környezetét illeti. Egyetemeken, középiskolákban — főképpen vidéken — a tanári kar és a diákok többsége részéről az ellenszenv, a lenézés, a félelem, a viszolygás, a féltékenység széles skálán mozgó és nehezen oldódó
érzelmei vették körül őket, mint kisebbséget. Sajátságos ellenzékiség ugyanakkor,
mert országos és helyi vezetők, hatalmi tényezők szóval és tettel bátorították, támogatták őket. Nem mindennapi helyzet volt ez, mint ahogy társadalmi talaja, a népi
demokratikus forradalom adott szakaszának hatalmi és politikai viszonyai sem voltak mindennapiak. Mindenesetre ez is sajátos tartást váltott ki a kollégisták körében: erősítette az összetartozás érzését.
*

Ha valaki azt mondaná, hogy az eddigiekben rajzolt vázlat, amelynek vonásait
persze még lehetne a részletezés kedvéért szaporítani, túlságosan is statikus képet ad
a NÉKOSZ-ról, alighanem igaza lenne. Csak utalások történtek a változásokra, a történelmi folyamatra. Ez a folyamat az antifasiszta függetlenségi harc szükségességétől
a népi demokratikus forradalom két szakaszán át annak teljes győzelméig hallatlanul
nagy ívet fogott át rendkívül rövid idő alatt. A népi kollégiumi mozgalom, attól
kezdve, hogy a háború végén a Györffy István Kollégium a jövőre való elvont készülődésen túlmenően felismerte az antifasiszta küzdelembe való tevékeny bekapcsolódás szükségességét, igyekezett és nem is eredménytelenül lépést tartani a felgyorsult forradalmi folyamattal. Fejlődése tehát nyilvánvaló. De éppen a történelmi út
végigjárásából következik, hogy 1948-ban akarva-akaratlanul fordulóponthoz érkezik.
Ennek teljes felismerését és a belőle adódó konzekvenciák levonását a kötetek szerkesztői előtt is, mint ahogy mások előtt is, mintha még most is elhomályosítaná a
NÉKOSZ közismert sorsa, elítélése", megszüntetése. Az árnyaltabb megközelítés kedvéért ezzel a kérdéssel is szembe kell nézni.
84

A fordulópont, ezzel a probléma lényege a szocialista fórradalom, a proletárdiktatúra győzelméhez kapcsolódik. Történetírásunk a változás objektív voltára, ugyanakkor a szubjektív szférában — a vezetésben is — lejátszódó igen bonyolult és fölöttébb ellentmondásos mozzanataira nagyjából fényt derített már. Többek között arra
is, hogy a proletárdiktatúrát nem egyszerűen „létrehozták" a kommunista pártok —
mint Kardos László a dokumentumkötet 321. oldalán kétértelmű s így félreérthető
megfogalmazásban írja —, hanem az az osztályharc eredményeként győzött. Ezen
nem változtat az sem, hogy a pártvezetés Magyarországon is a lenini felfogástól eltérő, torzult és tovább torzított „modellhez" akarta — átmenetileg sikerrel — idomítani a proletárhatalmat.
Mindebből következik egy és más a NÉKOSZ-ra vonatkozóan. Az egyik néhány
dolognak, ha nem is merev leszögezése, de legalább józan megfontolása vagy az elfogulatlan meditálás szükségességének elismerése. Például annak végiggondolása,
hogy a NÉKOSZ létét meghatározó sajátosságok — amelyeknek legfontosabbjait megítélésünk szerint az előző oldalakon felsoroltuk — nem veszítették-e el jelentős részben objektív, vagy ha úgy tetszik, társadalmi-politikai-szervezeti alapjukat a proletárdiktatúra győzelmével? Hiszen a proletárdiktatúra azokat a célkitűzéseket emeli
általában össztársadalmi, konkrétan állami feladattá a kulturális forradalom részeként, melyekért a NÉKOSZ addig is dolgozott, de végeredményben mégis csak szűk,
társadalmi szervezetként. Kötelessége és létkérdésbe vágó feladata-e a proletárdiktatúrának a saját, népi származású értelmiség kinevelése? (Csak elvi kérdésként említjük ezt, eltekintve most attól, hogy a gyakorlatban is akkora erőfeszítések történtek ennek érdekében, amelyekre a NÉKOSZ a maga eszközeivel nem lehetett képes.)
Természetesen egyik alapfeladata ez. Ennek érdekében pedig át kell formálnia és ú j
tartalommal kell megtöltenie az egész oktatási rendszert. Egybeesik ez a NÉKOSZ
törekvéseivel? A NÉKOSZ története bizonyítja, hogy igen. Mi indokolja akkor a
NÉKOSZ további különállását? Továbbra is szelektálva vesz fel sorai közé a fizikai
dolgozók gyerekei közül? Milyen alapon szelektál? Elitképzés, vezetőképzés a feladata a proletárállam vagy akár a közművelődés számára? Az ő feladata lenne ez?
Az összes meglevő és újonnan létesítendő kollégium, melyekbe minden rászorult beT
kerül, az ő irányítása alá kerülne? Indokolt ez esetben a kormányzattól, de akárcsak
az Oktatásügyi Minisztériumtól való függetlenség, az autonómia? Mint ifjúsági mozgalomnak nem kell mégis integrálódnia a párt egységes ifjúsági szervezetébe? Lehet,
hogy nem, de biztos, hogy így van ez? Végül: nem mégis csak forradalmunk meghatározott szakaszának terméke és függvénye lenne a NÉKOSZ?
A kérdéseken, melyeknek számát még szaporítani lehetne, érdemes elgondolkozni. Őszinte mérlegelésük alapján legalább addig a válaszig el lehet jutni, hogy a
NÉKOSZ külön szerepének megtalálása — főleg perspektivikusan — fölöttébb nehéz
lett volna még a legideálisabb proletárdiktatúrában is. Amennyiben mégis sikerül, ez
bizonyára nem az a NÉKOSZ lett volna, amely sokunk emlékezetében él. Mindezen
nem változtatnak azok az események és a végtelenül rossz politikai módszerek, amelyek a NÉKOSZ megszüntetéséhez vezettek, és amelyek kétségtelenül megnehezítik
az előbbi kérdések feltevését és tárgyilagos megválaszolását — főképpen azok számára, akik szenvedő részesei voltak az eljárásnak —, noha sok szempontból ezek az
események és módszerek emelik át a népi kollégiumi mozgalmat az egyszerű és egyszeri történelmi jelenségek köréből a máig ható NÉKOSZ-problematika szférájába.
A megszüntetés összefüggéseinek alaposabb felderítéséhez is kell tennünk egykét megjegyzést. A történelem által teljes joggal elítélt módszerek alkalmazása mellett hozzájárult a problémák elburjánzásához fontos elméleti kérdések tisztázatlansága is (ami természetesen megkönnyítette a helytelen módszerek igénybevételét).
A népfrontpolitika, még tágabb értelemben a marxizmus—leninizmus magyar viszonyokra való alkalmazásának és továbbfejlesztésének munkája, amely olyan szép eredményeket hozott 1936 után, nem folytatódott ugyanolyan elánnal a népi demokratikus forradalom időszakában. Így ennek a forradalomnak nagyon lényeges kérdései
nem tisztázódtak. Az ú j hatalmi helyzet kialakulásával pedig megtorpant e tevékenység, és a proletárdiktatúra említett torzult, sematikus „változatának" türelmet85

len alkalmazásával helyettesítődött. (Ennek lényeges momentumait, körülményeit jól
közelíti meg Kardos László a dokumentumkötet 3. fejezetéhez írt bevezetőjében.) Elmaradt ilyenformán a kispolgári-paraszti harmadikutas elképzelések elvi tisztázása,
a nézetek türelmes, meggyőző-megnyerő szándékú vitája, amelyet a szocialista forradalom békés győzelme egyidejűleg is lehetővé tett volna. Maradt e vonatkozásban
az egyáltalán nem világos és meggyőző „ellenség" és „útitárs" kategóriák sematikus
alkalmazása az elvi alapon nyugvó szövetségi politika helyett.
Ez, ha áttételesen is, kétségtelenül érintette a NÉKOSZ-t. Az elvont „népi" jelző
— amelyet sokan saját elképzelésük szerint értelmeztek — eddig, a fordulat évéig
segítette a (népi demokratikus) forradalom táborához való tartozás kifejezését. A proletárdiktatúra győzelme idején azonban alaposan át kellett volna gondolni és meg
kellett volna magyarázni objektíve is változott osztálytartalmát, főképpen a helyesen
értelmezett munkás-paraszt szövetség szempontjából. Nem történt meg ez sem. Mindez
máig belejátszik a NÉKOSZ megítélésének nem egyértelmű utóéletébe közvetlenül
is, de az urbánus-népies viták áttételével is.
Nemcsak Kardos utal rá, hanem a dokumentumok is tanúsítják, hogy a fordulattal párhuzamosan mind a pártvezetésnél, mind a NÉKOSZ vezetésénél jelentkezett
a NÉKOSZ további útját átgondolni, mérlegelni szándékozó igény. Ebben — igaza
van Kardosnak — a NÉKOSZ vezetőinek is lettek volna teendői. Mindenekelőtt
azonban a pártvezetésnek kellett volna tudatosan és bölcsen elvégeznie a feladatot.
Nagyvonalúan felülemelkedve azokon az ellentéteken is, amelyek egyrészről a NÉKOSZ vezetőségén belül, másrészről a NÉKOSZ vezetői és a párt Ifjúsági Bizottsága
között kiéleződtek. Ehelyett azonban a többször emlegetett okok következtében a
sommásan elítélő 1948. szeptemberi határozat született meg. Ezzel kapcsolatban igen
hangzatos és frappáns, de mégis kissé egyoldalú annak hangoztatása, hogy benne a
NÉKOSZ erényei minősültek hibáknak. Ennél bonyolultabb a kérdés. Az objektív
változások valóban lényeges módosulást igényeltek a NÉKOSZ szerepében és m u n k á jában is. A határozat és annak kommentátorai azonban azt kérték számon a NÉKOSZ-tól a múltra vonatkozóan, aminek csak a jövőben lehetett és kellett volna
bekövetkeznie. Ez a történelmietlen visszavetítés nagyon lényeges vonása a túlzásokba tévedt módszernek. Mellette eltörpül az a kétségtelen jellegzetesség is, hogy a
vezetésben tapasztalt vagy vélt problémákat az összes népi kollégiumra kivetítették
és általánosították.
A megengedhetetlen módszereken, a politikai hibákon túlmutató fordulat — az
előzményektől persze nem függetlenül — akkor következett be a NÉKOSZ történetében, amikor a Rajk László elleni koncepciós perbe bevonták, annak részévé tették a
jobb sorsra érdemes népi kollégiumi mozgalmat.
<

*

Epilógus, avagy válasz a 3064-es népi
kollégistának:
az előbbi oldalakon olvashatók írása közben nem hagyott békén egy
minduntalan felmerülő kép. Végül már el sem hessegettem. Evekkel ezelőtt, szép, koraőszi estében a balatonszentgyörgyi
Csillagvár parkjában tábortűz köré gyűrűt
vonva, nekividámodva
danolászik egy csoport. Tulajdonképpen
egy
egyetem
„vezérkara", de ez most nemigen látszik. Közülük szép számmal a 40—50 év
körüliek, a „derékhad". Nóták, népdalok, indulók során előkerül
természetesen
az egyik legszebb is: „Sej, a mi lobogónkat fényes szellők fújják..."
Fújjuk
szépen, egy ütemre, de a fiatalok — ha odafigyelnének — gyanús jeleket vehetnének észre az idősebbeken. Keményedő vonások, fölszegett fejek,
itt-ott
könnytől csillogó szemek láthatók. A próbált boglári rizling tenné ezt csupán?
Én tudom, hogy nemcsak az. Inkább az egyszer volt — nem akármilyen
—
ifjúság felkavaró emléke, azután valami dacos keserűség és az azon átsütő
„csak azért is" elszántság és hit okozza a tüneteket. Lehet, hogy mégsem a mi
generációnk írja meg a NÉKOSZ igaz történetét?
SERFŐZŐ LAJOS
86

Gergely András—Szász Zoltán: Kiegyezés után
A Magyar História-sorozat újabb kötete Magyarország történetének az 1860-as
évek közepe és 1905 közötti időszakáról nyújt történelmi összképet. A szerzők szándéka szerint a mű „csak az alapvető társadalmi osztályokat, és azokat a korszak
egészére kiható politikai eseményeket mutatja be, amelyek eligazítanak, s talán felkeltik az olvasó kíváncsiságát alaposabb megismerésükre". A kötet maga azonban
ennél gazdagabb szempontrendszerre épül fel, a gazdaságtörténetet és a diplomáciatörténetet is összefoglalja.
Szekfű Gyula Három nemzedékének 1938-as utolsó kiadása óta Gergely András
és Szász Zoltán kötete az első, mely ennek a korszaknak történelmét a nagyközönségnek szóló monográfia igényével dolgozta fel. Megírása fontos, nagy és bizonyára
nem hálás feladat volt, hiszen évtizedek — sőt egy század — szakirodalmi és politikai megnyilvánulásai, torzításai és útkeresései előzték meg. Végül is jó monográfia
született. Értékeit a közeli történeti kor forrásgazdagsága, ugyanakkor az alig feldolgozott vagy feldolgozatlan területek figyelembe vételével lehet igazán meglátni.
A szerzőknek úgy sikerült egységes és határozott körvonalú képet rajzolniuk, hogy
nagyrészt elkerülték a leegyszerűsítéseket. A bonyolult kort a nem szakember olvasó
számára is áttekinthetővé tették, de az ellentmondásos jelenségek kellő súlyú felmutatásának rovására tett érdembeli engedmények nélkül. Az összképalkotás igénye
természetesen azzal is járt, hogy történetileg még nem eléggé feltárt vagy vitatott
jelenségeket is be kellett mutatniuk. Ezekben az esetekben legfeljebb a nem ritkán
túl határozott, egyértelműre sarkított fogalmazás lehet félrevezető.
Külön méltánylandó a könyv nagyrészt világos és színes stílusa, hogy a szerzők
nemcsak történelmi alapfogalmak megmagyarázására leltek alkalmat, hanem jól kiválasztott, jellegzetes anekdotákat is beleszőttek értekezésükbe.
A mű egészének értékein túl egyes fejezetei, alfejezetei külön is kiemelkednek
lényegre törő megfogalmazásukkal, tömör és világos áttekintésükkel, mint például a
kiegyezési törvény magyarázata, a parasztságot és a mezei munkásságot bemutató,
vagy a Vasúton című alfejezetek s az egész külpolitikai fejezet.
A könyv hét nagy fejezetben mutatja be negyven év történetét. A fejezetek sorrendje, általában a kötet szerkezete érdekes, bár nem mindenütt áttekinthető.
Politikai eseménytörténeti és társadalomtörténeti szempontok keverednek egymással,
s azáltal, hogy a szerzők talán túlzottan is féltek attól, nehogy szövegüket túlterheljék a szükségesnél több adattal, a társadalomtörténeti részeket többször megfosztották az alapvető időbeli kapaszkodóktól is, ezzel időtlenné, túl általánossá és statikussá tették.
1905-ig ismerkedünk meg az eseményekkel, s ez a határ mindenképpen bővebb
indokolásra szorult volna. Ha a szerzők már túlhaladtak egy olyan súlyú periódushatáron, mint az 1890-es évek — ezt határként maguk is többször említik, sőt a
könyv szerkezetével is érzékeltetik —, akkor a teljes dualizmus kor feldolgozása lett
volna indokolt. A jelen formában a századforduló gazdaságilag, társadalmilag, kulturálisan több elemében újszerű és fontos szakaszára a teljes kötetnek kevesebb
mint nyolcadrésze jutott. S ebben már elég nagy helyet foglal el egy kulturális áttekintés, mely azonban annyira vázlatos, hogy elüt a mű egészének igényességétől.
A kötetből, a századfordulós utalásoktól eltekintve, teljesen hiányzik a művelődéstörténet. E korszak eszmetörténete pedig a történeti kutatások jelentős adóssága;
ez magyarázhatja az eszmetörténeti szempontok hiányát a kötetből. Pedig például a
liberalizmus kategóriájának használatát nem lehet elkerülni, de tartalmának értékelése nélkül többek között olyan veszélyeket rejt magában — a jelen kötetnél maradva —, hogy a deáki—•eötvösi liberalizmus azonos szintre kerül a Tisza Kálmán-ival,
vagy a politikai, gazdasági, társadalmi, ideológiai-kulturális szférák a „liberális korban" egyaránt (legfeljebb különböző szintű) liberalizmusnak minősülnek. Jórészt fel87

táratlan marad a többé-kevésbé liberális törvényhozás és a sokkal bonyolultabban
minősíthető (vagy elmaradó) végrehajtás viszonya — s társadalomtörténetileg ez
utóbbi súlya a nagyobb — vagy a közigazgatás különféle szintjeinek viszonya a
„hivatalos, állami liberalizmushoz".
A kor másik központi fogalma a demokratizmus, mely a kötetben legtöbbször a
baloldali ellenzékekhez, elsősorban a Függetlenségi Párthoz kapcsolódik. Ám e demokratizmus tartalmáról és határairól, a jelszavak, programok és a tényleges gyakorlat gyakran nem mellőzhető ellentmondásairól meglehetősen keveset tud meg az
olvasó. így a „demokratikus" szó sokszor nem jelent többet, mint egy amelioratív
jelzőt az idők során egyre inkább a pejoratívhoz közeledő „liberális" jelzővel szemben, mely a kormányokhoz és az állami politikához kapcsolódik.
Igen érdekes a magyar társadalom piramisának függőleges megosztottságáról felállított és kidolgozott felfogás. Több részletében, a népi rétegekre vonatkozóan kitűnő összefoglalásokat is tartalmaz, mégis egészében túlfeszítettnek érzem. A középosztály, a dzsentri és a kispolgárság ilyen határozott szétválasztása — ebben a felülről lefelé haladó sorrendben — nem szerencsés és nem indokolható kellőképpen.
A középosztállyal kapcsolatban az „űri középosztály" terminológia használata —
több más ismérvvel együtt — időbeli visszavetítés a Horthy-korszakból, s ez az az
alfejezet, mely egészében a legtöbb bizonytalan körülírást kénytelen használni.
A dzsentriréteggel kapcsolatban az önmaguk által felvetett számtalan kérdésre is
csak kevéssé tudnak válaszolni a szerzők. Alapvetően nem fogadható el, hogy csak
az egykorú szépirodalom e fontos témája miatt, és az utókor szemében „látszik" a
kor központi problémájának a dzsentrikérdés. A hetvenes évek közepétől egyre mélyülő korrupció, a „beteg társadalom" számos tünete (például a növekvő számú öngyilkosság, a párbajozási láz, a cím- és rangkórság stb.) mélyén jelentős tényezőként
ez is meghúzódott. Az arisztokrácia tényleges gazdasági túlsúlya mellett társadalmilag szeparált, kulturálisan pedig idegen volt. Nem ez, hanem a reformkori és 1848—
49-es nimbuszából élő (és vele visszaélő) köznemesség, dzsentri volt a társadalom
legszélesebb rétegei szemében a nemzeti vezetőréteg. Ezt tudatosította, harsogta a
közvéleményformálásban roppant súlyú sajtó majdnem kivétel nélkül, ezt bizonyította a kormányzat is a dzsentri abszolút túlsúlyával a törvényhozásban és a közigazgatásban. Ugyancsak az eszmetörténet feladata lesz azt is tisztázni, hogy a
deáki—eötvösi liberalizmus, amely még a polgárosodást tűzte döntő célul a magyar
nemesség elé — s ez az adott viszonyok között a fejlődés irányába mutató reális
program volt —, hogyan adta át helyét a hetvenes évek közepétől a puszta kiváltságőrző, soviniszta és birodalmi álmokat szövő, uralkodó dzsentri ideológiának.
Gergely András és Szász Zoltán átfogó tényanyag ismeretére épülő művének
végén meglepő a sovány irodalomjegyzék, összesen 12 tétel között megmagyarázhatatlanul kapott helyet például Tarr László történelmi munkának nem nevezhető
Délibábok országa című képeskönyve, miközben az alapvető forrásmunkákra, monográfiákra utalás sem történik, vagy olyan mű is hiányzik, mint Eötvös Károly
A nagy per című könyve. Ez esetben nem volt szerencsés megoldás csakis a legutóbbi' évtizedben megjelent munkákat szerepeltetni — ezek mindegyike sem kapható már a könyvesboltokban —, viszont fontos lett volna legalább azok feltüntetése, amelyek döntően befolyásolták, többször máig hatóan, történetírásunkat és a
korszakról alkotott közkeletű felfogásokat.
Külön említést érdemel a gazdag illusztrációs anyag. A korszak legfontosabb
szereplőit, a politikai és társadalmi élet jellemző színtereit sokoldalúan, több esetben ritkán látott vagy ismeretlen ábrázolások mutatják be. (Gondolat, 1978.)
BUZINKAY GÉZA

88

Merényi László: Boldog békeidők
A címet pontosítva: a boldog békeidők utolsó esztendeit, azoknak is csupán politikai eseménytörténetét olvashatjuk Merényi László könyvében, amely a Magyar
História sorozatában jelent meg. A századfordulótól az első világháborúig terjedő
időszakot két részben, előbb 1912-ig, majd onnan a világháborúig ismerteti. Az események elmondása mellett megmagyarázza a ma már alig ismert intézmények (és
az egész birodalom) működési mechanizmusát, s ennyiben az ismeretterjesztés követelményeinek eleget tesz.
Az utolsó békeévek magyarországi történetét — a gazdag történeti irodalommal
teljes összhangban — a maga valós kettős szorításában mutatja be: belpolitikailag a
társadalmi és nemzetiségi ellentétek éleződését ábrázolja, külpolitikai síkon pedig a
háború veszélyének fokozódására, hovatovább elkerülhetetlenségére helyezi a hangsúlyt.
Szempontjaival és értékelésével egyet kell értenünk. Mindkét kérdéskör bemutatása azonban lényegi pontokon korrekcióra szorul. Ennek részletes elvégzése, a tárgyi kiigazításokkal együtt, a szakkritika feladata. Az alábbiakban csak a legfontosabb és bővebb kifejtést nem igénylő problémákra hívjuk fel a figyelmet.
A belpolitika bemutatása során a könyv alapvető hiányossága, hogy nem tudja
éreztetni a parlamenti politika bonyodalmai és az ország valóságos társadalmi-nemzetiségi gondjai közötti roppant — és egyre növekvő — szakadékot. A bemutatásban
hangsúly a parlamenti politikára helyeződik, s a kormánypárt és az ellenzék egyaránt jogos elmarasztalásban részesül. Sajnos a szerző egyetlen kiútkereső politikusnak, sem Jászinak, sem Károlyinak, senkinek nem szegődik nyomába. Egyetlen egykorú portrét sem kapunk. Ezek és a kiutak határozott megrajzolása helyett csak a
„hibákkal" ismerkedhetünk meg.
Különösen áll ez a legfontosabb belpolitikai kérdésre, a nemzetiségire. Itt már a
kiindulópont sem helytálló: a szerző szerint a vezető körök a nemzetiségek erőszakos
elmagyarosítására törekedtek. Ezt azonban egyetlen forrás sem igazolja. Kétségtelen,
hogy végcéljuk az egynyelvű nemzetállam volt, s a magyarosodást szorgalmazták.
De nem a magyarosítást! Többségükben a magyarság „olvasztó felsőségében" bíztak,
abban, hogy érdemes lesz magyarnak lenni, Az erőszakos magyarosítás sohasem volt
kormánypolitika, a magyarosítás érvényesüléséről is csak tendencia jelleggel beszélhetünk. (Más kérdés a publicisztika, a kormánykörökön kívüli nacionalista csoportok
állásfoglalása.) Teljes félreértés a száz százalékig délszlávok lakta Horvátország esetében is „erőszakos magyarosításról" beszélni! Igaz, a haladás tábora sem jár jobban:
a szociáldemokrata párt elmarasztalódik, amiért a nemzetiségi kérdésben nem mutatott „kivezető utat". — Hogy mi lett volna a kivezető út, a szerző sem fogalmazza
meg.
A külpolitika terén, ismételjük, egyetértünk abban, hogy a háború veszélye fokozódott, s a háború kitörése sem tekinthető véletlennek. A háború és a világháború
esélye és veszélye azonban a tárgyalás során teljesen egybemosódik. Az Osztrák—
Magyar Monarchia katonai pártja, ha „eléri célját, ez a világháború azonnali kitöréséhez vezetett volna"? Nem valószínű. Kérdéses, hogy világháborút akartak-e
egyáltalán — ez fölöttébb valószínűtlen, hiszen egy világháborúban csak veszteni
valójuk volt —, és ha akarták volna, ki tudták volna-e robbantani a világháborút?
Már a kiinduló helyzet felvázolásánál sem helyes az antantot és a központi hatalmakat „két katonai tömbként" jellemezni. Szövetségi rendszerek voltak, és nem
katonai tömbök. Szó sem volt a hadseregek integrációjáról, közös főparancsnokságról
és hasonlókról. A „frontok" sem voltak olyan merevek, mert a diplomáciai-katonai
szövetségek mögött nem voltak erős gazdasági kapcsolatok. Utóbbiak elemzésének
mellőzése a munka hiányossága. Az alkalmanként felbukkanó megállapítások erősenvitathatóak. Például mivel igazolható az a kijelentés, hogy a magyar ipar „termé89

keit elsősorban éppen a balkáni kis országok vásárolták", vagy hogy „gazdasági téren is szoros szálak fűzték a cseh burzsoáziát a cári birodalomhoz"?
Végső soron tehát tisztázatlan marad, hogy a magyar uralkodó körök — akik
nem azonosíthatók az osztrák háborús párttal — akartak-e háborút, s ha igen,
miért? Érthető-e, ha nem gondoltak arra, hogy világháború fog kitörni, vagy erről
nem is töprengtek? És milyen reális esélye volt a háborúellenes mozgalmaknak arra,
hogy meghátrálásra késztessék az uralkodó köröket? — Kérdések, melyek az események ismertetése nyomán felmerülnek az olvasóban, de a könyvben meg sem fogalmazódnak.
Az uralkodó körök politizálásának elmarasztalása, az ellenzéki és haladó erők
„hibáinak" és „tévedéseinek" bemutatása nem elégséges feltétele az ismeretterjesztésnek. A mai olvasót nem az érdekli, hogy — mondjuk — Tisza István politikája
nem volt sem jó, sem a saját szempontjából célravezető, hanem az, hogy miért nem
volt jó, és lehetett volna-e saját szempontjából célravezető?
Könyve végén — akaratlanul — a szerző maga is azt sugallja, hogy amit elmondott, végső soron: érdektelen. „Négy évvel az 1914-es nyár után gyönyörű ősz köszöntött Magyarországra. Győzött a forradalom, mely véget vetett a háborúnak és a
reakció rémuralmának." Eltekintve most attól, hogy korábban a szerző sem tekintette a „boldog békeidőket" a „reakció rémuralmának", tegyük fel a kérdést: Mindent megoldott, mindent megoldhatott a forradalom a dualista rendszer óriási csődtömegének átvételekor? Valóban olyan gyönyörű volt az az 1918-as ősz, amikor a
kizsarolt ország tetemét felosztották, amikor nagy része katonai megszállás alatt állt,
amikor a tiszaistvánoknak köszönhetően nem akadt politikusi gárda, amely nemzetközi szinten reprezentálhatta volna országunkat? Nem. A boldog békeidők terhes
öröksége is, megbecsülésre méltó kulturális hagyatéka is az utókorra maradt. Viseljük terhes következményeit, nem feledjük értékeit. Nem áll tehát, hogy „amikor
pedig a pusztító vihar végetért, az Osztrák—Magyar Monarchia nem volt sehol".
Szűkebb értelemben sem, hiszen csak azután osztották fel, hogy a háború véget ért.
Tágabb értelemben sem, hiszen örököseiként itt vagyunk. S a múlt az az örökség,
amelyet nem lehet visszautasítani. (Gondolat, 1978.)
GERGELY ANDRÁS

ZOLTÁNFY ISTVÁN: HAZAFELE
90

(A fehér falú műterem kitágult, mióta megvették az OTP-s lakást az Északi
városrészben, s lebontották a teret kettémetsző válaszfalat. Vége a szűkölködésnek,
Zoltánfy mégsem találja a helyét. Otthon a csöndes, alkotó magány után vágyik, itt
a gyerekek hangja, jelenléte hiányzik. A falon Lucas Cranach Szent Katalin vértanúsága című művének egy részlete, a festő önarcképének reprodukciója; Jan van
Eyck híres képének, Az Arnolfini házaspár-nak nyomata; századfordulós fotográfiák;
kék és zöld színekben pompázó apró üvegek; néhány faragott bútordarab, tükrök és
Zoltánfy festményei — az ismertek (önarcképei, a Család, a Kocsma) és az újabbak
(A Kísérlet, a Történetek). Alattunk, a Lenin körúton villamosok sikítanak, autóbuszok bőgnek, fékek csikorognak. Szombat délután van. Március közepe. Az ötödik
emeleti műterem ablakán arany kévékben zuhog a napsugár...)
— Nem éppen szokványos műterem. Nincsenek festőállványok,
felfeszített,
lealapozott vásznak, nincs festékszag, nincs művészi rendetlenség. Honnan
indultál,
hogyan érkeztél ebbe az ötödik emeleti fehér falú világba, a tizenegynéhány
szegedi
műteremlakás
egyikébe?
— Alsóváros gyerekkorom színtere. A Mátyás tér akkor szinte dzsungel volt,
hatalmasnak tűnő vegetáció a romos-romantikus peremkerület gyűrűjében. Embernyi
bokrok, fák, cserjék, bennük gyerekcsapatok által kitaposott ösvények. Félénk kissrác voltam, félelmetesnek tűnt számomra ez a világ, mégis vonzott, izgatott. A vágóhidi tavak, a Sancer és a köré szövődő mesék felgyújtották képzeletemet. Ezek az
emlékek máig visszatérnek képeimen. Az iskolában szívesen rajzoltam, kézügyességemre már másodikos koromban felfigyelt a tanító néni. Szebbnél szebb képeket r a j 91

zoltam pajtásaim füzetébe. Apám 1955-ben el is vitt a Tábor utcai képzőművész
körbe, Tápai Antalhoz és Vlasits Károlyhoz.
— Édesapád

arca, családod

tagjainak

képe

sokszor megjelenik

festményeiden.

— Apám mesterember volt. Szabóinasként dolgozott, m a j d címfestő lett. Ügyes kezű
ember, festegetett is. Alsóvárosi részleteket, utcákat, a Mátyás-templomot. Bennem
látta kiteljesíthetőnek az ő álmát. Otthon megtanultam a tudás becsületét, a tanulás
szeretetét, folytonosságának igényét.
— Az egykori Tábor utcai kört ma már szinte legendák övezik. Igazi alkotó szellem uralkodhatott ott, talán olyan, mint a reneszánsz műhelyekben,
ahol együtt dolgozott mester és tanítvány, amely egyszerre iskola, műterem, szellemi és kivitelező
műhely.
— Visszagondolva, valóban ilyen volt a Tábor utcai kör. Rám döntő hatást gyakorolt. Tizenegy éves voltam, amikor Tápai Antal megbízott az első feladattal, egy
csípőfogót kellett megmintáznom. Tizenhat évesen mintáztam az első fejet, a fotója
itt van a polcomon, abban a kis faragott keretben. Kis inasa voltam Tápai Antalnak, akkoriban több nagyméretű munkát készített, ott segítettem neki a munka minden fázisánál, a kisplasztikától az öntésig. Megtanultam tőle a plasztika lényegét, az
anyagszerűséget. Máig erőteljesen hat ez az útravaló, keményen és plasztikusan látom a világot. A műterem varázsát talán az jelentette, hogy Tápai, a szobrász és
Vlasits, a festő maguk is ott dolgoztak, ott töltötték napjaikat. Munkájuk közvetlen
érzékelése, szemlélése minden stúdiumnál többet adott. Jó hangulat, nagy m u n k a kedv jellemezte a Tábor utcai műhelyt. Mellette volt a kollektív műterem, ott festette Sándor Lajos, Jánoska Tivadar, Rimanóczi Géza a szép fekete aktmodellt, Erzsikét, s gyakran megfordult beszélgetni Dorogi Imre, Erdélyi Mihály, Tápai Lajos.
S odajárt akkori példaképünk, a fiatal Zombori László, aki már akkor tekintélynek
számított közöttünk.
— Ezeket az idilli éveket csalódások

követték.

— Egy országos pályázat győzteseként jelentkeztem a budapesti képzőművészeti
gimnáziumba, de egy adminisztrációs hiba folytán nem kerültem be. Az első reakcióm az volt, abbahagyom, de aztán gimnáziumi éveim alatt fanatikus megszállottsággal dolgoztam a Tábor utcában. Olyannyira, hogy volt év, amikor több tárgyból
is bukásra álltam. Gátlásos, visszahúzódó gyerek voltam, és rettentően feszített az
önkifejezés vágya. Mintáztam, mintáztam, mintáztam. Aztán jelentkeztem a Képzőművészeti Főiskola szobrász szakára. Már a felvételi alatt tudtam, hogy ez nem sikerülhet. Rá kellett jönnöm, hogy társaim, akik a pesti képzőművészeti gimnáziumból
és a főiskola esti stúdiumairól jöttek, a formaalakítás teljesen más lehetőségeit képviselték, hozzájuk képest én egy precíz, de avíttnak tűnő formálási-technikai megvalósítást képviseltem. Az újbóli próbálkozás sikertelenségének is ez lehetett az oka.
Akkor kerültem a Szegedi Tanárképző Főiskola magyar—történelem—rajz szakára.
Gyönyörű négy év volt. Hatalmas élményt jelentett számomra a magyar irodalom és
történelem megismerése, Vajda Laci bácsi személyiségei Vinkler László csodálatos
művészettörténeti órái. Rengeteget olvastam és tudatosan kerestem a kapcsolatot a
környékben élő művészekkel, elsősorban Szalay Ferenccel és Szathmáry Gyöngyivel.
Mivel átalakult a kör, eltűntek a régi társak, a főiskola ú j élményeinek hatására
festeni kezdtem.
— Még főiskolás voltál, amikor meghívtak az első kollektív tárlatra.
Főiskolásként kiállítani óriási dolog, különösen, ha figyelembe vesszük, hogy a hatvanas évek közepén kezdődött el a szegedi képzőművészetben
egy erjedési folyamat. Ennek a te
általad képviselt festészet nagyon fontos vonulatát jelenti azóta is.
— Tizenhárom éve, 1966-ban szerepeltem először a szegedi képzőművészek téli
tárlatán. Három teljesen különböző képet adtam be: egy tömbszerű, a korai Picasso92

ZOLTÁNFY ISTVÁN: BESZÉLGETŐK

FIÚK

CSALÁD

ihletésben készített aktot, egy sík-dekoratív szemlélettel megoldott gótikus templomképet, és egy, „Én és a csendélet" című, keményre formált metafizikus montázst.
Csak akkor kezdett letisztulni képi világom, amikor jobban megismertem Szalay Ferenc művészetét, emberi szigorát, képi tisztaságát, formai szépségét, tartalmi mélységeit. Természetesen a formai kultúrát éreztette meg velem, hiszen az 6 paraszti
központú világa tőlem távol állt. Nekem nem voltak paraszti élményeim, számomra
az elméleti búvárkodás jelentette a mai valóság jobb megismerését is. A szakdolgozatomat is az egyik leginkább érdeklő művészeti irányzatról, a szürrealizmusról írtam, elsősorban mint alkotó módszerről, mint előadásmódról. Ugyanakkor nagyon
érdekeit a reneszánsz művészet. Talán ezekből állt össze az a gondolkodás- és kifejezésmód, amelyből festményeim születnek.
— A trecento és a quattrocento festészetének
ségre törekvő dekorativitás, részint a plasztikusan
ciója, részint a színek kifinomult
pompája...

jellemzője részint a vonalszépábrázolt testek térbeli
kompozí-

— Ez az alázatos festői stílus, ez a dekorativitás és művesség közel áll alkatomhoz. A trecento festésmódja — tükörsima, gipszes alapra festek! — sok mindent
meghatároz. Ez a felület nem bírja a széles ecsetkezelést, a gesztusokat. Szálkás,
rajzos előadásmódot feltételez, s ez a rajzolva festés kiemeli a figurák plaszticitását,
alkalmas a szűkszavú fogalmazásra és az epikusságra, a montázstechnikára is. A színek ragyognak, mert a fehér alap szinte átvilágítja a tiszta színeket. Gondoljunk
csak Giotto, Beato Angelico, Piero della Francesca vagy Jan van Eyck képeire.
— Sok alkotásodon
ikonosztázok elbeszélő

éleszted föl a középkor
formarendjét.

és a reneszánsz

oltárformáját,

az

— Nem véletlenül. Részint az említett érdeklődési kör, részint Szalay hatása
találkozott a kutató-kereső szándékaimmal, elképzeléseimmel. A szárnyasoltár tételein megtaláltam a mesélés lehetőségét. Tájakat sorakoztathatok fel, témákat gondolhatok újra, figurákat szembesíthetek, történeteket mesélhetek. Ugyanakkor ez a
forma ünnepélyességet, áhítatos hangulatokat sugall.
— Miért
ünnepeinek?

fontos

számodra

az ünnep

s egyáltalán

mit

tartasz

az emberi

élet

— Ars poeticám, ha van egyáltalán, akkor az az, hogy az ember életének legfontosabb pillanatai az ünnepek, s ezeket meg kell örökítenem. Különösen ma, amikor a rohanó élet, a hétköznapok tülekedése szinte maga alá temeti ezeket a ritka
pillanatokat. A születés, a halál, az esküvő, a barátság, a szerelem, az emberi kapcsolatok „szent pillanatai" azok, amelyeket éppen azért szeretnék megörökíteni,
éppen azért tettem festői programmá, hogy másokat is hozzásegítsek ezekhez az
ünnepekhez.
— Szürreális látásmódodban
egyaránt föllelhető Hieronymus
Bosch
víziókra
építő képisége, id. Bieter Brueghel földön járó, tömegeket mozgató, vaskos realizmusa
és a modern szürrealisták asszociációs szemlélete.
— Mint mondtam, engem elsősorban a szürrealizmus nem mint szabad festési
módszer, hanem mint asszociációkra építő előadásmód érdekel: mindenekelőtt a
szürrealista művészet elmélete, világlátása, filozófiája, e festői alkotói rendszer kiváltó oka. A korareneszánsz, a németalföldi piktúra és a szürrealista elmélet asszociációs lehetőségei, kapcsolatai foglalkoztatnak, ez az asszociatív-meditatív alkotó
módszer ad teret és szab határt szándékaimnak, ez teremtheti meg képeim különböző szintjeit, rétegeit.
— Úgy festesz, mint ahogy az egykori képíró deákok, mint a középkori
kódexek
iniciáléiba történelmet sűrítő csuhások: a vakító fehérre alapozott lemez fölé hajolva legtöbb képen otthagyva saját arcmásodat. Ezekben az önportrékban mi fog93

lalkoztat — egy emberi arc folyamatos analízise, saját személyiséged
vagy pusztán arcod képi megörökítése?

élveboncolása,

— Biztos, hogy a festőnek önmaga a legolcsóbb modell. Mégsem csupán ezért
festek önarcképet. Minden önportré szembenézés. Ez kemény és kegyetlen dolog,
hitelessége, őszintesége nemcsak mások számára fontos. De gondoljunk csak Dürer,
Giorgione vagy Rembrandt önarcképeire. Én is úgy érzem, hogy ürügy vagyok csupán, a fontosnak azt tartom, ami egy-egy ilyen önarcképben az egyedi vonásokat, a
személyiségjegyeket összekapcsolja valami általános érvényes mondanivalóval. Mostanában nemigen festenek önportrét. Holló László vagy a szegedi Károlyi Lajos után
megcsappant a híres önarcképfestők sora.
— önmagadon

túl festői világodat

gyakran

kristályosítod

a család

köré.

— A család nagyszerűen modellálható. Az emberi kapcsolatok és viszonyok pontosan kifejezhetők a családban, illetve a család és egy nagyobb közösség viszonyában. Olyan embereket festek meg, akik közel állnak hozzám, akiket nagyon jól ismerek, akiknek alakjukban, arcuk redőiben, tekintetükben, tartásukban meg tudom
fogalmazni életüket, sorsukat, mások életét, sorsát — a történelem egy szakaszát is.
Ez nagy segítség abban, hogy világosan elmondjam, amit szeretnék.
— Idős emberek, századforduló táján készített fotók sokasága, családtagok, önmagad — egymást váltó generációk. Az egyén helye a lét ontológiai
folyamatában
és másikhoz való viszonyában. Ezek azok az alapvető filozófiai gondolatok,
amelyek
mindenképpen
elemzésre késztetik festményeid
szemlélőit.
— A generációkutatás, nemzedékek összekapcsolása, stafétaváltása a történelemben, a családtörténet mind-mind nagyon érdekel. Aktualitását abban látom, hogy a
modern életmód, mai világunk megannyi jelzése-hatása elszakítja a generációs kötődéseket, bomlasztja a családot. Ennek következménye az öregek elmagányosodása,
a rengeteg válás, a veszélyeztetett gyerekek seregének gyarapodása. Erre oda kell
figyelni nemcsak a szociológusoknak, pedagógusoknak és pszichológusoknak, de a
művészeknek is. Ám ettől függetlenül is érdekel, hogy ki volt az én nagyanyám,
nagyapám, de akárkinek a dédanyja, dédapja. Mivel ők már nem élnek, róluk híreket, képi üzeneteket a korabeli fotók közvetítenek. Ezek a megsárgult fotográfiák a
mai modern fényképek impresszióival, elkapott pillanataival ellentétben az örökkévalóságot idézik. Az emberek a lencsével szembenézve, a giccses díszletfalak előtt
felöltötték ünneplő ruháikat, megmerevedett tartásuk, tekintetük. Félszegekké és
esettekké váltak, ugyanakkor az örökkévalóságot is sugallták, sorsuk évszázados változatlanságára is utaltak. Ezeket a századfordulós fotográfiákat össze lehet vetni a
quattrocento szemléletével. Olyan ez az alkotási nézőpont, hogy a fejet is, a törzset
is és a lábat is szemmagasságból ábrázolják, tehát kiküszöbölik a torzítást. Ettől
olyan monumentálisak a figurák. A régi fotó generációs dokumentum. Olyan élményt adó tárgy számomra, amelynek története van, amely mesélni tud — akár egy
régi cserépedény, egy megkopott bútordarab, vagy egy emberi arc. A környezet fontos és sok jelentéstartalmat hordozó motívuma. Ügy gondolom, képeimben jogszerűen használom föl.
— A Tömörkény István Gimnázium és Művészeti Szakközépiskolában
tanítasz —
gyakorlati és elméleti tárgyakat. Szocialista szerződésed van a KSZV Szegedi
Kenderfonógyárával. Ugyanakkor az a fajta festés, amit művelsz, hosszú időt, teljes azonosulást, nagyfokú művességet igényel. Ráadásul ott a család, a gyerekek. Egy nap pedig
csak 24 órából áll.
— A lekötöttség jó. Valamennyi más-más közeg, kiegészítik egymást,
nyekkel gazdagítanak. Számomra a tanítás is, a közösségi munka is sok
rejteget, de mindjobban azt érzem, hogy többet kell festeni, mert sok a
szétfeszítenek a megoldásra váró feladatok. Örökös harc ez, egyik oldalról
94

ú j élmészépséget
restancia,
az akku-

mulálódás lehetősége és biztosítása, másik oldalon a meg nem festett képek követelőzése. Amióta itt, a Lenin körúti műteremben csak festek, nincs körülöttem a család, még nem tudtam teljesen feloldódni. Pedig most már megteremtődtek a feltételek. A képeknél általában tartalmi elképzelésekből indulok el, fölrajzolom a fő
figurákat, alapmotívumokat és színeket, ezután fogok a részletekbe. Kihagyásokkal
dolgozom, hogy bárhol és bármikor a kép alakítható, formálható, módosítható legyen. Nagyon munkaigényes ez a fajta festészet, sok időt, energiát követel és kevés
a kész alkotás.
— Egy kiállítás katalógusában a KSZV-vel kötött szocialista szerződéssel
kapcsolatban azt írtad: „Értelmes, szép feladatot kaptunk. Találkozásaink
a munkásemberekkel szemléletünket, magatartásunkat alakítja. A munkások kulturális
igényének gyarapítása, művelődési készségűk fokozása a mi feladatunk."
— Nem véletlenül írtam ezt. A művésznek tudniillik két választása van. Vagy
egy közösségből meríti élményeit, indulatait s annak a közösségnek festve abban is
oldódik föl, vagy egy lóhosszal megelőzi korát, s akkor legfeljebb néhány esztéta
csámcsog munkáin. Én a munkások között, a kenderfonógyárban döbbentem rá,
hogy az első út az enyém. Ezek a kétkezi munkásemberek olyan óriási szomjúsággal vetették magukat a művészettörténet alkotásaira, mindenre ami szép, hogy az
számomra óriási élményt jelentett. Ott tanultam meg, hogy a kép primér szintjén
kell lenni egy olyan fogódzónak, amely számukra is ad megkapó élményt, továbblendítő útjelet. Ha nincs az alkotásra pillantva ilyen magávalragadó érzés vagy gondolat, hidegen hagyja az embereket. Ennek záloga pedig a realista szemlélet. A realizmus véleményem szerint attól az, hogy az alkotó szoros kapcsolatban áll tárgyával,
ez a szeretet és azonosulás meghatározza a formát és kifejezésmódot is. Nagyon fontosnak tartom a tárgy és a festő közötti kötődést. Ha ez létrejön — úgy érzem —,
realista szemlélettel dolgozom.
— Ezeket a gondolataidat látszik igazolni az a sok szép régi tárgy, faragott
tor, mívesen megmunkált tükör, mellyel körülvetted
magad.

bú-

— Visszaemlékszem kisgyerekkoromra, amikor négy-öt évesen ismerkedtünk legszűkebb környezetünk tárgyaival, a sifon faragott gombjával, a kanalak cizellált
nyelével, a rozzant hokedli fiókjának faragványaival. Ma egy szögletes gyerekszobabútor láttán elkap a félelemérzet — a mai gyerekek milyen kapcsolatban lehetnek
környezetük tárgyaival, milyen élményeik lehetnek szobájukról, ruhájuk gombjairól?
Bár az is lehet, hogy átszerveződtek-átrendeződtek korunkra ezek az élmények.
— Nagyon sikeresen indult a pályád. Első jelentkezésed után sorra szerepeltél
kollektív tárlatokon, ezután a TV Galéria az ország nyilvánossága előtt is bemutatott, majd önálló kiállítást rendeztél Budapesten a Mednyánszky Teremben,
Miskolcon a Szőnyi István Teremben, Győrben, aztán egy éve a szegedi Képtárban
mutatkoztál be, melynek anyagát Hódmezővásárhelyen
is kiállították. A kritika igen szélsőségesen fogadta munkáidat. A hozsannától az elutasításig sok mindent
olvashattunk.
— Nem hagynak hidegen a kritikák. Viszont számomra érthetetlenek voltak a
fölfokozott szenvedélyek. Úgy érzem, ezek mögött különböző ízlések, más-más szándékok és ellentétes csoportok harca húzódott meg. Néha mintha fegyverként vagy
homokzsákként használtak volna.
— Vásárhelyi kiállításod leporellójában Csanádi Imre néhány sorát idézed: „Legyek kismester inkább, dolgaértő / Ki ha-mit tesz, tisztességgel csinálja / Mintsem
titánok zagyva, pofatépő / Ál-egekig sötétlő paródiája."
— Képeimmel kizárólag az emberről szeretnék valamit elmondani. Arra igyekszem apellálni, ami saját sorsa, egyéni élete, azokat a lehetőségeket szeretném képbe
fogalmazni, amelyek az embereket egymáshoz kötik. Olyan élményeim és tapasztalataim
vannak, hogy csak erről tudok hitelesen mesélni. Élményeim elsősorban a gyermek95

korból táplálkoznak, gondolataim meghatározója a generációs problémakör. De ez
nem szűkítheti be témakörömet. Foglalkozom a csendélet és a tájfestés kérdéseivel,
az újítás igényét is érzem, de ennek természetesen kell bekövetkeznie a témavilágban éppúgy, mint látásmódomban.
(A fehér falú műteremben a kinti fényektől egyszer kékesen, máskor sárgán
megvillan Lucas Cranach önarcképe, megcsillannak a kék és zöld színekben pompázó üvegcsék, kaleidoszkópot játszanak a tükrök. Alattunk a Lenin körút dübörgő
forgataga. Szombat este van. Március közepe. A vodkásüveg kiürült, belül csönd
v a n . . . Az ötödik emeleti műterem ablakán pirosan, sárgán, zölden és kéken villannak az est fényei...)
TANDI LAJOS

ZOLTÁNFY ISTVÁN M U N K Á J A

96

