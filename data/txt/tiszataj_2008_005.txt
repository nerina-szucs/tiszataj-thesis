tiszatáj

6 2.

2008

ÉVFOLYAM

Utassy József,
Jókai Anna,
Lászlóffy Aladár,
Báger Gusztáv,
Tandori Dezső,
Zalán Tibor versei
Lászlóffy Csaba,
0r avecz Imre prózája
Tanulmányok
K °sztolányi Dezsőről,
Gulyás Pálról,
H unyady Sándorról
öiákmelléklet:
p enyő D. György
p arti Nagy Lajosról

5

2008. május

tiszatáj
IRODALMI FOLYÓIRAT
Főszerkesztő:
O L A S Z SÁNDOR

Szerkesztő:

HÁsz RÓBERT
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
iiaiiy
í.at,a,
a József Attila Alapítvány és
=r
a Nemzeti Kulturális Örökség Minisztériuma
r
f
f
Nemzeti Kulturális Alap
Yi
>1
támogatásával.
NEMZETI k Ull RALIS ÖRÖKSÉG
MiNiszTtuu m\

Felelős k i a d ó : TiszatáJ

nka

. . . . ..
... » • „
N e m z e t i Kulturális Alap
kl

Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXII. ÉVFOLYAM, 5. SZÁM
2008. MÁJUS
UTASSY JÓZSEF: A kikelet szimfóniája ................................

3

ORAVECZ IMRE: Kaliforniai fürj (regényrészlet) .................

9

TANDORI DEZSŐ: Ujj lenyomat (A cím Arany szellemében) ...............................................................................

16

LÁSZLÓFFY CSABA: A hetedik apostol – számomra mindenképp az első; Mint a gyom .....................................

23

JÓKAI ANNA: Hetvenöt; Kiszámoló .....................................

28

LÁSZLÓFFY ALADÁR: Euró-árfolyamok; Szálka; Várjáték
a szerelemmel; Az ablakos a háztetőn ........................

31

MIKLÓS PÉTER: Gnózis; A XXI. század költői; M. Sándor
& M. Iván sétálnak (A tábornok jegyzetel); Életrajza

33

MARAFKÓ LÁSZLÓ: Alagsorban ............................................

35

ZALÁN TIBOR: Cseresznyevirág-karmok és -barmok (Orcsik Roland hangjával); Valaki; senki földje ..............

41

BÁGER GUSZTÁV: Marokkó-napló; Marrakes, Casablanca:
az ihlet-vonal; Reggeli-közel a Sofitel Hotelben; Felismerés a hotelben .......................................................

45

HARTAY CSABA: A mellettem futó; Csörgőszáraz; Csukott
szem; Kijelölés; Menedék; Visszanyerve elvesztik ....

48

TANULMÁNY
TÖRÖK ERVIN: Eszköztelenség, dokumentarizmus, meggyőzés (Kosztolányi Dezső: Paulina) ..........................

53

BÁLINT PÉTER: A „hadészi tanár” (Gulyás Pál költői labirintusa) ..........................................................................

60

KOVÁCS KRISZTINA: A térbeliség mint az önéletrajzot
szervező tényező Hunyady Sándor Családi album
című regényében ..........................................................

75

KRITIKA
URBANIK TÍMEA: A Darvasi-válogatott ...............................

80

BENE ZOLTÁN : Ami van (Szakonyi Károly könyve kapcsán) ..............................................................................

83

ZELENA ANDRÁS: A te(nye)remnyi konyha olvasatai (Miklós Péter: Állandóan) ...................................................

86

DEBRECZENI ATTILA: Csetri Lajos megújuló jelenléte
(Csetri Lajos: Amathus [Válogatott tanulmányok
I–II.]) ............................................................................

88

MARKÓ ISTVÁN: Nem egy per (Kabdebó Lóránt: Szabó
Lőrinc „pere”) ...............................................................

91

HAN ANNA: Egy eltűnt korszak nyomában (Szőke György
[1935–2008] tanárunk emlékezete) ...........................

94

Szerkesztői asztal ............................................... a belső borítón

ILLUSZTRÁCIÓ
KERESZTES DÓRA: grafikái címlapon, a 15., 40., 52., 85.,
90. és a 93. oldalon
DIÁKMELLÉKLET
FENYŐ D. ISTVÁN: Hol a haza?
(Parti Nagy Lajos: Szívlapát [holaha zanzák])

UTASSY J ÓZSEF

A kikelet szimfóniája

NYITÁNY (Korai kikelet)
Itt a tavasz, itt igazán!
Gerlék tetvészkednek a fán.
Fényes ablaküvegemen
darázs futkos le-fel, le-fel.
Mégis korai az óra:
üres a tél koporsója.
Vagy én tamáskodom csak, én?!
Lüktet ujjam az ág sebén.
Szebbet annál, mondd, ki látott:
szarvas legel hóvirágot.
Ernyőt nyit az erdő, lombot,
verejtékeznek a dombok.
Bércek hava inal, szalad,
csöpp csermelyek iramlanak.
Nézi, nézi kerek szemmel
a hídról egy öregember,
s nagyot köp a vízbe, dörmög:
dagadj tenger, te hétördög!

4

tiszatáj
I. MÁRCIUS
Csetteg a rigó,
köszörüli már torkát,
hisz fütyülni jó.
Lány örömű Nap:
tükröd itt minden tócsa,
oly gyönyörű vagy.
Füzek fodrásza,
szél fésüli hajukat
fényesre, lágyra.
Nyesik a sövényt,
metszik a meggyfaágat,
park füve lázad.
Drága kökörcsin:
millió éve te vagy
itt az örök csíny!
Virrasztok veled,
márciusi hold, látod,
én, vén barátod.
Csillag-garázsban
álmodó autók alatt
macskák bagzanak.
Hiába várom:
nagy szemem tábortüzét
nem oltja álom.
Negyvenhét éve,
hogy kijajdult magából
anyám a fényre.
Rügyek sortüze
ragyogta hírül jöttöm:
éljek örökkön.

2008. május

5
II. ÁPRILIS
Száműzött színét
világgá kiáltja ím,
az aranyeső.
Vidáman sárgáll,
mert bánata nincs még a
szomorúfűznek.
A háztetőkön
galambok balladáznak:
„Nézz a fejembe!”
Nagy önfeledten
mitugrász verébcsapat
fürdik a porban.
Hirtelen fényes
zápor zúdul nyakunkba,
friss, kikeleti.
Taxi ront bele
a tükrös tócsákba: zsupsz!
Csupa ég lettem.
Nap, sugaradtól
kifeslenek a bimbók,
rügyek repednek.
Evoé, Húsvét!
Krisztus nem, de föltámadt
lelke, a lágy szél.
Rigók, torkosak!
Bezzeg télen nem volt még
egy kukkotok sem.
Zengj csak, Nyitnikék!
Mennyi, de mennyi ajtót,
zárat nyitni kék.

6

tiszatáj
III. MÁJUS
Meggyfavirágok!
Nálatok fehérebben
íme, itt állok.
Hull a hajamra,
szakad a szirom-zápor,
meg a virágpor.
Honnan e bánat?
Torkolattüze villog
a tulipánnak.
Május. Orgonák
mélylila illata leng,
liliom mereng.
Immáron ötven
esztendő van mögöttem,
immáron ötven.
Láttam, s ez rávall:
láttam az Ararátot
örök havával.
S íme: december
a három fagyosszenttel
gyilkolja kertem.
Sír a barackfa,
zokog a vén diófa:
csönd hull majd róla.
Állok alattuk
fejem lehajtva mélyen,
s faggatom, kérdem:
mért, miért törsz
az ártatlanokra, Tél,
miért, miért ölsz?!?

2008. május

7
IV. TOMBOL A TAVASZ
Szélben és fényben
tenger hóvirág tüntet
az erdőszélen.
Nyit a tőzike.
Meg-megszagolja szirmát:
szarvas, őzike.
Füzek, fényesek,
szeleburdiak, barnák
ontják a barkát.
Tán el se hinnéd:
megfutamították a
telet a cinkék!
Hólé szivárog.
Hódítják a füvek az
egész világot.
Árad a Tarna.
Gallyat sodor, feketét.
Gyors vize barna.
Vén cinkos a Nap.
Kirajzanak a fényre
férgek, bogarak.
Csupa gólyahír,
csupa kökörcsin a rét:
némát szóra bír!
Szántanak, vetnek.
Kankalin-koszorút kap,
Krisztus, kereszted.
Dongók, ődöngők
dörmögnek a virágnak
tavaszköszöntőt.

8

tiszatáj
Méhkas a meggyes.
Nem figyel a kisdiák:
egyest kap, egyest.
De gyűjti pénzét,
s a moziba beváltja:
Király Irénkét!
Tombol a tavasz.
Ám a magvak szívében
irdatlan csönd van.

FINÁLÉ (Kikeletek)
Havazz,
Tavasz!
Te
pelyhes pünkösdi
tél
Kakukkszarvas!
Mint a világ,
fölfegyverkezve minden ág!
Avass
katonáddá:
Tavasz!
Örökzöld Földem!
Májusom!
Cigány Virágárusom!

2008. május

9

ORAVECZ IMRE

Kaliforniai fürj
( REGÉNYRÉSZLET )


5
Vasárnap volt, első vasárnapjuk Toledóban, délelőtt. Misére mentek, kiöltözve,
ünneplőben, mind az öten. Öten, mert Paja bátyjuk is istenfélő ember volt, és velük tartott. Elöl István a nagybátyjával, utánuk Anna Bözsikével és Imruskával.
Bözsike az anyja karján, Imruska az oldalán, szabadon, kezét lóbálva, mert nem
szerette, ha fogják a kezét. Ha ennek ellenére olykor mégis megpróbálkoztak
vele, elhúzta mondván, hogy akkor inkább majd ő vezeti magát, és a másik kezével valóban megfogta szabaddá vált kezét, és úgy ment velük tovább. Olykor előre
futott az apja elé, de aztán mindig visszahúzódott az anyja mellé.
A misét a toledói magyarok ez idő szerint még a Tóth Hallban tartották. Ez
egy nagyobb helyiség volt a Tóth-féle vendéglőben, és tulajdonosa, John Tóth bocsájtotta hittestvérei rendelkezésére, aki megelégelte, hogy Birminghamben nincsen magyar mise. Rendesen bálokat, egyleti összejöveteleket rendeztek benne,
de istentisztelet céljára is megfelelt. Ilyenkor a falak mellé tolták az asztalokat,
sorba rakták a székeket, felállították az alkalmi oltárt, a pulpitust, és előhúzták
a sarokból a harmóniumot. Csak a nagy fakeresztet nem kellett mozgat niuk.
Az mindig ott lógott a falon, a terem végében, és a megfeszített Megváltó éppoly
szenvedő arccal tekintett le róla a vigadókra vagy ülésezőkre, mint a hozzá könyörgőkre. Ez buzgó, hithű katolikusra valló cselekedet volt John Tóth részéről,
bár döntésében közrejátszott az is, hogy már csak rövid ideig volt szükség a teremre, mert elhatározták, hogy templomot építtetnek maguknak, és miután hivatalosan is megalakították a birminghami egyházközséget, Robert Paulovics atya
személyében már saját papot is kaptak. Addig kijártak a negyedből, Kelet-Toledo
déli részébe a Jézus Szíve, Sacred Heart templomba, ahol Charles Böhm atya, az
Egyesült Államok első magyar katolikus papja celebrálta nekik a misét, és azt se
minden vasárnap, hanem csak alkalmanként, hébe-hóba, mikor el tudott szabadulni Clevelandből, ahol az ottani magyar egyházközséget vezette.
A Tóth Hall a Bakewell Streeten volt, egy egyemeletes téglaépület földszintjén. Ilyenkor kinyitották a hátsó ajtaját, és egy mellette lévő üres telekről azon át
jutottak bele. Mikor odaértek, Anna mindjárt bement a gyerekekkel. István és

10

tiszatáj

a nagybátyja még nem. A férfiakhoz csatlakoztak, akik otthoni falusi szokás szerint
kint, a bejárattól kissé távolabb csoportokba verődve várakoztak, és mintha csak
ezért gyűltek volna össze, ügyes-bajos dolgaikat vitatva élénken beszélgettek.
Némelyek még pipára is gyújtottak. Megálltak a legközelebbi csoportnál, és sorban lekezeltek mindenkivel.
– Akkor földik vagyunk – állapította meg vidáman egy középkorú, alacsony
fekete ember, mikor István megszorította a kezét. – Én meg recski vagyok, Zám
István máskülönben. A Zámok recskiek, bár Szajlán is van egy.
István arca felderült, de megerősítésért azért csak Paja bátyjára nézett. Az
némán bólintott.
– Ne mondja.
– De.
– Kicsi a világ.
– Az – hagyta helyben a recski ember.- Ismerem az apját, a Jánost. Egyszer
még egy süldőt is vettem tőle a vásárban. Még a nagyapját is ismertem. Nem él
már, Isten nyugosztalja.
– Aztán mikor jött ki kend? – kérdezte István.
– Már nem most volt. Tíz esztendeje.
– Azóta itt van?
– Nem. Először Clevelandben voltam, de Pennsylvaniában kezdtem egy majnaplézen.
– Kend is a Nemzeti Temperöntvénynél dolgozik?
– Áh, Pista bátyánk nem – előzték meg többen is egyszerre a válaszadásban. –
Ő már nagy úr. Ő már nem dolgozik, csak dolgoztat. Ő már bász – magyarázta
egy fiatalember.
– Van egy tejüzeme a Woodfordön, a Pipilsz Deri – adta meg a felvilágosítást
egy másik fiatalember, így ejtve a People’s Dairy-t.
Istvánék földije szerénykedve próbálta magát kicsinyíteni, de látszott rajta,
hogy büszke a teljesítményére:
– Hát van egy kis cégem, aztán tényleg tejvel foglalkozok. De ne higgye, hogy
nem dolgozok, többet, mint munkáskoromban. A magam ura vagyok, az igaz, de
mindennel nekem kell törődni. Enyém a gond, a felelősség. Aki nem tapasztalta,
az el se hiszi.
– Akkor kend többet elért, mint amiért kijött.
– Mondjuk rá.
– Aztán mégse megy még haza?
– Az nem olyan egyszerű, hazamenni.
– Azt mondja?
– Azt.
– Mást nem mond?
– Nem. Most nem.

2008. május

11

– Majd kifaggatom egyszer.
– Beszélünk még, no.
István tovább lépett. Az emberek félkörben álltak. Már majdnem a félkör végére ért, amikor egy kéz tulajdonosát, egy nagyjából velekorú, magas, szőke embert látva felrikkantott:
– Mátyás, Gyurcsik Mátyás?... Hogy kerülsz te ide?
– Úgy, ahogy te, pajtás – felelte az.
– Hát mért nem szólt nekem, Paja bátyám, hogy ők is itt vannak?
– Elfelejtettem, gyerek – mentegetőzött az.
Gyurcsik Mátyás szintén földi, vagy még földibb volt, mert siroki, azonkívül
Binkus Bözsinek, Anna leánykori barátnőjének a férje. Istvánék lakodalmában is
ott voltak Szajlán. Tudták, hogy ők is kint vannak, de azt hitték, hogy South
Bendben, Indianában, mert oda mentek pár hónappal az ő indulásuk előtt.
– Hát, akkor nem Szót Bentben vagytok?
Így ejtette a város nevét, ahogy tőlük hallotta még otthon.
– Nem, már nem. Ott voltunk, de elfogyott a munka az ekegyárban, aztán ide
muffoltunk.
Látván, hogy István nem érti az idegen szót, hozzátette:
– Idejöttünk. Itt így mondják, no.
– Hű, de örül majd az Anna, ha megtudja, hogy a Bözsi is itt van. Itt van ő is,
nem?
– Hát, hol volna? Vigyáztam rá, nehogy elvesszen közben.
A Tóth Hallból kijött egy ember kezében az oltárcsengővel, és megrázta. Ez
helyettesítette a beharangozást.
A férfiak levették a kalapjukat, sapkájukat és bevonultak. Aki pipázott, az
előbb kioltotta és a zsebébe dugta a pipáját. Bent nem ültek le, állva maradtak
a terem végében, összezsúfolódva, mintha a nem létező kóruson lennének. Csak
mellvéd, könyöklő hiányában nem dőltek egymás hátára. Ettől eltekintve ugyanaz a rend, szokás érvényesült, mint otthon, mint Szajlán is. A fiatalas szonyok,
a menyecskekorúak elöl ültek a székeken, mögöttük a régebben férjezettek, aztán
a középkorúak, majd a náluk is idősebbek, szigorúan életkor szerinti sorrendben,
az utolsó sorig. Az utolsó sorban igazi vénasszonyoknak kellett volna ülniük, vagy
legalábbis öregasszonyoknak, de Birminghamben nem voltak, mert ilyenek nem
érkeztek, javakorabelinél idősebbek is csak elvétve. A székek között, középen egy
széles sáv szabadon maradt. Itt álltak a hajadonok és a kislányok, valamint azok
a fiatalasszonyok, akinek nem jutott ülőalkalmatosság. A fiúgyerekek az alkalmi
szentély egyik oldalán, a fal mellett sorakoztak fel, és némelyikük, mintha máris
belefáradt volna az állásba, a falhoz támaszkodott. Imruska még túl fiatal volt
ahhoz, hogy az anyja oda küldje. Vele és kishúgával a fiatalasszonyok zónájában
maradt. Minthogy időben jöttek, először neki is jutott külön szék, de aztán át

12

tiszatáj

kellett engednie, és az anyja a magáén szorított neki egy kis helyet, miután Bözsikét a fél térdére ültette.
Elhallgatott az ének, a harmónium, oldalán egy-egy egyházközségi tisztségviselővel – még nem voltak betanított ministránsfiúk –, és kezében a letakart kehellyel a söntés felőli kis ajtón belépett Paulovics atya, egy negyvenes éveiben
járó pap, az oltár elé ment, és ezzel megtörtént az introitus. A könyörgést követően ő maga olvasta fel az olvasmányokat. Az alleluját közösen énekelték. Az elrendelt evangélium egy Galilea Názáret nevű városában lakó szűzről, a Dávid házából való József jegyeséről, Máriáról szólt, akihez Isten elküldte Gábor arkangyalt, és tudomására hozta, mire szemelte ki. Még nem hangzott el egészen,
amikor Bözsike megszólalt és hangosan szavakat kezdett ismételgetni. A közelben ülők arra fordították a fejüket, és megrovóan tekintettek az anyjára. Anna
már-már azon volt, hogy kimegy vele, de aztán elhallgatott. Imruska jól viselte
magát, kiszedte az anyja imakönyvéből a szentképeket, és azokkal játszott. Utána
a homilia, a szentbeszéd következett. Ebben Isten szolgája, az ő ünnepe lévén,
Szűz Máriáról, a Magyarok Nagyasszonyáról emlékezett meg, akinek István király a halála előtt, mint mondta, átadta a hatalmat, hogy azon túl ő kormányozza,
óvja a magyarokat, a magyarok országát. Majd nyomatékosan felhívta a hívők figyelmét, hogy legyenek hűek a hazájukhoz, mert aki hű a hazájához, az hű az
örök magyar királynéhoz is, aki szereti a hazáját, az Isten anyját is szereti. Erre
nagy szükségük is van, ebben nem szabad fogyatkozniuk, meginogniuk. Ellenkezőleg, a haza iránti szeretetet erősíteniük, növelniük kell magukban, különösen
nekik, akik itt vannak, a hazától távol, idegenben, ahova vetette őket a sors. Tény
és való, nem kis áldozatot hoznak. Mindent hátrahagyva azért jöttek ide, hogy
kemény, becsületes munkával megszerezzék azt, amit a haza önhibáján kívül
nem tudott nekik megadni, hogy hazatérve jobb életet teremthessenek maguknak és szeretteiknek, és ezzel egyúttal javára legyenek a hazának is. De a pénz, az
anyagi boldogulás, az, hogy itt minden nap húst ehetnek, még nem minden. Ne
engedjenek a kísértésnek, ne csábuljanak el, ne adják el a lelküket az ördögnek,
tartsanak ki a haza mellett, mert az csak egy van, és szüksége van rájuk, igényli,
visszavárja őket. Némelyek, mondta, még meg sem melegedtek, már azt fontolgatják, vagy talán már úgy is döntöttek, hogy nem mennek vissza, hanem itt maradnak Amerikában. Szomorú, sőt, egyenesen megdöbbentő, hogy ilyen gyengék
is vannak közöttük. Alighogy kitették a lábukat a hazából, mindjárt végleg hátat
akarnak neki fordítani. Ezzel elárulják Máriát, és egyből a bűn útjára lépnek. Kéri
őket, hogy ne tegyék, vagy ha már úgy döntöttek, gondolják meg és térjenek észhez. Még nem késő, még vissza lehet fordulni. Mária, a Magyarok Nagyasszonya
kegyes, és megbocsájt nekik, visszafogadja őket a kebelére, még lehetnek a jövőben jó hazafiak és jó keresztények, mert a megtért bűnös előtte is éppoly kedves,
mint Istenfia előtt, aki életét adta értük a keresztfán.

2008. május

13

A kánon után a Miatyánkot nem énekelték, csak mondták. Sokan áldoztak, de
kizárólag nők. A mise végén, az elbocsájtás és áldás előtt, amikor mindenki azt
várta, hogy a jövő vasárnapi misét hirdeti, Paulovics atya nagy jelentőségű bejelentést tett.
Előtte kis szünetet tartott, végigtekintett nyáján, és ünnepélyes hangon azt
mondta, végtelen örömére szolgál, hogy közölheti a jó hírt: a püspök atya meghallgatta a toledói katolikus magyarok kérését, és kegyeskedett jóváhagyni, hogy
templomot építtessenek maguknak, és azt Szent István tiszteletére szenteljék.
Talán felesleges, de mégis felhívja a figyelmet, hogy a templomépítés csak látszólag mond ellent annak, hogy csak ideiglenesen tartózkodnak itt, Amerikában.
Világos, hogy előbb-utóbb mindenki hazamegy, de mindig jönnek újak, talán
még évtizedekig, és amíg magyar van itt, kell hogy Istennek legyen háza, hogy
megfelelő körülmények között, méltó módon adjanak hálát neki, hogy kijöhettek,
és fohászkodjanak hozzá, hogy épségben, egészségben vezérelje őket haza. Egy
ilyen vállalkozást véghez vinni nem csekélység. Elszánás, állhatatosság kell
hozzá. És pénz, sok, sok pénz. Ezért az egyházközségi tanács, elnökével, John
Tóth testvérükkel az élén, alapítványt hozott létre, amelynek az a feladata, hogy a
szükséges anyagi alapokat előteremtse. Induló tőke az eddigi egyházközségi tagsági díjakból befolyt szerény összeg. Ehhez jön még az ugyancsak szerény egyházi
támogatás a püspök atyától. Lehet, hogy hitelt is vesznek fel, de döntően adományokra számítanak. John Tóth testvérük és még két testvérük, Stephen Horváth
és John Urbán máris adott fejenként egy-egy arany ötdollárost. Mindhárman nevük elhallgatását kérték, de, ne haragudjanak meg érte, ő csak megnevezi őket,
hogy mindenki példát vehessen róluk. Ezennel felszólít hát mindenkit, hogy
nyúljon a pénztárcájába, és tehetsége szerint adakozzon. Tudja, hogy nem könynyű, mert mindenki spórol, gyűjt, hiszen azért jöttek ki. De gondoljanak arra,
hogy Istennek adják, és a Magyarok Nagyasszonyát, hazájuk főpátrónáját is
megörvendeztetik vele. Ami a helyszínt illeti, még nincs döntés, de a Consaul
Street és a Magyar Street sarkán lévő üres telek látszik megfelelőnek. Központi
fekvésű, és nem kérnek érte túl sokat. Végleges ár nincsen, még folynak a tárgyalások. Építési tervre se adtak még megbízást, de vannak elképzelések, és ez
irányban is történtek tapogatózó lépések. Ötleteket természetesen mindenkitől
szívesen látnak. Egyelőre csak annyi bizonyos, hogy frém-épület lesz, azaz fából,
mert úgy olcsóbb. Parókia és iskola később épülne hozzá.
A mise után Paulovics atya kiment a Tóth Hall bejárata elé, és sorban mindenkivel kezet fogott. Ez új volt, ezt már amerikai paptársaitól tanulta. Nem tűnt
el egyből, hanem előbb mindenkitől személyesen elköszönt. Nagyon szedhette
a lábát, mialatt körbement, mert mire az első távozó férfi kilépett az ajtón, már
ott állt, és mosolyogva várta:
Istvánnak így nyújtotta a kezét:
– Isten hozott közénk benneteket Toledóban.

14

tiszatáj

– Dicsértessék a Jézus Krisztus – felelte István.
– Hallottam, fiam, hogy megérkeztetek. Kémeim jelentették – mondta kedélyeskedve. – Milyen volt a hajóút?
– Kibírtuk, atyám.
– A gyerekek hogy viselték?
– Jól, jobban, mint mink.
– Mi újság otthon?
Ezt már úgy kérdezte, hogy közben lekezelt az ajtóban várakozó következő távozóval, és mondott neki valamit, és aztán minden távozóval megszakadt egy
pillanatra a beszélgetés.
– Küszködik a nép, de nem sok látszatja van – felelte István.
– Honnan is jöttetek?
– Szajláról.
– Szajláról? Az merre van?
– Heves megyében, Eger közelében, Sirok mellett.
– Sirok mellett? Sirok! Várjál csak! Ismered Klampeczky Alajos esperes urat?
Ott plébános.
– Igen. Ő keresztelt. Akkor még átjárt hozzánk, Szajlára. Most már nem jár.
Van saját papunk.
– Rég nem hallottam felőle. Együtt voltunk a szemináriumban, Nagyszombatban. Együtt is szenteltek fel bennünket. Hogy van?
– Megvan. De az apósomék jobban meg tudnák mondani, mert ők Sirokba
járnak misére. Különben jó messze laknak a falutól, az erdő szélén. Erdőkerülő
az öreg.
Elfogytak a férfiak. Most az asszonyok jöttek ki egyenként az ajtón. Anna is
megjelent a gyerekekkel.
– A párom, plébános úr – mutatta be István –, meg a gyerekeim.
– Isten hozott, lányom, és titeket is gyerekek.
Bözsikének az arcát is megpaskolta.
Anna Dicsértessék a Jézuskrisztussal köszönt, a férje mögé húzódott, és várt.
Imruska szégyenlősen a szoknyájához simult.
– Hallom, a National Malleable-nél helyezkedtél el – folytatta a pap.
– Ott.
– Nem rossz hely. Becsülnek ott bennünket, magyarokat. Csak vigyázz, meg
ne égesd magad a vassal. Meg be ne lépj valami juniba – az amerikai magyarok
így hívták a szakszervezetet –, mert azt ott nem szeretik. És meg is értem őket.
Abból csak baj lesz, meg nem is magyar embernek való izgágáskodni. Aztán ártanál is vele az ügyünknek, a templomépítésnek is. Ígéretet kaptunk a vezetéstől,
hogy átvállalják a padok és egyéb berendezések beszerzésének költségeit.

2008. május

15

István nem tudta, mi az a juni, és csak annyit mondott, hogy folyékony vas
csak az öntőteremben van, és ő nem ott dolgozik, bár a salak is forró, amely ott
jön ki, ahol ő van.
Még egy intelmet intézett hozzá:
– Úgy tudom, hogy a Kiss-féle burdban laktok. Ne maradjatok ott sokáig.
A burd nem asszonynak, gyerekeknek való hely. Némelyik a bűn tanyája. Keressetek valami mást, mihelyt tudtok.
Végül azzal bocsájtotta el őket, hogy majd beszélnek még, hiszen úgyis eljönnek hozzá – megmondta, hova, és mikor van fogadóórája –, hogy felvegye az
adataikat. De egyébként is felkereshetik, ha segítségre van szükségük. És ne feledjenek el majd tagsági díjat fizetni, itt az a párbér, és adakozni a templomra, ha
már lesz miből.

16

tiszatáj

T ANDORI D EZSŐ

Ujj lenyomat
(A CÍM A RANY SZELLEMÉBEN )


Hajnalban verselgettem,
jól kedvre kerekültem.
De csak álmomban tettem,
ébredtem négyszögedetten,
Szöged, Szöged, Szöged,
egy-kör négy-szög szövet,
furcsa is: takaró,
natúr: szabad-hagyó.
Szavam álmon hagytam,
nyomtatása is volt,
s ez voltam – alattam,
felettem nyomat folt,
Szöged, Szöged, Szöged,
ujjam tövet követ,
ujjtövem követi,
nyomatát leteszi.
Követés: tő-vetés,
a tő maga kevés,
kell virágoznia,
így vitatkoznia.
Szöged, Szöged, Szöged,
maguk az ujjtövek
régiek, mint cövek.
Vagy nem is? Az ujjak
nyomatukig nyúlnak,
lenyomatuk írás,
kezdettől nem volt más-

2008. május

17

képp, mert gyerekkorom óta író akartam lenni, és még ma is az, ujjaim nem zenész ujjak, ujjaim nem mímus ujjak, ujjaim, nem festő ujjak, bár Sennelier-krétától gyakran koszosak. Mint azt a következő ujj lenyomatból, egy új nyomatból
látjuk, főleg a 464-es számú krétát kedvelem igen, olyan mint egy gőzmozdony
száma, de finom az árnyalása, hiába, ma már a porló-puha pasztell kréta meg a
gőznek masinája, egy-karéja a világnak, jön szép sötét-kékes zöld árnyán a
jegege (így mondtam, adta gyereke) fáknak.

A 464-es
(Degas kedvenc krétáinak egyike)
Itt jő a 464-es,
Attilára sem veszélyes,
a Színészkirályra se,
Mari néni, János bácsi
vígan tud ilyet csodálni,
nem megy le a
(Weöres Sándor modorában)
keze se, meg lába se,

A 464-es kréta
árnyalata finom kékes,
finom zöldes,
egyet húzol vele, haj lesz
Kosztolányi, Ottlik fején,
már ahogy rajzolni tudom én,
de hogy hosszú vonalakat
húzol papír-mezején,
máris végignézhetöl egy
– nem özöl többet itt! –
jegenyesoron,
mintegy jegenyék hajlatán,
gyerekkorom jegegés kicsiny korán.
A 464-es kréta
nyomán vonalak karéja
kanyarul – vonatkanyarul,

18

tiszatáj
jegenyesorul,
de ha az ég borul,
jeges-zöld, jeges-kék
úgy lesz a 464-es
anyaga, ha szétkenték,
mint vaj alatt kenyerek,
olyanok tárgy-egyedek,
de a vaj fölöttük: egek,
fagyok, széllő-leheletek
(a 464-es zölddel!)
mind a kencés kenetek.
Porkréta is, krémkréta is
sok Sennelier, s nem hamis,
rajzolgatok, amatőrül,
de olykor – „metszenék tőrül”! –
olyan szerencsés a rajz,
hogy megkérdik,

mi kell hozzá, hogy ilyen legyen, pláne, hogy mondom, a rajz nem gyerekkortól
már kenyerem, mondom rajzoltam Sennelier-vel, kérdik szénnel? És mondom,
nem, de gondolom, az irodalom így van nekem s így is marad, nem ezerrel, de
464-gyel. Jaj, eltért jel.

Nem mondja, tatata
(Takáts Gyulának szeretettel)
Vonat nem mondja, „tatata”,
se a kréta,
indián-füleknek pendül
jegenyés vasút-karéja,
jegegés-lebegés,
a gyerek volt az egész,
még ’949-ben,
aztán szétment az „egész”,
szét a gyerek-szív darabra,
mindig ahogy a nap hagyta,

2008. május

19
biosz, matek vagy föci,
aztán jött csak gombfoci.
Hogy éltem is gombfocikból?
Czibor itt trénerkedett jól,
pályán Pelé, Schnellinger,
szinte kacagóinger.
És hogy még a jegegéből
is, álmom, egy vers előtör…!
csak a régi vonat nem jön, nem jön, nem jön,
nem álom minden e földön, földön, földön.

Szerencsére, 70 éve, 70 hava nyomán nem mondják, hogy „tata” a jó metró-ellenőrök, kívánnak jó egészséget. Hát így élek.

Az ujj lenyomatok és az ujjlenyomatok szabadsága
Ketten szabadon elvállalt szabadságnak
jegyén elválnak.
Mert más az ujjlenyomat, bárki jobb kriminológus, mit, rendőr is
megmondhat ilyet,
látja különbözésüket.
De az írás, ha mindig új,
ujj lenyomat (ahogy mondtam) – – –
s bizony, a világ kényszerít,
mindenem sokszor elmondjam:
nem olvassák azon nyomban,
így magam is felejtem, mit is mondott el lelkem;
Lelkem, Lelkem (Lelköm, Lelköm?) mit is mondtál?
Eszed hol jár? (Hahaha, lelkem esze…! esze, az a’ –
nem divatosan, hogy ezze, aza,
eufemizmusokat
tollam nem túl szívesen, cerkám nem túl mívesen

20

tiszatáj
látogat. Volt rég cerka, toll: MOFÉM.
Ma, ha akarják, EUFÉM,
s EUFÉM-ből lesz EUGÉN,
gén értelemben, lesz sok eufém Eugén
kik másnál mindent honorálnak,
nálam hökkenten megállnak,
jó, csak mint a jámbor állat
s pásztora, közeledtén a
jegegés srác vonatának,
aki csak úgy borongálhat
egy lellei vagy boglári állomáson,
mit sem ért szép-régi-szó-bogláron,
álmot Sennelier-ről sem láthat,
hírét se hallhatta a Sennelier-t (és hölgyeket velük ám)
imádó Degas-nak.
Most akkor kinek-kinek elválhat
mit mond álom-valóságnak,
mit mond valóság-álomnak.
Szabadság, hogy bármit mondhat.

Mert hogy meg az ujjak ötök
– Ahol búcsúzóul előkerül egy új szavam, megezni (mögözni), ergo csinyáni –
Mert hogy mög, persze?
De biztos vagy benne?
Szokatlan használatában
csak egy hang-alakjában
használható
a szó?
De a címnél,
lélek-nem-vesztő,
kikötök,
s mert hogy meg az ujjak ötök,

2008. május

21

vízi lenyomatukat,
mont egy szép Monettát,
haha, no ládd!
mint egy szép Monet-darab kép darab ját
hagyom, ringatózzanak
e nyomok, hérakleitoszi
mindig csak új lenyomat
az ujj lenyomata is, ögyre (?),
madárbögyre
ha, ceruzára, írógép kallantyújára,
mit is mondtam, hagyok ujj lenyomatot,
mézem nézem, édes mézem, édes lelkem,
kis sánta-veréb-virradatot, bár rövidek a napok,
álom közt és közte csak möglett (TD-szó: möglött, vagyis
megezni, mögözni, csinálni) itt ez, térhetek kis verebemhez.

„Befejezés”
S ha csinyáván csinyálni,
ha csinálván csinálni,
csak jól nekiszabadultan,
meg csínján, mi.
De jót megeztem egyet!
(Tulajdonképpen eggyet,
de ilyenek nem mennek.)
Jelenti ez: megkezdtem
– s már ezzel is megeztem –,
jelenti, hogy megvan, azt is,
s hogy egy újabb MEG
VAN:
azt is.
Mindenik ujj lenyomat
meg előbb és meg alatt,
meg „egész” és meg „darab”,
erről szólt itt e darab,
hat darab,

22

tiszatáj
öt felvonás, utószóval,
mely rá húzva, mint egy sóhaj.
Átüt rajta, ha szerencsém
engedi, vékony szövetjén
MINDENSÉG-UJJLENYOMAT,
E MINDIG ÚJ LENYOMAT,
s mert kereske ujjak mondják
másokéval magukat:
így, ím, itt van nyomtatásban
a mindigkézagydarab
külön-tört
ujj lenyomat.
S ha veleje is akad…?!
2008 január derekán
(De verébkém – megyek! – vár már nagyon ám!)

Közbevetés: Slussz! plusz szusz! Mert ha a meg: meg-meg-meg,
kecskéé, mint mek-mek-mek.
Utó ujj lenyomat:
S: Mit nem írok mindig ilyet?
Mindig ugyanúgy se lehet?
(Mindig másképp se, ne feledd.)
S igaz, kész volna a készség,
hozzá a kézség.
Csak ott a
kotta:
az a jó öreg NEHÉZSÉG.
Ezzel egy meget (plusz-sz-sz-t, szuszt) végzék.

2008. május

23

LÁSZLÓFFY CSABA

A hetedik apostol – számomra
mindenképp az első

„Ha kiűzesz minket, engedd meg nekünk, hogy ama disznónyájba mehessünk (…) és ímé az egész disznó-nyáj a meredekről
a tengerbe rohana, és odavesze a vízben.” (Máté, VIII. /31–32.)

Viharos, buja életet éltem akkoriban. Nem tagadom. Emlékszem, hogy az egyik
utcasarkon a város elhanyagolt, félreeső részén mindig széttárt combokkal, de
egyenes derékkal várt „a céda asszony” (magamban így neveztem), valahányszor
hazafelé tartottam. Előfordult, hogy rá akartam venni: vetkőzzék le előttem egészen, de ő kihívóan nézett a szemembe, és kikacagott. Egy közönséges kövön ült;
s nekem elég volt odapillantanom, hogy kísértésbe essem. Ledérségével úgyszólván próbára tette ítélőképességemet.
Ez, persze, csak később fogalmazódott meg bennem ilyen tudatosan, miután
Mátét arra kértem (viccnek szántam, igaz), hogy zabolázza meg a fantáziámat.
Először elfutott, mint egy vásott kölyök, akit valamilyen tisztátalan dologgal gyanúsítottak meg. Fülön csíptem, mire méregbe jött, és kapálózni kezdett.
Ez a Máté… azonkívül, hogy kis termetű, konok tekintetű ember volt, vajon ki
lehetett? Amikor végre közelebbről megismerkedtünk, bevallotta, hogy nem
könnyű számára az állandó aszkézis. „Nem a titkokat kell kibeszélni – mondta,
elhárítván faggatózásomat. – Hanem az igét kell csiszolni, szünet nélkül.”
Ebből én egy kukkot sem értettem. Sokáig értetlenül, ostobán kerülgettem
Mátét; egyszer aztán odasomfordált hozzá egy kopaszra nyírt szerzet – fellengzősen maga köré tekert tunikájából áporodott levegő áradt –, és gunyorosan a fülébe súgta, hogy: „Hímringyó”.
Máté nem is hederített a provokátorra, diszkréten félrefordította fejét, úgy
motyogta maga elé, hogy nála(d) különbek próbálkoztak már nyomorommal
visszaélni – gazdagabbak! – de az én hitem hajthatatlan; nem hallja meg az Antikrisztus incselkedéseit…
Másnap sikerült kifognom egy ravaszkás vigyorát; csettintett is egyet fehér
nyelvével. (Az ilyen embernek, mivel keveset iszik, a torka rendszerint hamar kiszárad, ráadásul kolontos is egy kicsit, mit várjak tőle?… Azért csak hegyezni
kezdtem a fülemet szelíd fejtegetéseire.)

24

tiszatáj

„A te fajtád meddőn szokott virrasztani. Teszi ezt mindaddig, amíg a képzelete ki nem segíti. Lásd, én is úgy voltam ezzel sokáig, mint az ótvarosok vagy
a felfújódott hasúak, akik nem találják az írt szerencsétlenségükre. Igaz, nem is
keresik… Mit kezdhetsz egymagad a zavaros szennyvízáradattal: szembefordulsz
vele? Vagy tán megpróbálsz elszaladni előle? Ne csupán a külső veszélyre gondolj
most, hanem arra is, ami benn zúg, a fejedben… Ne hidd, hogy valaki is boldogult, nemhogy ököllel, de még égre emelt karokkal hadonászva se!…”
Holmi zarándoklásokról prédikált még aznap este nekem, meg arról, hogy az
önmagunkkal folytatott harc a legnehezebb.
Foghíjas szájában málladoztak a szavak; én közben egy kígyóbűvölő aggastyán mutatványát figyeltem. Teljesen vak volt, mégsem félt, hogy perceken belül
méreg végez vele.
„Ha cserben hagyod az Urat…”
Máté nem fejezte be a mondatot. S mire feléje fordultam, már eltűnt.
Bogarat ültetett a fejembe: valahányszor eszembe jut tulajdon testem!…
„Lásd, mily gusztustalan a test formája – mondta –; legalábbis az enyém. Ezzel is különleges próba elé állított engem a Teremtő, mintegy kihangsúlyozva
gyarlóságomat…”
Mert azt nyilván Máté sem tagadhatta, hogy a természet gyönyörű. Hogyne
lenne pompázatos, hiszen a Mindenható ajándéka!…
„Ha valami gyarló, nem feltétlenül gonosz is” – hangzott ellenvetésem, s megkönnyebbülve tapasztaltam, hogy friss levegő költözött a pórusaimba tüstént.
„Fején találtad a szeget – bólintott. – Csakhogy mi lenne, ha a kérkedőhöz
csatlakoznánk mi is, és mindannyian mutogatni kezdenénk azt, ami amúgy is
feltűnő rajtunk?…”
Állította, hogy amióta a gyönyör mérge – szája, midőn kiejtette, valósággal
eltorzult – elhatalmasodott az embereken, mind messzebb sodródunk a Paradicsomtól, ezért kell őrizkedni mindentől, ami felkorbácsolja vérünket.
„Vedd szemügyre (de ne sokáig) a szemérmetlen némbereket, pláne azokat,
akik viharos buja életet élnek, ráadásul utódaik is öröklik a szégyenteljes terhet:
a kéjelgésben való mértéktelenséget, az ocsmány betegségekről nem is beszélve.”
„De hát, már beismertem, hogy én is!…”
„Kevesen múlott (a férfi ebben gyengébb), hogy végképp áldozatul essél a parázna nem kihívásának.”
Megnyugtatott, s egyúttal magát is, hogy a Megváltó hívei nem a földi lét törvényét tagadják, azt, amit a természet a szívünkbe ültetett:
„Csak mértékletességre intelek.”
„De az a mérték hátha téved… Ki dönti el?”
„A bensőnk hullámzása – a hús hiúsága, züllése –, mely könnyen veszélybe
sodor…”

2008. május

25

Közbe akartam kiáltani, hogy: a hús virulása! – de már elragadta a bősz szenvedély. (Hová lett hirtelen mindaz, amit született merevségnek, öregség faggyának képzeltem? Csak színlelés volna – szerepjátszás! –, hogy lelkét áttörhetetlen
kéreg zárja el az érzéki örömöktől?)
„Gondolj az óceán szánni való hajótöröttjeire. Törékeny fű az ember, ha meg
nem hajlik, jaj neki!… Még az elemek harcában sincs sérthetetlen.”
Ez volt legengedékenyebb replikája az emberi faj esetleges „idomháborújára”.
Ezek szerint, az uralkodásra termett férfiú hiába is célozná meg a tökéletest.
Máté értette meg velem, hogy a Gonosz is tökéletes. („Az árnyékát látom néha
álmomban”). Minél vonzóbb alak, annál kockázatosabb rákérdezni, hogy vajon
hány cédával közösült már! Olyanokkal, akik Máté szerint, szemérmetlenül lesben állnak minden sarkon és minden sötét, pókhálós szobasarokban.
Én pedig úgy pislantottam hátra, az idő homályában fel-felragyogó zsenge
térdkalácsokra, mint a vétkes. Máté, persze, nem győzött korholni, hogy: „Amíg
nem látom, hogy a lelked megbánást mutat, nem várj tőlem segítséget!” Meg
hogy: „Ne félj azoktól, akik a testet ölik meg. A lelket meg nem ölhetik.”
Megkérdeztem tőle egyik alkalommal, hogy miért nevezik a háta mögött
„vámszedőnek”. Számolódeszkát rajzolt nekem egy ág hegyével a homokba, majd
(sajnos, üres hasú) pénztárcát nyomott a markomba.
„Nesze. Ha szerencséd van, megtelik. Nincs kizárva, hogy a Fentvaló is besegít. Egy ilyen ügyefogyott flótás, mint te, mit is kezdhetne egyebet? Bármennyit
áhítozik s képzeleg, a megszállók fegyverével szemben úgyis alulmaradna.”
S attól fogva a poros provincián keresztül-kasul gyalogló vándormisszionáriusból prófétává lépett elő a szememben.
Egy égett arcbőrű, könnyű járású lelenc szegődött hozzá – törékeny, nyugtalanító árnyék (sehogy sem akart „lekopni” róla); Máté ostoba öreges pózt erőltetve magára, félénken sandított a kitépett (vagy leégett) szemöldökű leánykára,
aki irtózatosan sovány volt és koszos, de mindenáron tanulni vágyó. Mohón kapott az írószerszám után, hogy mielőbb megtanulja a betűvetést.
„Írni kell – magyarázkodott előttem Máté. – A világ kiéhezve várja a szent
írás szavait… Még mielőtt, a sátáni sokaság az édes bortól megrészegedvén, a Nap
sötétséggé s a Hold vérré változna!”
Mint akinek bélférgei vannak, sötétedés után sóhajtozva ólálkodott a szeméttelep bejáratánál – a lány ugyanis ott szokott hálni, állítólag nem mindig egyedül… Ám annak, akit az Isten megkímélt a szenvedélytől s főleg a kételytől, nincs
mit keresnie ott, ahol a bűn barlangjának sötét bugyra tátong. (Nem az zavarta
őt, hogy rajongásának tárgya nap mint nap piszkos rongyokba tekeri meztelenségét). Ácsorgott, mint egy hajlott hátú, nyálkás vigyorú törpe – önsanyargatásá-

26

tiszatáj

ban dehogy is gondolt ő teste öngerjesztésére –; úgy palástolta ártatlannak vélt
titkait, mint aki zsákban hordja magával minden holmiját.
„A káosz ellen egyetlen védelmet az égi fény kínál” – motyogta. És sietett
egyre buzgóbban gyakorolni az «üdvözülést«. „A sátáni disznófalka, ha nem tudod féken tartani, odavész… Mert így vagyunk mi összezárva: vámszedők és bűnözők.”
Lenyúzva rajta a bőr (igyekeznie kell, hogy abba a könyvbe valamennyi lelki
tusája beleférjen); szinte láttam: a Sátán áll mögötte!
Mind erőteljesebben, már-már eszelős hangon ismételte nekem, hogy: „Nincs
is halál. Csak pokol van.” De ő nem akar odakerülni, meggyónja minden vétkét,
mint ahogyan eddig is tette.
A mágikus birodalomról sok szép, üdvös mesét összehordott, és közben nem
győzte hangsúlyozni, hogy az emlékezetnek csak olyasmit szabad megőriznie,
ami enyhülést hoz a lélekre. Ha nem akarsz egymagadban, kitaszítottan bolyongani az örök sivatagban.
„A jóslat hogyha majd beteljesül… Érett korodban úgyis mindent meg fogsz
bánni. Nehogy késő legyen…”
Egy pillanatra behunytam szemem, és minden ragyogó, illatos testű nőt
szutykos, együgyű libának láttam.
Haragudtam magamra. Jóllehet sok mindent megértetett velem.
A szó semmi. A szó minden. Gránit vagy menedék.
Amikor már elillanni látszott belőlem a fölösleges feszültség (néhány nappal
vagy néhány héttel később, ma is elborzadok, ha eszembe jut): megüvegesedett
szemmel ült – egy éppolyan közönséges kövön, akár az én széttárt combú „cédám”. A szája félig tátva… Nem mertem közelíteni hozzá, nehogy kiderüljön,
hogy érett halott.
2007. október 5.

2008. május

27

Mint a gyom

Most éjszaka van. A tükörrel szemben magába roskadva ül. Nem jobb elkerülni
egymást, gondolja, belegázolva a sűrű bozótba? A bizonytalanba.
Viktor Jerofejev megszállottja jut eszedbe, A lányka és a halál főhőse, aki
csábító misztériumnak érzi a halált, és saját önkiteljesítése végett erotikus s egyben művészi (posztmodern – behelyettesíthető!) aktusként gyilkol.
Az olvasó lehet, hogy felkiált: a teljes lebomlás, a jelenkor zavaros eklekticizmusa, lám, hová vezethet! (Ezt a novella poénjával érzékelteti az író.)
„És csókolózunk mindenki szeme láttára. Köpök rá. Kihajtunk a városból…
lehányjuk a ruháinkat, és szarunk bele a világba: pucéran lubickolunk majd a jeges vízben, elúszunk jó messzire, tüzet rakunk, vodkát iszunk… és én, végre-valahára a tiéd leszek.”
Csak látszólag győz a konvencionális megoldás. Mert ami következik (azaz
bekövetkezett), több mint fordulat. Több annál, mint amikor elveszítjük a beszéd
vagy a történet fonalát.
„– Igen – mondom. – De miért kellett olyan csúnyán megcsonkítanod? –
Nem is tudom – felelem. – Kedvem szottyant rá. – Bólogat, érti (…) – És fogsz
még ölni? – Honnan tudhatnám – nevetem el magam. – Aki megéri, meglátja.
A körgyűrűn száguldunk. Zúgnak az erdők. És minden jó. Sztalinnak igaza
volt…”
(Különben: Nem Sztálin itt a lényeg, hanem az életünk berendezése.)
„Gorkijnak is igaza volt. Mindnyájunknak igazunk van. Ember – ez büszkén
hangzik. A szeretet legyőzi a halált.”
Innen hiányzik egy luciferi ha-ha-ha…
Sötét arc, kaján nevetés… mindegy, hogy kié. Hideget érzel a gyomrod tájékán. Imbolygó árnyak mögötted(?), előtted(?) – összefonódva; vagy félelmetesegyedül.
Az olvasók többsége nyilván a végső döntésre képtelenekből áll. Ám jön a felismerés, hogy néma (vagy egyenesen cinkos)társak vagyunk a megaláztatásban!
Beleborzongsz a sorsszerűségbe. Lehet-e, undorral, kiúszni még ebből a…?
Olyan időkben, midőn a félelem már régóta bevett világnézetté vált.
Van, aki azt hiszi, hogy: a tehetségtelenek nem árthatnak neki!
S az erőszak?
Mennyiben tehetséges az erőszak?!…
A demagógia mindig újra kinő; mint a gyom, elpusztíthatatlan.
Ilyen időkben, véres szemmel, hova rohantok?…

28

tiszatáj

J ÓKAI ANNA

Hetvenöt

Ideje van az élésnek
ideje halásnak
Ideje nyitásnak
ideje takarásnak
Tere van fakadásnak
tere hervadásnak
Tere nedveknek
tere szikkadásnak
A test már tudja ezt
a lélek még tanulja
Amikor a test feladja
a lélek izzik fel újra
Most, amikor lassan átmegyek
most volna kedvem élni
A törvényszerű szilenciumban
locskán fecserészni
Amíg egy csepp nedű kering
a megkopott éter-szerkezetben
Pótolni mindent, ész nélkül
tobzódva, fékeveszetten
Teljesítvén a teljesítendőt
ismét kacérra kötni a kendőt
Lötyögni, táncolni, nevetni
s amit szerteszórtam: mohón,
két kézzel visszavenni

2008. május

29
…Kísértés ez.
A legbanálisabb. És az utolsó.
Konzervált hulla.
Plasztikból koporsó.
Mert ezidő már ajándék.
A kiszabott tér nyúlik
s bár színesebb a levél
mielőtt lehullik
a hosszabbítás: kegyelem
nem a tobzódásra
nem a tékozlásra
hanem készülődés
a megérlelt halálra.
Amit írtál: ennyi tellett
amit tettél: így tetted
ami bűn volt, elkövetted
akit értél, megkövetted.
Ne kacarássz, s ne légy
mártír
Szellemtested homlokára
Istenbíró
mást ír.

Kiszámoló

Ec-pec, kimehetsz,
holnapután bejöhetsz…
mire való ez a hecc?
A Gazda a rétre ment,
a Fia velement,

30

tiszatáj
a Gazda ki a, ki a
rétre ment.
Az Anna velemegy,
az Anna bíz’a
ki a, ki a
rétre megy…
Kinn száz farkas,
benn száz farkas,
de a Bárány
egy, csak egy.
Pritty-pratty-prutty,
szétfoszlik a pereputty,
elíjed a retyerutya,
átszakad a védőruha.
Egyedem-begyedem
tengertánc,
egykor-társam, voltál-anyám,
mit kívánsz?
Nem kívánok egyebet,
csak a pőre lelkedet.
Aki bújt, aki nem,
megkeresnek idefenn…
Korsó járt a kútra,
összetört a peremén,
a friss vizet új korsóba
jaj de soká merem én!

2008. május

31

LÁSZLÓFFY ALADÁR

Euró-árfolyamok

Ebben a többé fel nem kelő napban
ki remélhet a nyugtató nyugatban?
Ki érkezhet még? Új lombárdok, gótok?
lap-laposítók, helyesírásszorzók?
Ha Galilei sem volt elég végül,
talán egy szultán szól tán, hogy megépül
a harmónia s logika s a Hanza,
mely Honkongból a teát hazavonzza?
Ki a király, ha Trianonra vágyón
ti fatarókkal hevertek az ágyon?
Van még egy barlang s benne más gulágok
készülnek fel bevenni a világot?...

Szálka

Ki talál majd meg engem
a szent jövőszövetben,
a jövő malterében,
úgy ahogy, mégis ébren,
ki találhat meg fújva,
hogy szálka ment az ujjba,
egy régi szálka, ebben
azóta is töretlen,
nem pendülő, se vályog,
se fegyver volt, se hályog –
csak írás vagy varázslat –

32

tiszatáj
ki lesz, ki eddig áshat!
Van tapintható forma:
ki talál meg a porban.

Várjáték a szerelemmel

Tűlevelez Murány alatt.
Népek másszák meg a falat.
Ennyi trubadúr és férfi
kérdi, keresi és félti.
Hold elejti, Nap felkapja.
A magyarnak ki az apja?

Az ablakos a háztetőn

Épp házsongárdi szobrom renoválják.
Alattam öböl, ringó déli gályák.
Akarod látni, haver, mire-vittem,
mióta élek kenyéren és gitten?
Lám megvagyok. Az utókorom épül.
Egy Pál-utcából jöttem Pestre végül,
és Dzsida sírján elszámolok centre
hány Amerikát hordtam Érmindszentre.

2008. május

33

MIKLÓS PÉTER

Gnózis

Tudásom egyszerű,
hercegem,
titkomat nem őrzöm:
hencegem,
elmondom gyorsan hát,
mért bukás:
nem fér el csárdánkban
két dudás.

A XXI. század költői

Kidöglök Alattam a ló hulla
Hatásom beöntés hatása nulla
Végigverem ezüstös fölfújt ágait
a tavasznak Ágyazom ki feküdt ágyait
bérelt szobámnak Richárdnak örökbe pacit adok
Borozok vezetek hallgatag senki maradok
Istenítek sztárolok lapítok feszítek
kártyázok csalok hazudok veszítek
Országomból szakadok Folyik a vér villám
zúg Fejem fölött kettéhasad a világ
Bohém fiú reszketeg öreg Nincs maradás
Sorsom reményköltő rímkerítő balga beszarás

34

tiszatáj
Hátamtól mellemig feszítő fájdalom
Húrom hárfám törött elszabadult alkalom
Betört csikók vágyaim Rendszerezem őket
Kerülöm a színházat a kocsmákat a nőket
Nem adom föl soha Kérésem összetett kincs
Elveszett fejem gömbölyű titok ami nincs

M. Sándor & M. Iván sétálnak
A TÁBORNOK JEGYZETEL


Távolodva macskaköves utcán,
zakót gombolva kávéházi asztal
mellett, cigarettát gyújtva írógép
fölött, aztán templom, színház,
kupleráj (a mozi és a mosoda), s egy
mondatba – tárca, regény – tenni,
ó, édes boldogtalanság.

Életrajza

Mintha az ördög űzte volna,
de csak a bor volt,
éjszakánként zajosan aludt,
s csöndesen horkolt,
magyarázata semmire sem volt
(gyönge lábú érvei),
előreszaladt, majd visszafordult,
így teltek évei.

2008. május

35

M ARAFKÓ LÁSZLÓ

Alagsorban

Ötvenhat évesen az ember beletörődik – mit beletörődik, mazochistán beleveti
magát – abba a munkába, amit ifjan, akár tízszeres bérért sem vállalna el. Mert
ha ilyen korban elbocsátják, akkor – némi alappal – megveti a világot, és a pokolra szállás első fokozataként egy alagsori könyvraktárban hajlandó beállni
anyagmozgatónak. Még ha előtte maga is írt pár könyvet. Vagy talán éppen
azért?
Nem megvetendő körülmény, hogy a külvárosi bérház alatt húzódó raktár
(egykor közös helyiségek láncolata) egy régi barátja bérleménye, akivel együtt
még a katonaságnál, kúszva – a zubbonyt használva rongyként, inas testünket
partvisként – oda s vissza jó néhányszor feltörölték a gyakorlóterepet.
Említett barát a szívünkbe s az egész szakasz szívébe egy ártatlan mondatával
lopta be magát. A kiképzőtiszt épp a nukleáris fegyverek hatására hozott parányi
példát. Azzal a könnyedséggel, mely minden, a pusztításra szakosodott ember
sajátja, különösen ha ő maga eddig még rombolásnak – életkorának, sorsának,
szerencséjének köszönhetően – nem volt elszenvedője. Az őrnagy tehát imígyen
pendítette meg a témát: „Tegyük fel, hogy Budapestet a Keleti pályaudvar magasságában (hogy a város közepe miként írható le a ’magasság’ fogalmával, az
maradjon a hadművészeti szleng nagyvonalú stílbravúrja – a szerző megj.) két
megatonnás atomcsapás éri. A robbanás epicentrumában, két kilométeres körzetben minden megolvad, harminc kilométeres körzetben a nyomáshullám következtében minden épület, jármű stb. elpusztul, ötven kilométeres körzetben
a sugárzás minden életet kipusztít…” A pusztítás és a kilométerek vonatkozásában
az ember emlékezete már nem megbízható, egy szakember bármelyik adatot
könnyedén cáfolhatja, kiterjesztheti és szűkítheti, ezért inkább mintegy a tényközlés könnyedségére hívnám fel a figyelmet, amely nyilvánvalóan a győzelem
eleve meglevő bizonyosságából fakad, habár eme csapást egyelőre mi kaptuk,
ámde az őrnagy elvtárs ábrázatán már a válaszcsapás igazságosságának kíméletlen fensége ül. E pillanatban nyújtotta fel a kezét a barátom, akkor még csak
bajtárs, kiképzendő egyed, „hallgató” – ahogy neveztettünk, s meg sem várva az
engedélyt, felállt, majd ahelyett, hogy az alaki kiképzésnek megfelelően, jelentkezett volna (név, rendfokozat, alegység stb.), azt mondta: „De kérem, én biológus
vagyok, s ott emberek élnek…” A szakasz egyetlen néma vigyorba fordult. Elvégre
ott valóban emberek éltek, ami azt illeti, abban a feltételezett csapáspillanatban

36

tiszatáj

valószínűleg már nem élnek (éltek volna), sőt, már mi sem élünk, ha akkor
ugyanabban a körletben leledzünk, mint az előadáskor.
Az őrnagy némi pislantások után kellő leleménnyel szerelte le a defetista felszólalás nyomán támadt hangulatot, mely a baráti – mi több: testvéri – koalíció
harci elszántságára nézve oly veszélyes tendenciát indíthatott volna el. Ama
naptól kezdődően, ha mondjuk a ritka focialkalmakkor barátunknál volt a labda,
a szélső megiramodva így kiáltott: „Itt emberek vannak”, talán még a kezét is felnyújtotta, és lám, jobbfedezet barátunktól máris kapta a bőrgolyót. És kíméletlenül bevágta.
Szóval ama legyőzhetetlen tábor, melynek védelmére kiképzésünk is elrendeltetett, hangtalan összeomlása valamint szerénységem munkahelyi elbocsátása
után barátunk, barátom odavett a könyvraktárába, hogy ne érezzem világűrbe
kilökött lénynek magam. Pár alkalmazottja volt csupán. Egy törékeny hölgy, aki
a papírmunkát végezte, meg egy idősebb, bizalmatlan tekintetű raktáros, s egy távoli könyvesboltban az eladó. A raktáros a könyvek átrendezését, csomagolását,
ki- és berakását végezte a polcokkal telezsúfolt, állott levegőjű folyosókon, zegzugos pincehelyiségekben.
Névjegyet csináltattam mint kereskedelmi vezető, holott ez a titulus eddig
nem létezett, de barátom – enyhítendő a szerinte helyzetemben bekövetkezett
társadalmi zuhanást – úgy vélte, jobb, ha tárgyalásokon ilyen névjegyet adhatok
át a kiadói embereknek vagy boltvezetőknek. Feltéve, ha nem abban a farmerben
és pulóverben feszítek, mely a közműcsövekkel telehálózott alagsorban ideális
öltözet a készlet mozgatásához, ha a főnök szerény kocsiján néhány száz vagy
ezer példány új avagy kedvező áron beszerzett régebbi kiadvány érkezik a járdaszinttől a mélybe vezető csúszdához.
A főnök egykori katonatársának lenni – mások szemében – gyanús körülmény. Az érdes tekintetű raktáros az én kereskedelmi vezetővé avanzsálásommal
óhatatlanul hátrasoroltatott, még ha neki korábban nem is dukált névjegy, mert
a főnök nem kívánta tárgyalási helyzetekbe hozni. Nem is a cég barátom által felépített és őrzött tekintélyének védelmében, csupáncsak azért, mert ezt a tisztséget nekem kreálta. Az első komolyabb szállítmány érkeztekor, látva, hogy cipelt
adagjaim alatta maradnak az övéinek, a raktáros tárgyilagosan kijelentette: „Meg
kell erősödnie.” Mintha egy fejlődésben levő kamasznak mondta volna. Tulajdonképpen igaza volt, hiszen előtte évekig egy szövegszerkesztő előtt ültem,
s most, rakodás közben, combból s nem derékból emelve a terheket, csak arra
ügyeltem, nehogy egyik pillanatról a másikra bejelentkezzen eleddig jól karbantartott lumbágóm, és abban a helyzetben maradjak, ahogy épp görbedek.
A raktáros néha mesélt. Hogy a nyugdíjazása előtt vállalati sofőr volt, a főnököket szállította. Cserébe nekem is illett valamit elárulnom a múltamról. Felidéztem az emlékezetes összvállalati értekezletet, ahol mások védelmében azt
kifogásoltam, miért az utolsó pillanatban szólnak, s akkor sem kész névsorral, hi-

2008. május

37

szen ilyen létszámú váratlan felmondás után két- és háromgyermekes emberek
egyhamar nemigen fognak munkát kapni. Meg a munkahely múltjára utaltam,
patinájára, amihez nem illik ez a módszer, mire a felmondásokat foganatosító,
legutolsó divat szerint öltözött ifjú vezérigazgató enyhén elpirult, holott nem arra
céloztam, hogy abban a szakmában én már több időt eltöltöttem, mint ahány
éves ő. Még aznap a munka nélkül maradtak közt találtam magam. A közvetítők
által hozott, nekem címzett cseppet sem biztató üzenetekről nem is beszélve.
Nyilván némi indulat is átszőtte szavaimat, mert a raktáros hozzátette: „Maga is
csak most beszél…” Nem bizonygattam, hogy akkor szóltam, mikor mások hallgattak.
A kereskedelmi vezető (ha elfelejtődött volna: én) néha órákig keresett egyegy könyvadagot, mert el kellett számolni a kiadókkal. A raktáros ezt néhány
perc alatt megtalálta – elvégre ő tette oda egy évvel előtte. Nem volt ebben célzatos megdolgoztatás – a félhomályos folyosókon, alacsony belmagasságú labirintusban nemigen volt kedve beszélgetni az embernek. Legfeljebb a teázás, falatozás közben a folyosó végi kiöblösödésben. A raktáros egyszer belekapott egy
történetbe: ötvenhat végének romos városáról, nem részletezett parancsról, kihalt utcákon átszáguldó autóról vagy motorkerékpárról volt szó, amelyet ő vezetett. Meg félmondatok a „testületről”, még ötvenhat előtt. Az alagsorban az illem
azt diktálta, hogy bármiről csak annyit, amennyi a másikból önszántából kijön.
Így a viszonteladóktól sem illett megkérdezni, hogy az egyik miért ennyi, a másik
meg amannyi árrésért keresi meg ily módon a vékony szelet kenyérre valót. Elvégre ők sem kérdezték meg, miért én vagyok most a kereskedelmi vezető, mikor
a múlt héten még a főnök úr volt az. Így arról sem – bár a vállalati sofőrködés ezáltal rögtön hogy úgy mondjam, más dimenzióba került –, hogy a raktáros miként került ifjan az ÁVH-hoz, besorozva-e avagy kiválasztva. Nagy szónoklatok
helyett beszédes jelek vehetők az életben, feltéve, ha van rá szemünk, ha meg
nincs, akkor úgyis édesmindegy, az élet megy a maga kitaposta útján.
A golyófütyüléses történet óta nagy óvatossággal kezeltem a raktárost, gondosan ügyelve arra, nehogy feltűnjön ez az elővigyázatosság. Nem a múlt miatt,
amiért ki tudja, mikor miben lehetett része, akár csak a „parádés kocsiskodás”nak nevezett sofőrködés nyilvánvalóan diszkrét jótéteménye után is, hiszen egy
mindújra megtagadott múltú országban a jelen mindig az igazolások, a jövő meg
az igazodások kora.
A folyosó végén, a már említett kiöblösödés egyik szegletét koszlott függöny
takarta, itt szoktunk ruhát váltani. Jómagam is indultam innen színházba, némi
aggodalommal, hogy a pinceszag vajon nem terjeng-e körülöttem a parfümillatú
környezetben. Egy este a raktáros szokatlan díszben lépett ki: zakó, nyakkendő,
miként – ahogy mondani szokták – a nagy könyvben írva vagyon. Kérdő tekintetemre csak annyit mondott: „Könyvbemutatóra megyek”. Minthogy itt, félig
a föld alatt mindannyian a könyves szakmában ügyködtünk, a közlés nem lephe-

38

tiszatáj

tett volna meg, ám ha munka közben bele is lapozhatott új és régi kiadványokba,
a raktáros eddig nem számolt be hasonló jelenléti késztetettségről.
Másnap, teázás közben rám nézett és azt mondta: „Ahol csak megjelentek,
mindig a pusztítás.” Értetlenül bámulhattam, mert kibökte: a kommunizmus áldozatairól szóló könyv bemutatóján vett részt. S megint belekezdett: „Ahol megjelentek, csak a baj. Egy vendéglőben dolgoztam. Átvették, aztán mehettem onnan.”
Voltak helyzetek, amikor – bár tudtam, hogy a valóságban nem következik be –
úgy véltem, mintha a csodálkozástól megüvegesedett volna a tekintetem. Miként abban a pillanatban is, a szótlan ámulatban, mert nem voltam benne biztos,
hogy jól hallom-e, amit hallok. Akárha egy mágneses anomália közelében: hullámok járták át a ház betonalapjait, az addigi biztosnak tűnő pontok elmozdultak
a térben.
Mint utaltam rá, az alagsori illem a tolakodó kíváncsiságot nem engedte meg,
így kérdéseim csak belül támadtak, olyasféleképpen, ahogy elgördülő erőszakos
kerék nyomán szívós füvek felágaskodnak. Vajon hova sorolja a testületben töltött – s mesélései szerint – sosem tagadott éveit? S hova parancsnokai és azok
megbízóinak szándékait, akik – a világ ugyebár meglehetősen leegyszerűsítő besorolása szerint – ugyanoda tartoztak, mint a szóban forgó könyv által is kárhoztatottak.
Sosem vonható meg bárkinek a joga, hogy nézeteit a világról, a körülmények
nyomós hatására alapvetően átalakítsa. Mivel a raktáros soha nem beszélt előttem arról, vajon mikor érzett először megcsalatottságot, ezért a valahai szolgálata
és jelenlegi beállítódása közt jótékony feledékenységgel semmiféle ellentmondást
látni nem akaró nagyvonalúsága feletti meglepetésem akár természetesnek is
mondható.
A vélhetően elmerevülő tekintetembe beszüremlett némi bosszúság. Életem
azon szakaszában már úgy véltem, hogy ha megtalálom rosszkedvem okát, akkor
e felismerésem enyhíthet a feltörő rossz hangulatomon.
Noha látható jelét nem tapasztaltam, de emberismeretem – s ez nem képesség kérdése, inkább az e tájon eltöltött(-endő) évtizedekkel együtt járó túlélési
érzékenység – azt súgta: a raktáros arcomat fürkészi, hogy miként viseltetem
bejelentése iránt. Persze a világért sem kajtatna utánam a raktár labirintusában,
vagy próbálná kifülelni mással folytatott beszélgetéseimet, inkább majdhogynem
állati ösztönnel, éberséggel, mely a legapróbb rezdüléseket is fogja. S a raktáros
– úgy sejtettem – voltaképpen azt akarja kipuhatolni, miként vélekedem nem is
a váratlan mondatáról, s ezáltal a magatartása értelmezhetőségéről, hanem magáról a könyvben taglalt tényekről. Közkeletű hasonlattal a nyulat akarná ki ugrasztani a bokorból, s a nyúl én volnék, hallgatásom bokrában, még ha ő is
csak egy jól megválasztott bokorban fészkelte el magát, netán egy, az enyémnél
jobban védő bokorban. Rosszkedvemben akár bevallhatnám, hogy életem egy

2008. május

39

szakaszában magam is közel kerültem azon eszmékhez, amelyek milliók számára
tűntek eligazítónak a világ igazságosabbnak remélt működtetéséhez, s a velük
való általános leszámolás idején hiába mentem a magam szerepét akár az életkorilag is magyarázható ártatlanságommal (ártalmatlanságommal?), a szembesülés nem takarítható meg, még ha a tükröt, meglehetősen váratlanul, olyan ember tartja is elém, akit a múltja aligha jogosít fel e szembesítő szerepre, sőt előélete miatt akár hallgathatna is.
Ha így tekintem, nem is szembesítőm késztet szembenézésre, hanem mai
önmagam azzal a valaha jóhiszemű ifjúval, aki lehettem (egy ma már kívülről
látott személlyel), bár a raktáros erkölcsi csőszömnek aligha, legfeljebb múltam
útkaparójának szegődhetne el. Önvizsgálatom fölszabadítójául tolakodik, anélkül, hogy ezt sejtené, avagy ki tudja, sosem szabad biztosra menni, hiszen fürkésző bizalmatlansággal lesi a saját tüntető nyíltsága kiváltotta hatást. Mintha színvallásra akarna késztetni, még ha ezen vélekedés mindinkább az üldöztetési mánia minősített változatát vetíti is elém. Lám, a raktáros, kit lakásomba nem engednék be, beköltözik teljes valómba, nyugtalanságom forrása, figyelmeztetés,
mint a küszöb, melyben váratlanul megbotlunk.
Szégyenkezés környékezett az eleve védekezésnek már a kényszere miatt is,
holott sem máshoz, sem más javaihoz soha nem nyúltam, bár e megállapítás
mindig csak bővebb megszorításokkal érvényes, merthogy én is elfogadtam a mások által létrejött állapotokat, s mindent, mi abból következett. Akaratlan m agam mentése is megalázó, hiszen emlékszem arra a régi, elhúzódó és többszöri
latolgatással hozott döntésre, amikor ígéret nélkül is úgymond elcsábultam, reményeim szerint javítani a meglevőt, holott a fennen hangoztatott elvek szerinti
építmény akkor már inkább egy habókos építőmester elmeműveként kezdett alakulni.
Akkor meg honnan a fölény, hogy ítélkezzem? Hiszen a pedáns ifjú, a vállalati
felszólalásom után, ha némi zavarral is, de döntésével kíméletlen egyértelműséggel a letudni vélt előidő panoptikumába szánt. Semmit nem tudhatott valahai
rajongásaimról és kételyeimről, a megcsalatottság felböffenő gyomorsaváról, de
mit is érdekelnék a nemzedéki kihalás természetrajzi szépségei. A mások által elrontott világ helyrehozatalának elszántsága fűti is, mint fűtött engem is – utólag
már elvesztegetettnek tekintett – évtizedeim során, bár ő megpróbálja némi hűvös eleganciába csomagolni.
Érdes bosszúság köszörült: miért akarom elrendezni, amire senki nem kért és
nem hatalmazott fel? Épp itt, az alagsorban? Elítélt vagyok, bírói végzés nélkül
is, az idő ítélőszéke előtt, s a raktáros is az. Akárcsak a biológus barátom, aki
szelíd és feloldozó társakat, eladhatatlan remekműveket: klasszikusokat és filozófiát rakosgat a cipőktől kopogó járdaszint alatt.

40

tiszatáj

Talán nincs is jobb hely, mint a külvilágtól elrejtett alagsor, amely bárki ellen
még védhető. Ha már a katonai túlképzés áldozataiként – hál’ istennek – a meddő
harcnélküliségben kényszerülünk tengődni.
S már sajnáltam azt az ifjút, aki a félszegen is könyörtelen döntést hozta szerénységemről, hiszen látni véltem pár évtizeddel későbben, az élet nagy füstölőkamrájában megérleltként, amikor jómagam már nem is e felszíni világ kárörvendő tagjaként leledzem valahol, sokkal inkább a csend bukszusokkal szegett
birodalmában, s ő szürkére pácolt arcbőrrel állja az üde utódok elnéző pillantását
a nagy ítélkezés alatt, kíméletes bánásmódot remélve. Mert az ítélet mindig eljő,
s mindig más a véltnél, a reméltről most ne is révedezzünk.
S dühödten kezdtem állni a raktáros célzógömbön edzett tekintetét. S bár cipelt adagjaim nőttek, önérzetem kevésbé.
Már ismét a felszíni világ visszafogadottjaként, évekkel később előmerészkedtem a történettel barátomnak. Zavarba jött. „Golyózápor? Testület? Nyugdíjas sofőr volt. Nem tudtam több pénzt adni neki. Egy év után elment. Most egy
diplomás fiú tartja rendben a könyveket. Örülhetek, hogy ennyiért elvállalta…”
Megint átjárt az alagsor nyáron is finom permetként belém telepedő hűvössége, ahol talán nem is a véletlen küldötte volt a raktáros, hanem az embernek
teljességgel mindig átfoghatatlan elrendezés követe, kinek jelzése intés is, biztatás is a végleges búcsú előtt a drótakadályokon fönnakadt harcosoknak. Mert
nem mennydörgő szózatokban, kétségeinkben az ítélet.

2008. május

41

Z ALÁN TIBOR

Cseresznyevirág-karmok és -barmok
O RCSIK R OLAND HANGJÁVAL


1.
Ha nagyobb lennék
megvernék minden hai
ku... írót +ám
2.
Ki nem állhatom
ha valami épp tizen
nyolc plusz -1
3.
Haiku nem I
ronizál ezért sem hív
hatják Garfieldnek
4.
A japánok is
bekaphatják ezzel a
3 szar sorral
5.
Köztársaságot a
lapítok és betilta
tom a haikut
6.
Na ne má' hogy a
cseresznyevirág csak úgy
ehető madár

42

tiszatáj
7.1
Haikuban te
magad légy Zümmögj De hagy
jál ki belőled

Valaki

valaki elvitte s nem hozta vissza
valaki tölti de senki sem issza
valaki tudja és el mégse mondja
valaki az egészet összerontja
valaki szólna de elsírja magát
valaki reszket mert éppen oda lát
valaki hívna de nincs hozzá szava
valaki elment de itt az illata
valaki festett és ott vagy a vásznon
valaki járt itt mert arcodon lábnyom
valaki lassan elmerül a sárba
valaki megütött senki se látta
valaki lenne de nincs hozzá mersze
valaki meredten hever a kertben
valaki tudja csak álom az élet
valaki számít arra hogy felébredsz
valaki készül rád ölni vagy gyónni
valaki rá fog a halálra szólni
valaki végleg eltűnik az éjben
valaki ma sem indult el teérted
1

Inkább magam le
szek a he tedik
semmint legyek a
tizenhe tedik...
(d’Ada menti lopdal)

2008. május

43
valaki eljött de nem örülsz neki
valaki szája most tűzzel lesz teli
valaki kiönti az összes ételt
valaki gyöngyöket sír szerteszéjjel
valaki tegnap a szomjába fulladt
valaki ismét lefödi a múltad
valaki előled az élre vágtat
valaki a jövődnek fordít hátat
valaki megírja lángol a papír
valaki eljátssza mit a láng leírt
valaki szenved a hiányod érzi
valaki az éjszakát összevérzi
valaki tudná de azért se teszi
valaki eldob zuhanásod lesi
valaki felsír álmod keretezi
valaki élt s most csendben befejezi

senki földje

holdsütésben álmodik a lány
álmodja hogy eljön egy király
de a király soha nem jön el
és a lányra sötétség zuhan
itt egy út a semmibe vezet
ott egy másik az is sehová
istenem akkor hová megyek
fölöttem a csillagkép törött
jó vagyok s a jóság megvisel
akkor is ha ezt csak én tudom
érzem ott fent valaki figyel
megölne de nincs még hozzá kész

44

tiszatáj
mintha vonat vinne suhanás
hátrafelé világ elrohan
nézlek ahogy elmaradsz te is
szólnék de már jég tömi a szám
milyen színház ki a főszerep
konnektorban felizzik a drót
szomjamat nem oltja csók se sör
ne töröld a testedet belém
eső hull a lelkem csupa sár
tócsában giliszta tekereg
otthonom más helyre költözött
értelmezhetetlen szó csupán
emlékeznék nem tudom mire
talán én voltam az a király
mindegy most már minek menjek el
elvette a menedzsment a lányt
nincs már ott az sem aki figyelt
így megölni ő nem már soha
hiányozni fog a törődés
valakié lennék néha én
végtelen vers kettős szélinél
elfáradt létem a pár akkord
idekönyöklök a semmihez
senki nem jön az arcomba néz
a földemen te mit keresel
nem vár választ és ezt jól teszi
így maradunk arcba meredünk
egymáséba mindkettő kié

2008. május

45

BÁGER GUSZTÁV

Marokkó-napló

Itt vagyok Marokkóban, nem messze Rómától és Izraeltől. Itt: lépeget az Isten.
Nyomait az ember a marrakesi Koutoubia mecset minaretjén bejelölte. Az első
szint menóra ablakain Izrael tekint ki. A másodikról, a rózsaablak alól Róma.
A harmadikról, a mór stukkók alól pedig e táj hívő népe. Úgy válnak el, hogy
egymásra épülnek! Ahogy péntek, szombat és vasárnap, ahogy egyre több az
imádat.
A homok mintha rózsaszínű lenne az alkonyatban. Ráesik néhány árnyék a mecsetből. Fúj a forró szél, akár egy álomi ventilátor. A Sofitel szálloda: babaház,
turistákkal. A Barby Babák narancslét hoznak és kihámozzák a banánt az éjszakából. Engem mégis a Könyvek Könyve érdekel. Mennyi időnk van az előadásomig? – kérdem útitársam. Egy óra. Remek.
„Az ég, a Föld elmúlnak, de az én beszédeim semmiképpen el nem múlnak.”–
szólt Jézus, a Messiás (Mt 24. 35.). Az Ige nem pusztán emberi beszéd, hanem
rakétakilövő; az Ige hozta létre a sivatagot, az űrt, a Holdat, a tengert; Isten
Szava nélkül semmi nem lett volna, ami lett.
„Hit által értjük meg, hogy a világ Isten beszéde által teremtetett, hogy ami
látható, a láthatatlanból állott elő.” (Zsidó levél 11.3.). Pál apostol mondja ezt, az
újszövetség evangélistája, aki meggyőzte a görögöket is Athénban, hogy „Benne
élünk, mozgunk és vagyunk”, mármint Istenben, a levegő határtalan gépén ő lélegeztet minket az ő Szelleme által.
Isten kódolta a fizikai törvényeket is a világegyetem anyagába, amelyeket csak
részben tudott napvilágra hozni az emberi tudomány. A szingularitás problémájával sem tud megbirkózni a teoretikus elme. Az ősrobbanás, a Nagy Zutty, a nagy
Reccs, avagy a Nagy Bumm (Big Bang) elmélet szerint visszafelé haladva az
időben egészen a kezdeti nulla pontig egy icipici kiterjedésű, felfoghatatlanul kicsi sűrűségű és nyomású „golyót” találunk, amelynek a hőmérséklete hirtelen
mérhetetlenül naggyá válik és ez a kis golyó „fúvódik fel” világmindenség méretűvé a semmiből. Ez volna az ősleves, amiben aztán már úszkálnak egysejtűek. Ez
matematikailag olyan határátmenet-problémához vezet, ami a nullával való osztás igényéhez hasonlítható, tehát értelmezhetetlen. Vakablak, mellyel takarnak.
Isten teremtése viszont logikus. Egyetlen tervező elme, a nagyszerű, univerzális alkotó, a mindentudó és mindenható Úr lelket lehel az emberbe és a vörös
agyag megelevenedik.

46

tiszatáj

Isten az Eget–Földet összekötő, ledönthetetlen torony. Lehetőségeid, opcióid
száma annyi, ahány utat és módot találsz a Cél eléréséhez. Légy hát együttműködő szomszéd és utazó.

Marrakes, Casablanca: az ihlet-vonal

Az exhibicionista próféta színháza. Ezzel a mondattal ébred a tudat. Napsütötte
uszoda. Üveg és ezüst, mézillat, tintahalak. Az akvárium, mint egy kirakat, ontja
a fényeket, a víz alól reflektor emelkedik. Kristálytorony. Kockák és gúlák panoptikuma, építészeti remekek, s körül a Nyomor labirintusai. Marrakes; illatos
teák, szivarfüst ódon zománca, ezer apró kis ütéstől fénylik az alpakka tálca;
minden sikátor külön kis doboz, a lelkiismeret szorongva motoz. Casablanca;
amott egy király (gyalog), gyűrűin az olaj félve ragyog; a Nagy Film ösztönző világa – mégis boldogtalan, árva.

Reggeli-közel a Sofitel Hotelben

Az elmúló-megújuló,
egy-téli s egy-nyári
növény sütkérezik
a trópusok kövén.
A fecske farkú lepkék
és a lepke-szárnyú legyek
beájulnak a méz fölé,
fonott asztalom ellepik.
A pázsiton hallgatózó
harangvirágok
fehéren és sárgán
üzennek a kertben.
A természet így írja
szívből a verset.
Mi csak nyomozunk utána,
mint örök busmanok.

2008. május

47
Odébb, mikor állt az esti oltár
szökőkútjaim közepén
a csapongó láng te voltál.
Sötét erdőben ág reccsent.
A vízsugarak körbeölelték
a centrumba kilőtt tüzet.
Mintha ajkak kóstolnák
az izzó fahasábot.
Mintha a vízi bimbót
lángnyelvek ölelnék,
s a cseppek külön-külön
a zsarátnokra csurognának.
Hold közepén a tojás,
szikráik ragyognak.

Felismerés a hotelben

halk a világ
bennem lassul
mi kint rohan
úgy nézlek
elfelejtem
mi esett rosszul
úgy várlak
nem tudom
mi benne a szép
úgy szeretlek
hogy félek – most
az utolsó
ez a szál végleg
lepereg
megáll az orsó

48

tiszatáj

H ARTAY CSABA

A mellettem futó

Lennie kell még egy időnek
Egyszer elérem
A mellettem futó párhuzamost

Csörgőszáraz

Nyitott zsilip
Dagadó öntözőcső
Gumicsizmába izzadt láb
Forró motorháztető
Nyárfák tornasorban
Learatott tábla
Ráterelt buzgó nyáj
Mobiltelefonáló juhász
Felhők Szentes felől
Eloszlik mire ideér
Ujjnyi repedésből
Előbújó bogár
Megrakott pótkocsi
Borzolt tollú
Elütött fácán
Kanyarodó kombájn

2008. május

49
Mögöttük néhány
Elmaradt csörgőszáraz
Kukoricaszár
Integet a szélben

Csukott szem

Jöhet a feleség-líra
Legózó gyerekek
Korai sötétedés
Állandósuló ősz
Maradj romantikus
Gondolj legényéveidre
(de idétlen szó)
Amit nem tettél meg
Halálodig zaklat
Pont elég volt
És a többi hazugság
Hátrálsz öregségedbe
De tényleg
Mi híja?
Még több buli?
Flört csajok?
Előre unom
Köszönöm
Hogy megmentettél
Idegen nyafkák
Pillanatnyi hazugságaitól
Alvás hűvös szobában
Veled

50

tiszatáj
Erre vágyom
Meg hogy leoltsd
A kislámpád
Csukott szemmel is
Zavar
Hogy valahol
Fénylik valami

Kijelölés

A szeptember
Elfoglalta kertem
Esik
A fű kizöldült
Ellepi a madárra
Leső macskát
Mától van ősz
Kijelölöm a tétova
Évszakok útját
Kiveszem a paplant
Az ágyneműtartóból
Hiányzik a hő

2008. május

51

Menedék

Mindig legyen alkohol
Ha úgy gondolod
Ivásnak adod fejed
Ihass
Mindig legyen kereszt
Ha úgy gondolod
Beszélned kell vele
Beszélhess
Mindig legyen ágy
Ha úgy érzed
Fáradt vagy
Alhass
Mindig legyen papír
Ha úgy érzed
Üzenned kell neki
Üzenhess
Mindig legyen menedék
Hogy mámorból imába
Imából álomba
Álomból írásba
Menekülhess

52

tiszatáj

Visszanyerve elvesztik

Lerántja ponyváit
Az elvonuló vihar
Előbukkan a lemenő nap
Az épületek a fák
Visszanyerve körvonalaikat
Elvesztik körvonalaikat

Tanulmány
TÖRÖK ERVIN

Eszköztelenség, dokumentarizmus,
meggyőzés
KOSZTOLÁNYI D EZSŐ: PAULINA


Kosztolányi Dezső elbeszélése, a Paulina a Latin arcélek című ciklus részeként jelent meg.
Műfaját tekintve a szöveg rövidtörténet, ami olyan rövid terjedelmű szövegként határozható meg, amelyre parabolisztikus szerkesztésmód jellemző. A parabola válfajain „a hasonlat egy kidolgozottabb formáját értik […]. Gyökerükben egy hasonlat elvű […] összevetés, szemlélet van, úgyannyira, hogy sokszor nem is lehet a rokon kategóriáktól (exemplum, fabula, allegória, példázat, paradigma, similitudo stb.) elválasztani. […] A parabola
is mindig két részből áll. Egyrészt van egy, a mindennapi életből vett, rövid, kitalált, fiktív
történet, elbeszélés, melynek szereplői általában (történetileg nem hitelesített) emberek
(ritkán állatok), majd rendszerint utána van kifejtve, értelmezve a jelkép, történet, s az erkölcsi tanulság, mely hasonlósági alapon következik vagy levonható a történetből. A parabolának ez a formája úgy is felfogható, mint elbeszéléssé terebélyesedett hasonlat.”1
Ez az elbeszélés, legalábbis formális értelemben, eleget tesz a parabolisztikus szer kesztésmód műfaji kritériumainak. Az alig kétoldalnyi szöveg két, egymástól világosan elkülönülő részre tagolódik. Az elbeszélés első fele egy történetet mesél el, a második rész
pedig két allegorikus figura, Rufus, a költő és Mutius Argentinus, a sztoikus bölcs pár beszédét mutatja be, akiknek a beszélgetése a bevezető történet kommentárjául szolgál.
Az első rész története egyszerű. Paulinát, a rabszolgalányt, aki egy „kurta kocsmában”
dolgozik, megvádolják, hogy meglopta az egyik vendéget; az éjjeli őrség el akarja vezetni,
Paulina ellenáll, dulakodnak, a rabszolgalányt agyba-főbe verik, majd elhurcolják. A Paulina első része az ún. „szenvtelen elbeszélés”, a flaubert-i „impassibilité” elvének is mintapéldája lehetne, vagyis az elbeszélői instanciához nem kapcsolódnak azonosítható minősítő gesztusok. A szövegre teljesen konzekvensen külső fokalizáció jellemző, vagyis az az
elbeszélői módszer, ahol az elbeszélés a szereplők önértelmezési horizontjához (érzéseihez, gondolataihoz) nem enged semmilyen hozzáférést. A Paulina első része anélkül meséli el a történet szereplőinek beszédét és tetteit, hogy a bemutatás a megfelelő elbeszélői
jelzések révén túlmutatna a szereplők észlelési horizontján.
A Genette-i klasszifikáció2 szerint a Paulina heterodiegetikus elbeszélés, vagyis az elbeszélői instancia az elbeszélt világán kívül van. A heterodiegetikus elbeszélésmód és a külső
fokalizáció alkalmazása az elbeszélés első felében azzal a következménnyel jár, hogy sem
1
2

Világirodalmi Lexikon 10. kötet, Akadémiai, Budapest, 126. (A parabola szócikkéből)
Vö. Gérard Genette: Figures III. Éditions du Seuil, Paris, 1972. 252.

54

tiszatáj

a meghatározatlan elbeszélő, sem pedig a szűrőként funkcionáló szereplők horizontjából
nem nyílik olyan értelmezői távlat, amely a minősítés lokalizálható gesztusai révén lehetővé
tenné a történések diegetikus vagy éppen non-diegetikus integrációját egy átfogóbb értelmezői séma alapján. Vagyis szemközt az elbeszélt történetszerű elemekkel a (heterodiegetikus) elbeszélő és a diegetikus világ közötti viszonyban (vagyis a narráció szintjén) nem
körvonalazódik egy egyértelmű értelmezői viszony.
Az elbeszélést gyors fokalizációs váltások jellemzik. A bevezető rész meghatározatlan
idejű és általános diegetikus mondatai után („Az Aventinuson volt egy kurta kocsma. Matrózok jártak oda, s piros bort iddogáltak.”3) az egyes részeknek hol Paulina, hol az éjjeli
őrség egyik katonája, hol pedig meghatározatlan a fokalizálója („Közben a tolvaj – egy hajóslegény – kereket oldott.”). Elbeszéléstechnikai szempontból különösen érdekes az átvezetés Paulina története és az ahhoz kapcsolódó értelmező rész között:
A szörnyű ordításra, mely nem csitult Róma utcáin, fölébredtek az emberek. Hálóköntösben, papucsban csoszogtak a kapuk elé, s hallgatták ezt a vad rikácsolást, a hangot, az óriás hangot, mely utcáról utcára haladt a rabszolgalánnyal együtt. Sárga telehold lebegett a Colosseum fölött. (293.)
A korábbi mondatokban Paulina a fokalizáló; az elbeszélő egyenesen idézi azt, ami ebben a bekezdésben, a megváltozott fokalizációs helyzetből következően „vad rikácsolásnak” minősül. Az itt idézett rész első két mondata megnevezi az elbeszélés fokalizálóját
(„a fölébredt embereket”), majd az elbeszélői instancia és a szereplői perspektíva ilyen éles
szétválasztása után a bekezdés utolsó mondatában („Sárga telehold lebegett a Colosseum
fölött.”) az elbeszélői jelenlét, az elbeszéltség hangsúlyos gesztusai újfent háttérbe szorulnak a szcenikus elbeszélés javára, mivel e mondat esetében nem lehet eldönteni, hogy
a „felébredt emberek” vagy pedig a meg nem nevezett elbeszélő a fokalizáló. Az ebben
a passzusban érvényesülő kettős és eldönthetetlen fokalizáció legalábbis az elbeszélői szituáció részleges módosulására figyelmeztet.
Az itt jelzett váltás nyilván nem merül ki a fokalizációs helyzet megváltozásából, hanem egyben a történetmesélés átrendeződését is maga után vonja. Ez az eltolódás elsősorban abban ragadható meg, hogy míg eddig Paulina története az elbeszélői kijelentések
tárgyi szintjét képezte, e bekezdéstől kezdődően e kijelentések elbeszélői státusa válik
kérdésessé. Egy más terminológiával, ha eddig Paulina történetének bemutatása az olvasó
informálását célozta, ezután a történetmesélés létmódja is érdekessé válik: többek között
azok a feltételek válnak az elbeszélés elsődleges tárgyává, amelyek az olvasó „informálását” lehetővé tették. Az elbeszélés tárgyi szintjének megváltozása révén kérdésként merül
fel a korábban elmesélt történetszerű elemek narratív integrációja vagy hozzáillesztése
a második rész elbeszélői kijelentéseihez, de már nem a bemutatott tárgyiasságok, hanem
az olvasói képzetalkotást meghatározó narratív sémák szintjén.
Mind ez idáig az elbeszélés keretező eljárásai, elbeszélés és történet idejének problémamentes párhuzamossága, a gyakori fokalizációs váltások két meghatározó jelentőségű
következménnyel jártak.

3

Kosztolányi Dezső összes novellái. (szerk. Réz Pál), 2. kötet, Szukits, Szeged, 2002, 293.

2008. május

55

Egyrészt az elbeszélés az eszköztelen nyelvhasználat benyomását keltette. Kosztolányi
nyelvszemléletétől amúgy sem áll távol az elképzelés, hogy a „szépirodalom nyelve önmagában véve nem különös: irodalmi mondatok nem léteznek, legfeljebb irodalmi szövegek vannak.”4 Vagyis a szövegek irodalmisága elsősorban nem a mindennapi nyelvhasználattal szembeállítható megformáltságukból, hanem a megidézett nyelvhasználati formák
funkcióinak sokszínűségéből ered. A fent említett eszköztelenség úgy áll az esztétikai
kommunikáció szolgálatába, hogy éppen a felidézett történetre irányuló értelmezői indexek tüntető távolléte válik jelentésessé.
Mi következik mindebből a Paulinára nézve? Mindenekelőtt egyfajta „dokumentarista” stílushatás. Ezt a stílushatást általában – és rosszul – fel szokták cserélni egy szöveg,
feljegyzés, film stb. referenciális utalásaival. Pedig egyáltalán nem erről van szó. Ugyanis
a szöveg teljesen nyilvánvaló fikciós jellege egyáltalán nem befolyásolja ennek a hatásnak
a jelentkezését. Egy esemény beálltára figyelünk, ahol – mivel nem vagyunk tisztában
azzal, hogy milyen összefüggésben is értendő – minden mozzanat jelentőségteljessé válik,
és minden ilyen mozzanatot igazként tapasztalunk meg. Ez a dokumentarista stílushatás
nem áll közvetlen összefüggésben azzal, hogy az elbeszélés olvasható-e egyáltalán referenciálisan, sőt, bizonyos értelemben éppen a referenciális funkció időleges felfüggesztődéséből következik. De erre később térek vissza.
Noha a narráció végig folyamatos múlt idejű, e bekezdéstől kezdődően a bemutatás
mimetikus jellege válik meghatározóvá. (Az utánzást, a mimézist, szemben e szó köznyelvi
használatával, nem az érzelmi intenzitás vagy pedig bizonyos történetsémák jelölésére,
hanem a narrációs aktus egy formájára használom.) A mimetikus (drámai) módot Arisztotelész az elbeszéléssel szembeállított utánzás módjaként nevezi meg, vagyis amikor a beszélő azt utánozza, „amint [a szereplő] cselekszik és éppen valamit végrehajt.”5 Genette
a Poétika e helyét így kommentálja: „ha az utánzás módja narratív, akkor a költő a maga
személyében beszél, ha az utánzás módja drámai, akkor a szereplők személyén keresztül,
pontosabban, a szereplők mögé rejtőzködve.”6 (kiemelés T. E.) A narratológiai vizsgálatokban közkeletű és a platóni felosztásra visszavezethető megkülönböztetés megmutatás
és elmondás/elmesélés között7 természetesen nem értelmezhető feltétel nélküli, vagyis
abszolút értékűként. A Paulina példájára alkalmazva ez azt jelenti, hogy a mimetikus előadásmódot a heterodiegetikus elbeszélés keretezi, vagyis a szereplői nézőpont imitálását,
„után-költését” egy attól hangsúlyosan eltérő narrációs keret veszi körül. A hangkölcsönzés ugyanakkor, és amit e móduszváltás implikál, nem következmények nélküli. Az el beszélés közvetítettsége „a saját személyen” vagy a „szereplő személyén” keresztül egy4

5

6

7

Szegedy-Maszák Mihály: Esti Kornél. In Uő: Világkép és stílus. Történeti-poétikai tanulmányok.
Budapest, Magvető, 1980. 466.
Arisztotelész: Poétika. 48a21. Fordította Ritoók Zsigmond. Matúra Sorozat, Pannonklett, 1997,
23.
Gérard Genette: Műfaj, „típus”, mód. In Tanulmányok az irodalomtudomány köréből. Szerkesztette Kanyó Zoltán és Síklaki István. Tankönyvkiadó, Budapest, 1988, 213.
Az angol narratológiában ez a megkülönböztetés „showing” „telling” különbségeként jelenik meg,
és strukturálisan nem egyezik meg a platóni felosztással, mivel más e megkülönböztetés tétje.
Ehhez a kérdéshez vö.: Füzi Izabella – Török Ervin: Vizuális és irodalmi narráció. Bevezetés az
epikai szövegek és a narratív film elméletébe. http://szabadbolcseszet.elte.hu/mediatar/vir/
tankonyv

56

tiszatáj

szerre több problémát is érint, és nem csupán formális kérdésként jelentkezik. Arisztotelész alapján a mimetikus mód kitüntető sajátossága abban ragadható meg, hogy ezen előadásmód a beszédet akként használja cselekvésként, hogy minimálisra csökkenti a távolságot szereplői és elbeszélői szint között (a szereplők beszédei informálják az olvasót,
ugyanakkor nem az olvasóhoz, hanem az azonos diegetikus szinten lévő beszédpartnerhez
vannak címezve). Másrészt az elbeszélői kijelentések státusa is megváltozik attól függően,
hogy „saját személyén” vagy a szereplők személyén keresztül kerül kimondásra. Ti. ez
utóbbi esetben a szereplői kijelentések csak részben emelkednek a fölérendelt elbeszélői
kijelentés szintjére, mivel nem bírnak annak autoritatív funkciójával (mivel az általuk
képviselt szemléleti formák kitettek az – ugyancsak egy részleges elbeszélői kijelentés
funkciójával bíró – viszontválasz felfüggesztő vagy relativizáló hatásának). A mimetikus
mód – mint az elbeszélés meghatározottsága – ugyanakkor nem azonosítható a szcenikus
megformáltsággal (pl. az egyenes idézet formájában közölt párbeszédes részekkel), noha
formálisan akár azzal is összekapcsolódhat.
A Paulinában az elbeszélés két része közötti váltás a diegetikusról egy mimetikus modellre történő átkapcsolásként, illetve egy erre irányuló törekvés színre viteleként jelentkezik. Az elbeszélés két része közötti átmenet az olvasás színre vitt jeleneteként jelenik
meg. Paulina kiáltozásait a fölébredő emberek olyan „óriás” hangként hallják, amely elől
nem lehet kitérni, amely felszólít az értelmezésére, és amely úgy bír jelentéssel, hogy nem
a tárgyi értelmét, hanem a modalitását értik („vad rikácsolás”). A két reflektor, a költő és
a bölcs az olvasó alakzatai: az olvasásnak való kitettség tapasztalatának ad hangot a költő is
az elbeszélést lezáró utolsó megszólalásában: „Fölriadtunk ágyainkból, nem bírunk többé
aludni, nem tudjuk folytatni előbbi vitánkat. Róla gondolkozunk.”
A diegetikus módról a mimetikusra történő váltás, illetve az arra tett kísérlet azzal
függ össze, hogy míg a korábban bemutatott történet értelmezhetősége látszólag nem vet
fel különösebb problémákat, Paulina története a két figura számára – akik az olvasó allegóriái – egy olyan „hatalmas” hang közvetítésén keresztül jelenik meg, amely nem áttetsző, és mivel önmagában nem jelentéses, értelme nem látható be automatikusan. A két
reflektor annyiban tekinthető az olvasás színre vitt figuráinak, amennyiben mintegy fordítva kell megismételniük az első rész elbeszélését. Ugyanis az egyetlen forrás, amiből
Paulina történetére következtethetnek, a dulakodás látványa és a lány kétségbeesett kiáltozása; nem állnak rendelkezésükre a mindentudó elbeszélő perspektívájából az elbeszélés tényleges olvasója számára elbeszéltek, amely mint a diegetikus világon kívüli nézőpont elvileg az első rész értelmi stabilizációjához vezethet. És itt külön hangsúlyoznám,
hogy az olyan mondatok mint: „közben a tolvaj – egy hajóslegény – kereket oldott” diegetikus és nem mimetikus móduszúak.
A két szereplőnek tehát pusztán ebből a hatalmas hangból, mellyel mint értelmetlen
(„rikácsolás”) és értelmezésre szoruló jellel szembesülnek, kell annak „értelmére” és igazságára következtetniük. A két figura ezt eltérő módon oldja meg. A költő és a bölcs állításai csak részben szimmetrikusak. Mindketten „magából a dologból” indulnak ki, és Paulina igazságát vagy történetét nem egy megkonstruált korábbi történet függvényében próbálják meg elgondolni. Vagyis nem a kiáltozás okaira kérdeznek rá, hanem a kiáltás igazságára.

2008. május

57

A bölcs azt állítja, hogy „minden indulat nevetséges”. Paulina hangja indulatos, ergo
nevetséges. Mielőtt elvetnénk ezt az olvasatot, érdemes azért megfontolni. Azt mondja ki,
hogy minden „hang” múlékony, vagyis semmilyen jelentésbeli állandóságra nem tehet
szert, ezért nem is lehet azt értelmezni. A bölcs magyarázata szerint a lány rikácsolá sa
nem azért „nevetséges”, mert talán nincs oka kiáltozni, hanem mert e hang modalitása
nem biztosíthatja egyben önnön olvashatóságát. Vagyis szerinte a „hang” jelentését nem
érzéki megformáltsága, hanem narratív beágyazottsága biztosítja, ezért nincs semmilyen
önértéke. A sztoikus Paulina történetének virtuális továbbmesélésére alapozza következtetéseit: „Az őrszobában majd agyba-főbe verik. Vagy el se jut odáig. Belökik a Tiberisbe.”
(293) Ennyiben a „hatalmas hang” értelmezhetőségét az általa elmondott vagy kitalálhatóvá tett történet függvényében ítéli meg. Eszerint a „hang” nem is választható le előfordulásának (mint egy bizonyos narrációs aktusnak) a lokális összefüggéséről: kizárólag jelként ítélhető meg, amely nem bír semmilyen, jelölési értékétől legalább részben független
értelmezhetőséggel. Ebből következően pedig esetleges marad.
A költő ezzel szemben azt állítja, hogy „minden indulat fönséges. […] Aki haragszik, az,
akinek igaza van, hatalmas. Ennek a lánynak is igaza lehet.” Látszólag homlokegyenest
mást állít mint a bölcs. A költő voltaképpen a parabola működését igyekszik helyreállítani,
szemben a bölccsel, aki ezt a lehetőséget eleve lehetetlenként utasítja el. Más szóval Rufus, a költő az „óriás hangból” a hasonlat hiányzó tagjára akar következtetni. Olvasata
ennyiben a szöveg – mint parabola – parabolája. Rufus reflexiója megkettőzi a szöveg működését, éppen emiatt különös hangsúly esik értelmezői tevékenységére.
De mi is az, amit állít? „Aki haragszik – mondja a költő –, az, akinek igaza van, hatalmas.” Ha e mondat logikai-grammatikai felépítéséből indulunk ki, akkor annak szinte szó
szerinti olvashatatlanságával szembesülünk. E mondat az anakoluthon példája. Az anakoluthon retorikai alakzata a kijelentésben beálló törésre vonatkozik; a Kis magyar retorika
meghatározása szerint „a mondatszerkesztés következetlenségét jelenti, ha nincs [grammatikai értelemben] kapcsolat […] a mondatkezdet és a mondatvég között”,8 vagyis ha
a mondat szintaktikai struktúrája a kijelentés során módosul. A klasszikus retorika hibaként tartja számon ezt az alakzatot; itt arról van szó, hogy ennek a kijelentésnek egyszerre
több intonációja lehetséges. Úgy tűnik, mintha a költő útközben bizonytalanodna el abban, amit mondani akar. Ez a bizonytalanság nyomszerűen a szövegben is megjel enik.
A bekezdés szintjén erre utal az igemódok megváltozása is. „A lány fönséges volt” kijelentő
módja feltételessé alakul („Ennek a lánynak is igaza lehet.”).
A mondat fent említett különböző intonációs lehetőségei a felkínált eltérő értelmezői
módozatokra világít rá. A közbeékelés („akinek igaza van”) hangsúlyozható megszorító
értelműként. Ebben az esetben csak akkor áll fenn a mondat pilléreit képező azonosítás
„harag” és „hatalom” között, ha a közbevetésben megnevezett feltétel is adott (vagyis csak
az hatalmas, aki haragszik és egyben igaza van). De úgy is olvasható, hogy a beékelés ki8

Szabó G. Zoltán – Szörényi László: Kis magyar retorika. Bevezetés az irodalmi retorikába.
Helikon, 1997. 131. Erre az alakzatra a szerzők Babits Golgotai csárdáját idézik példaként
(„Lógjon, aki … Vesd ki már!”). Ez nem a legmegfelelőbb, ugyanis egy hiányos szerkesztésű és egy
logikai-szintaktikai szempontból teljes értékű mondat kapcsolatát tekintik anakoluthonnak;
a szerkezeti ’törés’ tehát nem a mondat grammatikai, hanem a beszédösszefüggés kontextuális
szintjén áll elő, ezért inkább a kihagyásra, az ellipszisre lenne jó példa.

58

tiszatáj

fejtő-magyarázó értékű (vagyis: aki haragszik, az hatalmas: tehát igaza van). Tehát míg
a korábbi intonációs lehetőség az „igazság” megjelenését és megítélését egy kognitív döntés
függvényeként magyarázza, ez utóbbi a hang modális megformáltságától teszi függővé (ti.
a dühödt hang éppen érzelmi intenzitása folytán minden igazságkritériumtól függetlenül
„igaz”).
A közbeékelt mondat tehát felfüggeszti „harag” és „hatalom” igazságként történő azonosítását, annak a metaforikus jelentésátvitelnek a lehetőségét, amelyre a szöveg parabolisztikus struktúrája épít. Ugyanis Paulina igazsága, amelyről ez a mondat beszél, egyszerre olvasható olyanként, amely nem dönthető el a hang modalitása alapján, hanem
csak egy előzetes tudás alapján látható be; és olyanként is, amely éppenséggel a kiáltás
hatalmából, erejéből születik. Ebben (és csakis ebben) az esetben a „hatalmas hang” mintegy leválik arról az összefüggésről, amelyben korábban a filozófus mint származtatottat,
egy kontextuális összefüggés által meghatározottat értelmezte (vagyis mint egy bizonyos
rabszolgalány hangját), és éppen eredetnélkülisége okán válik szimbolikussá.
E mondat olvashatósága – ahogy általában az értelmezés munkája – ugyanakkor sohasem adódik a vagylagosság kérdéseként. Magyarán nem dönthetünk a mondat felmutatott intonációs kétértelműségéből adódó egyik vagy másik logikai-szemantikai öszszefüggés ellen vagy mellett, hiszen mint lehetőség mindkettő igaz. Viszont ezek az olvasatok elbizonytalanítják, felfüggesztik egymást. Ez az elbizonytalanítás azáltal áll elő, hogy
a költő kijelentése Paulina történetét két, egymást kölcsönösen relativizáló perspektívából
engedi olvasni. Az egyik értelmezési séma alapján Paulina hangja csak egy bizonyos narratív összefüggés keretén belül értelmezhető, amely (mivel oksági-metonimikus kapcsolatot tételez mind „hang” és történet, mind a történet egyes elemei között) kizárja, hogy
a (diegetikus) hang bármely mozzanata kivételes/kivételezett jelentőséggel bírjon. A másik
értelmezési séma épp ellenkezőleg, Paulina hangjának eleve olyan jelentőséget tulajdonít,
amely nem szekvenciális jellegéből, hanem egy metaforikus totalizációból ered (harag és
igazság azonosításából, amely „hatalmas” hangként szólal meg). Ebben az esetben a kiáltozó rabszolgalány hangja túlmutat önmagán, és valami olyasminek válik a jelentőjévé,
ami nemcsak esetleges megjelenése okán, hanem általánosíthatóságán keresztül válik jellé
(a kiszolgáltatottság „igazságának” megtestesülése). Az általánosításnak a költő olvasata
által feltételezett eljárása viszont ugyanúgy kérdésesként jelenik, mint a filozófus korábbi
magyarázata, viszont ellenkező előjellel: ti. a költő éppen attól tekint el, ami elvileg ennek
a magyarázatnak a létalapja lenne. Az általánosítás mozzanatának tételezett elsőbbsége
egy adott helyzet felmutatásával szemben – mivel a költő nem érdekelt a konkrét eset eldöntésében, ezért nem az egyedi helyzetre való utalásból indul ki: „Ennek a lánynak is
igaza lehet.” [kiem. T. E.]) – az általánosítás alapját teszi kétségessé.
A parabola – úgy is mint a történet szereplőjének parabolisztikus olvasata és mint az
elbeszélés parabolája – tehát nem teljesedik ki, Paulina története nem válik egyértelműen
jelentővé, hanem megmarad az „átvitel” helyzetében. Az elbeszélést lezáró utolsó mondat
éppen arra figyelmeztet, hogy a Paulina nem olvasható allegorikusan, hanem mint olyan
elbeszélés, amely felszólít a történet allegorizáló lezárására, anélkül azonban, hogy az allegorikus-metaforikus jelentésátvitel képes lenne az igazság diskurzusává alakulni. Ennyiben a Paulina ténylegesen is a parabola parabolája: saját szerkezetének újra-megismétlésével az olvasás allegorikus működését lezárhatatlan működésként értelmezi.

2008. május

59

A fentebb tárgyalt eldöntetlenség az elbeszélés nyelvi megformáltságának a szintjén is
jelentkezik. Korábban utaltam arra az összefüggésre, amely az elbeszélés mindkét részében a mimetikus és a diegetikus elbeszélői módusz között áll fenn. Ez pedig a kölcsönös
autorizálás formája. Ahogy az első rész szcenikus előadásmódját csak a hangsúlyos diegetikus keretezettség teszi lehetővé, ez fordítva is igaz, amennyiben a második részben az elbeszélés bizonytalanságát a mimetikus előadásmód keretezi be.
Az igazság az utcán ment, és ordított. Mi pedig meghallottuk a szavát. Fölriadtunk
ágyunkból, nem bírunk tovább aludni, nem tudjuk folytatni előbbi vitánkat. Róla gondolkozunk. Az igazságról. (293)
A költő legvégül nagyon is eltekint saját kijelentésének ironikus jellegétől: azáltal végzi
el Paulina történetének a parabola műfaji igénye által kondicionált metaforikus totalizációját – amelyről korábban feltételes módban beszélt –, hogy az igazságot Paulinaként
személyesíti meg. Ha korábban azt mondtam, hogy a történetmondás mimetikus autoritása, a dokumentarista stílushatás ráutalt egy általános diegetikus keretre, itt éppen fordítva történik: a költő csakis azáltal képes végrehajtani ezt az általánosítást, a hang jelentésességének visszaállítását, hogy e retorikai műveletet egy mimetikus gesztus révén autorizálja. Az igazság „itt” járt az utcákon, és „ti” hallottátok.
Egyetlen diegetikus–retorikai modell sem nélkülözheti azt a mimetikus autoritást,
amely mint a megtörténés vagy az esemény nem formalizálható mozzanata lehetővé teszi
az értelmezés ilyen kisajátító mozgását. Mielőtt Paulina története elszenvedné ezt az átalakulást vagy transzszubsztancializációt, mielőtt a költő beszédében átalakulna a megalázás és az „ordító igazság” történetébe, először meg kell, hogy történjen. Ez a megtörténés
a szemlélők számára úgy jelentkezik mint „óriás”, „hatalmas”, azaz mértéktelen(ül nagy)
és egyben letaglózó. Vagyis mint „fenséges” jelenség, ahogy a költő expressis verbis megfogalmazza. A fenséges jelenségnek a XVIII. század esztétikai diskurzusa szerint épp az
a lényege, hogy ellenáll a fogalmi megragadásnak, „erőszakot tesz” a képzelőerőn: vagyis
kizárja a fenséges tárgy referencializálhatóságát. Ezt a műveletet, a jelentésesség, az allegoretikus jelentéstulajdonítás helyreállító műveletét az elbeszélés két irányban hajtja
végre. Az első részben a szcenikus előadásmódot egy általános diegetikus összefüggés keretezi be, a második részben az általánosítást vagy metaforikus átvitelt egy mimetikus kód
autorizálja. De e kettő egymás mellé állítása, ahogy a költő hosszabban elemzett mondatában történt, ahhoz vezet, hogy az esemény performatív mozzanata és a történetalakítás
narratív-retorikai struktúrái között éppenséggel egy kizáró vagy kölcsönösen romboló viszony jön létre, amely lehetetlenné teszi, hogy a „történetet/történelmet” egy narratív-retorikai konstrukcióval azonosítsuk. A Paulina így az ironikus parabola dokumentumává
válik.

60

tiszatáj

BÁLINT P ÉTER

A „hadészi tanár”
G ULYÁS P ÁL KÖLTŐI LABIRINTUSA


1.
Gulyás Pálról, a méltánytalanul elfeledett költőről, a legjobb szándékkal sem mondható el
mindaz, amit Kovács András Ferenc „tétován és tapintatlanul”, s nem csekély költői ihletettséggel írt le Tóth Árpád előtt tisztelgő esszéjében.1 Gulyást ugyanis sohasem akarták
„kegyeleti piedesztálra” emelni, noha a szellemi fegyvertársak művei (Németh Lászlóé,
Kerényi Károlyé, Weöres Sándoré, Hamvas Béláé), az övéhez hasonlóan heves s nem is
mindig termékeny vitát és személyeskedéstől sem mentes érzületet váltottak ki az irodalmárokból, mára mégiscsak mérvadóvá váltak. De még csak „sokszorosan kisajátítottá”
sem szelídült ez a mostanáig feltáratlan kincseket és komoly létértelmezéseket rejtő-tartogató költészet, ugyanis egyik szekértábor sem vallja maradéktalanul és feltétlenül a magáénak, holott számos költői világkép folytatója és megalapozója lett, Csokonain át Juhász
Ferencig, Berzsenyin keresztül Nagy Lászlóig. Mi több, „kötelező tananyaggá zsugorítottnak” sem aposztrofálható életműve, mivel bátran állíthatjuk: még az irodalom szakos
egyetemi hallgatók sem ismerik a nevét, vagy ha ismerik is, akkor sem versei vagy tanulmányai tüzetes elemzése nyomán, hanem Németh László elfogultságukban bravúros eszszéiből vagy a Válasz folyóirat körüli bábáskodásából szüremlett át valamennyi ismeret az
irodalmi emlékezetben méltatlan helyre szorult költőről.
Ha – a teljesség igénye nélkül – szemlézzük a kortársak és utódok felemás tanúbizonyságait és meghitt vallomásait, félszavakból vagy mondattöredékekből álló s nem is mindig
korrekt utalásait vagy éppen beszédes hallgatásait, kézenfekvőbbnek tűnik a költői szerep
és líra megítélésének fajsúlyváltozása, ingamozgása. Az a pokoljárás, melyre a halk szavú
és önleleplező, az elátkozottak szakralitásigényével azonosuló költő már életében hozzákezdett, máig töretlenül tart, s a fél évszázadnyi purgatóriumban létezés egyre i nkább
a javára válik, még ha a kánonok élmezőnyében nem is jutott számára hely. Bár épp az
utóbbi évtizedben felerősödött aggódás Tóth Árpád költészetéért éppen azt jelzi, hogy az
egészen kiválóak életműve is kerülhet hátrébb a könyvespolcon, csöndesen porosodhat
anélkül, hogy rá-rányitnának az érdeklődő kezek.
1

Óvatosabban próbálni a szívet, a szellemet mindahhoz, ami a szüntelenül színessé felpörgetett
jelenlétben az első, futólagos, nemkülönben felületes pillantásra momentán éppenséggel megfakultnak, porosnak, kihűltnek, hullamerevnek tűnhet az akadémikus, kegyeleti piedesztálra
emelt, sokszorosan kisajátított, tételes klasszicitássá, kötelező tananyaggá zsugorított, többé vagy
kevésbé kopásálló költői életművekben. KAF: Valaki, aki szárny is, fény is, In: Lélektől lélekig
(Tóth Árpád) Nap kiadó, Bp. 2006. 371.

2008. május

61

A kortárs Féja Géza olykori megbocsáthatatlan elfogultságára mi sem jellem zőbb,
minthogy irodalomtörténeti áttekintésének utolsó kötetében, a Nagy vállalkozások korában sem a népi vonalat elemző arcképekben (Erdélyi, Sinka), sem az Oláh Gáborról vagy
Szabó Lőrincről festett miniatúráiban nem említi Gulyás Pál nevét; miközben például Erdélyi József „Kalevala-rétegéről” tesz említést, mint a mitológia és folklór táguló szemléletünk keretébe tartozó újdonságról. Persze aligha várható megértő módban szólás
Féjától, aki más helyütt is érthetetlenül fanyalog a debreceni poéták értékelése kapcsán,
mondván, nekik „menekülés” kellett: így fedezte föl Csokonai a kertet és teremtett transzcendens világot Gulyás Pál. Ameddig Szabó Lőrinc kapcsán, Féja elengedhetetlennek véli
megjegyezni a protestantizmus és a keleti bölcselkedés, belső szemlélődés összecsengését;
ám a kert és a sziget egyszerre szimbolikus és metaforikus léttartományát, annak az ókorig visszanyúló bölcseleti hátterét és erkölcsi fedezetét, mitológiai és vallásbölcseleti reminiszcenciáit Csokonai és Gulyás Pál esetében, mint a pejoratív értelmet nyerő menekvés
útját és létterét jelöli meg. Mintha nem keresett volna szenvedélyesen vagy szemérmesen
a saját maga számára valamennyi költő és író menedéket! Nem véletlenül hangsúlyozza
Németh László egy kései megemlékezésében az „alföldi Szókrateszről”: „ha líránkban van,
megvan még a bartóki vonal, úgy annak őséül Adyt, előmunkásai közé József Attilát, Weöres Sándort s másokat is odaszámíthatjuk, de a legközvetlenebb, legmunkásabb előd Gulyás Pál volt. Ez tény, amelyen az sem változtat, hogy az utódok nem ismerik el”. Azon tábor, amelyikhez még leginkább sorolható volna, ki tudja, miért, talán irigységből és
szemforgatásból, talán a Németh László emlegette kétszínűségből, karrierizmusból, sikerhajszolásból, hamar feledésre ítélte a legkomolyabb elméleti felkészültséggel rendelkező,
„emberi salakra, felületességre, hamarkodásra, siker csikarásra” (Németh) komoly kritikával válaszoló, az elkülönülésben emberi méltóságát és alkotói függetlenségét védelmező
költőt.
A máskor és másokkal megértő, a szülővárosa hagyományaira és debreceniségére oly
büszke Szabó Magda, a lenyűgöző személyessége és közvetlensége okán szerethető kötetében, A csekei monológban ekként emlékezik lánykorára: „Költőt, élőt, Oláh Gáboron kívül
nem ismer, Gulyás Pál számára név, sose beszélt vele, világaik távolabb, mint a csillagok.”2 Az írónő emlékezéseiben sokszor előforduló „biedermeier lányszoba” hangulatának
– és Vörösmarty kapcsán a „biedermeier bájosságnak” – az emlegetése pontosan rávilágít
arra a lelki és alkati különbségre, hogy miért érezhette és vallhatta még meglett fővel is,
hogy „világaik távolabb, mint a csillagok”. Talán csak maga Szabó Magda tudná rekonstruálni annak a kínos vagy nagyon is sorszerű félreértésnek, akaratlan vagy tudatos érzéketlenségnek az okát, mely e csillagtávolságot eredményezte kettejük személyisége és írói
világa között. Ami azért is érdemel figyelmet, mert az a Szabó Magda, aki Debrecenről
szóló visszaemlékezéseiben szinte mindig vissza-visszatér a szomorú sorsú Csokonaihoz:
méltatlan kicsapatásához, nélkülözéséhez, kirekesztettségéhez, a Kollégium kettős arculatához, a belső politikai-vallási csatározásokhoz, és aki persze nem feledi felidézni saját
tisztelgéseit a Csokonai síremlék előtt, s felháborodott sajnálattal kérdezi Kazinczy ítélete
kapcsán: „Hogy tévedetett ekkorát, hogy foghatott félre ennyire, mint Csokonai értékelésében? Hogy hihette, hogy Árkádiába csak egyetlen út vezet a csillagokig, hogy lehetett

2

Szabó Magda: A csekei monológ, Európa, Bp. 1999. 21.

62

tiszatáj

süket irodalmunk olyan remekműveire, mint amelyek a kezébe jutottak?”3 – maga nem
kisebb írói tévedésnek, ízléskényszernek lett az áldozata, amikor nem ismerte föl (voltaképpen mindegy is, milyen oknál fogva) Gulyás Pálban a Csokonai-utódot, az ó-kikötő
hírnevét öregbítőt. Tagadhatatlan, hogy a Gulyás Pál-féle egyetemes mitológia és transzcendentális otthontalanság aspektusából látás, a bartóki-népballadai archetípus-keresés
és a Szabó Magda-féle biedermeier bájosság, a debreceniséget éppen csak megkarcoló,
a város múltját és szellemiségét egy szűk rétegen: a deklasszálódott arisztokrácián, az
európai „ájer” híján fuldokló értelmiségen, mintsem a valódi cíviseken keresztül bemutató
írónő világa között áthidalhatatlan szakadék tátong. Németh László, Gulyás Pál halálának
huszonötödik évfordulóján rendezett debreceni ünnepségen, nem egészen gyanútlanul és
vélhetően nem is oktalanul emlegeti és kéri számon a hűséget az önnön szobrukat faragó
íróktól s irodalmároktól, akik beletörődtek az előd feledésre ítéltségébe: „itt nem az számít, kit mennyien olvasnak, hanem hogy milyen erők igyekeznek az emlékezetből kimosni
s mekkora a makacsság, a hűség, amely ennek ellene szegül”; s evvel az örök álomba kényszerítő gesztussal szemben hangsúlyozza: „ha van hűség, amelynek nem szabadna bátorításra szorulnia, ez lehetne az: debrecenieké a huszonöt éve eltávozott iránt. Debrecennek
van nagyobb költője, mint ő, Csokonai; de akire a Debrecen költője mint jellemzés a legjobban ráillik: Ő”.
Akadt olyan tekintélyes kortárs is, aki persze nem ült fel a gyanús támadásoknak, s kiigazodik abban a szövevényes, egymást nem kímélő csatározásban, amelyik megméte lyezte irodalmi közéletünket. Fülep Lajos annak ellenére is, hogy bántóan lekezelő, a valós
vagy vélt sérelmek okán kifejezetten becsmérlő hangvételű jelzés érkezik hozzá Gulyás
Pálról („Gulyás Madách-tanulmánya ködös-gőzös irodalmi nagyképűségek és frázisok
halmaza. Tipikus dilettantizmus”, „De azután jött Németh és szerelme – Gulyás Pali, engem szépen félretettek Féjával együtt s egész sor tervünket üres esztetizálásba süllyesztették”4), vérbeli esztétához méltón megfontolt és emberi tiszteletről tanúságot tevő intelmeket küldött a költőnek. „A magad szempontjából kétségtelenül igazad van, azt s úgy írtad meg, ami s ahogy Neked fontos volt – kívülálló hogy’ kontárkodjon bele? Legfeljebb
arról lehet szó, hogy az a magunkba-zárkózás, melyet említesz, nem olyan hermetikus,
mint mondod, s az emberben lappanghatnak olyan lehetőségek, mikre csak akkor jön rá,
mikor – megpróbál valamit. Röviden összefoglalva: nemcsak az az érzésem, hogy a vers
lehetne másképp (s nálam ez mindennek a próbája: a másképp-nem-lehetőség), hanem az
is, hogy Tőled is lehet másképp. Részei azt mutatják, hogy a végső desztillálás, ahol már
nincs egy fölös szó vagy hang, tulajdonod; s igényét az ember ilyenkor ehhez szabja. A költő
lélek-matériája mindenütt érzékelhető és ez a fő. Van minek megkeményednie.”5
A másik nagy tisztelője és szellemi katalizátora, a mitikus ős-elemek és lelki realitások,
rituális jelképek és ős-szavak kutatásában iránymutatója, Kerényi Károly biztatja ekként
egyik levelében Gulyást: „Azt hiszem, Neked van mai íróink-költőink között a legmélyebbről fakadó és erővel legtelibb lelki energiaforrásod. Ezért lehetsz ma Te a leghívebb a szel-

3
4

5

Szabó Magda: Kívül a körön, Szépirodalmi–Magvető, Bp. 1982. 622–23
Kodolányi János Fülep Lajosnak, Rákoshegy, 1934. V. 27. In: Fülep Lajos levelezése III.
(Szerkesztette F. Csanak Dóra), Bp. 1995. 397.
Fülep Lajos Gulyás Pálnak, Z(engő)Várkony, 1934. III. 2. In: Fülep levelezése III. 323–24.

2008. május

63

lemhez. De ezért kell tiszta-tűz lírává lenned, a salakot (a prózát) teljesen kidobnod”.6 Egy
másik levélben, nyilván a maguk számára kijelölt szellemi úton haladás és sorsválasztás
okán nem csekély elfogultsággal odáig merészkedik, hogy az induló költőnek feledhetetlen
lelki sebet okozó Babits fölé emeli barátját: „Bartók műve, a Cantata profana, amelynek ez
a szövege, kétségtelenül a legnagyobb magyar szellemi alkotás Ady óta. Sem zenében, sem
irodalomban, sem más művészetben nem mérkőzik vele semmi: Babits egész életműve
sem. Egyedül a Te költészeted van azon az úton, amely hasonló magasságok felé vezet.”7
Kerényi, aki a szellemi létezés, tiszta-tűz líra keresésének 18. századi költőknél és filozófusoknál kulcsfontosságú eszményét ápolja, miközben nem is egy német mitológus tévedéseit gyomlálja botanikus hevülettel, pontosan tudja és érti, mit jelent Gulyásnak a schilleri
költő-ideál. „Költőnek, alkotónak nevezek mindenkit, aki érzelmi állapotát valamely tárgyba
bele tudja vinni úgy, hogy ez a tárgy arra kényszerítsen engem, hogy átvegyem ezt az
érzelmi állapotot, tehát elevenen hasson rám. De azért még nem minden költő kitűnő
(minőségi fokára nézve). Tökéletességének foka belső gazdagságától, belső tartalmától
függ, amelyet kifelé meg tud nyilvánítani, továbbá a szükségszerűségtől, mely munkájában érvényre jut. Minél szubjektívebb az érzés, annál alkalmibb; az objektív erő az eszmeiségben van. Minden költői műtől megköveteljük a kifejezés tökéletességét, mert ha
nincs egyénisége, akkor semmi az egész; a tökéletes költő viszont az egész emberiség szószólója.” – írja Schiller Goethenek egy Jenában, 1801. március 27-én keltezett levelében.
Az Eszme és Idea oltárán kevesen áldoztak olyan romantikus lelkülettel, filiszterek világából szabadulás-vággyal, mint Gulyás; ellenben nem is zárták be magukat oly reménytelenül és végzetesen egy bensőség világába, mint ő.
Nem látod? Fent száll a felleg,
a napok fent énekelnek,
a hajnal is fent hasad.
Fent szállnak a madarak.
Csak te bandukolsz a porban
sötét álmokra hajoltan?
Az ég érted is ragyog,
csak nem látod csillagod.
(Fent szállnak a madarak)
Tornai József, a költő Hadészba távozásának negyedszázados alkalmából emlékezik
meg a „különös költőről”, s nem kevésbé különös verséről: az Isten követjéről, „az örökös
zaklatottságban élő, mellőzöttsége tudatában sértődöttségre hajlamos, sorvadó fizikumú
költő idegei és intelligenciája félelmetes jelzésekkel válaszolnak az újságban olvasott hírre:
Gömbös Rómában aláírta az olasz–magyar barátsági szerződést. Gulyás Pál tudja, mi van
Németországban és Olaszországban. Egy napi politikai esemény a legszemélyesebb ügyévé
válik. Kiforgatja még kevés egyensúlyából is, mintha rátartozna, hogy Magyarországot el-

6
7

Adj ideákat az időnek! Kerényi–Gulyás levelezése, Kráter, Bp. 1989. 66.
Uo. 73.

64

tiszatáj

adták, mintha valakinek számot kellene adnia állásfoglalásáról.”8 Ítészei szóltak már Gulyás számos költői erényéről (melyeket persze igyekeztek elvitatni, kisebbíteni vagy éppen
a kárára írni), de Tornai ráirányította a figyelmet Gulyás egy eladdig kevéssé méltányolt,
kevéssé reflektorfénybe emelt tulajdonságára: politikai-történelmi érzékenységére, mely
felerősíti a költőben a „drámai, sorsszerű kollektivitás” hangját. A Tornai-féle tisztelgés és
briliáns verselemzés szembemegy azzal a sokáig hangoztatott váddal, hogy Gulyás élete
vége felé kizárólag valamiféle maga teremtette és zavaros mitológiának a szemszögéből
képes látni és láttatni a világot, holott elkomorulásának és lazább szövésű verselésének
egyfajta apokalipszis-látomásról, saját betegségéből vizionált egyetemes „kivérzésről” beszélés az oka.
Kiss Tamás, aki a Németh László-i „hűségre” felhívást az utódok közül a lehető legkomolyabban vette, és „bevándorolt” létére számos lírai hangvételű esszében, költői mesterségről és kiváló tanítói erényekről bizonyságot tevő tanulmányban igyekezett a „debrecenieknek” s köztük Gulyás Pálnak méltó helyet találni a költészet birodalmában, mert
személyesen tapasztalta meg, mit jelent az Ady vagy Babits kizáró, kirekesztő, végső soron a magyar irodalmat tragikusan csonkító, szétziláló irodalom- s kultúrpolitika. „Gulyás
költészetének alapélménye a világ abszurditása, széttöredezettsége. Hiába néz rá igézően
Méliusz Péter összevont szemöldöke, nincs többé megtartó szigor a szétesett világban.
Krisztus felhő lett, vérét beitta a homok, a Nagytemplom kettétört, kettéhasadt a Biblia,
ködbeveszett a Prédikátor.” Kiss Tamás a rá mindig jellemző nyitottsággal és a szemlélt
tárgyához való odahajlással érzékeli és érzékelteti, hogy Gulyás számára a nemzeti és a városi közösség széthullása, a végső széthullás rémlátomásától éledt félelme, a sorsazonosságot tápláló hagyományok széthullása és a szellemi élet idegen hatásoktól ziláltsága
megbontja a 18. századi lelkületű költő harmóniavágyát és – gyógyíthatatlan betegsége
okán is – az elmúlás méltósága, az öröklét csöndje és a csend teremtő ereje izgatja.
Itt állok az Alföld csendjében,
nem ismerek embert, barátot,
s látom a nemzeteknek sorsát,
közelednek a látomások.
(Itáliához)
Vajda Endre az egyetlen, aki a nyolcvanas években nem habozik a „mester”, Babits
műveltségével és igényességével mérni és összemérni, szembeállítani és újraolvasni a Gulyásét, s máig érvényes kijelentéseket tenni a költői pálya feltárulkozó erényeiről, a sajátos
gondolattorlódásokat és mitológiai világképet görgető lírájáról: „poeta doctus volt, mesterségének tudója, így ösztöneinek fegyelmezője, amihez hozzásegítette műveltsége: nem
túlságosan széles, de mindig a lényeget felszívott ismeretköre, melyben mindaz helyet
foglalt, amire munkájához szüksége volt. Tanúsítják tanulmányai, és azok a műfordítások
is, amelyekben a mesternek számító elődök vagy kortársak mezeire rándult ki.”9

8
9

Tornai József: Egy dokumentum értékű Gulyás-versről, Alföld, 1971/3. 55.
Vajda Endre: Gulyás Pál – halála negyvenedik fordulóján, In: Válogatott írások, Tevan, Békéscsaba, 1994. 115.

2008. május

65

S végül, érdemes ide idéznünk Gulyásról a máik „különc”: Szentkuthy személyes emlékeit, melyeket egy, Széchenyi Ágnesnek adott interjújában elevenített föl a nagyobb rálátás perspektívájából: „Én akkor Gulyás Pált nem ismertem, de mindent szeretek megismerni, úgyhogy azonnal beszerezetem összes költeményeit. El is olvastam őket, és rendkívül jó költőre találtam. Noha Gulyás Pál nem volt sztár a magyar irodalom színpadán,
vallottam, hogy rendkívüli, különleges költő.”10
Az igazság kedvéért kockáztassuk meg azon kijelentést, hogy elfeledettségében és mellőztetésében avíttnak és tizennyolcadik századinak mondott költői alkata mellett, nagyban
közrejátszott két megfontolásra méltó tény is; a poeta doctusnak titulált kortárs költők körében is feltűnő tudatos felkészültsége, aprólékosságba menő pontosságigénye, az antik
mitológián át a kelet-európai folklórig, a Csokonaitól stafétabotként átvett természetszemlélettől a jungi kollektív tudattartalmak vizsgálatáig, amilyennel a kortársak közül
csak Weöres Sándor rendelkezett. S talán még ennél is súlyosabban nyom a latban a tény,
hogy a harmincas–negyvenes években, Tóth Árpád halálával és Szabó Lőrinc Pestre távoztával, Debrecen város (a maga sok száz éves irodalmi és morális hagyományával) és
annak irodalmi közélete vált egyre inkább érdektelenné, másodlagossá, bizonyos értelemben „provinciálissá” és nemzeti kötődése okán problematikussá, ami kétségkívül rányomta bélyegét Gulyás megítélésére is. Gulyás persze volt annyira bölcs és sokat tapasztalt irodalmár, hogy ne szálljon be egy olyan reménytelen és ideológiai színezettől sem
mentes irodalmi küzdelembe, mint amilyenbe óvatlansága és tagadhatatlan hiúsága okán
Oláh Gábor részt vett az Ady-ügyben, hiszen Németh László küzdelmei megtanították
arra, hogy a szekértáborok és tiszteletet parancsoló intézmények védelme híján sziszifuszi
küzdelmet vívhat ugyan, de csatát nem nyerhet. Egyébként sem a hadakozók, a szóasszókban vívni szeretők és jeleskedők táborához tartozott; a maga könyvmoly és szemlélődő
természete idegenkedett a csatározásoktól, egyenes beszéde és következetes helytállása
a vélt esztétikai és filozófiai igazsága mellett, nem kevés gondot okozott neki, mivel gesztusait olykor átpolitizálták.
Egymás agyát lesi mindenki,
vívják a végtelen csatát,
fut kiki a más küszöbére
s lenyomja az öntudatát.
(Új vanitatum vanitas)

2.
Tóth Árpád kapcsán emlegette az egykori barát, Nagy Zoltán a „gyógyíthatatlan szomorúságot”, mely egészében áthatja és konstituálja a költői világképét; Gulyás Pál lírájának
a mélyén is tagadhatatlanul ott csörgedezik ez a gyógyíthatatlan szomorúság, csak éppen
máshol és másban gyökerezik az ő líráját teremtő szomorúságérzés. A harmincas években
tapasztalt világválsággal szembesülve az idő- és létélményekre reflektáló költő, ellentétben
a Nyugat egyik legkiemelkedőbb költőjével, ezt a gyógyíthatatlan szomorúságot nem az
10

Kérdések a Válaszról, Széchenyi Ágnes interjúja, Kortárs, 1984. november

66

tiszatáj

esztétikai szépségben, nyelvi bravúrban akarja feloldani, szétoldani, kilúgozni, mivel „a szép
szó mindent megölt” (Politur), az írás ugyanis a szétírás, a széthullás állapotába juttatta
a gondolkodást. Nem is az én felnagyításában, az ének játékos sokszorosításában, az Én
magába zártságában óhajtja enyhíteni, ugyanis belső parancsát követve állí tja: a saját
sebeink nyalogatása helyett a „lét tükrébe” kell nézni, tudván, hogy „az ember léte pillanatnyi”, ezért abban a múltat és jelent egyesítő időtartamban (amelyik egyfelől a mitológia
továbbélésének alapfeltétele, másfelől a tudatok folytonos áramlását közvetítő sartre-i
transzcendencia megnyilvánulása) és ebben a kozmikus egységben kívánja szétoldani, melyet mitikus Éj, a Hadész örök birodalma jelképez.
Csak ők lássák véred futását,
őrizzék titkát az egek.
Boldogok, akik az Ént bezárták,
ezt a folyton vérző sebet.
(„Én”)
Gulyás Pál, aki meditatív természete és tudatosan vállalt elkülönülése okán erős késztetést érzett a klasszikus görög bölcselkedésre, a rousseau-i természetszemléletre, s a Sziget-Debrecenben élve belátta annak az igazságát, amit Kerényi Károly tényként közölt vele
egyik hozzá írott levelében: „Szellemi életünk szennye kezd apokaliptikus méreteket ölteni, a Sziget szigetebb kell, hogy legyen, mint valaha.”11 –, éppen Kerényi ösztönzésére az
én tudatát egyfajta kozmikus tudattá, a múlt kútjából felidézett múlt tudatok: a mítosz,
a népköltészet, az egyetemes kultúra és az ezekre reflektáló jelen tudatok összességévé
igyekezett átlényegíteni. Ehhez kereste az ős-szót, az ős-képet, mely visszaállíthatja a világ
egységét és rendjét, egyfajta „aranykor-mítoszát”; ezért is mondhatta Hamvas róla joggal,
hogy 18. századi lélek, akinek a költészet: teremtés, Istenhez igazodás és pokoljárás,
csendbe zárkózás és éber megnyílás.
Nem ezt akartam, óh nem ezt a szót!
A szónak az apját, ükapját!
Hátra akartam futni, messze hátra…
De a szavaknak őse el van ásva.
(Az utolsó Ige)
Gulyás Pál számára Debrecen nem elsősorban a szomorúság, a maradandóság, a cívisség, a fájdalom, a bezártság létvalósága; sokkal inkább egy olyan ó-kút, amelyikben megmerítkezik, megmosakszik, feltöltekezik, az én magára eszmél; amelyikből Csokonaitól
a kálvinista Isten-szemléletig, a magyarságtudattól a függetlenség eszményéig, a nyelvápolástól a komoly művelődéskényszerig mindent magába fogad és átszűr magamagán, hogy
egyfajta kollektívumban oldódjon fel. A magát okkal-joggal elátkozottnak, végletesen magányosnak érző költő hétköznapi és emberközeli városélménye olykor deákos malíciával
szólal meg az ajkán: „Itt élek én Debrecenben, / ebben a porrengetegben” (Rímkovács);
máskor olyan Istentől elhagyatottan elárvult, rideg helynek tünteti föl, melyet mindenki
fejvesztve hagy el, miként a „táltos hátán” Oláh Gábor „itthagyta ezt a falut” (Oláh Gábor
11

Kerényi levele, Bp. 1940. XI. 8. 65.

2008. május

67

elment); megint máskor az éj, a köd vagy a hó átláthatatlan leplébe burkolt város világa
festői létlátomásként, turneri vagy blake-i vízióként és mesekönyvet színesítő illusztrációként jelenik meg a lelki szemei előtt.
Az égre hiába nézek,
Nincsen ott fent egy csepp fény,
Nem érzem a házak súlyát,
Most minden ház egy festmény.
(Debreceni éj)
A kicsinyes, kisszerű, porfelhővel borított „sárváros” már-már élhetetlenségével, boszszantó változatlanságával, mérhetetlen és gyilkos csendjével (A Semmiben a csend is megsemmisül! / s nem hallani a percek lépteit” – Itt születtem) együtt is a sorsbetöltés Gulyás
számára kijelölt helye; lehet ellene lázadni és ágálni, gúnyrímeket írni és hadakozni, ám
a telos-lehetőséget betölteni, a tehetséget realizálni csak azáltal lehetséges, ha a „bilincseket” és „darócruhát” itt élőkre dobó „porkoláb”-sors ellenében a több száz éves Kollégium
és híres Bibliotéka szellemében, az aléló Méliusz lelkében megeddzük magunkat. A könyv,
könyvtár, hit és tiszteletet parancsoló múlt (melyben elmerülni önmagában is a bezárkózás, elszigetelődés, befelé fordulás és szembesülés egy fajtája), enyhíti a profán létbe bezártság-érzetét, oldja az oly sokszor és sokértelmű „fagyot”, s a mégoly magányos ember
a visszakeresett hagyománnyal felvértezve kiálthatja dacosan a másokat és máshol szerencsésebb, szabadabb létlehetőséggel megajándékozó világnak: „itt születtem s Dante enyém!”
(Itt születtem). Érdemes kitérni a Dante utalásra a misztikus beavatások iránt rendkívüli
vonzalmat mutató Gulyás esetében. Mircea Eliade emeli ki, hogy a beavatási szertartások
keresztény-európai formája bizonyos titkos társaságokban mutatható ki, s ezek az irodalmat használják spirituális közvetítőeszközként: „Ennek a – már modern kort előrevetítő –
irányzatnak, amely a művészetben, de főleg az irodalomban a teológia, a metafizika, sőt
a megváltástan átadásának példamutató eszközét látta, Dante a leghíresebb képviselője.”12
Abból a szempontból is kiemelt szerepet kap Dante, hogy a halálos betegségével birkózó
Csokonai és Gulyás is az „ember útjának felén” kénytelen szembesülni a Hadészba fordulással. Cseppet sem mellékes, hogy a „debreceniségről” saját megélt tapasztalatait és irodalmi élményeit faggatva, Kiss Tamás ekként vall az Oláh Gáborhoz írott verséről: „Érezni
lehet benne valamilyen sorsazonosságot, ami változatlan és változhatatlan. Hogy a debreceni költő mindig és ugyanúgy kénytelen élni: sziget szögébe húzódni, álmát szivárványpánttal fedni. Magyar délibáb helyett valami európaibbnak tetsző hádeszi ködöt fújni
a puszta fölé”.
Gulyás Pál Csokonaiban nemcsak a halhatatlan költőelődöt, de a személyes sorsának
paradigmaértékű előzményét és folytatandó lehetőségét is látta; a 18. századi költő tiszteletet parancsoló műveltségeszménye és tájékozódásvágya, irodalomszervező ereje és a kollektív értékekért hozott áldozata egyként mozgósította Gulyásban azokat a belső energiákat és képességeket, életterveket és eszméket, melyek sajátos lírai világképének meg teremtéséhez kellettek. Csokonai utóéletében és a város sok szempontból adóssághalmozó, vagy pontosabban adóssággörgető mentalitásában saját jövőjét, megítélését és

12

Mircea Eliade: Misztikus születések, Európa, Bp. 1999. 249.

68

tiszatáj

„másodosztályú temetését” sejdítette meg. (Marguerite Yourcenar a Panteon halhatatlanjairól mondott megjegyzését – miszerint „első osztályú temetés” jutott nekik: a tankönyvbe
zárva léteznek, csak épp a kutya sem olvassa műveiket –, némiképp átértelmezve, Gulyásnak még az irodalomtörténeti könyvekbe zártság sem jutott osztályrészül). Ezt a sejtelmet
látszik igazolni, hogy többször vissza-visszatér a kővel, ércgúlával elfödött Csokonai emlékhelyhez, hogy tisztelettel adózzon az „érc-lantú” szent dalnok előtt; máskor meg azért,
hogy elpanaszolja a hivatalosságok által is ünnepelt társnak: e Nap-talan létben sem az
ősi-atyai törvények, sem az évszázados életbölcsességek és a közösség életét segítő túlélési
stratégiák nem vétetnek figyelembe, s egyáltalán nem csoda, ha „az ősbűn: a Szivárvány”
rászabadul az emberek közösségére, hiszen „itt minden agyvelő imádja / a maga holt isteneit”.
Ő nem ércgúlákért dübörgött,
egy-két fának kereste lombját,
egy elhagyott zugot könyörgött,
Nagy Debrecennek egy atomját.
(Csokonai gúlája előtt)

3.
Barta János pompás tanulmányában: a Tóth Árpád műhelyében tett megállapítása, hogy
„az időélmény és az életélmény szükségképpen összefonódik, s különös esztétikai minőségeket tud létrehozni. A tájnak, évszaknak, napszaknak fogékony elme számára mindig van
szimbolikus töltése, átfogó expresszív-integráló ereje. Végesség és végtelenség, változás és
megmaradás, keletkezés és elmúlás hullámait nem nehéz megérezni-felfogni”13 –, Gulyás
Pál egész költészetére hatványozottan érvényes. Gulyás Pálnak sohasem volt pusztán alkalom vagy ürügy a városi otthon, a Debrecen környéki táj, a természet flórájának és faunájának, az időkerék forgandóságát jelző nap- és évszakoknak a megelevenítése. Az ő háza:
„hádeszi ház”; az ő fái: „a föld alól jönnek”, mint az édesanyák és az életre fogant gyermek;
az ő falevelei: lepergő emberi sorsszimbólumok; nála a varjak eltakarják az eget; a hó
betlehemi csillagként világít, s jajgatása „megfagyott gyászinduló”. A leírással, a körül- és
felülírással megnevezett s a neve alapján az emlékezet mélykútjából felidézhető, az Idő
áramlásából visszakereshető, a létélményekkel és tudattartalmakkal beazonosítható jelenség ekként válik Barta János szellemében „végső fokon sorsérzések és sorsélmények egyetemes megszólalásává”. S tegyük hozzá rögtön ehhez az összegzéséhez, hogy Gulyásnál
mindig az egyéni és kollektív születés- és halálélménynek, az aranykor mítoszáról szőtt
antik és huszadik századi létértelmezésnek egyfajta mitikus-rituális összecsengése tapasztalható.
Gulyás a megszállott természetfotósok kíváncsiságával hajol a szemlélt dolgok, jelenségek részletei felé („Közel lopóztam kocsijához / s hallgattam nesztelen lehelletét” – Tavaszi ibolya), hogy a falevélen az erezetet és apró színes foltokat is megpillanthassa, mert
ezeket a mikroszkopikus, primer jelenségeket folyamatosan lejegyezve tudatosíthatja az
13

Barta János: Tóth Árpád műhelyében, In: Lélektől lélekig, In Memoriam, Nap kiadó, Bp. 2006.
335.

2008. május

69

egyes változatokat, a rögzített változatnak a sokféleképpen másként is lehetséges voltát,
a pillanatnyi és esetleges történésben az örökkévaló igézetét, mely együttesen utal a baudelaire-i templom-teljesség panteista létlátomására: ez az élmény köszön vissza egy rácsodálkozást követő felkiáltásában: „A Természet ajtókkal van tele” (Vak börtönben). Fák,
ágak, levelek, lomb, árny, árnyék, rém, kísértetek, villámfény, éjbe hasító fény, „porban
úszó fák”, „mennyországba szaladó jegenyefa”: ezek mind-mind a kinyilatkoztatás nyelvén: a teremtés révén hoznak üzenetet egy olyan világból, amelyet szokás szerint a halál
birodalmával azonosítunk. Ám Gulyásnál a természet ősi törvénye, az örökös körforgás
okán, a világra születés és a sorslehetőségek betöltésének, bevégzésének a színhelye: a nemlét birodalma; ezt a helyet a természeti létezők antropomorfizált alakjai, más-más kapcsolatrendszerben feltűnő változataik és eseménytörténeteik, szelídségük és színességük,
oly emberközelivé és lakhatóvá teszik, hogy a szomorúságot tápláló transzcendens otthontalanság, a hétköznapi létre boruló gyász, a testté újra nem váló ige könyvbe zártsága, az
üdvnélküliség ellenére sem tűnik irtózatosnak és félelmetesnek, mert telve van irgalommal, termékenyítő vérfolyammal, a föld szellemének energiájával és évszázados szellemtársakkal. Kiss Tamás meggyőző érveléssel írja erről a baudelaire-i látomásosságról: „azt,
hogy ’egy-két levélbe van becsavarva a Természet’, ebből teremt a költő, a kicsiből a mindent. Semmiségből születik meg a világ. Megjelenik a Tékozlóban a dolgok kettős szemlélete: a fogható, érzékelhető tárgyias látásmód mellett (vagy még inkább fölött) az ’átlátszó forma’, a nem tömör ’szubsztancia’; a természetes látásmód mögött a képzelet alkotta látomásos világ. A dolgok Gulyás szerinti mélyebb szemlélete: a lényeg, a jelleg.
Nem a formát ragadni meg, hanem a mindig változóban az örököt…”.
Ez a madárcsontú, vézna és halálos kórral birkózó ember törékeny alkatát tekintve,
személyes életélményeit és baudelaire-i látomásait hadra fogva sem térhetett ki a Hadesztől elpecsételt sorsa elől. Noha Csokonaival ellentétben megadatott számára az idillt és
játékos szeretetet egyszerre biztosító család („Felesége is van neki / és mondhatom, hogy
szereti!” – A kicsi ház); az igencsak szerény megélhetést, ám tagadhatatlan biztonságot
nyújtó tanárság („Én vagyok az imposztor / inasok professzora” – Üzenetek a sziget-Debrecenből); az irodalom egy másfajta szervezettsége és nyilvánossága, az irodalomban létezés másfajta tudata, mint amilyennel a 18. századi előtt szembenézhetett, Gulyás az „Eszmék halottjaként”, a betlehemi Krisztus szétszakadt óriás palástját sirató költőként, a múlandóban „örököt” kereső mitológusként a Halál aspektusából, a nemléttől fermentált
lélektani realitások felől tekintett a létre. Nem pusztán a szellemi síkon tudatosított világválság, a betegsége miatt korán tudatosult sors, a Debrecenbe zártság komorságát oldó és
a személyesség felelősségét lehetővé tevő elkülönülés ösztökélték e mitikus szemléletre, az
őseredeti kiindulópontot kereste, ahonnét minden létező fakad; amelyből a létre és formára lelt dolgok a lelküket és energiájukat nyerik; amihez viszonyítva saját léte mulandóságát, önállóságát, eloldhatja tudatát és képzeletét a végestől és az örökkévalót ostromolhatja. De a metafizikai síkon történő átalakulást, mássá lényegülést, az idő felfüggesztését
és eltörlését erősítették föl benne a mítosz és napköltészet elmélyült tanulmányozása.
Eliade magyarázata némiképp segítségünkre siet a Hadészből-látás megértésére: „A beavatási halál tehát szerves része annak a misztikus folyamatnak, amelynek révén az ember
mássá válik, az istenek vagy a mitikus ősök által feltárt minta szerint formálódik meg. Ez
azt jelenti, hogy az ember annyiban válik igazi emberré, amennyiben megszűnik ’termé-

70

tiszatáj

szeti’ ember lenni, és egy természetfölötti lényre hasonlít”.14 Gulyásnál a mássá válás egyfelől ontológiai probléma: már a létezés eredetében, a fogantatás mitikus mozzanatában
megragadható a kibomlás, a genetikus öröklődés, a „sors-elpecsételés” sokfélesége, amikor a még minden lehetséges csíra-állapotában leledzik az ember, mint egy régről ismert
„mély titkú dallam”, amelyre viszont bármiféle megvalósult és megtapasztalt létmódról
szóló szöveg: sajátos élettörténet vagy sorsdráma, vers vagy ballada írható:
Gyökérrel az
alvó talajban:
az ember egy
mély titkú dallam.
(Tékozló)
A mássá válás ugyanakkor alkotáslélektani szempontból is értelmezhető; az írás révén
a költő mindig kapcsolatba kerül a halállal, mint a morális alapállást élethosszig meghatározó tényezővel, és mint a magát szüntelenül átalakító, saját belső lényegéhez vezető véggel. Blanchot írja a Rilke és a halál követelése esszéjében, hogy: „az átváltozás, a belső felé
haladó mozgás, a mű, amelyben mindent átalakítva átváltozunk, szoros kapcsolatban van
a végünkkel. És ez az átváltozás, a láthatónak a láthatatlanban való beteljesülése – ami
a mi feladatunk – magának a meghalásnak a feladata…”15. Az írás közben megtapasztalt
halál állapotában, a Gulyás által „véres barlangúnak”, ám gyűlölködő világgal szemben irgalmat ismerőnek aposztrofált Tartaroszban időzés alatt, az élet és életmű kudarcaival,
hiányosságaival, befejezetlenségével szembesülve, az ember az örök visszatérés lehetőségét keresi, újra meghatározza viszonyát a halálhoz, hogy önazonosságát megteremtse.
Hiába fojt meg a halál,
a szív a föld alatt is vérez …
(A Biblia siratása)
A mássá válás egy másik aspektusában: valamiféle külső vagy belső energiafelhasználás, esetleg energiavesztés révén, az egyik fizikai állapotból egy másikba történő átvált ozás, ugyannak a dolognak másként megjelenése és feltárulkozása:
Elúszott a teste, mint a hó,
nincs már belőle látható
(Utolsó látogatás)
Az átváltozás, az átmenet, mely egyszerre mindig kettős következménnyel jár: a meghalás fájdalmas veszteségével és az új alakban megformálódás titokzatos nyereségével,
éppoly pontosan leírható, mint egy fizikai vagy kémiai képlet, emiatt sem kelt félelmet
a nagy természeti körforgásban és létegészben gondolkodók körében. Emellett persze
a köztes-lét állapotára, a szüntelen határmezsgyén állásra is utal, hiszen az álom – mely az
élet és halál léttartománya közötti átmenet, közlekedőhíd, s természete szerint a tudat14
15

Mircea Eliade im. 256.
Maurice Blanchot: A halál tere és a mű, In: Az irodalmi tér, (fordította, Horváth Györgyi) Kijárat
kiadó, Bp. 2005. 112.

2008. május

71

mélyi tárnába való alámerülést és a varázslatos, félelmetes emlékek közötti bolyongást, az
életesemények és szimbólumok ismétlődése révén a kiindulópont visszakeresést, a lelki
gondra rátalálást, a sorsbetöltés lehetőségét kínálja –, folytonos időutazás és a létezés teréből kilépés, szerep-meghatározás és én-pozícionálás, valóság-rekonstruálás és vágykiélés.
Az álom a túlvilág.
Benne van a lomb, az ég, a hó.
Csodálatos az álom,
Nem igaz benne semmi és benne minden való.
(Utolsó látogatás)
Az átváltozás, az átmenet legfőbb metaforája a hó Gulyás Pál költészetében, az általa
teremtett látomásos-mitikus szemantikai térben igen gazdag jelentésárnyalatot ölt magára és különös gondolati, képi és zenei hangsúlyt is kap. A hó sajátos lét- és jelentésváltozatainak tudatos kiaknázása bőséges lehetőséget kínál az európai kultúra és vallásbölcselet, a különbféle mitológiák és tudatformák versbe emelésére. Az egyik legszebb Debrecenvallomásában a hó egyszerre idézi föl emlékezetünkből Vörösmarty Előszavát és a korra
jellemző szellemi fagypontot, a levert szabadságharc utáni történéseknek és kollektív kiszolgáltatottságnak, a nemzeti létbizonytalanságnak és isteni kegyelemvárásnak a fájdalmát, mely Gulyás élményvilágában rárímel a kilencszázharmincas évek végén kezdődő világégés megsejtett borzalmaira.
most mindenütt csend és homály van,
csak a hó világít a fán,
a háztetőn hó világít,
betakarja a sírokat
(Búcsú Debrecentől)
A másik, talán a keresztényi világban legszokványosabb, mégis méltóságteljes, megannyi reminiszcenciát sugalmazó előfordulása, a didergő téli éjszakán a fákat, „a nádat és
az alvó füveket”, a házat befedő, védelmező és melengető hó szimbóluma, amelyik liliomfehérségével és tisztaságával az evangéliumi szeretetet és karácsonyi örömhír érkezését
hirdeti azok számára is, akik e csodavárásban esetleg rég nem hisznek, ellenben az ürességgel, a megváltástalanság komor reménytelenségével szembenézve az elmúlást várják.
A fákon pihen a hó,
fehér mint a liliom.
Bennünket szeret a hó,
ő az evangéliom,
ő mindenkit eltakar,
aki élni nem akar.
(Esti hó)
A hosszúra nyúló téli éjszakák sötétsége: a befelé élés és csodavárás, a szendergés és
egymásra megnyílás, az igeolvasás és képeskönyvben lapozás, a tűz melegénél fölengedés
és emlékidézés sokféle meghitt, családtagokat valódi közösségé összekovácsoló tevékenységre nyújt kiváló alkalmat, ezért is mondhatja a költő: „a hó és az éj ezek / szépen össze-

72

tiszatáj

illenek”. Számos versében az éjbe burkolózó vagy hófödte fák ágain varjak ülnek, kucorognak, dideregnek, s valamiképpen részt vesznek a mitikus teremtésben (Garabonciás
éj), a világraszülés és létből távozás megéneklésében. A fehér és fekete, a születés liliomtisztasága és a halál-realitás alvilági vonzata egyszerre sejlik föl Gulyás motívumvariációjában, pontosan úgy, ahogy Kerényi feltárta Az örök Antigonéban: „A sötét madarak,
holló és varjú a farkassal együtt szent állatai, lényének kifejezői – mint másfelől a hattyú.
(…) Itt van Apollón titka, és itt Szokratészé is. Apollón hattyúlényege épp olyan ősi, mint
a halál-realitás megnyilatkozása a ráeső sötét árnyékban: a holló és farkas alakjában. És éppen Szókratész az első, aki számot ad Apollón és a hattyú kapcsolatának lelki valósághátteréről.”16 S hogy Apollónnak és a költőnek szoros és mély kapcsolata van Hadésszel, az
éj-birodalmával, egy másik Gulyás-versből is kihallik:
Szelíden olvadt fönt a hó
otthagyta csillogó alakját,
többé már nem világított,
nem világította a nagy fát.
(Itass meg, éj!)
Gulyás a nagy ókori világmítoszok és beavatási rítusok ismeretében mindent az éjből,
a föld alatti hemiszférából, a fák gyökereinek táptalajából eredeztet.17 A csillagszerű, sötétbe belevilágító hó, mennyei sugaraival és angyali fényével egyszerre mutat rá a teremtett lény kettős természetére a fent és a lent léttartományát összekötő fa szimbólumán keresztül, és ad hírt a földi lét káoszáról, a transzcendens otthontalanság szorongató félelméről és egyben a krisztusi csodavárás egyre valószínűbb reménytelenségéről. A mytosok
határán c. versében is e logika mentén halad a költő, a hó: a Vajda-féle Mont Blanc-hegycsúcsának ridegségét, ámbár ridegségében is fenséges, csillogó, pompás, delejező voltát,
s egyben önmagába zártságát, változatlanságát, megközelíthetetlenségét tudatosítja bennünk; e szimbolikus korrespondencia jelentése rávetül az Eszmére, amely jeges és kikezdhetetlen, éteri és végsőkig elvont, épp ezért számunkra feloldhatatlan és alkalmazhatatlan.
A feloldhatatlan eszmékkel és kaotikus világ abszurditásával számot vető Gulyás, egyet is
érthetne Goethével, aki egy Schillernek 1802. február 19-én kelt levelében írja: „A filozófia
pedig szétzúzza bennem a költészetet, éspedig azért, mert a tárgyilagosságba kerget, és
sohasem viselkedhetem tisztára spekulatív módon, hanem minden tételhez rögtön valamilyen szemléletet kell keresnem, ezért aztán azonnal kimenekülök a természetbe…”. Ez
a tipikusan 18. századi ellentétpár: a filozófia a gondolkodásba zár be, a természet viszont
ki- és rányit az egyetemesre, a filozófia tárgyiasít, a természet ellenben szabad rálátást kí-

16
17

Kerényi Károly: Az örök Antigoné, Paidion, Bp, 2003. 159.
„Az, hogy az emberek a Földből születtek, egyetemesen elterjedt hiedelem – elég belelapozni az
e tárgyban írott néhány könyvbe, például Dieterich Mutter Erde vagy Nyberg Kind und Erde című
munkájába. Az embert sok nyelven ’a Földből születettnek’ nevezik (…) úgy vélik, hogy a gyerekek
a föld mélyéből, üregekből, barlangokból, hasadékokból, netán tavakból, forrásokból, folyókból
’jönnek’”. (Eliade: Mítoszok, álmok és misztériumok, Cartaphilus, Bp. 2006, 242.) Nincs tudomásom arról, hogy Gulyás olvasta-e a fent említett könyveket, az Eliade megjelölte első kiadásuk:
1905, illetve 1931 viszont nem zárja ki a lehetőségét; ellenben az Eliade említette „elterjedt hiedelem” visszaköszön Gulyás mitológiájában.

2008. május

73

nál a szemlélődésnek –, csak a felszínen jellemzi Gulyás gondolkodásmódját, hiszen nála
a természeti létezésben gondolkodás nem a panteizmus megnyilvánulása, nem a metaforákban és szimbólumokban történő gondolkodás, hanem egyfajta szinkretikus ősmitológiában elmélyedés és e szerves kozmogónia feltámasztása a költői beszédben. Bármenynyire is helytálló és találó a baudelaire-i létlátomásossághoz kötő párhuzam, Gulyás nem
szimbolikus és szürrealista korrespondanciákat teremt, hanem a remitologizációs technikákat segítségül híva: fel- és megidéz, elrévül és felszabadít, megnevez és összeilleszt, ráolvas és vigíliát tart.
A hónak el kell múlnia,
oldja fel csillogó alakját,
az Eszme fénye a világ,
ő hívja fel a zúgó nagy fát,
ő alszik benne, ágait
ő terjeszti némán az égre…
Fel kell az Eszmét oldani:
(A mythosok határán)
Az Őszi séta Debrecenben versnek is az egyik kulcsmotívuma a hó, amely a Martinovics-féle összeesküvést és nyakazást követően az árulástól és elveszettségtől sápadó, garabonciás költő fagyottságának és a közösségre omló félelemnek a metaforája.
Csokonai valamikor
itt járt: akkor is hó volt,
arca sárga volt mint a kén
és csizmáján patkó volt.
Az „akkor is” összetételben az időhatározást megerősítő is szócska hangsúlyossá válik,
egyszerre utal: az ismétlés és ismétlődés, a megismétlődés és megismételhetőség lehetőségére; mindamellett a folyamatos, kimérten hömpölygő, megállíthatatlan profán Idő megszakíthatóságára és eltörlésére, ekként a pillanatnyi kimerevített állapotában történő felidézésére, körülírhatóságára és másikkal való összemérhetőségére. Mindezeken túl, a felidézés és összevetés révén rávilágít az egyszer meghaladott, halottá vált idő véget nem érésére, mivel a halál sohasem vég, hanem újrakezdés, ezért egy másféle létmódban és létsíkon való újjászületésére: a mitikus újjászületés ritmikusságára. A lét, a költői lét ekként
nem merül feledésbe, mivel az akkor is párhuzam megelevenítő, lélekkel felruházó ereje
kiszakítja a feledésből, a halálra emlékeztető fagyottságból, a hóval fedettség metaforikus
halálából, és a megidézettel, az életre támasztottal szembesülés révén az ismert költői
sorssal azonosulás lehetőségét kínálja föl a „patkós” garabonciás mitikus újjászületése:
versben újjászületése.
A számos értelmezési lehetőséget felvillantó hó-metafora nem volna teljes, teljesen kibontott, ha az olvadása, elillanása, láthatatlanná átváltozása mellett nem esne szó a megdermedéséről, fagyossá válásáról. Gulyás Pál – akinél a betegsége miatt a vér, vérzés, ki-

74

tiszatáj

vérzés és vérzékenység egy másik központi sorsmetafora 18 – saját passióját: költői szenvedélyét és kínszenvedését, magára maradottságát és irodalmi életből kiszorultságát, Szigetlétbe vonultságát és remitologizációs törekvéseinek visszhangtalanságát érzékletessé igyekezvén tenni, több alkalommal beszélt léte, hangja, szíve megfagyottságról, miként az
egyik szívszorító versében olvashatjuk e sorokat :
az én lelkem már megfagyott:
megfagyott már bennem az ég
és megfagyott bennem a rím
és megfagyott a szerelem
s megfagytak a gyermekeim!
(Bontó fagy)
A fagy, a fagyottság olyasfajta természeti kép, mely az egyén és a közösség dermedtségén túl, az emberi kapcsolatok ellehetetlenülését és az archaikus lelkületű és mitikus képzeletű „régi világ” elmúlását követő korok lényegét: a bosszúállást és a gyűlölködést jeleníti meg.
Hamvas (aki Gulyás tragikus sorsát és költészetét a Csokonaiéval állította párhuzamba,
ebben a hasonlóságban és oppozícióban látva a lényegét), a költő a Bástyák versének
egyik sorát kiemelve világítja meg az egész költészetét. „Megfagyott gyászindulónak nevezte Gulyás Pál a tragikus sorsot, amelyben egy komoly és magas célért küzdő akarat öszszetörik. Így aztán az élet olyanná válik, mint a sűrű fekete gyász. Nem megkövült, mint
ahogy a zene megkövül és épületté válik. Befejezetlen mint épület, és befejezetlen mint
zene. És nem a befejezetlenség válik tragikummá, hanem az, hogy ez az összetörés nem az
első, sőt az összetörés paradigmatikus. Valamely általános sorsban való részesedés ”. 19
Hamvas az összetörést a magyar költői sors paradigmatikus értékű szimbólumának, napjainkig megismétlődő tragikus sorsélményének tartja, melyért nem a rendkívüli tehetség
elpazarlása, nem az életmű befejezetlensége, még csak nem is a sorslehetőségekkel számvetés hiánya okolható. Gulyás Pál egészen közel visz bennünket az összetörés magyarázatához: „a fagynak van csak itt tüze, / egy tűz van itt: a gyűlölet!” (Bontó fagy), „A bosszú
és a gyűlölet fagya / lobog ki az emberek jégszeméből” (Február elején); a bosszú és a gyűlölet a háború előestéjén rendkívüli módon felerősödik, igazi természetét megmutatja, s az
egyénre nézve éppoly halálos méreg és veszedelem, mint a nemzet közösségére.

18

19

„Én értelek, csak te nem értesz. / Meg kell a szívet menteni, / ne nyúljon senki más a vérhez, /
csak a halál istenei” – Én
Hamvas Béla: Gulyás Pál, In: Szarepta, Medio kiadó, Bp. é. n. 395.

2008. május

75

KOVÁCS KRISZTINA

A térbeliség mint az önéletrajzot szervező
tényező Hunyady Sándor Családi album
című regényében

„Hunyady – éppúgy, mint Krúdy – nem sorolható be sehová. Egyszerre urbánus és népi,
nemzeti és nemzetek feletti, erdélyi és alföldi, pesti-polgári…”
(John Lukacs)
„És fedezzük föl megint egyszer Hunyady Sándort!”
(Esterházy Péter)

A publicistaként induló Hunyady próza- és drámaírói tevékenysége és irodalmi felfedezése életének utolsó évtizedéhez köthető.1 Novellisztikájában – amely a mikszáthi anekdotikus hagyományt és a modern nagyvárosi novella ábrázolásmódját egyesíti 2 –, Maupassant-, Maugham-, és Huxley-hatás is kimutatható. 3 Egyik legjobbjaként számon tartott
kisregénye, a Családi album, amely, ahogy Németh Andor fogalmaz, az apához, Bródy
Sándorhoz közeledés, „egy reménytelen szerelem története”.4
Az önéletrajzi regény főhőse izgalmas alaphelyzetből indul, feladata egymással látszólag ellentétben álló elemekből képezni meg identitását. Házasságon kívül született, anyja
nagy műveltségű színésznő, neveltetése mégis szigorúan katolikus szellemben kezdődik.
A kiindulópont Kolozsvár „nyugodt, temperált kisvárosi” légköre,5 a „boldog tudatlanság”6
közege. Ebbe a térbe lép be hatéves korában az apa, akinek a gyermek számára meghatározó és zavaró tulajdonságaivá híres író mivolta és zsidó származása válik. Így az emlé-

1
2
3

4

5
6

Vécsei Irén: Hunyady Sándor. Budapest 1973, 75.
Vécsei 1973, 78.
Halász Gábor: A tigriscsíkos kutya. Nyugat 1938, 363–364, 364; Méliusz József: Kávéházi csevegés manapság. In: Az illúziók kávéháza. Bukarest 1971, 162; Sőtér István: Hunyady Sándor:
A vöröslámpás ház. Válasz 1937, 503–504, 503.
Németh Andor: Kádár Endre: Önbüntetés, Hunyady Sándor: Családi album. Athenaeum. A Toll.
7 (1935) 27–28, 28.
Ligeti Ernő: Hunyady Sándor kolozsvári évei. Jelenkor 5 (1943) 11–12, 11.
Németh 1935, 28.

76

tiszatáj

kező legfontosabb feladata a Ki vagyok? kérdés megválaszolása, 7 az ’én’ megalkotása csak
ezután következhet.
Az emlékezés alakzatai megkívánják, hogy egy bizonyos térbeli hely kapcsán öltsenek
alakot, így gyökerezik az emlékezés a lakott térben.8 A Családi album önéletrajzi szövegében a gyermek narrátor számára ez a tér kezdetben belakhatatlan, a Heidegger által üdvöt
nélkülöző otthontalanságként definiált állapotban van9 A családtagok lakóhelyei kaotikusak, az épületeket és belső tereket az elbeszélő a rendezetlenség felől olvassa. Ez a káosz az
önéletrajzok egyik olyan alapproblémája, amely a személyiség megteremtésének szolgálatába állítható, éppen ezért a környezetnek titokzatos, felfedezésre váró közegként kell
működnie. Az anya szobájáról például a legfontosabb azt megtudnunk, hogy „Toronyban
állt a könyv az íróasztala körül, az ágya előtt.”10
A regény első helyszíne „polgári lakás” a Lipót-körúton, amely „építészeti képtelenség”-ével, eklektikusságával alkalmas terepévé válik az „én” építésének. Ez a különleges
tér a polgári lakásbelső minden attribútumával rendelkezik (ti.: „háztájunk magyaros és
makacsul protestáns jellege”; „arcképek, levélpapírfoszlányok, szalagok, hajfürtök”), a felhalmozásra való törekvés tükröződik, a cél, hogy a tárgyak betöltsék, lezárják a teret.
A bútorokat összezsúfolják, így azok egymást feltételezik egy olyan egységben, melyet nem
annyira a tér, mint inkább az erkölcsi rend hoz létre. A tárgyak érzelmi funkciót hordoznak, antropomorf háziistenekké válnak 11. A Családi albumban az önéletírást általában
strukturáló emlékezés folyamatát a tárgyi világ elemei indítják be: „Miután évszámokra
nehezen emlékszem, úgy is határozom meg bizonyos korszakaimat: …. az év, amikor az
a csíkos ruhám volt”, satöbbi.”. A tárgyiasult emlékezés töredékessége a hitelesség illúzióját
erősíti: („Bútordarabokra, szófoszlányokra emlékeztem vissza, láttam magamat egész kicsinek, fehér pikészoknyában.”). A leírás ilyen felfogása a környezet pontosabb, plasztikusabb leírását teszi lehetővé: „A gang, az udvar mintha valami rettentő virág hajtott volna
ki, teli vércseppes vattadarabokal, gézfoszlánnyal…” A szobák zsúfoltsága a főszereplő számára nyomasztó, a tárgyak autonóm elemekké, önmagukban zárt világgá növekednek.
Elvesztik eredeti céljukat, a szubjektummal való kapcsolatot, 12 éppen ezért a belőlük olvasható történetek az idegenséget jelenítik meg az elbeszélő számára. Az „üres telkek”13
közül kinövő ház a határain kívül nem létező város metaforájává, egy modern Bildungsroman kiindulópontjává válik.
7

8

9

10
11
12
13

Z. Varga Zoltán: Az önéletírás-kutatások néhány elméleti kérdése. Helikon 3 ( 2002) 247–257,
253.
Jan Assmann: A kulturális emlékezet. Írás, emlékezés és politikai identitás a korai magaskultúrákban. Budapest 2004, 39.
Martin Heidegger: A művészet és a tér. In: „…költőien lakozik az ember…” Válogatott írások.
Szerk: Pongrácz T. Budapest–Szeged 1994, 211–217, 214.
Hunyady Sándor: Családi album. Budapest 2000. – A további idézetek is innen.
Jean Baudrillard: A tárgyak rendszere. Budapest 1987, 17–18.
Georg Simmel: A pénz filozófiája. Budapest 2004, 579–580.
A „határsávból” indulás izgalma fogalmazódik meg Szabó Zoltán Szerelmes földrajz című szövegében is: „Ma már tudom, hogy határszélen laktunk. Persze a szónak nem a szokásos, hanem
a társadalmi értelmében: a város és a külváros között, a polgárság és a munkásság között, két
osztály határán. Lakóhelyünk földrajzi helyzete pontos kifejezője volt társadalmi helyzetünknek…”. Szabó Zoltán: Szerelmes földrajz. Budapest 1999, 17.

2008. május

77

Az önéletrajzban résztvevő modern szubjektum számára a jelenlét és távollét distanciája a legfontosabb, ez magyarázza a családtagokkal való kapcsolat különböző térformákban való megjelenését 14. Az apa személyére való állandó reflektálásnak az épületek, szobák nemcsak helyszínei, hanem különböző szocializációs mintákat felkínáló alakzatai is15.
A gyermek narrátor helyszínek közt „keringése”, a folyamatos mozgás előhívja a Foucault
által „mindig rejtező kísérő”-nek nevezett figurát. Az önmagán kívülre kerülő ’én’ vágyódásának azonban itt pontosan megjelölhető alanya van, arcában az apa vonásai ismerhetők fel16. Az önéletrajzi írásműben, James Olney megállapítása szerint, „az én az általa
megalkotott és kivetített metaforák révén fejezi ki önmagát, s magunknak csak ezek révén
lehet róla tudomásunk”. A Családi album terei, épületei olyan univerzumot képeznek,
amelynek „el-sajátításakor” az önéletrajzi szöveg éntrópusai létrejöhetnek17.
A regényt az önéletrajzi narratívára jellemző válságok szervezik,18 a változást mindig
költözés jelenti. A család elszegényedése a Csáky majd a Sólyom utcai, egyre kisebb méretű lakásokat, az anya halála az apához költözést eredményezi. A tér a benne zajló események révén magasztalódik fel (a nagymama halála a közös szobában). A „térben levés”
olyan fontos szövegösszetartó erő, amely a szereplők párbeszédeiben is folyamatosan jelen
van. A főszereplő olvasmányaiban is a helyszínek közötti mozgásra figyel, ezt teszi akkor,
amikor a Vörös és fekete történetét meséli el Molnár Ferencnek.
Az apával való első találkozás után az anya és nőrokonok által teremtett közeget ezen
a ponton már sajátként, biztonságosként érzékelő szubjektum bizonytalanná válik. A helyek
otthonossá tétele az anya által kijelölt út, a gyermek ezt a mintát szeretné követni:
„Mindennek tudta előre a helyét, pedig akkor volt először Velencében.” A korábbi, kulturálisan eklektikusként jellemzett térben az apa megjelenése ugyanolyan képtelenség, mint
a berendezési tárgyak összetétele: „A vendég ott ült a falra függesztett kávébarna honvédattila alatt…” Hasonlóan irracionális környezetként ábrázolja a szöveg az apa lakását: „A lakás bútorait apám maga tervezte. Sárga lakkal befuttatott, masszív formájú, fenyőfa bútorok voltak. Támlátlan székek olyan lábakkal, mint a dór oszlopok.” „…az intim apróságok
teljes hiánya, együttesen nagyon is kopár benyomást keltett. Volt valami üres a lakásban,
valami félbehagyott. Mintha költözködés közben lennénk.”
A katolikus nevelést kapó gyermek számára az apa személye és zsidó származása egyaránt problematikus, elfogadása titkok és traumák felfejtésével jár együtt: „Azonkívül pedig nagyon nevetséges dolog, ha éppen te mondod, hogy „megraktuk a zsidókat”, hiszen te
is zsidó vagy.”19 Az ’én’ azonosságának megerősítésére vállalkozó önéletíró elutasítással
14
15

16

17

18
19

Faragó Kornélia: Térirányok, távolságok. Újvidék 2001, 12.
Ezt az állapotot Dobos István a Puszták népét az idegenség retorikája szempontjából újraolvasó
tanulmányában az „idegenség és az ismerősség közötti hely” tapasztalatának nevezi. Dobos
István: Az idegenség retorikája. (A Puszták népe újraolvasása). In: Antropológia és irodalom.
Szerk.: Biczó G.–Kiss N. Debrecen 2003, 337–347, 341.
Michel Foucault: A kívüliség gondolata. In: Nyelv a végtelenhez. Tanulmányok, előadások, beszélgetések. Szerk.: Sutyák T. Debrecen, 1999, 99–118, 113.
Mekis D. János: Az önéletrajz mintázatai –a magyar irodalmi modernség hagyományában–.
Budapest 2002, 14.
Szávai János: Az önéletírás. Budapest 1978, 81.
Ugyanez a jelenet szerepel hasonlóan identitásképző jelleggel Nádas Péter Évkönyv című szövegében: „Akkor nézzed meg jól, mondta csöndesen, ott van egy zsidó neked, gyűlölheted, nyugod-

78

tiszatáj

próbál védekezni a számára ismeretlen, s ezért idegen kulturális identitásmintákkal szemben20. Ezt a műveletet később az apa is végrehajtja: „Nem volt még itt a keresztény fiam?”
Az apa–fiú kapcsolatot ettől a pillanattól az állandó távolság–közeledés oppozíció jellemzi, mindketten a látható és láthatatlan hasonlóságokat és különbségeket kutatják. Ilyen
azonosulási pontok az öngyilkossági kísérletek: „Szép kis hajlamot örököltél tőlem, barátom!” A Bródy lelkiállapotához közelítés az azonosság legsikeresebb formájának tűnik:
„Valami lelki apály kezdődött bennem. Teljesen céltalannak találtam a létezésemet.”
A térelválasztó elemek kiiktatása, az egy térben alvás olyan fontos identitásképző törekvés, amelyet mindkét szülővel át kell élni. Az anyával való bensőséges kapcsolatot a környezet változása sem módosítja: „Egyetlen szobánk volt, a balatonberényi Hullám-szállóban. Kopár kis szoba deszkapadlóval és savanyú szagú bútorokkal.” Az apához közeledés
viszont csak kis helyeken képzelhető el: „Kellett ez a magány, hogy együtt aludjunk, így
mertem magam lassan gyermekének érezni.” A szülők egymásnak is viszonyítási pontjai,
pillanatnyi állapotuk a fiú fejlődésének fázisairól tájékoztat: „Abban a fokban, ahogyan
apám életkedve, ereje és sikere nőtt, anyám egyre gyöngébb és betegebb lett.” „Apámmal
sűrűn voltam együtt abban az időben. Zajos környezete, kedve, a nagy nyüzsgés, amelyben
élt, pontos ellentéte volt anyám magányának.”
A fiú sikeres stratégiája a térformákból, a helyek működéséből következtető magatartás lesz, az anya halála is csak úgy érthető meg számára, hogy eltűnik a tárgyak közül:
„A szellőzetlen szobákban megrekedt a forróság. Előbb jól elgyötörtem magam annak a gondolatnak szakadatlan ismétlésével, hogy az üres bútorok között sohasem fogom többé
látni anyámat.” Az ismétlődő helyszínek között mozogva az elbeszélő olyan belső térképet
használ, amelynek csomópontjai, elágazásai az énnek felkínált szocializációs minták tényleges határterületei. Visszatérő hely a Rókus kórház, ahol az anya, majd az öngyilkossági
kísérletek után az apa és a fiú is megfordul, és ahova a fiatal Hunyadyt korábbi lakóhelyeit
érintő útvonalon (!) szállítják: „Visszaemlékeztem a régi szituációra. És megint átéltem annak a helyzetnek a szenvedését, ahogy az anyám halála idején voltam.”
Az apával való összeköltözés színtere a köztük lévő hierarchikus viszonynak megfelelően rendezi el a bérlakás terét, a tárgyak a kettejük között működő viszonyrendszer kifejezésére szolgálnak: „A konyha mellett egy kiskamrában volt a vaságyam… És összes fehérneműm is elfért egy székre téve.” Ezen az állapoton a későbbi térfoglalás, az egy szobába kerülés („kifli alakban, a kifli alakú díványon”) változtat majd. A közös szoba olyan
lotmani értelemben vett „varázslatos hely”, amelynek normális állapota változásainak
folytonossága21, és ahol végül mégis elrendeződnek a dolgok: „És lassan, félénken, mintha
elektromos huzalt szereltek volna föl kettőnk közé, érezni kezdtem, mennyire hozzája tartozom, mennyire fogom szeretni. Nappal, ha láttam, ha szólt hozzám, mindig megzavart
valami.” Az elkülönülés ebben a pillanatban találkozássá válik22, az újabb elszakadások és
közeledések történetét azonban csak Bródy halála zárhatja le.

20
21

22

tan. Azóta nézem, ki vagyok én. Azóta gondolkodom, hogy mit állíthatok másokról és önmagamról.”. Nádas Péter: Évkönyv. Pécs 2000, 65.
Dobos István: Az én színrevitele. Önéletírás a XX. századi magyar irodalomban. Budapest 2005, 24.
Jurij Lotman: A művészi tér problémája Gogol prózájában. In: Kultúra, szöveg, narráció. Szerk:
Kovács Á.–V. Gilbert E. Pécs 1994, 119–185, 141.
Maurice Blanchot: Az irodalmi tér. Budapest 2005, 18.

2008. május

79

A szöveg néhány tere „átmeneti” vagy „veszélyes hely23”-ként működik, melyek kezdetben félelmetesek, a szabályok elsajátításával azonban már birtokba vehetők (pl.: kolozsvári színház leírása). Az ilyen típusú helyszíneken az elbeszélő az önazonosság megváltozásához vezető határátlépés állapotában alkothatja újra az elbeszélt ént 24. Szakrális, felfedezésre váró, az otthonosság élményét nyújtó térként tételeződik viszont a kávéház:
„Hatalmas akvárium volt a béke New York-ja… Lent, a mély vízben25 felállított karambolasztalokon Hock János biliárdozott feketekávé-időben. […] Az evés élvezetének megnemesedett szertartását fejezte ki a zajtalan, szinte templomi hangulat…”
A táj és az élet metonimikus kapcsolata az önéletrajzi szövegek gyakori összetevője.
A helyszín a tárgyalt regényben modern tér, ahol az énközpontúság és a külvilág ábrázolása
egységet alkot. A tér kelléke az ’én’-t övező dologi világ, az a fizikai környezet, mely az emberhez támaszként és hordozójaként tartozik. Mivel az önéletrajz elsősorban térbeli metaforában gondolkodik a szubjektumról, az ’én’ helyzetének megértése leginkább bizonyos
helyeken és tereken belül lehetséges. Igaz ez annak ellenére, hogy a kanonizálódott önéletrajzok legfontosabb eszközüknek a temporalitást tekintik. 26 A Családi album szövegében az önéletrajzi elbeszélő személyes visszaemlékezésében hozza létre identitását oly
módon, hogy a szubjektum változó állapotai különböző tudatokat kifejező nyelvi világok
helyett különböző helyek összeütközéseiben mutatkoznak meg27.
Az önéletrajzi tér a hitelesség, ellenőrizhetőség elemeiből képződik, a Családi album
szövegében a referenciális összetevők nagy hangsúlyt kapnak. Mindenki saját nevén szerepel, az események, helyszínek ellenőrizhetőségük által teremtik meg az önéletrajzi szövegtől konvencionálisan elvárható őszinteség feltételét. Az írás cselekvésként való értelmezését igazolja, hogy benne Hunyady-novellák alaptörténetei ismerhetők fel. Az ’én’
megképzésének igényét a szubjektum először a beépítetlen terekben, a külvilág és az enteriőrök kaotikusságában érzékeli. Az emlékezés aktusát a mentális tér és a tárgyi világ töredékessége hitelesíti, az ebben való tájékozódáshoz a térképolvasás metaforájának használata szükséges. A térkép használatára a költözések köré szerveződő folyamatos mozgás
miatt is szükség van. Az én megalkotásához a vizsgált szövegben a térépítés és -felszámolás alakzatai egyaránt működtethetők.

23

24
25

26

27

Niedermüller Péter: A város és a városi kultúra: Antropológiai megközelítés. In: „Jelbeszéd az
életünk”. A szimbolizáció története és kutatásának módszerei. I. Szerk.: Kapitány Á.–Kapitány G.
Budapest 1995, 555–565, 560.
Dobos 2005, 14.
A „mély víz” kifejezés nemcsak a metaforikus „akvárium” részeként kap jelentést, a Newyork
kávéház tánc– és biliárdtermének közkedvelt elnevezéséről van szó. Deréky, Pál: Die Kafehausliteratur in Budapest (1890–1940). In: Literarische Kaffeehäuser. Kaffeehausliteraten. Szerk.:
Rössner, M. Bécs–Köln–Weimar 1999, 151–173, 157.
Mekis 2002, 122; Szávai 1978, 84; Assmann 2004, 39; Séllei Nóra: Tükröm, tükröm… Írónők
önéletrajzai a 20. század elejéről. Debrecen 2001, 117–118.
Dobos 2005, 20.

Kritika

A Darvasi-válogatott

Darvasi Lászlótól – a prózaírót a magyar irodalomban igazán kanonizáló nagyregény, a Könnymutatványosok legendája után hat évvel a kanonizációs sor újabb fontos lépéseként – megjelent a pálya első szakaszát bemutató novellaválogatás. A kötet címét egy, benne szereplő novella
megfordításaként is lehet olvasni: A világ legboldogabb
zenekara, a címadó novella: A világ legszomorúbb zenekara. S a cím lehetséges játékai nem csak ennyiből állnak,
hiszen az eredeti novellacím az első németül megjelenő
válogatott novelláskötet kötetcíme is volt. A magyar válogatáskötet címe ennek az inverze. A világgal összekapcsolt
birtokviszony egy szuperlatívusszal megfejelve a Darvasipróza egyes részeinek jellegzetességeként is leírható. E legeket sugalló című válogatás mégis csupán azokból a kötetekből válogat, melyek a Darvasi-próza kezdeteihez kapMagvető Kiadó
csolódnak. A legendás első kötetek, melyekből egy erős
Budapest, 2005
válogatást tartalmaz a régi-új novelláskötet a kilencvenes
372 oldal, 2490 Ft
évek kisprózáit tartalmazzák, melyek által ismertté vált
Darvasi neve. Tehát A veinhageni rózsabokrok (1993),
A Borgognoni-féle szomorúság (1994), A Kleofás-képregény (1995), Szerelmem, Dumumba elvtársnő (1998) című kötetek néhány darabját kaphatja kézbe az olvasó e válogatás révén. Az a tény, hogy a kilencvenes években még a Jelenkor Kiadó gondozásában
megjelenő kötetek ma már elérhetetlenek, mindenképpen indokolttá tesz egy újabb kiadást. A létrejött kötet nem újrakiadás a közben kiadót is váltott írótól, hanem válogatás,
mégpedig két névvel is jegyzett összeállítás, hisz a szerző ugyan Darvasi László, a kötetet
Csuhai István válogatta és szerkesztette. Fel is tehető a kérdés: Kié ez a könyv? Egy,
a szerzői önértelmezéseket és önrendelkezéseket is az életmű részének tekintő olvasót
meglephet e tény, hogy a szerző átengedi a válogatás munkáját másnak. Így egy Csuhaiféle Darvasi-olvasat kerül az olvasó kezébe. Csuhai István pályáján nem szokatlan dolog ez
a társszerzői szerep, hisz volt beszélgetőtárs Csorba Győző oldalán, esszékötetet Hévízi
Ottóval közösen jelentetett meg, s szerkesztőként a Jelenkornál és az Élet és Irodalomnál
szerzett tapasztalatot. Nem tudni, hogy kiadói, szerzői vagy szerkesztői döntés eredményeképpen koncentrál a válogatás csupán a kilencvenes évek fent említett négy kötetére,
s nem foglalkozik a két korábbi 1991-es Horger Antal Párisban című verseskötettel és az
1992-es A portugálok című már prózákat is tartalmazó kötettel sem. Ugyanígy nem részei
a válogatásnak a szintén a kilencvenes években Szív Ernő néven megjelentetett tárcakötetek sem (A vonal alatt. 1994., Hogyan csábítsuk el a könyvtáros kisasszonyt. 1997.)
A kilencvenes éveket a már említett regény zárja, majd két tematikusnak mondható kötet

2008. május

81

következik, a Szerezni egy nőt – háborús novellák című novelláskötet 2000-ben és A lojangi kutyavadászok – kínai novellák 2002-ben már a Magvető Kiadó gondozásában, ezek
sem részei a válogatásnak.
A talán leglegendásabb, A veinhageni rózsabokrok című kötetnek bő fele szerepel
a válogatásban, a tizenegy novellát tartalmazó kötet hét szövege került a válogatás első részébe. Kimaradt az összeállításból Az első mese, A bolond gyerekek, Pistuka és A Vakk
Bek. Az összesen tizennyolc novellát tartalmazó válogatáskötet első blokkja nagyrészt
A veinhageni rózsabokrok kötet novelláira épül, de a szerkesztő jó érzékkel sorolta e novellák közé a válogatásban utolsó kötetként szereplő Szerelmem, Dumumba elvtársnő című
kötet három novelláját is: a Zuhanás, Stern úr és Stammer úr São Paulóban című novellákat. A válogatáskötet első novelláinak világa több ponton hordoz közös vonásokat, melyek egyben a kezdeti Darvasi-próza markáns ismertetőjegyei is egyben. A kopasz, fiatal
fiú alakja, egyes szám első személyű narrátora az első Darvasi által megtalált narrátori
hangként definiálódik a többszöri visszatérések által. A veinhageni rózsabokrok, A hegyen, a Kutuzov unokája és a Kalaf áriája így egymás mellett olvasva egy erősen korlátozott tudású és illetőségű narrátort mutatnak, akinek egészen szoros kapcsolata van még
a természettel, saját testével, viszont az emberi társadalomban többféle szempontból is periférián él. Ennek a nem eredendő, hanem egy baleset során fellépő periférikus és kiszolgáltatott pozíciónak egy másik megjelenési formája olvasható a Zuhanásban, mely már
a válogatás által érintett utolsó kötetből való, tematikailag és poétikailag vitathatatlanul
párja a kopasz fiút beszéltető novelláknak. A csecsemőszerűen kiszolgáltatottá váló apanovella a fiú-novellák inverze, ahol már nem a beavatódások, a továbbélés hogyanja a tét,
hanem a hányattatás és egy lehetséges vég megtalálása. A hiányokból épülő és a veszteségekkel szembesülő kétféle mentalitás kerül egymás mellé a válogatás által, s hozza létre
e kötet egyik legerősebb pillanatát. A Kalaf áriája a több generációs hagyományátadást is
tematizálja már a bűn értelmezésének újabb kontextusát hozva létre. A válogatáskötet az
olvasáskor létrejövő első blokkja erőteljesen megalapozza a Darvasi-novellisztika történetként való olvashatóságát.
A Stern úr és Stammer úr São Paulóban a fiú- és apa-novellák után, újra a Dumumba
elvtársnő című kötetből egy-egy időskori problémával foglalkoznak. A leépülés, az öncsalás, a struktúrák feloldódása bár életkorhoz is köthető témák, mégis itt, ebben a válogatásban a fiú-novellák párhuzamaként is olvashatók. Mindkettőben másképp tematizálódik
a beszéd, a nyelv problémája, mely már a fiú-novelláknak is visszatérő témája volt.
A witembergi kőtörők és az azt követő két novella újra A veinhageni rózsabokrok kötet darabjai. A witembergi kőtörők újra a fiú-novellák alaphelyzetét idézi, de itt sokkal inkább a folytonosság, folytathatóság, a hagyományátadás lehetségességén van a hangsúly.
A következő két novellában A Kékszalag történetben és A világ legszomorúbb zenekarában a Darvasi-novellisztika egy másik sajátossága a titok és a hiány történetszervező ereje
kerül a középpontba.
A Borgognoni-féle szomorúság című kötet, melynek a négy, a kilencvenes években
megjelent kötet közül a legproblematikusabb volt a recepciója, csupán egy novellával van
képviselve a válogatásban, a Koller, a férj című szöveggel, mely a Magyar novellák című
ciklus harmadik darabja eredeti helyén. E ciklus darabjai közül valóban ez az egyik kiemelkedő szöveg, a szerkesztő választásába az is közrejátszhatott, hogy a recepció is kitün-

82

tiszatáj

tetett figyelmet tanúsított e szöveg iránt (Szilasi László: Jánoskám, egyetlenem – mégis
oly sokféle. In: Hárs Endre–Szilasi László: Lassú olvasás. 1996.) A kötet másik ciklusa,
a Történetek Olvasókönyve rövidprózákat tartalmaz A portugálok című kötethez hasonlóan. A válogatás ezeket a rövidprózai darabokat nem emeli a kötetbe, s ezzel a gesztussal
valamelyest a kánonon kívülre utalja az recepció szempontjából is nehezen olvasható szövegeket. (Hasonló a helyzet Garaczi László Nincs alvás című kötetének hasonló műfajú
szövegeivel vagy Hajnóczy Péter rövidprózájával.)
A Kleofás-képregény című kötet öt szöveget tartalmaz, melyekből egy novella A müttenheimi szörny különös históriája, egy elbeszélés A fuldai Kékvízesés, s egy majdnem
kisregény méretű szöveg A Zord Apa, avagy a Werner-lány hiteles története kerül eredeti
sorrendjüket is megtartva a válogatásba. A krimi mint történetszervező elem mindhárom
írásban fontos szerepet tölt be, a már a fiú-novellákban is meglévő enigmatikusság itt egyegy bűnügy keretein belül kap rendkívül izgalmas, helyenként szövevényes formát. A Zord
Apa, avagy a Werner-lány hiteles története a stilisztikai és műfaji játékoknak is teret enged, azt viszont sajnálni lehet, hogy Mosolygós Mici képeslapjainak képei, az első kiadás
korabeli szegedi képeslapjai a válogatáskötetből kimaradtak.
A Magyar novellák alcímként visszatér a Szerelmem, Dumumba elvtársnő kötet alcímeként is, s e cím minden bizonnyal nem lehet független Mészöly Miklós Magyar novella című írásától sem. A válogatás utolsó blokkját e kötet négy novellája alkotja: A brazilok labdája, Kerítésen innen és túl, El Qahira, Szerelmem, Dumumba elvtársnő. E novellákban már egy egészen másképp beszélő Darvasi-hang szólal meg, mely az ötvenes
évek Magyarországáról és 56-ról beszél keserédes humorral.
A válogatás, az összerendezés, az egymás mellé illesztés, a sorrend, ahogy ez e rövid
bemutatásból is kiderül nem elsősorban kronológiai szempontokat követett, s ez nagyban
támogatja a válogatás történetté olvasását is. A válogatott novelláskötet a pálya egy részéről olyan történetet beszél el, melyben a mesétől és a legendától eljutunk a történelem
újra legendák alapjául szolgáló történeteihez. Márton László 2000-ben A veinhageni rózsabokrokra visszatekintve ír a Darvasi-próza működésével kapcsolatban a „mintha – de
mégsem – de mégis” üzemmódról. A válogatáskötet olvastán az olvasónak hasonló tapasztalata jön létre a jól ismert, ám ebben a sorrendben még nem olvasott, s mégis valahogy másképp összeálló szövegeket olvasva, s egyre nagyobb várakozással tekint a készülő
regény, a Virágzabálók folyóiratokban olvasható fejezetei után a szerző által összeillesztett műre.

Urbanik Tímea

2008. május

83

Ami van
S ZAKONYI KÁROLY KÖNYVE KAPCSÁN


Szakonyi Károly novelláskötete, az Ami nincs az emlékezés
könyve. Ez így talán túlságosan kategorikus kijelentésnek
tűnik, és önmagában, természetesen, nem is fedi a valóságot. Mégis: a kötet egyik leginkább lényeges meghatározója
az emlékezés, amely ebben az esetben (is) voltaképpen
egyfajta írói attitűd. A címadó történet, az Ami nincs például ezekkel a szavakkal kezdődik: „A padlóra emlékszem
(…)”, s a második bekezdés első mondatában így hangzik
a folytatás: „Napfényre emlékszem…” – de számos egyéb
helyet idézhetnénk annak bizonyítékául, hogy az emlékezés
az író számára egyike a legfontosabb létállapotoknak. Szakonyi Károly vélhetően úgy érzi: az, hogy valamit átélünk,
önmagában még kevés. Akkor válik igazán a részünkké,
amikor emlékezünk rá, amikor újra átéljük, megéljük, véglegesen magunkba olvasztjuk, hiszen nem véletlen, hogy
ugyanarra az eseményre minden érintett másképpen emlékszik: mindenki magára szabja az emlék alapanyagát, s a
Stádium Kiadó
maga képére teremti újjá az emlékben. Később pedig már
Budapest, 2005
nem maga az esemény, de annak (eme újjáteremtett, saját
104 oldal, 2800 Ft
képre szabott) emléke él tovább az emlékezőben (és ez sem
feltétlenül változatlanul) – s ez az emlék lehet, hogy hasonlít a valamikori objektív eseményre, de az sem kivételes eset, ha alig-alig fedezhetők fel
analógiák. Azonban ebben az esetben sem beszélhetünk a valóság elferdítéséről, füllentésről, vagy félrevezetésről. Egyszerűen arról van szó, hogy így működik az emberi emlékezet.
Az Ami nincs szerzője (valamiféle műfaj-meghatározás gyanánt) az egyberostált hét
történetet változatoknak nevezi – és lehetnek ezek akár az emlékezés változatai is, utóvégre valamennyi középpontjában egy idősödő férfi áll, illetőleg az idősödő férfival együtt
élő (vagy az idősödő férfi minden gondolatába beleégett) saját múltja: „régi képek bukkannak fel a csendben, mondatok keringenek a fejében, mert élnek, akik éltek. Mindnyájan élnek, mondja nekik gondolatban, amíg én élek, éltek ti is, bárha elköltöztetek, bárha
nem láthatunk benneteket többé. Visszatértek a csillagok közül, találkozhattok egymással
általam, újra és újra együtt lehessünk mindannyian. Élnek a házak, a tájak, az utak, a fák,
élnek a mezők…” – olvasható A kert címet viselő változat első részében. Mert valójában
nem is hét, csak hat írás alkotja a kötetet, hiszen az idézett A kert első része a novellafüzér
3., a második része pedig az 5. darabja. – Már ennyiből sejthető, hogy a kötet nagyon szi-

84

tiszatáj

gorú szerkesztési elvek mentén készült, amint azt a felelős szerkesztő, Kárpáti Kamil is kiemeli.
Igaz, nem mondok sokat ezzel, tekintettel arra, hogy Szakonyi Károlyra köztudottan
jellemző a pontos szerkezet. (Miért is volna ezúttal másként?) Miként a hangulat-meghatározó, invokációs szerepű bevezető történetek sem idegenek tőle, amelyek általában tipográfiájukban is elkülönülnek a szöveg többi részétől, amennyiben kurzívan szedettek.
Az Ami nincs is ilyen felütéssel kezdődik, s egy hasonló (az író életművében szintén jellegzetes), afféle utóhangnak tekinthető rövid történettel ér véget. Mind a nyitó, mind a záró
írásban központi szerep jut a tengernek, s még inkább a szerelemnek és a halálnak, ahogyan az egész kötetet átszövi ez a két alapvető létező: a szerelem és a halál. Ezek a keretnovellák szimbolikusan foglalják össze a közöttük elhelyezkedő változatokat, ezáltal úgy
tartoznak hozzájuk, hogy egyben kívül is kerülnek köreiken.
A keretnovellákon belüli novellafüzér öt elbeszélésének élén az Heloïse áll: Abélard és
Heloïse történetének modernkori parafrázisa. Ezt követi A kert első része, majd az aranymetszésben A festmény. A kert második része után a címadó novella olvasható, végül az
utóhang. A szerkesztés zsenialitásához azonban nem csupán a kötet belbecse, de a külcsín
is hozzátartozik: a védőborítón A hölgy unikornissal (La Damme à la Licorne) című középkori faliszőnyeg látható, amely művészeti alkotás főszerepet játszik az Heloïse című
változatban, s amelynek központi figurája egy szőke hölgy, amint A festmény festményének központi alakja is egy „szőke hajfürtű nő”, végül egy szőke nő okoz megrendítő változást az elbeszélő életében a címadó történetben is. A kohéziót tovább erősíti a szereplők
hasonlósága, sőt: azonossága. A keretnovellák kivételével ugyanis valamennyi változat főszereplője egy idős férfi, aki a páros számú darabokban (Heloïse, A festmény, Ami nincs)
szerelmes lesz egy nálánál harminc évvel fiatalabb, szőke, dekoratív nőbe, a páratlan számúakban (A kert I., II.) pedig az emlékezésről és a halálról elmélkedik. Akár azt is állíthatjuk, hogy A kert első és második részén kívüli három történet valójában egy élmény,
háromféle emlékké feloldva.
Megkapó hangulatú írások állnak össze a legfontosabb gondolati szálakra (szerelem,
elmúlás, emlékezés) fölfűzve és a hihetetlenül precíz szerkezetnek köszönhetően egységes
egésszé formáltan az Ami nincs című kötet lapjain. Az öregség, a számadás, a számvetés
könyve ez. A befogadásé. A befogadás eszköze pedig az emlékezés. Az emlékezés által fogadja be és fogadja el a múltat a szerző. Az Ami nincs voltaképpen ugyanis azt veszi számba,
ami van. Ami megmarad. S hasonló eredményre jut, mint Ottlik Géza: minden megvan.
Minden, ami fontos, az emlékek által a részünkké vált, belénk épült, elszakíthatatlanul,
kiirthatatlanul. Tehát: van, szemben a halállal, amely a nincs. „…a halál semmi, gondolja,
a SEMMI a halál, nincs ott se lárma, se csönd, se békétlenség, se béke. A semmi van. Helyesebben a semmi sincs, mert a semmi az semmi, és ha semmi, akkor semmi sincs…”
Bölcsesség árad a sorokból, mi több: emelkedettség. Az Heloïse-ban például ott a szerelem igazi nagyszerűsége: akár egy ember is elég hozzá, azaz nem kell feltétlenül beteljesülnie ahhoz, hogy örökérvényű és teljes legyen, talán még az sem feltétlenül szükséges,
hogy viszonzásra találjon. Igaz, Albert és Helén szerelme rövid időre beteljesedik a történetben, ám nem teljesedhet ki: az életkorbeli és egyéb különbségek miatt el kell válniuk
egymástól. Albert azonban mégis teljes(ség)ként éli meg Helén iránt érzett szerelmét az
elválást követően is. A címadó darabban ugyanakkor már az ideig-óráig történő (hagyo-

2008. május

85

mányos, tehát elsősorban fizikai értelemben vett) beteljesedése sem adatik meg a szerelemnek, mégis egy magasabb, szellemi-lelki síkon elérkezik a katarzis. Ilyen értelemben
tehát ami nincs, az a hagyományos értelemben vett beteljesülés. Ami van, az pedig egy
magasabb rendű kiteljesedés. „…betöltött a tudat, hogy létezik, itt él valahol a városban,
ezen a világon, ebben az éjszakában, és találkozásunk óta, ha nem tudom sem nevét, sem
címét, s ha alig tudok róla valamit, egymáshoz tartozunk, mert emlékeinkbe immár bevésődtünk mindörökre.” – Ebből az idézetből kitűnik, minek tekinti a szerző az emlékeket: örökkévalónak, szemben a „valóságos” események mulandóságával. S ami (többek
között) mesteri ebben a novellában (miképpen az egész kötetben), az az, ahogyan Szakonyi Károly egy pillanatra sem válik érzelgőssé, miközben ingoványos talajon lépked…
Egy nagyszerű író nagyszerű műve az Ami nincs című novellafüzér. Olyan kötet, amely
hiányozna, ha nem lenne, s végtelen örömmel tölti el olvasóját azáltal, hogy van. És emlékezni lehet rá. (Szakonyi Károly: Ami nincs. Stádium, Budapest, 2005.)

Bene Zoltán

86

tiszatáj

A te(nye)remnyi konyha olvasatai
M IKLÓS P ÉTER: ÁLLANDÓAN


Miklós Pétert, az Állandóan című verseskötet fiatal szerzőjét sokan vallástörténészként, levéltári szorgos tudorként
ismerik. Ám Péter 2005-ben egy vallomásos jellegű, személyes hangvételű verseskötettel jelentkezett. A kötet borítóján látható fakapu elindítja az olvasóban azt az asszociációs láncot, mely összekapcsolja a kapu állandó cselekvéssorát a nyitás, belépés, becsukás aktusát (a kapu magántörténelmét), illetve az Állandóan kötetcím által sugallt
folytonosságot, egyfajta öröklétet. Tovább gyűrűzik e lánc,
ha a Hátulról kapom fejezetcímhez érünk, mely az első egységet foglalja össze. Az Engemet, a Születésnap, a Mono,
lóg fejezetcímek a kötet leginkább személyes indíttatású verseit foglalják egységbe. A „hátulról kapás” gesztusa ez.
Bába és Társai Kiadó
Szeged, 2005
95 oldal, 700 Ft

Tudunk egymásról, mint öröm és bánat
Enyém a mult és az övék a jelen.
Verset irunk – ők fogják ceruzámat
s én érzem őket és emlékezem

Miklós Péter is az elődök tudatában, a múlt kultúrkincsében rejlőnek gondolja ihletforrását. Egyúttal az emlékképek „pillanatnyi valóságos jelenei”-nek elhagyására (szövegszerűen ajtó mögött hagyására) szólítja fel olvasóját a költő úgy, hogy eközben a „mutasd meg magad magad” kijelentéssel erősíti, hogy minden bennünk van, bennünk rejlik,
s ilyesformán belőlünk is jön.
A Citrom című versben írja Miklós Péter:
„Lépked a lépcsőn lefelé, hátulról kapom
el, csak egy pillanat…”
A kötet sortörései nem vegytiszta, egynemű alkotói eljárásról tanúskodnak, az érte lmezés sokféleségét Miklós Péter olvasóira bízza akképp, hogy kategóriahasználatának,
nyelvjátékainak s modorának hála meglehetősen személyes, vallomásos hangvételű költeményekkel tölti meg kötetét. Fiatal férfiúhoz méltón a párkapcsolati viszályok, a nőügyek szerves részei a költészetének. Modern jelképek és szimbólumok köntösében jelenik
meg a NŐ. Szélvédő lehet női arc, esőcsepp a könnycsepp. Hasonlatként a tabla Americana mint egyértelmű rájátszás a Péter gyermekkorát idéző Americana csokira. Az archaikus szóalakok, a régi jelképek az emlékkönyvbe írás módját és formáját idézik, míg az idegen nyelvekben eredeztethető jövevényszavak kiejtés szerinti írásmódja is megfér egymás

2008. május

87

mellett pl. az „ektivitzni” szó forradalmi írásképével. Fenti ékes példák mellett fontos
megemlítenünk Miklós Péter költői eszközeinek nélkülözhetetlen elemét, a mesterien variált zárójelhasználatot, mely új értelmezési lehetőségek tucatjait nyitja meg. Összetartozó
szóalakok tagjai, elő- és utóképzők rejlenek a zárójelek között. Az írásjel-variációkat viszont olykor a következetlen használat jellemzi. E következetlenség abban ölt testet, hogy
a „te(nye)remnyi konyhája…” te(nye)remnyi versbéli szóalakja két egymással merőben
össze nem egyeztethető, zavart keltő méretbéli különbséget jelöl, s erre több szöveghelyen
található kísérteties egyezés.
A kötet nőképe, nőábrázolása a legtöbb esetben negatív festéssel ábrázol. A szeretett
nő, a kedves léte vagy nemléte a Jadviga párnájához hasonlóan üresen álló párnák képében jelenik meg Miklós Péter szimbólumrendszerében. Hasonlatok, költői képek alkalmazása helyett a továbbiakban katonai terminusokkal juttatja kifejezésre a szexualitás fogalomkörébe tartozó dolgok megnevezését. Például a „lábak közti keskeny lőrés” fogalmával
helyettesítve a női nemiszervet, arra új, sajátos fogalmat bevezetve.
A mindennapok aktualitásai is a kötet szerves részeit képezik. Ha első pillantásra csak
a verscímeket nézzük végig, találkozhatunk Távolodó téllel, Babgulyással, Bizonyítékkal,
Juhász Gyula álmatlanságával s Ismerkedő (t)esttel is a Közvélemény, kutatás mellett.
Ha Juhász Gyula álmatlanságáról ír, intertextuálisan is megidézi őt. A nagy barna pók, az
Anna örök, a kárhozat és bátor boldogság szavak, szószerkezetek mind Juhász Gyula költői szótárának elemei, s a szerző kölcsön is veszi őket Juhász Gyula álmatlan című alkotásában. Miklós Péter második kötetével sajátos hangvételű költészetet teremtett. Egyéni
beszédmódja nem követ ma oly divatos (trendi) irányvonalakat, allűröktől mentes, tiszta
stílus és hangvétel jellemzi.
Végezetül a kötet borítóinak mesteri koncepcióját nevezném meg. A fedlap keretet alkot a hátlappal, mivel utóbbi a fedlapon lévő fakapu kulcsát rejtheti, azt sugallva ezzel,
hogy a verseskötet végére érve beléphetünk az állandóságot szimbolizáló fakapunk mögött
rejlő világba, Miklós Péter zárt világába…

Zelena András

88

tiszatáj

Csetri Lajos megújuló jelenléte
C SETRI LAJOS: A MATHUS (VÁLOGATOTT TANULMÁNYOK I–II.)


Az Amathus címen kiadott, szép kiállítású, kétkötetes tanulmánygyűjtemény Csetri Lajos életművének posztumusz öszszefoglalása két, életében megjelent monográfiája mellett.
A Zentai Mária és Szajbély Mihály által összeállított válogatás világosan áttekinthető rendben mutatja be Csetri Lajos
munkásságának fő vonulatait. Az első kötetben a nyelvkérdéssel, a nyelvújítással és Kazinczyval kapcsolatos tanulmányok kaptak helyet, míg a másodikban két fő szövegcsoport, a műelemzések és az eszmetörténeti jellegűnek tekinthető írások. A Függelékben (ahogy a szerkesztők megjegyzik: életrajz helyett) az a Csetri Lajossal halála előtt egy évvel készült beszélgetés szerepel, amelyben részletesen szól
életének sorsfordulatairól. A kötetet mutatók egészítik ki,
s megemlítendő, hogy a tanulmányok jegyzetapparátusai is
kiegészültek (Dávid Péter munkájának köszönhetően) a taL'Harmattan Kiadó
nulmányok megírása óta megjelent kritikai kiadások és a felBudapest, 2007
használt idegen nyelvű művek újabban elkészült fordításai260 oldal, 2200 Ft
nak könyvészeti adataival. A sajtó alá rendezés egésze gondos és alapos, jólesően állapítható meg, hogy a „szegedi iskola” méltóképpen adta közre a „mester” hagyatékát (ahogy az egyébként nyilván várható
is volt).
Mintegy harminc év termését reprezentálják a tanulmányok, az 1960-as évek legvégétől az 1990-es évek legvégéig. Ilyenkor óhatatlanul felmerül a kérdés, hogy ez a hosszú
időintervallum vajon mennyire hagyta rajta bélyegét a tanulmányokon. Mennyire írják
felül a szövegek egymást, s mennyi az érvényességük újabb tíz év elteltével? Egybeolvasva
a két kötetet, azt a jó harminc évnyi távlatot, szinte meglepő, hogy a kétségtelenül észrevehető változások mellett is milyen alapvető szemléleti egység jellemzi Csetri Lajos munkáit. Nem valamiféle elvont elméleti keret következetes érvényesítésére kell gondolnunk,
hanem a kérdésfeltevések és a válaszkeresés eredetiségére és mélységére. Ahogy az európai irodalom és gondolkodás tágas horizontjával összekötötte irodalmunk különféle jelenségeit és szövegeit, ahogy a különféle elméleti megfontolásokkal szembesülve kiformálta
a saját útját. Munkái egészét jellemzi ugyanis az az alapállás, amelyet mintegy mellékesen
fogalmazott meg kritikatörténeti monográfiája egy helyén:
„Egy tudományos munka csak két eljárásmód között válogathat tárgyának megítélésében, ha történeti vagy irodalomtörténeti témát dolgoz fel: vagy elfogadja a saját korában
adott tudományban uralkodó irányzatok valamelyikének szemléletét […] vagy, számításba

2008. május

89

véve saját kora tudományos divatjainak változandóságát, s némi szkepszissel fogadva eredményeiket, inkább arra törekszik, hogy a vizsgált kor jelenségeit saját koruk korszerűségi
mércéjén igyekezzék lemérni és minősíteni, amennyire lehetséges, historizáló objektivitással, egyúttal azonban beleérző és értő hermeneutikával próbálja feltárni logikáját és
összefüggésrendszerét. Jómagam nem kötelezem le magam egyik módszer mellett sem, de
bevallom, hogy ez utóbbi számomra a legrokonszenvesebb, s ezért, amennyire lehet, elsősorban ezzel szeretnék élni.” (Egység és különbözőség? Bp. 1990., 115.)
A tanulmányok egységesen a 18–19. század tágan vett fordulójára esnek, ezen az időszakon csak a két Vörösmarty-verselemzés esik kívül. Jól látható sűrűsödési pontot képez
a tanulmányok sorában a két monográfia tárgyköre: Berzsenyi, valamint a nyelvkérdés.
Mind a két kötet szövegcsoportjai között találunk ezekhez a témákhoz kötődő dolgozatokat. Csetri Lajos Berzsenyi-kötete (Nem sokaság hanem lélek, Bp. 1986) az 1808-as ciklus
vizsgálatára vállalkozott, s ebből kiindulva alapvetően átrajzolta a költői portrét. Ez azért
volt különös jelentőségű, mert nyilvánvalóvá tette a fejlődéstörténeti pályakép tarthatatlanságát azáltal, hogy megmutatta a kritikai kiadásban és a sajtó alá rendező monográfiájában található időrend fikció voltát. A jelen kötetben újraközölt tanulmányok és elemzések
jól mutatják a koncepció formálódásának fázisait is. Tíz évvel monográfiája megjelenése
előtt még a Merényi-féle kronologizálásra hivatkozik egyetértően Amathus-elemzésében
(II. 98.), miközben azonban már ott található a Berzsenyi-életmű egyik kulcsversének tartott költeményről kialakított koncepciójának sok vonása is, amelyek jórészt átkerültek
a monográfia vonatkozó fejezetébe.
Még alaposabban vizsgálható e formálódási folyamat a nyelvkérdést és Kazinczy szerepét vizsgáló tanulmányok sorában. Jól látszanak a hangsúlyok áthelyeződései, amelyek
persze időnként a tanulmányok sajátos céljából is következnek. Eltérő okokból, de külön
is kiemelnék e tanulmányok közül kettőt. A Kazinczy nyelvújításának német vonatkozásai című azért érdemel megkülönböztetett figyelmet, mert most először olvasható magyar
nyelven. Ez ugyanis eredetileg németül készült és jelent meg (1987-ben), a hagyatékban
azonban megvolt a magyar változat is. A viszonylag terjedelmes tanulmány a kritikatörténeti monográfia formálódásának végső szakaszához köthető, összefoglalja annak számos
fő tézisét a nyelvújításra és Kazinczy szerepére nézve, a német irodalom és eszmetörténet
összefüggéseibe ágyazottan. Elemzései korrigálják az irodalomtudomány kazinczyánus elfogultságait, kimutatván, hogy nyelvszemlélete a korszerű és avult elemek sajátos ele gyeként értelmezhető, hogy ortológus és neológus fogalompárja nem fogadható el a haladás és maradiság analogonjaként, hogy újítási törekvései egy viszonylag merev és hierarchizált retorikai-poétikai rendszert nyilvánítanak meg.
A másik tanulmány, amit kiemelnék, A magyar nyelvújítás kora irodalomszemléletének nyelvfilozófiai alapjairól című, szinte kismonográfia méretű dolgozat, amely először
a nagyjelentőségű 1974-es Irodalom és felvilágosodás kötetben jelent meg. Ez volt az első
igazi „nagy dobás” Csetri Lajos részéről e témakörben, hatása a kritikatörténeti monográfiát jóval megelőzően kibontakozott a szakirodalomban. Ugyanakkor nem csak a későbbi
koncepció megalapozását láthatjuk ebben. A gondolatmenet távlatai által sok más belátás
megfogalmazódott itt, amelyek kiaknázása ma is aktuális lehet. Különösen ilyennek tekinthetjük a különböző európai nyelvfilozófiai áramlatok elkülönítését, amely rész nem is
tud teljes mértékben szervülni a dolgozat magyar vonatkozású második feléhez. E tanul-

90

tiszatáj

mány újraolvasása ékesen bizonyítja, hogy a későbbi eredmények tükrében sem haszontalan a korábbi gondolati stációk lenyomataival való szembesülés. Mindezt a tanulmánykötet egészére érvényes tanulságként is megfogalmazhatjuk.
Csetri Lajos most lenne nyolcvanéves. Már hét éve nincs közöttünk. Tanulmányainak
válogatott gyűjteménye azonban megújítja szellemi jelenlétét a szakmai közvéleményben,
annak tágabb köreiben is.

Debreczeni Attila

2008. május

91

Nem egy per
K ABDEBÓ LÓRÁNT : S ZABÓ LŐRINC „ PERE”


Nem kérdés, hogyha ma valaki Magyarországon Szabó Lőrinc életével és műveivel szeretne foglalkozni, akkor megkerülhetetlen Kabdebó Lóránt neve és munkássága a téma
kapcsán.
Legutóbb 2006-ban látott napvilágot az akkor 70 éves
Kabdebó tollából két újabb könyv, de csak az Argumentum
Kiadó gondozásában megjelent Szabó Lőrinc „pere” foglalkozik kizárólag Szabóval, ami egyúttal válaszként is szolgál
Kabdebó egyik tanítványának „jó értelemben provokáló”
levelére. Ez – ahogy a címben megjelenő idézőjel is mutatja – nem egy meghatározott perre utal, hanem sokkal
inkább a 20. század egyik legkiemelkedőbb költőjének életútját keresztező akadályokra, félreértésekre, félreolvasásokra, és ezen akadályok leküzdésére, illetve kihatásaira
Szabó Lőrinc életére és munkásságára. Többek közt ezért
Argumentum Kiadó
– és persze a strukturáltsága miatt – hangsúlyozza a szerző,
Budapest, 2006
hogy a cím lehetne akár Egy Szabó Lőrinc nevű ember
530 oldal, 3200 Ft
életrajza a nácizmus és a bolsevizmus korszakában is.
Nem csoda, hogy Kabdebó, aki szinte egész pályáját
a költő életének, életművének szentelte, több helyen önmagát ismétli, hiszen – ahogy az
Előhangban is írja – a könyve „nem időrendi, hanem tematikai csoportosításban vezeti
végig Szabó Lőrinc… vélekedéseinek alakulását”. Mindazonáltal nem csupán e művön belül találhatunk ismétlődéseket, hanem az elmúlt hosszú évtizedekben megírt, összegyűjtött és sajtó alá rendezett monográfiák, szövegkiadványok stb. részletei is gyakran fellelhetők. E tematikus elrendezésnek több előnye is van. Az egyik, például, hogy képet kapunk arról is, mennyire zsúfolt volt Szabó Lőrinc életének egy-egy szakasza, a másik pedig, hogy ezzel a metódussal a költővel és a költő körül lezajlott eseményekről külön-külön
is tiszta képet kapunk.
A különböző fejezetek tematikái ugyanakkor egy kérdés köré csoportosulnak: Antiszemita és/vagy náciszimpatizáns volt-e Szabó Lőrinc, és írt-e verset Hitlerhez (ahogy azt
Hajdu Mariann is kérdezte Kabdebótól)? Erre keresi a – bevallottan elfogult – szerző
a választ a Szabó Lőrinc „pere” lapjain. A mű végére a kérdés, amely sokkal árnyaltabb annál, semmint hogy egyszerűen igennel vagy nemmel lehessen felelni rá (ezért is született
meg a magyarázat ebben a formában), úgy tűnik, tisztázódik. Ehhez azonban számba kell
venni azokat a pontokat, történéseket, kijelentéseket, amik Szabó Lőrinc életét és munkásságát nagyban befolyásolták az 1920-as évek közepétől kezdődően. Így természetesen

92

tiszatáj

magyarázatot kapunk a Vezér című vers keletkezéséről és utóéletéről, valamint az ezzel
kapcsolatos vádaskodások okáról. De szó esik még a költő katonaéletéről, előadó útjairól
és németországi tudósításairól. Ezen kívül finn és angol kapcsolatairól is értesülünk, illetve bepillantást nyerünk a kirgiz költővel, Temirkul Umetolival a háború alatt bombázott Pest romjai között született barátságába. Ő volt az, aki segített a Szabó Lőrinccel
együtt meghúzódott embereknek átvészelni a nehéz időszakot, és egyben szellemi partnere lett a magyar költőnek. Továbbá, természetesen – hiszen megkerülhetetlen e kérdésben – a vészkorszakbeli, zsidóságot nagyban érintő szerepvállalásáról, arról, hogy segített
akár kérés nélkül is a származásuk miatt bajba jutott ismerősökön. Így tehát gyakorlatilag
a kezdetektől áttekintést kapunk Szabó Lőrinc pályájáról, meghurcoltatásairól, és arról,
a komorabb időszakról az éltében, amikor a fordításokba menekült, egészen az idillt jelentő
hévízi napokig. Ami persze mégsem lehetett a felhőtlen boldogság helyszíne, hiszen áthatja a család egzisztenciális problémái miatti aggodalom, azonban Vékesné Korzáti Erzsébet háromnapos látogatása boldog élményeket ad a költőnek. Éppen ezért rengeteg
szonett született e helyen, amiknek sokszor a kockás füzetbe írt, kéziratos verzióinak
fénymásolatát látjuk viszont e könyv lapjain.
Ahogy Szabó Lőrinc többször átírta a verseit (különösen a koraiakat), elég, ha pl. a „perben” említett, és nagy vihart kavart Vezér című vers két, e műben is leközölt változatára
gondolunk (l. Egy vers vágóasztala c. fejezet), úgy Kabdebó könyvében is megfigyelhető
a különböző tematikákat tárgyalva bizonyos fejezetek újraírása, helyenként említés szintjén,
helyenként kiegészítve, vagy szó szerint ismételve a már megírt, megélt dolgokat, amihez
a Szabó-kutató szóbeli és írott emlékezéseket is segítségül hívott.
Éppen az efféle, gyakran megjelenő inter- és metatext-kommunikáció miatt támad
olyan érzése helyenként az embernek, hogy sokkal inkább egy primer szövegekből Kabdebó által szerkesztett művet olvas, semmint egy új tanulmányt. Különösen igaz ez a középpontba állított, 1945-ös igazoltatási eljárásokról készült jegyzőkönyvek, napló- és levélrészletek által lejegyzett és közreadott fejezetre. Ezekből a dokumentumokból kiderül, miféle paródiák, gúnyversek céltáblájává vált Szabó, valamint, hogy ezek milyen pszichikai
és szellemi nyomást gyakoroltak rá. Ugyanakkor az igaz barátok aggódó leveleiből is kapunk egy csokrot, akik mind egytől egyig szeretetükről és segítő támogatásukról (tanúvallomásukról) biztosítják a költőt. Az ilyesfajta reminiszcenciának hátránya lehet, hogy sokszor úgy érezheti az ember – aki jártas Kabdebó munkáiban –, hogy egy újraolvas egy korábban már befejezett művet.
Ugyanakkor tény, hogy ezelőtt soha senki nem rendezte ily módon sajtó alá ezeket
a szövegeket, illetve nyilvánvaló, hogy a szerző célja is az volt, hogy ezek a szövegek mondják el helyette, amit lehet. Ezzel a megoldással pedig azt az érzést kelti az olvasóban, hogy
ő is részese a 60-80 évvel ezelőtti történéseknek, mintha egy napló- vagy levélregény lapjain kalandozna végig az egyes fejezetek közben. E tények – amiket pontosan az elfogultsága miatt hagyott Kabdebó maga helyett beszélni – felsorolásával, összegyűjtésével és leközlésével minden egyes ember, aki kezébe veszi ezt a könyvet, lehetőséget kap arra, hogy
saját maga eldönthesse, mit gondoljon Szabó Lőrinc életpályájáról, amiről nem csak kortársai, de a magyar irodalomtörténészek is sokat vitatkoztak.
Az idézett dokumentumokkal – amiket, ha nem magyarul íródtak, eredeti nyelven is
megtalálunk e mű lapjain – Szabó Lőrinc lélekrajzáról is képet fest Kabdebó, illetve arról,

2008. május

93

hogy – akár napok alatt – hogyan változott a költő világlátása és az emberekhez való viszonya. Különösen igaz ez a második világháborút követő igazoltatási eljárások idejére,
amikor is Szabó nem mindig hitt abban, hogy tisztázzák a nevét, hiszen nem csupán mellette tanúskodtak a beidézett személyek.
Ezzel a könyvvel Kabdebó Lóránt mintha összegezné az eddigi Szabó Lőrinccel kapcsolatos munkáit egy újabb vezérfonal mentén, ami ezúttal – nem (elsősorban) a költő
irodalmi munkásságára koncentrálódik, hanem – az életrajzi adatokra vonatkozó kutatások eredményeire támaszkodik. Ezzel pedig a huszadik század közepi zűrzavaros idők miatt szenvedő, „individuális” verseket publikáló költő hányattatott sorsáról ad tájékoztatást
olvasóinak.
Bátran kijelenthető, hogy a Szabó Lőrinc „pere” kiváló forrásanyagként szolgálja majd
az újabb kutatásokat, illetve hasznos ismeretterjesztő azok számára, akik újonnan érdeklődnek a költő életútja iránt.

Markó István

94

tiszatáj

Egy eltűnt korszak nyomában
S ZŐKE GYÖRGY (1935–2008) TANÁRUNK EMLÉKEZETE


Nehéz helyzetben vagyok, amikor Szőke György tanárom pedagógusi és szakmai-tudósi
portréját az emlékezés révén szeretném megidézni. Időközben ugyanis az emlékező tanítványok lassan tanári pályájuk végéhez közelednek, s így az emlékező méltatásból törvényszerűen lesz kettős számvetés.
Miben rejlett Szőke György tanári munkájának hosszú távon ható produktivitása? Hiszen egykori tanítványai, a pályautak különbözősége ellenére mindvégig az orosz irodalom
és kultúra tanításának és népszerűsítésének elkötelezett hívei maradtak, az időközben bekövetkezett történelmi sorsfordulók és kulturális korszakváltások ellenére is. Ennek legfőbb magyarázatát ma, több évtized távlatából az 1960–70-es években Szőke György szegedi egyetemen tartott legendás műelemző szemináriumainak pedagógiai módszerében
látom. Itt nem elegendő csak arról szólni, hogy ezek a műelemzések milyen élményi erővel
hatottak a hallgatókra, hogyan avatták be őket Puskin és Lermontov költészetének titkaiba, Tolsztoj és Dosztojevszkij prózájának világába, hogyan vonták be egy életre a tanítványokat az orosz irodalom és az orosz nyelv bűvkörébe. Szőke György mint tanár képes
volt megérinteni és mozgásba hozni a hallgató tudatában, a közvetlen élményi befogadáson túl a műalkotások értelmezéséhez szükséges gondolati alakzatokat. Bár tanítási módszere az irodalmi műalkotások formavilága iránti kifinomult érzékenységről tanúskodott,
az elemzett művek forma- és jelentésszerkezetében az alkotói tudat működésének és az
adott kulturális korszak törvényszerűségeinek lenyomatát is felfedeztette hallgatóival.
Elemzési módszerében egyszerre volt jelen a kifogástalan esztétikai ízléssel rendelkező filológus és a „léleklátó” pszichológus intuíciója. Irodalmi szemináriumai azért hatottak
különös vonzerővel a hallgatóságra, mert nem csupán a művek jelentésszerkezetét tárta
fel (emlékezzünk Tolsztoj Anna Karenina című regényének elemzésére, ahol a két párhuzamosan futó elbeszélő vonulat közti kontrapunktikus megfeleléseket és motivikus
egybecsengéseket elemezte hallgatóival), hanem a szerkezet tartópillérét képező írói élményvilágot és művészi világképet is a kor nagy összefüggéseibe ágyazta.
Ez a nagy művészi érzékenységgel és pedagógiai intuícióval alkalmazott módszer nem
csupán a műelemzés gyakorlatára terjedt ki, hanem a közös elemző és értelmező munkában résztvevő hallgatókra is, akiknek szellemi igényeit és szakmai fejlődését tanárunk
ugyanolyan „műértéssel” határozta meg, akárcsak az elemzett irodalmi alkotásokat. Szőke
György mint tanár képes volt meglátni az irodalmilag műveletlen vagy félművelt hallgatóiban a majdan kibontakozó szellemi irányt. E tanári módszernek köszönhetően az egykori szemináriumok nem csupán a tanítványok szellemi fejlődésére, de személyiségük és
sorsuk alakulására is jelentős hatást gyakoroltak.
Szőke György irodalmi szemináriumai nem egyszerűen ismereteket közvetítettek az
orosz irodalomról, hanem képesek voltak megragadni a befogadói tudatban azokat a csí-

2008. május

95

raformákat, amelyekből az önmagát értelmező és felépítő emberi személyiség kisarjad.
A személyiség önértelmezése és felépítése kettős irányban zajlott és hatott: a műalkotás és
az írói életmű irányában, valamint a műelemző és értelmező tanítvány személyiségfejlődésének irányában. A tanítványokból lett tanárok, a hajdani szemináriumok felidézése nyomán fájdalmasan látják a manapság divatos irodalomtanítási és műelemzési gyakorlat
gyötrő hiányosságát: miközben az egzakt elemzési módszerek gazdag kínálata és az irodalomelméleti ismeretek tömkelege zúdul a hallgatóra, a kapott ismereteket gyakran nem
képesek személyiségfejlődésük folyamatába integrálni.
Azoknak az egykori tanítványoknak, akik az orosz irodalom elkötelezett művelői lettek, s a hajdani szemináriumi témákból szakdolgozatot vagy doktori disszertációt írtak, az
a megtiszteltetés is kijutott, hogy témájukhoz Szőke György házi könyvtárából kölcsönözhettek szakirodalmat. A Nyúl utcai „könyvtárszobában” az orosz klasszikusok sorozatkiadványai (a „Biblioteka poeta” sorozat sötétkék borítóba öltöztetett darabjai) és az orosz
irodalomtudomány nagyjainak munkái (a téglavörös színű „Az orosz esztétikai gondolkodás története dokumentumokban” sorozat kötetei) álltak a polcokon, melyeket a tanítványok megbabonázva vettek kézbe. Akkor még nem ismerték fel, hogy a kitűnő filológiai
ízléssel válogatott könyvtár egyben tulajdonosa szakmai életútjának térképét és szellemi
életrajzának történetét is jelképezi. Ezt is később, az orosz irodalmi olvasmányaikból tudták meg. Oszip Mandelstam Idők zúgása c. önéletrajzi prózájának Könyvszekrény c. fejezete arról vall, hogy egy könyvtár elrendezése a föld geológiai rétegződéséhez hasonlít, és
egy könyvespolc keresztmetszete egy egész nemzedék, s benne az ember lelki keresztmetszetét adja. Szőke György tanárunk könyvespolcain álló könyvek később újabb metamorfózison mentek át, tárgyi valóságból szellemi valósággá váltak, mivel a bennük foglalt
gondolatok megelevenedtek a közös szemináriumok és a személyes konzultációk során.
Ha ma felidézzük ezeket a konzultációkat és szemináriumokat, belátjuk, hogy tanárunk
legfőbb ereje a párbeszédre való készségben, a meghallgatás képességében volt. A feltett
kérdésekből a hallgató biztosan tudhatta, hogy a tanár elevenen követi gondolatmenetét,
nem tévelyedhet el, szellemi vezetője ügyeli a lépteit. Az ajánlott könyvek egyben útjelzőül
is szolgáltak a tanítványok szellemi és emberi fejlődésében. 1964-ben, amikor Mihail Bahtyin műveit Magyarországon csak a beavatott kevesek ismerték, Szőke György a „Dosztojevszkij poétikájának kérdései” c. monográfiát adta kezünkbe. Ezek az olvasmányélmények a fa lombozatához hasonlóan kiterebélyesedtek, a tanítványi és baráti körhöz tartozó
irodalmárok közül néhányan Bahtyin műveinek legavatottabb fordítójává váltak Magyarországon.
Az 1960–70-es években a szegedi egyetemen friss szelek fújtak. Ezekben az években
a fővárosi tudományos élet számos tekintélyes alakja volt „lejáró professzor”, és számos
olyan fiatal oktató kezdte akkoriban pályafutását, akikből később iskolaalapító tudós lett.
Az Orosz Nyelv és Irodalom Tanszék élére Szőke György került, és a tanszék régi tanárai
mellé a hajdani tanítványokból toborzott új oktatókat. A munkatársak kiválasztásában
nem külső szempontok vezérelték, nem mérlegelte előre, hogy a fiatal kollégák vajon igazolják-e majd a bizalmát, képesek lesznek-e jelentős tudományos pályát befutni. Más elvek alapján választott, amelyeket akkor magunk sem értettünk igazán. A pedagógusi intuíció irányította, biztos érzékkel választotta ki azokat, akiket nem a karriervágy, hanem
a belső elkötelezettség fűzött a szakmához.

96

tiszatáj

Szőke György az 1970-es években vezette be a közös műelemző szakszemináriumokat,
ahol egy kiválasztott művet (Tolsztoj és Dosztojevszkij regényeit, Puskin, Lermontov, Anna
Ahmatova és Mandelstam verseit) több oktató elemzett és értelmezett párhuzamosan,
más-más szempontból a hallgatói nyilvánosság előtt. Ezekben az években az Orosz Tanszék irodalmi munkaközösségének életét (Fejér Ádám, Baróti Tibor, Szalma Natália, Harmat Márta, Bagi Ibolya, Szőke Katalin, Dukkon Ágnes) az egymás sorsa iránti baráti érdeklődés és a folytonos szakmai-szellemi párbeszéd szelleme hatotta át. A közös szemináriumokat egyszerre jellemezte a felfokozott vita heve és az egymás iránti tolerancia. Az
Orosz Filológiai Tanszéken zajló, közös műelemző szemináriumoknak az egész karon híre
ment. A tanszéki előszoba zsúfolásig megtelt érdeklődő hallgatókkal és a társtanszékekről
érkező fiatal oktatókkal. Talán túlzás nélkül állíthatjuk, hogy ez volt a Szegedi Orosz
Nyelvi és Irodalmi Tanszék történetének az „aranykora”. Az 1970–80-as években a tanszék a kar legrangosabb oktatói és tudományos műhelyei közé tartozott, szellemi vonzereje nem csupán az orosz szakos hallgatókra és kollegákra terjedt ki, hanem a modern
filológiai tanszékek hallgatóira és oktatói karára is. A szakma történetében bizonyára
mérlegre kerül majd, hogy „jó hírünk és nevünk” megteremtésében mekkora szerepe volt
a tanszék akkori vezetőjének, Szőke Györgynek.
Szőke György mindenekelőtt tanár volt, aki személyesen és személyével hatott, s bár míves tanulmányokkal gazdagította az orosz és a magyar költészeti kutatásokat, működésének
fő területe és eszköze a szóbeliség volt. A tudományos minősítés mai rendszere már alig ismeri el a megismerésnek ezt a módozatát. A szóbeliség lassan illegalitásba kényszerülő tudománnyá válik. A Szegedi Egyetemen az 1960-as, 70-es, 80-as évek a szóbeli tudományosság „virágkorát” jelentették: Szauder József, Hajdú Péter, Halász Előd, Horváth István Károly, Bodnár Ferenc, Ilia Mihály, Kovács Sándor Iván, Tamás Attila és még sok más kitűnő tanár alkotta azt a virtuális kört, amelynek tagjai közé tartozott Szőke György tanárunk
is. Ennek a körnek a tagjai, anélkül képeztek szellemi közösséget, hogy „hivatalos formát”
adtak volna tevékenységüknek. Ez a virtuális szellemi közösség, mint ahogy a kultúra virágzó korszakaiban lenni szokott, később, a tanítványok emlékezetében jön létre és él tovább, létezése mégis valóságos, mert emlékezetünk (énünk) szerves részévé vált
Szőke György a szegedi egyetemen egy szabadabb szellemiség hírnöke volt, műveltségével és tanári személyiségével az igazi európai kultúrát közvetítette.
Most, amikor Tanárunktól búcsút kell vennünk, a hajdani tanítványok ugyanazt a fájdalmat érzik. Tudjuk, hogy Szőke György távozásával egy egész korszaktól veszünk búcsút, a szegedi évek szellemi forrongásának időszakától, a szolidaritásra és a toleranciára
épülő egykori közös munkától, az ifjúságunktól. A sok gond mellett talán némi örömet is
okoztunk azzal a Távozónak, hogy továbbvittük és munkánkban kamatoztattuk szellemi
örökségét, s ezzel talán sikerül átörökítenünk valami maradandót a bennünket követő
nemzedékeknek.

Han Anna

A Tiszatáj tervezett könyvheti kiadványai
A június 5 és 9 között megrendezendő 79. Ünnepi Könyvhéten kiadónk a következő könyvekkel vesz részt:
Baka István művei 4-5. (Műfordítások 1-2.)
Báger Gusztáv: Míg leírom, felébredek (versek)
Kiss László: Árnyas utcai szép napok (novellák)
Tandori Dezső: Kalandos Angliák (három regény)
Simai Mihály: Titkos testvériség (versek)
*
Megjelent Hollósi Zsolt Gregor József operaénekesről írt
emlékkötete. Az exkluzív képes album kapható a könyvesboltokban vagy postaköltség nélkül megrendelhető
a szerző honlapján: www.hollosizsolt.hu
*
A Szlovákiai Magyar Írók Társasága március 28-án konferenciát, folyóirattalálkozót szervezett Révkomáromban a Nyugat megjelenésének századik évfordulója alkalmából. A Selye János Egyetemen rendezett tanácskozáson lapunkat
Olasz Sándor főszerkesztő képviselte.
Júniusi számunk tartalmából
KERESZTEZŐDÉSEK ÉS ÁTFEDÉSEK
Csomópontok, perifériák, köztes terek a horvát, a szerb
és a szlovén irodalomban
Danilo Kiš, Danijel Dragojević, Miroslav Josić Višnjić, Mirko Kovač,
Dubravka Oraić Tolić, Pavao Pavličić, Jovan Zivlak, Slobodan Novak,
Branko Čegec, Delimir Rešicki, Petar Milošević, Goran Tribuson,
Vojislav Despotov, Goran Rem, Miran Štuhec, Tomaž Šalamun,
Krešimir Bagić írása
Thomka Beáta, Bányai János, Balázs Attila, Fried István,
Balázs Attila, Faragó Kornélia, Losoncz Alpár, Milosevits Péter,
Lukács István tanulmánya

Ára: 450 Ft
Előfizetőknek: 400 Ft

nka

Nemzeti Kulturális Alap

9 7 7 0 13 3 1 1 6 0 0 8

0 8005

