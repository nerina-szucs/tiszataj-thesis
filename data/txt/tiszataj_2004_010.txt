tiszatáj
5 8.

É V F O L Y A M

450 éve született
Balassi Bálint
(Lászlóffy Aladár,
Nagy Gáspár verse,
Fazekas Sándor,
.. Gömöri György,
°tvös Péter, Pap Balázs,
Szilasi László,
Tőzsér Árpád,
Vadai István írása)

Gergely Ágnes,
Kukorelly Endre,
Marsall László verse
V örös

László 70 éves

(Monostori Imre írása)

Diákmelléklet:
Alföldy Jenő
Weöres Sándorról

Hogy eddig is éltem
ki-ki csudálja"

1 0
1

1

2004. október

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
i
a Nemzeti Kulturális Örökség Minisztériuma
rff
Nemzeti Kulturális Alapprogram
f|psl|pl||g
ü *
támogatásával.
í
i
í

NI M/I'll KI I II R.ÚLS ORÚKSÍX.
MINISZTÉRUMA

Felelős kiadó: Tiszatáj Alapítvány.
* AuS
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési I r o d á ban (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
1 1 9 9 1 1 0 2 - 0 2 1 0 2 7 9 9 - 0 0 0 0 0 0 0 0 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LV I II . ÉVFOLYAM, 10. SZÁM
2004. OKTÓBER

„HOGY EDDIG IS ÉLTEM KI-KI CSUDÁLJA”
(450 éve született Balassi Bálint)
NAGY GÁSPÁR: Visszhangzó lépcsők egy eleven Balassiszoborhoz ....................................................................

3

LÁSZLÓFFY ALADÁR: Balassa sírja .......................................

5

TŐZSÉR ÁRPÁD: A drámaköltő Balassi Bálint 450. születésnapjára ....................................................................

6

GÖMÖRI GYÖRGY: Balassi Bálint és Sebastian Grabowiecki Báthori Istvánról .............................................

15

BALASSI BÁLINT: Hymni tres ad Sacrosanctam Trinitatem

21

ÖTVÖS PÉTER–SZILASI LÁSZLÓ–VADAI ISTVÁN: Balassi Bálint: Hymni tres ad Sacrosanctam Trinitatem (Három himnusz a legszentebb Háromsághoz) ...............

25

PAP BALÁZS: Az akrosztichonok és az első harminchárom

44

FAZEKAS SÁNDOR: „Úgy jó, ahogy van”? (Versciklusok
a Balassi-kódexben) ....................................................

53

GERGELY ÁGNES: Az elszabadult hóeke ..............................

60

BÁNKI ÉVA: A Gellért-legenda (Részlet) ............................

61

KUKORELLY ENDRE: Samunadrág .......................................

69

KARÁCSONY ZSOLT: A tánc enciklopédiája (fél-kilometrik)

72

MARSALL LÁSZLÓ: Jelentés egy bontásra ítélt házról; Az
idő kutyái; Szájalás egy verstöredékkel.......................

79

Vörös László 70 éves
MONOSTORI IMRE: Szigorúan ellenőrzött mondataink ......

83

KRITIKA
MÁRKUS BÉLA: Sajgó mókaberci (Csiki László: A szótolvaj) ..............................................................................

88

HUBA MÁRK: Nyelvi kondikció (Parti Nagy Lajos: Grafitnesz) ............................................................................

97

REISINGER JÁNOS: Néma jeladás (Simai Mihály: jel/ölhetetlen jel/ölhető) ......................................................... 101
MŰVÉSZET
TANDI LAJOS: A képíró öröksége (Hatvanéves lenne Zoltánfy István) ................................................................ 106

Szerkesztői asztal ............................................. a belső borítón

ILLUSZTRÁCIÓ
BALASSI-KIADÁSOK a 17. századból a 14., 24., 43., 52., 82.,
87. és a 96. oldalon
ZOLTÁNFY ISTVÁN alkotásai a 106. és a 111. oldalon

DIÁKMELLÉKLET
ALFÖLDY JENŐ: Egy hajdani-örök nő – ma
(Weöres Sándor: Psyché)

„Hogy eddig is éltem ki-ki csudálja”
(450

ÉVE SZÜLETETT

BALASSI BÁLINT)

NAGY GÁSPÁR

Visszhangzó lépcsők
egy eleven Balassi-szoborhoz
Némely dallamomban
súgásod ahol van
te nyitottad meg számat
Énekem legvégül
majd veled is békül
tizenhatodik század!
Láttam ifjan én már
nemzetem mint rontják
szakadatlan pörökkel
Minden ékességit
földig lerombolják
veretik az törökkel
Dúlásra jött hordák
mindig megóhajtják
szűzeknek szép seregit
Viszik Drinápolyig
gyalázzák napestig
rajtuk vajon ki segít?!
Vannak aztán bévül
fajtámnak „díszéül”
pogánynál pogányabbak
Elöntött a posvány
vélük hadakozván
förtelmes utálatban
Bűnben hentergésem
reménytelenségben
láttam magam már holtan

4

tiszatáj
Szívemnek balzsamát
homályban keresvén
magamat kaszaboltam
Bánkódván eleget
pokolra szánt lelkem
bocsánatért elhoztam
Hogy bűnöm oldoznád
merészeltem hozzád
folyamodni imákkal
Messzi zsoltárokbúl
gyakorta kicsordul
könnye Dávid királynak
Ezért lobogómon
zsoltáros hárfája
életemet kimondja
Kardom tükörére
envérem is csordult
édes hazámnak gondja
De nem véres szablya
nem is szemek rabja
volnék Balassi Bálint
Zólyomnak szülötte
világnak űzöttje
bátran elédbe áll itt:
Lelkemet akartad
szívemet facsartad
testemet megrongáltad
Legyen akaratod
sorsom záróköve
lelkem immár tenálad
Legszebb dallamomban
zúgásod ahol van
te nyitottad meg számat
Énekem legvégül
veled is megbékül
tizenhatodik század!

2004. október

5

LÁSZLÓFFY ALADÁR

Balassa sírja
Ó, sok vad s madár gyomra...
Emlékeztet a gyomra.
Pedig holmi poéta.
Megjelölte a kréta.
Még folttalan a dolmány.
Mit parancsol a kormány?
Mint zsoldos, gyilkos, tolvaj.
Elindulni a tollal.
A nemzetközi késik.
Eljut a rohamkésig.
A karmazsin világít.
Ki Ábel volt, már Dávid.
Túl meredek a bástya.
A fátum aláásta.
Amire kardot rántunk.
Átlőve már a lábunk.
Tántorgó táncot lejt ő.
A haza melyik lejtő?
Fektetik lazarettbe.
Hány csillapítót vett be?
Már harmadnapja ordít.
És zsoltárokat fordít.
Ki látta, ki hallotta?
Melyik tábor halottja?
Miféle halott, kérem?
Fénylik, mint most vert érem.
És vihetik a dombra.
Hol sok vad s madár gyomra...

6

tiszatáj

TŐZSÉR ÁRPÁD

A drámaköltő Balassi Bálint
450. születésnapjára
A négyes számjeggyel végződő esztendők nálunk mindig kettős Balassi-évfordulók is: ki
ne tudná, hogy az első par excellence, nem társadalmi-történelmi, hanem nyelvi-formai és
egzisztenciális indíttatású költőnk 1554-ben született és 1594-ben halt meg.
Az idei, a 2004-es év azonban nem egyszerű Balassi-évfordulókat nyújt: október 20-án
450 éve lesz, hogy a nagy poéta megszületett, május 30-án pedig 410 éve volt, hogy meghalt. Kerek jubileumok kínálják tehát megint az alkalmat, hogy a kivételes költői életmű
kihívásaira fokozott mértékben odafigyeljünk.
Balassi Bálintra persze kerek évfordulók nélkül is eléggé odafigyel az írótársadalom és
az olvasóközönség. Ő talán az egyetlen olyan alakja az irodalmi régiségünknek, akiről
a szakma rendszeresen konferenciákat rendez, nevét intézmények, irodalmi díjak viselik,
verseit modern igricek éneklik, hivatásos és amatőr versmondók szavalják.
S mégis! Ha a könyveket megtöltő Balassi-bibliográfiát tanulmányozzuk, legalább egy
szempontból joggal lehet hiányérzetünk: a drámaíró Balassiról alig néhány alaposabb tanulmány szól.
S többnyire abban a néhányban is van valami meg nem fogalmazott csalódottság.
Mintha a drámaíró Balassi ázsiója 1958-ig, a Szép magyar Comoedia teljes szövegének a megismeréséig nagyobb lett volna, mint utána, mintha a szakma többet várt volna
az 1958-ig lappangó műtől!
Nem, nincs az leírva sehol, hogy a drámaíró Balassi halványabb tehetség lett volna,
mint a költő Balassi, de az a tény, hogy a drámája iránt megnyilvánuló érdeklődés a költészetének a kultuszához viszonyítva szinte elenyésző, hogy a Comoediának új, mai színpadi
bemutatója szinte elképzelhetetlen, s az a nyílt aláértékelés, amellyel a kutatók a Comoedia-fordító/szerző Balassi forrásszövegét, az olasz Amarillit általában kezelik [talán az
Amarilli címére mondva el mindazt, amit a Comoediáról akarnának elmondani, valahogy
úgy, hogy Balassi módosításai, betoldásai mindenhol kitűnőek, s az egész Comoedia is
sokkal jobb lehetne, de a „színtelen” (Eckhardt Sándor) forrásszöveg lehúzza] – nos
mindez, azt hiszem, jelez valamit.
Az alábbiakban a Szép magyar Comoedia és a forrásszövege drámai és költői értékeiről lesz szó, arról, hogy a nagyon is tudatosan dolgozó, s feltehetően a kor más pásztordrámáit is ismerő Balassi miért éppen Cristoforo Casteletti Amarillijét választotta ki magyarításra, s végül arról, hogy a Comoedia külön drámai műként, de Balassi költői életművének a szerves részeként is értékelhető.

*

2004. október

7

A teljes Comoedia első és máig legalaposabb kutatója, Eckhardt Sándor jelenti ki az
Amarilliről, hogy az „… egy másodrangú olasz pásztorjáték…”.1 Amadeo di Francesco,
aki az Amarilli, illetve a Comoedia problematikájának könyvterjedelmű monográfiát
szentelt, részben megerősíti Eckhardt véleményét: „… Balassi Bálint a pásztorjáték-műfajnak egy – az irodalomtörténetben perifériára szorult – termékével került kapcsolatba”.2 S egyúttal tagadja, hogy a költő a művet tudatosan választotta ki fordításra: „Balassi találkozása Casteletti pásztorjátékával… véletlenszerű lehetett, nem pedig tudatos
erőfeszítés, irodalmi tájékozódás gyümölcse”.3
Az Amarilli esztétikai értékeiről később ejtünk szót. Szóljunk itt most Balassi választásának „véletlenszerűségéről”, esetleg tudatosságáról.
Közvetlen bizonyítékunk természetesen sem az előbbire, sem az utóbbira nincsen,
éppúgy csak feltételezhetjük az egyiket, mint a másikat. De ha meggondoljuk, hogy Balassi
mennyire otthon volt az olasz irodalomban, hogy mi mindent ismer belőle, mennyit fordít, s az antik Propertiustól, Ovidiustól Petrarcán keresztül a szintén olaszországi, de újlatinul író Marullusig és Angerianusig mennyi közvetlen olasz hatás mutatható ki a verseiből4, akkor nehezen tudjuk elképzelni, hogy az olasz pásztorjáték-irodalomból éppen
csak az egyetlen Amarillivel „találkozott” volna (s az is csak a véletlen műve lett volna),
s nem ismerte például Torquato Tasso Aminta című művét.
Ez utóbbi verses pásztordráma ugyanis a XVI. század világirodalmában a műfaj legismertebb darabja, s szinte a kor valamennyi hasonló műfajú alkotásának az archetípusa.
Balassi Comoediája azonban nemcsak ilyen alapon hozható összefüggésbe vele.
Ismert, hogy a magyar Comoedia, olasz mintájától eltérően, lendületes, színes prózában írt ajánlással („Az erdéli nagyságos és nemes asszonyoknak”5), tartalom-ismertetéssel és Prologussal kezdődik, s hogy ez az utóbbi (mármint a Prologus) tulajdonképpen
nem más, mint egy sajátos komédia-elmélet és a szerelem hatalmának a dicsérete. Arra
azonban az Amarilli és a Comoedia kapcsolatát kutató szakemberek már kevésbé figyeltek
föl, hogy a szerelemnek mint irodalmi témának ez az elméleti fogantatású apológiája az
Amarilliből teljességgel hiányzik (nemcsak prológusként, hanem a corpusból is), Tasso
Amintája viszont (rendszerint a Kar vagy a bölcs Elpinus szájába adva a szöveget) léptennyomon él vele. S a Balassi-féle szerelem-istenítés meglepően emlékeztet Tasso hasonló
jellegű szövegeire.
Pars pro toto hasonlítsuk össze az Ajánlás és a Prologus néhány sorát az Aminta ötödik felvonásának az első soraival.

1

2

3
4
5

Eckhardt Sándor: Balassi Bálint Szép magyar komédiája. In: Balassi-tanulmányok, Akadémia,
1972. 380.
A „színtelen“ jelzőt lásd ugyanott, 379.
Amadeo di Francesco: A pásztorjáték szerepe Balassi Bálint költői fejlődésében, Akadémia,
1979. 2.
I. m. 13.
Vö.: Eckhardt Sándor: Balassi Bálint irodalmi mintái. In: i. m. 172–253.
Balassi Bálint műveit, szövegeit a következő kiadásból idézem: Balassi Bálint összes versei, Szép
magyar Comoediája és levelezése. Szépirodalmi Könyvkiadó, 1968.

8

tiszatáj

Comoedia:
„Vegye Kegyelmetek is jó néven (mármint a Comoediát, T. Á.)… mikor az Világbíró
szerelemnek győzhetetlen nagy hatalmát érzitek magatokon…”. „Tudom, mit mondnak
az szapora szűvek ellenem, tudni illik, hogy… ezekkel csak botránkozást csinálok…”. Pedig: „Az szerelem… az ifjú embernek gyakorta sok jóknak oka… erőseket, bátort, bolondokot, eszeset, resteket meggyorsít, részeget megjózanít…”.
Aminta:
„Valósággal az a törvény, amellyel Ámor az ő birodalmát igazgatja mind örökké, nem
kemény, nem is igazságtalan; és az ő gondviseléssel és szent titkokkal teljes munkáit igazságtalanul kárhoztatja valaki. Ó, mennyi mesterségekkel és esméretlen útakon viszi ő az
embert a bóldogságra…”.6
Igaz, Tasso verses szövegét Csokonai prózai fordításában idézzük itt, de a gondolatvezetést a próza nem változtatta meg, sőt: a két érvelés között még akkor is feltűnő a hasonlóság, ha tudjuk, hogy a kor mennyire azonos sémákban gondolkodott a szerelemről.
De ha Balassi ismerte Tasso Amintáját, akkor máris feltehetjük magunknak a következő
kérdést: mikor a költő elhatározta, hogy „… a Comedia-szerzést új forma gyanánt előveszi”, azaz a magyar irodalomban a szórakoztató dráma, a „szép magyar komédia” műfaját megteremti, miért nem az ismertebb Amintát vette mintának, s miért a kevésbé ismert, sőt alig elismert Amarillit?
Azt hiszem, ezt a kérdést is Balassi segítségével a legcélravezetőbb megválaszolnunk.
Úgy általában mindnyájan tudjuk hát, hogy a Prologus tulajdonképpen Balassi drámaírói ars poeticája kíván lenni, de nem tudok róla, hogy ezt az ars poeticát valaki részletesebben is megpróbálta volna kibontani a költő előszavából és drámaszövegéből. Én sem
vállalkozom rá, mert a feladat valószínűleg meghaladná az erőmet, de néhány észrevételt
azért megkockáztatok e kérdésben.
Balassi a komédiát olyan műformának tartja, amely szórakoztat („az szomoróknak is
örömet s víg kedvet hozna”), mégpedig úgy, hogy a „Világbíró szerelemről” szól („tisztességes” vagy „megtiltott” „szerelem vagyon benne”), arról a szerelemről, amely lehet „tekinetetnélküli”, azaz pusztító erejű („… tudok ollyanokot, kik… sem az Istent, sem az lelkeket, sem gyermekeket, sem életeket, sem tisztességeket, sem nemzeteket, sem hírt, sem
Embert nem tekinthetnek az ő szerelmekben…”), de lehet olyan „indulat” is, amely „… az
ifjú embernek gyakorta sok jóknak oka, mert ha részeges, elhagyja az részegséget, csak
azért hogy az józansággal inkább kedvét lelhetné szerelmének s tiszteséges volta miatt
gyűlelségben ne essék nála. Ha gondviseletlen s tunya, ottan tisztán jár, frissen, szépen
s mindenre gondvisel, hogy meg ne jegyezze és gyűlölle az szeretője, ha undok s mocskosan viseli magát… Az féleként (félénket) penig mi teszi bátorrá, midőn csak szembenlételért, vagy egy távol való beszélgetésért is olly veszedelemre szerencsére ereszti magát, ki
életében tisztességében jár?”
Mindezt röviden átfogalmazva azt is mondhatnánk: a Balassi-féle komédia a szerző
szándéka szerint úgy szórakoztat, hogy a szerelemről, arról a „nagy vágyakozásról”, „indulatról” szól, amely az ember számára szinte a jelleme megváltozásával egyenlő. Tehát:
szerelem, szórakozás, jellemváltozás – Balassi számára ezek a komédia karakterjegyei.
6

Amintás, Tassónak erdei meséje. In: Csokonai Vitéz Mihály minden munkája, II. köt., Szépirodalmi Könyvkiadó, 1973, 547.

2004. október

9

Nem tudhatjuk, honnan vette, milyen olvasmányaiból szűrte le „komédia-elméletét”,
de a dolog természetéből következően az a valószínűbb, hogy nem egyetlen darab ismeretéből. De ha mégis, akkor az az egyetlen mű bizonyára nem az Aminta volt, s nem is
a pásztorjáték-irodalom egyéb klasszikus alkotásai, mert azokban „jellemváltozást” hiába
keresett volna.
Tudom, túlhajtom a dolgot, de akkor is kimondom: Balassi a fentebb vázolt komédiaelképzelésével sokkal közelebb áll Shakespeare vígjátékaihoz, mint Tasso vagy Casteletti
pásztorjátékaihoz. Persze ő Shakespeare-t nem olvashatta, drámáit nem láthatta, de az
általa ismert darabok közül bizonyára azt választotta ki fordításra, amelyik az elvárásainak a leginkább megfelelt.
De azért ha Tasso és Casteletti szóbanforgó darabjaiban is a változtató szerelmet és
általában a változást keressük, akkor azt kell mondanunk, hogy az irodalomtörténetek által Tasso-epigonként jegyzett Casteletti művében több a legalább kicsit motivált, hihető
jellemváltozás, mint a Tassóéban. Persze mindkettő pásztorjáték, lényegük a társadalmi
determináción inneni természeti élet, az idill, jellegzetes figuráik a pusztán a szerelmi vágyakozásukban élő s valami légies természet-szcenériában mozgó pásztorok és nimfák, de
míg Tasso szinte minden autonómiát megtagad figuráitól, azok teljesen az ő kénye-kedve
szerint mozognak (a néző érzése szerint véletlenszerűen), addig Casteletti alakjaiban van
bizonyos mértékű öntörvényűség. (Emlékezzünk: a későbbi drámaelméletek száműzik
a drámából a véletlent. A pásztorjáték viszont a motiválatlan véletlenek halmaza. Talán
ma már elsősorban ezért annyira idegen a számunkra.)
Hasonlítsuk össze például Tasso Amintáját (főhősét) a Casteletti-mese főhősével, Credulóval. (Credulo Balassinál = Credulus.) Aminta Silvia szerelmét akarja elnyerni, Credulo Amarilliét. (Amarilli Balassinál = Julia, illetve Angelica.) Aminta és Credulo pásztorok, Silvia és Amarilli nimfák. Aminta is, Credulo is szó szerint halálra kesergi magát
a viszonzatlan szerelemben, de míg Aminta kicsit „öncélúan”, pusztán elkeseredésében akar
meghalni, addig Credulo számára az öngyilkosság eszköz, ezzel a tettével akarja kikényszeríteni Amarilli szerelmét.
Selvaggio (Balassinál Sylvanus), Credulo barátja, szintén szerelemre lobban Amarilli
iránt, mikor azonban megtudja, hogy Credulo Amarilli miatt meg akarja ölni magát
(a szerelmes pásztor először egy szikláról készül leugrani, de aztán eláll szándékától, mert
ott, úgymond, senki se látná; másodszor egy késsel akar végezni magával, de előbb nem
felejti el felvésni egy fára a halála okát, hogy legalább halálában maga felé fordítsa
Amarilli szívét), szóval Selvaggióban győz a reneszánsz idején a szerelemmel egyenlő értékű barátság érzése, kicsavarja Credulo kezéből a kést, lemond Amarilliről.
Könnyen el lehet képzelni az olvasmányaiban a saját szerelem- és drámafelfogását kereső Balassit: 1589 elején-telén az Amarillit olvassa. Már tudja, hogy korábbi szerelméről,
Losonczi Annáról, a gazdag özvegyről végleg le kell mondania, s pénztelenség és földönfutás vár rá. Olvasás közben megérlelődik benne a felismerés, hogy Credulo szerelmi kesergése tulajdonképpen az övé is, ő is úgy bujdosik a nagy mindenségben, szerelmi bánatában, kietlen, havas hegyek között, ahogy Credulo az antik pásztorok örök erdejében.
Olaszul olvassa a szöveget: „Che mi rileva errar per gli hermi boschi / Fra rupi, pruni,
e sterpi…”7, de magyarul érti, s önkéntelenül abba a ritmusba foglalja, amely számára már
7

Idézi Amadeo di Francesco, i. m. 109.

10

tiszatáj

régen minden szöveget otthonossá, sajátjává tesz: „Mi haszon énnekem / hegyeken völgyeken / bújdosva nyavolognom”.
Esetleg eszébe jut Tasso Amintája is (ha valóban ismerte persze), akaratlanul összehasonlítja a kettőt, s az összehasonlítás világosságánál még inkább megtetszik neki
Credulo: Aminta céltalan, férfiatlan siránkozásával nemigen tud mit kezdeni, Credulo kicsit számító, céltudatos szerelmi panaszait jobban megérti. Nem, nem akarja ő már újrakezdeni Losonczi Anna, a „háládatlan” özvegy szerelmi ostromát, de meg akarja menteni
a viszonyból, ami menthető, s amit csak ő tud megmenteni: a „vágyakozásából”, az „indulataiból” született költészetét, „haszonra” akarja fordítani a „nyavalgó bújdosás” keservét, s a belőle írt verseit fel akarja vésni valamiféle képzeletbeli nagy fára, hogy az üzenetüket egyszer majd még Anna is elolvashassa. Valahogy úgy, ahogy Credulo vési fel a az
Amarillinek szánt szerelmi végrendeletét egy valódi fára (amit költőnk aztán később így
versel meg: „Credulus búában, / itt ez nagy pusztában / azért ölé meg magát…”). Vagy
ahogy Selvaggio-Sylvanus énekli ki a szívében élő kedvese szépségét (hogy most már
a „versében is tessék meg szép képe” ) –
Apropó: Selvaggio.
Ennek a figurának az ősminta Amintában Satyrus (azaz egy szatír) felel meg, aki szintén vágyakozik Silvia után, de éppen csak befut a darabba, erőszakot akar elkövetni
Silvián, aztán dolgavégezetlenül kifut a darabból. Jelenetének sem előzménye, sem következménye nincs a cselekményben. Ezzel szemben Selvaggio szinte igazi, változó, s a cselekményt is megváltoztató drámai figura. Vét a barátság erkölcsi törvénye ellen: szemet
vet barátja szerelmesére, aztán mikor Credulo meg akarja ölni magát, győz benne a barátság érzése, lemond Amarilliről, kicsavarja Credulo kezéből a kést, s Amarilli a dulakodásukra figyel föl, látja meg a fába vésett verset, kezd vitába Credulóval, s a vita során derül
ki, hogy Credulo ulajdonképpen Amarilli korábbi szerelmese.
Selvaggio jelenléte tehát a drámában egyrészt valódi „előrevivő motívum”, másrészt
a figura maga Balassi számára – Credulo ellenpárjaként – egy másik, férfiasabb cselekvési
mintát: a számvetés és a változás „programját” kínálja. (Nem lehet véletlen, hogy a két
nagy erejű monológot, a Balassinál később az Ó nagy kerek kék ég szavakkal kezdődő,
helyenként rapszódiai zaklatottságú szerelmi elégiát s az ún. echós verset nem Credulo,
illetve Credulus, hanem Selvaggio, illetve Sylvanus mondja.) Credulo képtelen változásra,
képtelen lemondani Amarilliről, keserűségére egyedül a halált tartja orvosságnak. Selvaggiónak az ilyenfajta halálról az a véleménye, hogy hiábavaló, a meghódítandó nimfa csak
nevetne rajta, s Credulót bolondnak tartaná. Ő, Selvaggio, képes megváltozni s a szerelem
helyett inkább a szeretetet, a barátságot választani.
Pontosan úgy, ahogy Balassi is éppen változni igyekszik! Már formálódik benne az
Annának szánt „elbocsátó szép üzenet” (talán nem tűnik túl hatásvadászónak a XVI. és
XX. századi két nagy vers ilyenfajta egymás mellé állítása!), valószínű, hogy ekkor már
„öszve is voltak rendelve”, azaz ciklusba voltak fogva korábbi versei (s az Amarilli cselekménye, összefüggő monológrendszere csak felerősítette benne a cikluselvhez való vonzódást), egy méltó záró vers hiányzik még, amellyel lezárhatná magában a hiába való szerelem korszakát, s „többé nem említvén Júliát immár versűl”, visszatérhetne a barátaihoz,
jó katonáihoz – –

2004. október

11

Nem, nem hiszem, hogy „Balassi találkozása Casteletti pásztorjátékával… véletlenszerű” volt, nagyon is egybe vág itt minden ahhoz, hogy meg ne forduljon a fejünkben
a „tudatos… irodalmi tájékozódás”, a keresés gyanúja. Csak aki keres, aki több lehetőség
között válogat, találhat olyan valamit, ami annyira megfelel a céljának, mint amennyire az
Amarilli megfelelt Balassi céljainak. Költőnk nagyon is tudatosan választotta meg mintáit,
nagyon nagy választék ismeretében dolgozott, fordította, írta verseit8 ahhoz, hogy feltételezzük: éppen az új műfaj, a dráma szerzésében bízta magát a véletlenre.
Nagyon elképzelhető viszont, hogy Balassi eredetileg csak verset akart írni az Amarilliből, s csak fokozatosan érlelődött meg benne az egész dráma lefordításának, megmagyarításának gondolata.
Amadeo di Francesco a már idézett művében meggyőzően kifejti és dokumentálja,
hogy „A vers (az Ó nagy kerek kék ég…, T. Á.) … bizonyos értelemben, a drámafordítási
munka egészének a visszhangja: nem csupán az I. felvonás IV. jelenetének az újradolgozása, hanem valóságos szintézise mindazoknak az új költői törekvéseknek, melyek a
Casteletti pásztorjátékával való találkozás hatására keletkeztek”9. A monográfus főleg
a bolyongás, a kedvesnek a szerelmes férfi szívébe „felmetszett” képe, valamint a „leppentőcske” (pillangó) motívumát emeli ki mint olyan mozzanatokat, amelyek bár a dráma
különböző helyein fordulnak elő, Balassi korábbi költészetének hasonló mozzanataival
felerősödve, azokkal egyetlen szintézisben és teljesen új versalakulatban szervesülve, az
I. felvonás IV. jelenetének megfelelő helyére kerültek.
Az észrevétel kitűnő és több mint érdekes, mert felveti azt a (Francesco által meg nem
fogalmazott) lehetőséget is, hogy a költőt a dráma első olvasása, tanulmányozása során
a jelzett rész ragadta meg a leginkább, s esetleg ezt a részt fordította le legelőször. S tette ezt
talán azzal a szándékkal, hogy Selvaggio természethez forduló szerelmi panaszának hatásos jelenetébe beledolgozza a dráma teljes motívumrendszerét, s azt saját kozmikus „indulataival” és „vágyakozásával”, valamint a már korábban kialakított költői eszközeivel,
metafora-rendszerével hiperbolizálva, saját versként, az éppen befejezett Júlia-ciklus végére helyezi.
E mellett a lehetőség mellett több tény- és szövegérv is szól. Vegyük őket sorra:
– az I. felvonás IV. jelenetének szóban forgó Selvaggio-monológjából teljességgel hiányzik a Balassi-vers mindenséget megszólító első strófája („Ó nagy kerek kég ég, dicsőség, fényesség, / csillagok palotája…” stb.); meg lehet azonban a strófa kozmoszát feleltetni az I. felvonás I. jelenetében, az első Credulo-monológban megképződő hajnal-nappal-éjszaka-hold-ég-csillagok kiszögellésű kozmikus térrel; így lesz a dráma kezdete
a vers kezdete is; egyetlen példa a megfelelő eredeti (olasz) szöveg kozmikus kiterjedéseire
és költői szépségére: „Ma quando poi ti veggio aprir il cielo / Al novo giorno, e discacciar
le stelle”10 (saját fordításomban: „De mikor látom, hogyan nyitod meg az égboltot
/ a holnapi nap előtt, leterelve róla a csillagokat…”);
– a monológ mint a Comoedia (azaz az Amarilli-magyarítás) teljes motívum-rendszerének a szintézise Balassi szövegében, az I. felvonás IV. jelenetében valahogyan nincs
a helyén; a dráma elején vagy végén tudnánk neki funkciót elképzelni, itt nem; a lírai ösz8
9
10

Vö. Eckhardt Sándor: Balassi Bálint irodalomimintái. In: i. m. 172–253.
Amadeo di Francesco: i. m. 110.
Idézi Amadeo di Framcesco, i. m. 39.

12

tiszatáj

szefoglalásnak ez az (adott helyen való) funkciótlansága csak úgy érthető/értelmezhető,
hogy a már előzetesen kész vers utólagosan került oda;
– a Júlia-ciklus végén álló Ó nagy kerek kék ég kolofonjának az adataiból („Jó hamar
lovakért járván Erdél földét…” stb.) az irodalomtörténészek általában azt a következtetést
vonják le, hogy a költő a Comoediát is (akárcsak a verset) Erdélyben, 1589 telén fordította-írta11; a dráma ajánlása (ha feltételezzük, hogy a fordítással azonos időben született)
mást mond: „Akarám azért ez Comedia-szerzést új forma gyanánt elővenni, hogy az ott
bent (ti. Erdélyben, T. Á.) való ifjak az ide ki valókat az versszerzésben nem csak követték…” stb.; a magyarul tudók számára ebből szerintem egyértelműen következik, hogy
a Comedia-szerzés már Magyarországon esett („ide ki”); az Ó nagy kerek kék ég mint
a Júlia-ciklus utolsó darabja Erdélyben íródott, de maga a drámafordítás/magyarítás
később, s Magyarországon történt.

*
Mi volt hát előbb: a tyúk vagy a tojás?
Casteletti drámája hívta életre Balassiban a drámaírót, vagy az eredendően drámai alkatú költő monumentális drámai-költői gesztusai mozdították meg, indították a végtelenbe az egyébként talán provinciális, avatag művet?
S egyáltalán: Balassi Bálint az alkata szerint vajon nem inkább drámaíró, mint költö?
Látszólag ezeket a meddő kérdéseket feszegetem a fenti fejtegetéseimben, de valójában csak egy dolog izgat: a költő egyetlen, teljes egészében ránk maradt drámája, s annak
előképe, ősformája, az Amarilli c. olasz pásztorjáték nem érdemelne-e vajon tőlünk, kései
Balassi-kutatóktól sokkal-sokkal nagyobb figyelmet, mint amilyet eddig szenteltünk neki?
Közvetve persze a „Mi volt előbb, s ki volt előbb?” kérdések is ezt a problémát célozzák.
Befejezésül foglaljuk hát össze a kérdéskört.
Ha a dráma részletes, alapos ismeretében olvassuk el újra az Ó nagy kerek kék ég…
kezdetű, ma is nagy hatású, s talán általában véve is legsúlyosabb Balassi-opust, szintézisverset, amelyről tudjuk ugyan, hogy a Selvaggio-monológ fordítása, mégis szuverén Balassi-versnek tartjuk, meghökkenünk a pontos egyezéseken: költőnk szövegének valóban
nincs szinte egyetlen tartalmi motívuma sem, amely ne volna megfeleltethető a Castelettidráma cselekményének valamely motívumával. Még az olyan kifejezetten Balassi-toposznak érzett fordulatról is, mint a „Más kegyes is engem szeret, de én őt nem” egy-kettőre
kiderül, hogy a „más kegyes” eredetileg bizony nem más, mint a Selvaggio által (részben
Amarilli kedvéért) elhagyott Galathea, aki minden eszközzel a kedvese visszahódításán
munkálkodik.
De: a vers korábban ránk gyakorolt hatása ezzel egyáltalán nem kisebbedik, hanem
éppen hogy nagyobbodik, mintegy új, hogy úgy mondjam: egy plusz reneszánsz dimenziót

11

Vö.: Eckhart Sándor: „… a darabba illesztett elégia, Sylvanus keserve… (Balassi) költeményei
között is szerepel, mint egy 1589 telén, Erdélyben írt ének és mint a Júlia-ciklus záródarabja,
»többé nem említvén Júliát immár versül«. Ezzel (Balassi) egyúttal megmondja, mikor írta
„szép magyar komédiáját“: 1589 telén, erdélyi útja alatt.“ (Balassi Bálint Szép magyar komédiája. In: i. m. 384.)

2004. október

13

nyer, jelzi, hogy abban a korban, a korábbi koroktól eltérően, a szerelemben már feltétlen
követelmény a kölcsönösség: nem lehet valaki boldog a partnere rovására.
A Comoediában Balassinak szinte az egész korábban kialakított poétikája, motívumrendszere aktivizálódik, ráépül a forrásszövegre, s ezzel felülírja, más jelentéssíkokba tolja
azt – Amadeo di Francesco ezt is helyesen látja és dokumentálja.
De: azt jelenti-e ez vajon, hogy Balassi ilyenféleképpen egy „másodrangú” pásztorjátékot nemesített meg, tett gazdagabbá, emelt föl?
Nem hiszem. Sokkal inkább arról a szövegközi viszonyról van itt szó, amelyet a mi,
mai szóhasználatunk az irodalmi hagyomány és az élő irodalmiság dialógusának nevez,
amely dialógus során az irodalom szakadatlanul újra írja magát, s közben az új az átírt réginek az életképességét is jelzi. Casteletti és Balassi dialógusában nem alá- és főlérendeltségi viszony dolgozik, hanem a hagyomány és az élő irodalmiság termékeny kapcsolata:
a Comoedia számunkra az Amarilli értékét is bizonyítja és továbbélteti.
Casteletti 1580-ban írja az Amarillijét. Ekkor a pásztorjáték műfaja még nagyon
a kezdetén áll a történetének (a műfaj igazi fénykora talán nem is a reneszánsz, hanem a rokokó), de a római drámaíró máris módosít az ősformán. Az ő játéka, hogy úgy mondjam,
realistább, mint az 1573-ban írt Tasso-féle Aminta. Balassit (a pásztorjáték alapképletén,
tehát a kesergő, panaszkodó szerelmes s a természetben való bujdosás motívumain túl)
feltehetően éppen ez a „realizmus” (főleg Selvaggio reális helyzetfelismerése és képessége
a változásra) ragadta meg leginkább, s ezt „írta fölül” a szerelem neoplatonista képzetével,
amely szerint (s Baldassare Castiglione, a reneszánsz nagy szószólója szavaival) „A szerelem egyfajta vágyakozás a szépség élvezetére”.12 (Emlékezzünk a Prologus szövegére:
„A szerelem… egy igen nagy kívánság”, mondja a szerelemről Balassi csaknem szó szerint
azt, amit Castiglione.)
Casteletti Amarillije a pásztorjáték műfaját a reneszánsz „realizmusa” felé tolja, s mint
ilyennek is fontos helye, megkülönböztetett jelentősége van a kor egyéb pásztorjátékai között.
Azaz: az Amarillinek természetesen a Comoediától függetlenül is van (olasz és világirodalom-történeti) jelentése és jelentősége, de a Comoedia – számunkra, magyarok számára – más plusz jelentésekkel is gazdagítja. S vice versa: a Comoedia az Amarilli eredeti
kontextusának a jelentéseivel sokkal gazdagabb, mintha csak önmagában szemlélnénk és
fogadnánk be.
S végül:
A Balassi-irodalom az ún. Maga kezével írott könyv, illetve az abba gyűjtött versek
csoportosítása alapján feltételezi, hogy a költő 1589 tavaszán-nyarán száz versből álló lírai
önéletrajzot tervezett. A mű, sajnos, nem készült el, s csak találgathatjuk, hogy végső formájában mit tartalmazott volna. De ha elgondoljuk, hogy akkor Balassiban még igen frissek a drámafordítás/írás élményei, s tulajdonképpen már a Comoediában is körvonalazódik egyfajta drámai Balassi-önéletrajz, s a költő viharos élete és életműve önmagában is
inkább drámai, mintsem lírai történetet kínál, nem lehet kizárni, hogy a száz vers rendje
is inkább a dráma, mintsem a líra természetéhez igazodott volna. Bizonyos jelek (például
a költő házassága előtti „vétkeit” megvalló Bocsásd meg Úristen… című opus és a válása
után a Júlia ostromát újra kezdő Méznél édesb szép szók… kezdetű vers egymásmelletti12

Idézi: Heller Ágnes: A reneszánsz ember. Akadémia, 1967. 214.

14

tiszatáj

sége, amely egymásmelletiségről Klaniczay Tibor azt írja, hogy az „önkritika kritikája”13,
azaz a szenvedély, a lélek drámája, belső konfliktus a javából) már a kész részekben is
felfokozott drámaiságról vallanak.
Azaz: Balassinak a költői műve is drámai, s a drámája is lírai. S nem lehet eldönteni,
hogy az életműben mi az előbbre való: a líra vagy a dráma.
S persze nem is kell eldönteni.
Balassi Bálint egy személyben nagy formátumú drámai költő és drámaköltő.
S nekünk természetesen egyszerre kellene ünnepelnünk és tovább éltetnünk a drámai
költőt és a drámaköltőt.

13

A magyar irodalom története 1600-ig. Akadémia Kiadó, 1964. 466.

2004. október

15

GÖMÖRI GYÖRGY

Balassi Bálint és Sebastian Grabowiecki
Báthori Istvánról
Báthori István erdélyi fejedelemből lett lengyel királyról számtalan vers született rövid országlása alatt, majd halála után. Ezekről a főleg latin nyelven írott, de lengyelül és magyarul is született versekről már több ízben beszámoltam,1 és most ezt az írást egy kissé kiábrándító mondattal kezdeném. Nem maradt fenn Báthori Istvánt méltató vers sem Balassi Bálint, sem kortársa, a lengyel Sebastian Grabowiecki tollából, jóllehet mindketten
a király személyes ismerősei, pártfogoltjai és szolgái voltak. Ennek okaira később szeretnék
kitérni, most csak azt vizsgálnám meg, milyen volt a két (kizárólag anyanyelvén verselő)
költő viszonya a hatalomhoz és ’névre szólóan’ somlyói Báthori Istvánhoz.
Mindenekelőtt érdekes hasonlóság jellemzi a két költő Báthorihoz való viszonyát:
mindkettő a negatív pólus felől mozdul el a pozitív felé, Balassi esetében talán még hangsúlyosabban, mint a mindenkori udvarban szolgáló Grabowiecki esetében. A régi magyar
irodalom kutatói számára nem újdonság, mennyire ambivalens Balassi Bálint viszonya
a hatalomhoz. Apja, a zólyomi főkapitány, még a királyi Magyarország egyik legfontosabb
embere, akinek ugyan árulás gyanúja miatt egyszer (1571-ben) el kell menekülnie Lengyelországba, de később kegyelmet nyer és – bár lengyel birtokot is vásárol – magyar birtokait sem veszti el, a Habsburgok és a lengyel korona alattvalója. Alighanem részben
azért, hogy Miksa császár iránti hűségét bizonyítsa, Balassi János 1575 őszén elengedi fiát
egy olyan (általa pénzzel is támogatott) kétes kimenetelű vállalkozásba, mint amilyen
a Bekes Gáspár-féle expedíció volt. Ez a kaland, mint tudjuk, Kerelőszentpálnál a Bekespártiak súlyos vereségével és Balassi Bálint fogságba esésével végződött. Ezek után azonban hiába kérte ki az ifjú foglyot a szultán Báthori Istvántól, utóbbi ezt a kérést különböző
okokra hivatkozva határozottan megtagadta.2 Ez annál is figyelemreméltóbb, mivel a török nagyvezérnek írott levél, tehát a szultán kérésére adott tagadó válasz még minden bizonnyal 1575. december közepe előtt íródott, tehát egy olyan időpontban, amikor a lengyel
rendek még nem döntötték el, hogy királlyá választják-e Báthorit.
Nem tudni, mennyire volt igazán Bekes-hívő és Báthori István-ellenes Balassi Bálint
az erdélyi expedíció előtt, de a töröktől való megoltalmazása és az a kitüntető engedmény,
hogy elkísérhette krakkói koronázására az új lengyel királyt, egész életére kiható nyomot
hagyott az akkor még csak huszonkét éves fiatalemberben. Báthori alighanem azért ked1

2

Utoljára Gömöri György, A bujdosó Balassitól a meggyászolt Zrínyi Miklósig, Argumentum,
Budapest, 1999, 87–107 lapjain.
Balassi Bálint összes versei, szép magyar comoediája és levelezése, Magyar Helikon, Budapest,
1974, 258–59

16

tiszatáj

vezett Balassinak, mert (mint ezt már Eckhardt megjegyezte) fiatal korában Balassi János
„sok szolgálatot tehetett neki”,3 de azért is, hogy nagylelkűségből példát adjon az őt lekezelő és ellene lépten-nyomon áskálódó császári udvarnak. Ami Bálintot illeti, ő nemcsak
Krakkóba, de később a királlyal dacoló Dancka (Gdansk) mellé is elkísérte a király csapatait, s az is lehetséges, hogy Bornemisza János kapitány lovasaival részt is vett a lázadó város ellen folytatott harcokban, bár az ő nevét egyetlen korabeli írásos forrás sem említi.
Innen tért vissza Magyarországra apja halála után 1577-ben, amikoris lengyel barátai
együtt lovagoltak vele Danckától Malborkig, „hét mélyföldig”,4 s emiatt felejtkezett el Jan
Kostka feleségének Mária húgához küldendő leveléről. Balassi Bálint tehát Báthori István
táborából, alighanem az ő menlevelével tért vissza a királyi Magyarországra, s mivel a lengyel tróntól a krakkói királyválasztás miatt elütött másik várományos éppenséggel Miksa
császár volt, a hazatérőnek hosszan kellett magyarázkodnia arról, mit keresett ő ebben
a ’hűtlen’ Lengyelországban.
Erről különben szó esik az 1577 nyaráról első fennmaradt, Liptóújvárról keltezett Balassi-levélben. A címzett Balassi András, Bálint nagybátyja, s a hosszú levélben van egy
bekezdés, ami éppen ezt a hazajövetelt magyarázza: „ha más míelné, csudálnám, hogy ifjú
ember olyan mansuetus fejedelmét, jó urát elhagyja és attól a társaságtól, ki énnekem ott
az udvarnál volt, mind királ és királné asszony népe közt, megváljon”5, majd hozzáteszi,
visszatérésének nincs más oka, csak az, hogy „az én szegény uram atyámon való hamis
suspitiot elvegyem”6. Vagyis a császári udvarban a Balassi-család „jóakarói” azt híresztelik, Balassi János a lengyel trón körüli vetélkedésben inkább rokonához, Báthorihoz, mint
Miksához húzott és elsőszülött fia is annyira lekötelezettje a lengyel királynak, hogy nem
lehet benne megbízni.
Úgy tűnik tehát, Bécs nem-múló gyanakvása késztette Balassi Bálintot 1578-ban hűségesküjének letételére. Figyeljük a latinból fordított szöveget: „esküszöm az élő Istenre...
hogy Ő Cs. és Kir. Felségéhez, legkegyelmesebb uramhoz mindig hű és engedelmes leszek,
felmondva ténylegesen minden szerződést és ígéretet, melyet Lengyelországban vagy
másutt (az én kiemelésem, G. Gy.) vagy akárhol akárkivel kötöttem volna. Őfelsége barátait barátaimnak, ellenségeit ellenségeimnek tekintem”.7 A lengyel trónkövetelő Miksa ekkor már nem élt, de Rudolf császár egyáltalán nem volt biztos abban, hogy az észak-magyarországi főurak megmaradnak hűségén és nem pártolnak át az új lengyel királyhoz.
Zabolátlan természete és zavaros nőügyei mellett lehetséges, hogy Balassi Bálint ezért
nem jut később sem kapitánysághoz, sem más jelentős állami tisztséghez a királyi Magyarországon. Bécs szempontjából még a hűségeskü után sem lesz eléggé megbízható híve
a Habsburg-dinasztiának.
Bár a császárt, mint a központi hatalom letéteményését tiszteli, hozzá intézett beadványaiban alázatos hangot üt meg, ez nem mindig jellemzi a nála alacsonyabb tisztségviselőkkel folytatott levelezését. Egy birtokvita kapcsán Balassi sértő hangon ír – igaz, már
megint Lengyelországból!- 1589 őszén Ernő főhercegnek. Ebben a levélben azzal fenye3
4
5
6
7

Eckhardt Sándor, Balassi-tanulmányok, Akadémiai Kiadó, Budapest, 1972, 25
Balassi, i. m. 264
i. m. 262–263
i. m. 263
i. m. 281

2004. október

17

getőzik, ha nem kap kielégítő választ, ügyét az országgyűlés elé terjeszti!8 A levelet öccse
nevében is aláírja és később szegény Balassi Ferencnek külön kell mentegetőznie a „dühös
kérvényirat” miatt, ami érthető módon kihozza sodrából a magyar ügyekkel foglalkozó
Habsburg főherceget.9
Bár peres ügyeire Balassi Bálint csak Bécsben remélhet orvoslást, a fennmaradt iratok
alapján bízvást állíthatjuk: egyetlen igazi hatalmi tekintély van számára és az a lengyel király. Aki nemcsak bőkezű fejedelem, védelmezője a töröktől, hanem az orosz elleni háborúkban győzelmes király és az egész Balassi-család nagyhatalmú pártfogója. Ezért rendeli
őt 1585 október harmadikán kelt végrendeletében felesége, Dobó Krisztina „főtutorául”.10
A végrendelet szövegében hivatkozik apjának fiatalkori barátságára Báthori Istvánnal,
majd így folytatja: „és a minemő jóakarattal Ő Felsége öcsém által mutatta magát hozzám
lenni, bizonyítsa meg azt az szegín gyámoltalan árvához az én feleségemhez és intercedáljon Ő Felségénél császárunknál mellette...”11 Mivel egy másik levélből arról értesülünk,
hogy Balassi Ferenc „a lengyel nyelvben igen jártas”,12 bár feltételezhetjük, hogy azt Bálint
öccse már gyermekkorában, apjának lengyelországi száműzetése idején elkezdte tanulni,
nem lehetetlen, hogy Ferenc nürnbergi tanulása után még hosszabb időt töltött lengyel
földön Báthori István udvarában, vagy oltalmában. Az imént idézett szöveg ugyanis úgy is
érthető, hogy egyszer korábban már a lengyel király „intercedált”, vagyis közbenjárt Balassi Ferenc érdekében a császárnál. Ugyanakkor nem tudunk róla, hogy Ferencnek a Bálintéhoz hasonló hűségesküt kellett volna tennie, vagy hogy 1589 előtt Bálint botrányai
hátráltatták volna katonai karrierjét.
Báthori István 1586 decemberében elhunyt Grodnóban, de segítő szelleme továbbra is
működött Balassi Bálint életében – közrejátszott ez abban a meghívásban, amit hozzá
a török háborúra készülő lengyelországi magyarok, vagyis Wesselényi Ferenc, Báthori volt
kamarása és Báthori András kardinális, a király unokaöccse intéztek. De Balassi eltért
a humanisták korábbi gyakorlatától, nem írt verset sem Báthoriról, sem Báthorihoz, mivel
névreszóló verssel, a neveket akrosztikonba rejtve, kizárólag hölgyeket szerencséltetett.
Kivétel a Balassa-kódex „Báthori-akrosztikonos” verse („Boldog az ki akarsz lenni..), aminek szerzősége még ma sem tisztázott, csak az látszik biztosnak, hogy azt nem ecsedi
Báthori István írta, hanem vagy maga Balassi, vagy valamelyik másik Báthori.13 A lengyel
trónra megválasztott somlyói Báthori Istvánt viszont Balassi, a Szép magyar Comoedia
szerzője, amiatt még külön tisztelhette, mert az Mátyás királyhoz, Cortezhez és Schwendi
Lázárhoz hasonlóan művelt, írástudó ember volt, nem irtózott „az jó s bölcs tudomántól”14, azzal együtt volt jó hadvezér és igazságos uralkodó.
A lengyel Sebastian Grabowiecki (1543 körül–1607) életrajzában sokkal több a fehér
folt, mint a Balassiéban. Valószínűnek látszik, hogy magyar kortársához hasonlóan ő is
protestánsnak született és csak később, fiatalon lett katolikussá – mindenesetre külföldön
8
9
10
11
12
13
14

i. m. 405
i. m. 406
i. m. 358
uo.
Balassi, i. m. 409
Gömöri György, A bujdosó Balassitól a meggyászolt Zrínyi Miklósig, Budapest, 1999, 27
Balassi, i. m. 175

18

tiszatáj

tanult, egy német protestáns egyetemen és talán Itáliában.15 Olbracht Laski kíséretében
francia földön is megfordult Henri Valois megválasztásakor, majd mint Laski, ő is először
a Habsburg-jelöltet támogatta a hamar megüresedő lengyel trónra. Grabowiecki Jagelló
Anna udvarhölgyét, Katarzyna Czerminskát vette feleségül, de annak halála után (1584)
kolostorba vonult. Egyetlen verseskötete, a több mint 200 versből álló, kétrészes Setnik
rymów duchownych (Száz spirituális vers) 1590-ben jelent meg Krakkóban. Ennek a versciklusnak számos verse erős olasz hatás alatt íródott, Grabowiecki főleg Gabriele Fiamma
és Bernardo Tasso vallásos verseit alkotta ujjá lengyelül, bár hatottak rá Vulgata-szövegek, illetve Marcin Laterna imádságai is. De még mielőtt megpróbálnám jellemezni Grabowiecki költészetét, röviden szólnom kell ennek a Balassi Bálintnál sokkal metafizikusabb költőnek a hatalomhoz való viszonyáról.
Fiatal korában Sebastian Grabowiecki a mindenkori főhatalom embere. Szolgál Zygmunt August király udvarában majd a Henri Valois szökése után beállt interregnum idején Miksa császár lelkes párthíve, aki a bécsi udvart több levélben informálja a lengyelországi helyzetről. Ezekből a jól olvasható kézírással írt levelekből, amelyek szövegét Tadeusz Wierzbowski már régen közzétette,16 árad a Báthori Istvánnal szembeni bizalmatlanság és előítélet. Grabowiecki szerint Miksának sokkal több párthíve van lengyel földön,
mint Báthorinak és nem hiszi, hogy ez az „akarnok” valaha is törvényes lengyel király lehetne. Ehhez képest 1580 áprilisában Grabowieckivel már mint királyi titkárral találkozunk.17 Szemmelláthatólag megváltoztatta véleményét Báthoriról, különösen azután, hogy
Miksa meghalt és ezt követően mind a Vatikán, mind a császári udvar elfogadta a volt erdélyi „vajdát” törvényes lengyel uralkodónak. Bár nem szakította meg a kapcsolatot a császári körökkel (már 1581-ben Bécsben járt, alighanem diplomáciai feladattal és 1580-ben,
valamint öt évvel később meglátogatta Innsbruckban Ferdinánd főherceget)18, úgy tetszik,
már 1578-tól aktív támogatója lett Báthori István politikájának. Itt meg kell jegyeznünk,
hogy Báthori megválasztásától, amit a török is támogatott, sokan tartottak a kortársak közül: a kor nagy költője, Jan Kochanowski sem tartozott kezdetben hívei közé, bár amikor
1576-os latin epigrammájában összehasonlította Miksával, ez már – egy Fabius Cunctatorra való utalással – Báthori javára ütött ki: „Már koronát hord Báthory, lám, a hatalmas,
/ S közben (ne vedd zokon) nagy Császár, te késlekedel, / Egyetlen habozó volt csak, aki
győzni tudott, ám/ Minden más habozónak veszte lett késedelem” (az én fordításom,
G. Gy.)19 A kitűnő diplomata Krzysztof Warszewicki pedig, aki később terjedelmes Báthorieulógiákat írt, 1576-ban még hosszú emlékiratban ecsetelte az erdélyi trónjelölt megválasztásának veszélyeit.20

15
16
17
18

19

20

Literatura polska, Przewodnik encyklopediczny, Tom I., A–M, PWN, Warszawa, 1984, 323
Tadeusz Wierzbowski, Materiały do dziejów piśmiennictwa polskiego, T. I., Warsaw, 1900
Literatura polska, 323
Ruch Literacki, 1999/6, 690 és Roman Pollak (szerk.), Nowy Korbut. Pismiennictwo staropolskie, Hasla osobowe. A–M, PIW, Warszawa, 1964, 230
Joannes Cochanovius, Elegiarum libri IV, euisdem foericoenia sive epigrammatum libellus,
Cracoviae, 1584, 168–169
Krzysztof Warszewicki, ’Memorial do Cesarza’, Rozprawy… wydziału filologicznego Akademii
Umiejętnosci, T. I., Kraków, 1874, 215

2004. október

19

Grabowiecki, számos kortársával együtt, lassan megtanulta tisztelni az anarchiára
hajlamos lengyel nemességet kordában tartó, s az orosz cárt több hadjáratban lebíró erőskezű királyt. Arra is rájött, hogy „Stefanus” több hasznot hajt a katolikus egyháznak azzal,
hogy a jezsuita iskolákat támogatja, ahelyett hogy a protestánsokat üldözné, vagy állami
hivataltól megfosztaná. Felesége halála után azonban Grabowiecki visszavonult a közélettől, talán már Báthori halála előtt pappá szentelték, szerzetesi fogadalmat tett, sőt 1592ben mint a bledzewi cisztercita kolostor apátját említik.21 Ez már a Setnik megjelenése
után volt, amiről elmondhatjuk, hogy versei egy aszkétikus, a világtól elforduló, önostorozó katolicizmus jegyében íródtak, s így joggal tekinthetők a lengyel barokk előfutárának.
Balassihoz hasonlóan Grabowiecki sem írt verset Báthorihoz – igaz, hogy máshoz sem.
Egy utalás mégis van arra, hogy István király tízéves uralkodását a lengyel történelem fényesebb lapjai közé sorolta: a XLI (41) számú versnek Grabowiecki az „Interregnum Stephani” alcímet adja. A vers ezekkel a szavakkal kezdődik: „Rozerwałeś nas i odrzucił, Panie; / Rozgniewałeś się, stąd placz i narzekanie”22 (Szétszakítottál és eltaszítottál, Uram, /
Haragod miatt sírunk panaszosan) A lengyel költő itt nyilván a Báthori István halálát követő eseményekre gondol, amikor az újabb Habsburg trónkövetelő Ernő főherceg csapatai
Krakkót ostromolták, majd döntő vereséget szenvedtek Byczynánál – vagyis a helyzet
Waza Zsigmond megkoronázásáig szinte polgárháborúsnak tűnhetett. Ha Grabowiecki
(amint azt feltételezhetjük) ennek az interregnumnak az idején is Habsburg-párti volt,
meglehet, a byczynai kudarc is hozzájárult teljes elfordulásához a bűnös világtól.
Most csak Balassi és Grabowiecki költészetének egy fontos aspektusát vizsgáljuk, azt,
hogyan kezelik a hatalom kérdését verseikben. Mindenekelőtt jelentős a tematikai kereteket illető különbség kettejük között: jóllehet Balassinak még sokáig csak vallásos versei
jelentek meg nyomatásban, életművének újrafelfedezése óta általában verseinek három
főbb csoportjáról beszélünk: az „istenes”, a szerelmes, és a vitézi életet dicsérő költeményekről. Ezeken belül a hatalom lehet metafizikai, de valóságosan átélt és „tárgyaló-partnernek” tekintett Isten, illetve mitologizált, de az invenció felé nyitott képzelt autoritás:
Cupido és Venus. Jóllehet a Célia-versekben Balassi Bálint már manierista elemeket
használ, világa a későreneszánsz értékrendjéből fakad – innen szerelmi és vallásos lírájának gyakran hasonló terminológiája, amire Klaniczay Tibor már régen felhívta a figyelmet.23 Így lehet magából Júliából „istenasszony”, a költő az imádott lény „rabja” és „szolgája”, a szerelem pedig olyan forró, mint „a pokol tüze”. Maga Balassi aligha látott ellentmondást antikizáló szerelem-vallása és a zsidó-keresztény istenhez intézett töredelmes
fohászai között- a szerelmi esedezés a petrarkista költői konvenció része, míg a bűnbánat
az egyén lelkéből tör fel és csak annyiban konvencionális, amennyiben része a kor katolikus-protestáns szimbólum-és utalásrendszerének.
Grabowieckinél általában nem történik utalás földi hatalmasságokra: az egyén szinte
teljes elszigeteltségben meditál bűneiről, illetve Isten fenségéről és remélt irgalmasságáról. Egy újabb lengyel kritikus szerint Grabowiecki lírája „az anyagi lét alárendeltségét dokumentálja az érzékek-fölötti jelenségekkel szemben”.24 Nála a szerelem csakis Isten imá21
22
23
24

Literatura polska, 323
Sebastian Grabowiecki, Setnik rymów duchownych, Kraków, 1893, 44
Klaniczay Tibor, A magyar irodalom története, I., Budapest, 1964, 462
Janusz K. Golinski, Okolice trwogi, Bydgoszcz, 1997, 159

20

tiszatáj

data lehet, s az érzékeken keresztül manifesztálódó földi szerelem csupán a „múlt bűnei”
címszó alatt kaphat helyet. Igaz, Grabowieckire is hatottak Dávidnak Kochanowski által
lengyelre fordított zsoltárai, de míg Balassi szívesen helyezi magát a bibliai Dávid szerepébe, Grabowiecki csak „Dávid fiához”, vagyis Jézushoz fohászkodik irgalomért, 25 eszébe
sem jut, hogy magát az ellenségtől szorongatott bibliai király helyébe képzelje. Vagyis míg
Balassi Isten-képe dinamikus és gyakran „közös érdekre” hivatkozva személyes vitára kihívható, Grabowieckié statikus, nehezen elérhető, s ez az Úr a legjobb esetben is csak
a könyörgésre hallgat. Tipikusak ebből a szempontból a Setnik XI. számú versének ezek
a sorai: „Bądź, Panie, przy mnie, proszę, nie odpuszczaj wiecznie,/ Daj, bym za Twą pomocą, chwalił Cie bezpiecznie”26 (Légy mellettem, Uram, el ne engedj, kérlek/ Segíts biztonságban dicsérnem Fenséged) (Az én fordításom, G. Gy.) A lengyel szerzetes-költő
Istene abszolút uralkodóra emlékeztet, akihez lehet ugyan folyamodni, de aki előtt porszemmé zsugorodik a születésétől fogva bűnökkel terhelt halandó. Grabowiecki Istene általában „irgalmas”, „könyörületes” vagy „kegyelmes”, míg a Balassi Isten-képében érdekes
módon csak a négy (valószínűleg már Lengyelországban szerzett!)”új könyörgések” idején
uralkodnak el ezek az attribútumok. Korábban Isten jelzői közt a „jó”, „jóltevő”, a „szent”,
vagy az „édes” dominál, míg bujdosása idején verseiben a leggyakoribb jelző a „kegyelmes”, de Istentől még ekkor is földi sorsa jobbrafordulását várja: „Nem kell kételkednem,
sőt jót reménlenem igéd szerént, / Megadod kedvessen, mit igérsz kegyesen hitem szerént”.27 Míg Grabowieckit főként lelkének üdvözülése érdekli, Balassi elsősorban a hátralevő életében való boldogulást és ellenségeinek „megszégyenítését” várja el Istentől. Továbbá a „jó halált”, mert katonaember sokféleképpen halhat meg: „Áldj meg vitézséggel
s az jó hírrel névvel,/ Hogy szép tisztességgel mindent végezzek el”.28 Ebben a szépnek képzelt végjátékban benne van vajon még a boldog szerelem lehetősége? Mert Júliában csalódott, Céliától el kellett válnia, de még mindig akad egy rejtélyes Fulvia akinek „tüzén” meg
lehet gerjedni.
Végül egy filológusok számára érdekes kérdés: ismerhette-e Balassi a Setnik költőjét?
Elvben igen, mivel 1590-ben, amikor a braunsbergi jezsuiták vendége volt, találkozhatott
az akkor már pappá szentelt Grabowiecki fiával, Samuellel, a braunsbergi iskola diákjával,
aki ha tudta, hogy a magyar úr verseket szerez, szólhatott erről az apjának. Ennek azonban elég csekély a valószínűsége; még az sem biztos, hogy Balassi Bálint ismerte az iskola
összes magyar anyanyelvű diákját. (Egy korábbi dolgozatban csupán azt tételeztük fel,
hogy Braunsbergben megismerte a latinul verselő Háportoni Forró Pált, Báthori András
bizalmi emberét, vagy az ugyancsak latinul verselő Kolozsvári Jeremiást).29 De akár találkozott Grabowieckivel, akár nem, a fentiekből nyilvánvaló, hogy a két költő világképe között még nagyobb a távolság, mint ami Balassit más lengyel kortársaitól elválasztja. Egyben viszont biztosan megegyeztek: a korábban bizalmatlanul szemlélt, majd megszeretett
és minden más uralkodónál többre tartott Báthori István lengyel király tiszteletében.

25
26
27
28
29

Grabowiecki, i. m., 107–108
i. m.
Balassi. i. m. 155
uo.
Gömöri, i. m. 19

2004. október

21

BALASSI BÁLINT

Hymni tres ad Sacrosanctam Trinitatem
P RIMUS : AD DEUM P ATREM
A Szentháromságnak első személye,
Atyaisten dicsőséges felsége,
Mind e széles világnak teremtője,
Tekints reám ilyen veszett szegényre.
Ments és vezess ki, Uram, a sok vészből,
Viselj gondot rólam, Te árvád felől,
Ne szakadjak el Tőled, Istenemtől,
Segélj, kiáltok csak Hozzád egyedül.
Veszett fejemnek mert oly állapotja,
Mint hajónak, kit elvert tenger habja,
Nincs senki vezére, kormánytartója,
A sok vész közt csak az egy Isten ójja.
Reménytelen mindeneknél életem,
Látván vesztem, örül sok ellenségem,
Csóválván fejeket csúfolnak engem,
Barátim is mind idegenek tőlem.
Gondod nincs rám, mert mindenik azt tudja,
Hogy eddig is éltem ki-ki csudálja,
Ennek – úgymond – amint vagyon ő dolga,
Lehetetlen, hogy senki szabadítsa.
De mind ennyi sok háborúimban is,
Érzi lelkem, hogy reménység kívül is,
Csudaképpen még kimentesz végre is,
Noha nem látom most egy csepp módját is.

22

tiszatáj
Azért ez lelkem érzette sok jódat,
Ne halogasd megszabadításodat,
Mert ha elveszek is, Uram, mi hasznod?
Azzal ugyan nem öregbül hatalmod.
De ha megmentesz, e jók következnek:
Egyik ez, hogy mind holtomig dicsérlek,
Másik meg ez, hogy azok is megtérnek,
Kik segedelmedről kétségbe estek.
Terjeszd ki hát fényes orcád világát,
Szárazd azzal szemeim nedves voltát,
Mert csak Te fényed siralmat száraszthat,
Búból menthet, jóra mindent fordíthat.
Nabukodonozort hét esztendőre
Vivéd ismét királyi felségére;
Megszánván, szemedet vetéd szegényre,
Azért tekints reám is ily veszettre.
Kiért velem együtt földi kerekség,
Dicsér Téged, ó, mennyei nagy felség,
Veszendőnek ki vagy igaz segítség,
Dicsősségeddel rakva mind föld, s mind ég.

HYMNUS SECUNDUS : AD DEUM FILIUM PRO IMPETRANDA MILITARI VIRTUTE
Szentháromságnak, kinek imádkoznak, Jézus másod személye,
Régi vitézeknek, roppant seregeknek győzhetetlen Istene,
Tehozzád kiáltok, ki katonád vagyok, vigy kérlek vitézségre.
Régenten Dávidot, juh mellől a pásztort, víd királyi felségre,
Midőn Góliáttal, a nagy óriással megvíva szemtől szembe,
Kit reménység ellen csudálatosképpen adál neki kezébe.
Jó Makkabeusnak, Jeftének, Sámsonnak, Gedeonnak, Juditnak,
Eszet, bátorságot, adál diadalmot, hogy vitézül járnának,
Midőn Benned bízván, hadnagyságod után szerencsét próbálának.

2004. október

23

Most is vitézeknek Te vagy bátor szívek, kik Veled dicsekednek,
De a kevélyeknek, kik mással kérkednek, csak szégyenvallás helyek,
Mert kit Te nem segélsz, szíve, esze elvész, hátat ád ellenségnek.
A Te nagy nevedben én is most, Istenem, kötöttem fel szablyámat,
Sok jó szerencséket várok csak Tetőled, s vitézlő sok szép jókat,
Mert nem fizetésért, sem gazdag prédáért járom, tudod, utamat.
Hanem Szent Nevedért, s a szép tisztességért, kiben megkisebbítél,
Noha nem méltatlan, mert rút és számtalan bűnömért rám gerjedtél,
De – kérlek – felejtsd el undok vétkeimet; lám, már eléggé vertél.
Te vagy szál kopiám, te vagy éles szablyám, jó lovam hamarsága,
Elmémnek vezére, karjaim ereje, én szívem bátorsága,
Bízván Szent Nevedbe’, megyek örvendezve bátran káromlóidra.
Csak Tereád hagytam életemet, Uram, valamely helyen járok,
Bátorságot, eszet, sok jó szerencséket, csak jó voltodból várok,
Orcámról töröld el, szép vitézségekkel szégyent, kit meg is vallok.
Hogy vidám orcával, szép hálaadással én felmagasztaljalak,
E széles világnak Téged hadnagyomnak örömmel kiáltsalak,
Vérrel festett szablyát, kit adsz ollyanoknak, kik zászlód alatt járnak.
HYMNUS TERTIUS : AD S PIRITUM S ANCTUM, PRO FELICI CONJUGIO
A Szentháromságnak harmadik személye,
Szerelemnek Isten szerint gerjesztője,
A jó házasságnak ki vagy bölcs szerzője,
Szívek szentelője.
Szentlélek Úristen, Te ki jókat osztasz,
Megkeseredteket örömmel látogatsz,
Félelmes szíveket bátorsággal áldasz,
Siralmast vigasztalsz.
Régi szentek házasságát Te szerzetted,
Az én szívemet is csak Te ébresztetted,
Egy árva szép szűzhöz mostan gerjesztetted,
Érnem ezt engedted.

24

tiszatáj
Könyörgök Teneked, hogy szentelj meg engem,
Tulajdon templomod hogy lehessen lelkem,
Szeplő nélkül tiszta legyen én életem,
Lakozzál Te bennem.
Add meg azt is társul énnekem boldogul,
Akit mostan kérek Tőled, én Uramtul,
Hadd vehessek búcsút immár bánatimtul,
Legyek víg ezentúl.
Áldj meg mindkettőnket igaz szerelemmel,
Jó, ép egészséggel és szent félelemmel,
Kétség és versengés közülünk vesszen el,
Éljünk csendességgel.
Te regulád szerint hogy igazán élvén,
Hozzánk tartozókkal imádjunk dicsérvén,
Téged, vigasztaló Szentlélek Úristen;
Mindörökké, Amen.

2004. október

25

ÖTVÖS P ÉTER – SZILASI LÁSZLÓ – VADAI ISTVÁN

Balassi Bálint:
Hymni tres ad Sacrosanctam Trinitatem
(HÁROM HIMNUSZ A LEGSZENTEBB H ÁROMSÁGHOZ)

I. Előzetes megjegyzések
Balassi Bálint költői emlékének buzgó ápolója, a nála jó másfél évtizeddel fiatalabb Rimay
János nyomatékosan hangsúlyozta több helyen, prózában (végül kéziratban maradt előszó-tervezetben) és verses formában is, hogy mestere magyar nyelven írt szép írásit öszszegyűjti, sok helyen való bontakozásit kijavítja s a kötetet (amelyben saját verseit is szerepelteti majd) megszerkeszti.1 E tervezett kötet versanyaga, a csak Rimay halála után
meginduló nyomtatott kiadásokhoz való bonyolult viszonya, egyáltalán, a szándék komolysága és megvalósítása szakmai viták tárgya ma is. Annyi mindenképpen bizonyos,
hogy viszonylag későn, 1629-ben is kéri még mások segítségét a versek összegyűjtéséhez,
s hogy datálatlan előszó-tervezetében (amikor még valószínűleg nem is volt megnyugtató
szöveganyag a birtokában) már szerkesztési elveit is közli: Balassi munkáját három részre
akarja osztani ilyen sorrendben: Istenhez tött keresztyén buzgó könyörgési, egyeledett
állapatrul való elvegyült éneki, valamint Juliáról szerzett éneki.2 A buzgó könyörgések
– az ún. Istenes-versek – elé latin nyelvű rövid tartalmi kivonatokat írt, mert észrevette,
hogy Balassi Bálint valószínűleg szándékoltan ékesítette az három első himnusát ő maga
is deák argumentomocskával. Balassi három első himnuszáról beszél itt Rimay, s bár
most már egyre inkább úgy gondoljuk, az „első túlértelmező kiadásterveket Rimay maga
készítette”3, vagyis hogy a hármas, kilences, harminchármas etc. szerkesztmények forrása
maga Rimay János, teljeséggel mégsem zárható ki, hogy itt Balassi intencióit igyekezett
követni. Horváth Iván fogalmazta meg újólag legfinomabban a tanítványnak a mesterhez
fűződő érzékeny viszonyát: „Nem tudjuk, Rimayt mi indíthatta bizonyos számok tiszteletben tartására: hogy megfogadta-e, vagy éppen fölülbírálta Balassi költői szándékát.
1

2
3

Rimay János összes művei (RÖM), összeállította ECKHARDT Sándor, Budapest, 1955. 39–43.
(Előszó Balassi Bálint verseinek kiadásához), illetve a nevezetes elogium negyedik strófájában:
„Én pedig írásid nyomát kinyomozom, / Ne bánd, új életre hogy nevedet hozom, / Emlékezetedet
mindenütt hordozom / S így híred nevedet, mint lehet, tóldozom” RÖM Nr. 6. 45.
RÖM 43.
HORVÁTH Iván: Az eszményítő Balassi-kiadások ellen. (Előzetes közlemény), in: Művelődési
törekvések a korai újkorban. Tanulmányok Keserű Bálint tiszteletére, Adattár XVI–XVIII. századi szellemi mozgalmaink történetéhez 35. szerk.: BALÁZS Mihály és mások, Szeged, 1997. 200.
30. jegyzet.

26

tiszatáj

A Rimay továbbhagyományozta Balassi-műben eggyéolvad a költő-tanítvány várakozási
látköre az általa befogadott Balassi-szöveggel”.4 Mindenesetre e kompozíciós megfontolás
mellett (a gyűjtemény élen három olyan vers – himnusz – áll, amelyeket igen erős dogmatikai egység kapcsol össze) nagyon hatásos érveket lehetett felhozni s ezek kiválóan alkalmasak voltak arra, hogy Eckhardt Sándornak a helyre nem állítható kronológiát tekintő érvelését háttérbe szorítsák.5 Az Atya, a Fiú és a Szentlélek egylényegűségét Balassi
három himnuszában kompozíciós (számszimbolikai) összefüggések is alátámasztották
hamarosan: ismét csak Horváth Iván hívta fel nyomatékosan a figyelmet arra, hogy ha
a strófákat (egyébként indokolt módon) helyreállítjuk, „a Legszentebb Háromsághoz írott
három hymnus sorainak száma éppen 99.”6 S mert Balassi nem írt más himnuszt csak
hármat a Szentháromsághoz, s mert ezek a gyűjtemény szintjén ilyen fontos helyet kaptak, további, mélyebb, retorikai-poétikai elemzésük nem is látszott annyira lényegesnek.
Mindeddig nem ismerünk olyan megközelítést, amely a gyűjtemény szintjétől – átmenetileg – elválasztva olyan metrikai és tropológiai tanulságokat is keresne, amely a sorok
számának nagyon hatásos összege mellett poétikai szempontból is meggyőzően bizonyítaná a három himnusz szoros egységét.7 Arra is kell majd később vállalkozni, hogy a himnuszok utóéletét, pl. kettőnek (az elsőnek és harmadiknak) egy prédikációs kötetbe való
igen korai felvételét, vagy a kéziratos énekeskönyvek megfelelő kontextusát megvizsgáljuk. Ezúttal arra teszünk kísérletet, hangsúlyozottan csak kísérletet, hogy egymásra épülő
gondolatvezetéssel, mégis három különálló fejezetben megközelítsük e három kitüntetett
himnusz metrikai, rímtechnikai és tropológiai viszonyait.8

4
5

6

7

8

HORVÁTH Iván (1997) 198.
Balassi Bálint összes művei (BÖM), összeállította ECKHARDT Sándor I. köt. Budapest, 1951. Nr.
8. (40. ill. 116–117.; Nr. 41. (83. ill. 211–212.); Nr. 70. (69–70. ill. 248–249.). ECKHARDT Sándor legfontosabb (poétikai jellegű) érve a versformára, illetve annak letisztultságára vonatkozik:
az első himnusz kapcsán pl. megjegyzi, hogy a „Szentháromság himnuszai közül ez a legkezdetlegesebb kivitelű: rímek, ritmus, nyelvezet fiatal korra vall etc.” BÖM 166. A metrum igényessége
(esetleges „korszerűsége”) és a verstani műveltség között (ami természetesen nem az életkor
függvénye) nincs ilyen közvetlen összefüggés, a formának fontos közlési funkciója van. Erről
– szélesebb összefüggésben – HORVÁTH Iván is tanulságos példát ad, ld.: HORVÁTH Iván: Balassi költészete történeti poétikai megközelítésben, Budapest, 1982. 220–221.
HORVÁTH Iván (1982) 78. A strófákat azért kell helyreállítani, mert a korabeli nyomtatott kiadások (a három himnusz először az 1633-as bécsi nyomtatványban olvasható) a szövegeket csak
strófa, de nem sortagolással közlik.
A régi magyar irodalom szakembereinek egyik szokásos vándorgyűlésén (Nagykőrös, 2001) Amedeo di FRANCESCO vállalkozott a három himnusznak a miénktől eltérő szorosabb megközelítésére. Előadásának nincs nyomtatott változata.
Dolgozatunk római számmal jelölt fejezetei közül az I. és II. rész ÖTVÖS Péter, a III. VADAI István, a IV. pedig SZILASI László munkája.

2004. október

27

II. Három metrum a legszentebb Háromsághoz
(a metrikai kontextus kijelölése)

II.1. Primus, ad Deum Patrem

„De hála Istennek, ez egynéhány esztendőkben
az mi emberink is ékesb verseket szoktak írni.”9

Kezdősor: Az Szent Háromságnak első személye: 11 darab négysoros strófából áll (44
sor), a szerző, vagy más szereztetési adat a versfőkben nem szerepel, kolofon nincs. Metrumképlete izo-szerkezetű: a11 (4,7) a11 (4,7) a11 (4,7) a11 (4,7), tehát izometrikus
izorímes strófaforma (azonos szótagszámú sorok és azonos rímek). A régi magyar költészetre oly érvényes izo-szabályt látjuk itt is, azt is tudjuk, hogy a 16. századi kéziratos és
nyomtatott költészetben ez a leggyakoribb metrum.10 Összesen 156 darab, elsősorban
vallásos témájú verset tartunk számon ebben a formában, közöttük pl. harmincegyet Bogáti Fazakas Miklóstól, hetet Sztárai Mihálytól, de Tinódi Sebestyén is könnyen, éppen
tízszer találta meg ezt a hagyományt a „meglett dolgokról” írván. Nem kétséges, hogy jól
ismert hagyományról van tehát szó, amelyhez vagy a nagy gyakoriság kényszere nyomán
könnyen, vagy éppen a forma finom kiválasztásával igen megfontoltan lehetett eljutni.
Hogy Balassinál ez utóbbiról lehet szó, annak erős bizonyítéka egyrészről a bűn megismerésének és megutálásának nagyon régről tematizált lelki állapota, másrészt a szükséghelyzetből való megszabadulásért könyörgő bűnös archaikus viselkedésmódja. Vagyis tehát
a közismert és itt kevéssé személyes bűnvallás hagyományos formuláit használja szándékoltan hagyományos, nagy gyakoriságú, bizonyosan minden kortárs versszerző által ismert, nem egyéni (közösségi) versformában. És különösen feltűnő, hogy Balassi Bálint ezt
a strófaformát egyedül itt használja, más ismert versében nem alkalmazza, csupán a Palatics nótájára kezdett Láss hozzám, idvösségemnek Istene! könyörgésnek ez egyetlen
sora tanúskodik arról, hogy tervezte más példáját is. De csak tervezte, hiszen amit ismerünk, az egyetlen sornyi töredék csupán.11 Nagyon vonzó lenne itt most néhány fontos
retorikai eljárásra is rámutatni, pl. a contrarium alkalmazására a tizenegy strófás himnusz középső helyén (6. str.) s kiemelni itt az ún. központi versszak12 rímtechnikájának
orális hagyományait, vagy elemezni az arányosan strukturált második rész újabb ellentétét (8. str.), illetve a példa szövegformáló szerepét (10. str.), ezekről azonban a harmadik
rész gondolatmenetének egysége miatt tudatosan lemondtunk. A tanulság itt most annyi,
9
10

11

12

SZENCI MOLNÁR Albert: Psalterium Ungaricum. Elöljáróbeszéd. Herborn 1607. RMNy 962(1).
A XVI. századi magyar nyelvű versek metrumainak és gyakoriságuk felméréséhez kizárólagosan
alkalmas nagy vállalkozás: Repertoire de la poésie hongroise ancienne (Ad corpus poeticarum)
Direction: Iván HORVÁTH assisté par Gabriella H. HUBERT, ont coopéré à ce travail: Zsuzsa
FONT, János HERNER, Etelka SZŐNYI, István VADAI. Tom. I–II. Paris 1992.
A XVI. századi magyar nyelvű költészet második és harmadik leggyakoribb metruma természetesen szintén izormetrikus és izorímes. A második: a8 a8 a8 a8, ebből 119-et ismerünk, a harmadik a később nagyon népszerűvé lett a12 a12 a12 a12. 109 ilyen metrumú verset tartunk számon. Balassi mindkét formában 4-4 verset írt, a forma szerepe (tehát a metrumnak bizonyos témákra való elkülönítése) itt nem vehető észre.
A Balassi-vers kompozíciós eljárásairól legtöbbet mond: VARJAS Béla: Balassi és a hárompillérű
verskompozíció, in: A magyar reneszánsz irodalom társadalmi gyökerei, Budapest, 1982. 286–
308. VARJAS fontos szerepet tulajdonít a középső strófáknak.

28

tiszatáj

hogy Balassi Bálint a bűnbocsánatért való könyörgéshez olyan tömegesen használt versformát használ, amely az orális hagyományt is érvényesíti, s amely formát egyetlen más
versében sem alkalmaz.

II.2. Secundus, ad Deum Filium
Kezdősor: Az Szent Háromságnak, kinek imádkoznak: 9 darab háromsoros strófából áll
(27 sor), a szerző, vagy más szereztetési adat a versfőkben nem szerepel, kolofon nincs.
Metrumképlete hetero-szerkezetű: a6 a6 b7 c6 c6 b7 d6 d6 b7, tehát heterometrikus
heterorímes strófaforma (nem azonos szótagszámú sorok és nem azonos rímek). A hetero-strófaképlet nem jellemző a régi magyar költészetre, a második himnusz egyenesen
olyan formában (ún. reprezentatív Balassi-strófákban) íródott, ami a Balassi előtti költészetben természetesen nem fordul elő. Nem beszélünk most sem arról, hogy a 2. és 3.
strófát strukturáló (de feltétlenül az első himnusz 10. versszakának még jól megmagyarázott hasonlatából a transgressio erényét érvényesítve kibontott) exemplum-sorozat a narratiot is minimalizálva egyre intenzívebben hívja fel a figyelmet a hit egyedüli erejére (Dávid–Makkabeus–Jefte–Sámson–Gedeon–Judit), sem a középső (ötödik) versszak esetleges kompozíciós szerepéről. Arra azonban felhívnám a figyelmet, hogy míg Balassi 48 versét írta ebben a formában, egyedül csak itt szól transzcendentális témáról. Van ugyan még
egy vallásos verse ebben a metrumban (Végtelen irgalmú, óh, te nagy hatalmú etc.), de
azt éppen maga Rimay János szerkesztette a halálos sebben fekvő Balassi búcsúbeszédei
közé.

II.3. Tertius, ad Spiritum Sanctum
Kezdősor: Az Szent Háromságnak harmadik személye: 7 darab négysoros strófából áll
(28 sor), a szerző, vagy más szereztetési adat a versfőkben nem szerepel, kolofon nincs.
Metrumképlete hetero-izo szerkezetű: a12 (6,6) a12 (6,6) a12 (6,6) a6, tehát heterometrikus izorímes strófaforma (nem azonos szótagszámú sorok azonos rímek). A három
himnusz esetében metrikai szinten nyilvánvaló a változatosságra és a rövidülésre való törekvés. A strófaképlet a 16. századi magyar nyelvű nyomtatott költészetben ugyan nem
fordul elő, ám Apáti Ferenc mindenképpen 1514 után, de valószínűleg még Mohács előtt
keletkezett, poétikailag egyedülálló megoldásokat felmutató Cantlilenájának (Peer-kódex)
ez a metruma! És Balassi Bálintnál is mindössze háromszor szerepel ez a forma, mindhárom esetben csakis istenes énekeiben: itt, a Szentháromság harmadik himnuszában,
valamint a Mint az szomjú szarvas, kit vadász rettentett és a Segélj meg engemet, én édes
Istenem kezdősorú versekben. Most se beszélnék arról, hogy csak ebben a himnuszban
nincsen segítségül hívott bizonyító eljárás, azaz exemplum, amely a beszéd tulajdonképpeni tárgyán kívül álló dolgot az indukció módszerével építené a szövegbe és hogy a középső strófa ismét jelentős nézőpontváltozást jelez s egyúttal generál.

2004. október

29

III. „Még a Szentléleknek is kedves a versek szép egyező volta”13
(rímtechnikai megjegyzések)
„Ó, jaj, a Rím silány kolomp”14

Balassi Szentháromság-himnuszainak rímeire pillantva azonnal megállapíthatjuk, hogy
egy-két kivételtől eltekintve szinte csak toldalékrímeket használ. Ez nem csupán az Atyaistenhez szóló, legkorábbra datált15 versben van így, hanem a másik kettőben is. Ám ebből
a megfigyelésből addig nem következtethetünk sem a szereztetési időre, sem szándékos
költői eljárásra, amíg nem tisztázzuk magunk számára a rímelés minőségéről vallott elveinket. A Balassi-szakirodalomban Horváth Iván indult el ezen az úton elsőként.16 Történeti-poétikai módszeréből következett, hogy a kései Balassi-versek, különösen a Céliaciklus darabjainak vizsgálatakor számot kell vetnie a tiszta rímek használatával, s ezt csak
akkor értékelheti megfelelően, ha előbb tisztázza a rímtechnikai terminológiát, majd szembenéz a magyar irodalomtörténetben leginkább elterjedt, általa Szenci Molnár–Arany-féle
rímelméletnek nevezett, verstani babonával. Nem kerülhetjük el, hogy saját kérdéseink
előtt Horváth Iván Balassi-könyvének megfelelő állításait részben megismételjük, illetve,
hogy néhol vele is vitába szállva igazítsunk a terminológián.
Horváth Iván három elterjedtnek mondható rímelméleti rendszert ismertet: a nyelvészetit, az irodalomtörténetit és az ún. „Szenci Molnár–Arany-féle” rímelméletet. A nyelvészeti iskola a rímet ismétlődésnek tekinti, és a nyelvi ismétlődés foka szerint csoportosítja.
Ebben a rendszerben a legerősebb az önrím, mert itt az ismétlődés lexikai, szintaktikai és
fonológiai szinten is létrejön. Valamivel gyengébb a toldalékrím, itt szintaktikai és fonológiai ismétlődésről van szó. Még gyengébb a tiszta rím, melyben csak fonológia ismétlődés
történik. A leggyengébb rímfajta az asszonánc, melyben az ismétlődés még a fonémák között is csak részleges. Táblázatban ábrázolva jól látható, ahogyan egyre kevesebb ismétlődő mozzanat jellemzi a rímtípusokat:
Lexikai

Szintaktikai

Fonológiai

Önrím

+

+

+

Toldalékrím

–

+

+

Tiszta rím

–

–

+

Asszonánc

–

–

(+)

Röviden ki kell térnünk néhány terminológiai kérdésre. Horváth Iván a morfémarím
terminust használja, azzal az indoklással, hogy a korábbi ragrím kifejezés helytelen, hiszen akkor külön kellene beszélnünk képzőrímről és jelrímről is. Ebben teljesen igaza van,
a ragrím terminust a legegyszerűbb kiiktatni a verstani szakkifejezések közül. Nem értünk azonban egyet a morfémarím terminus használatával sem, mert ez nem különbözteti
meg a szabad- és kötött morfémákat, azaz a szótöveket és a toldalékokat. Horváth Iván
13
14
15
16

SZENCI MOLNÁR Albert, i. m.
Paul VERLAINE: Költészettan (KOSZTOLÁNYI Dezső fordítása)
Éppen ezen az alapon ítéli ECKHARDT Sándor is korai költeménynek. Ld. 5. sz. jegyzet.
HORVÁTH Iván (1982) 192.

30

tiszatáj

egy korábbi tanulmányában17 ezt kimondottan helyesli, szerintünk azonban a terminusnak nem a hasonló (de nem azonos) jelenségek összemosása, hanem a különböző (bár
némileg rokonítható) jelenségek megkülönböztetése a feladata. Éppen a fenti táblázat
mutatja, hogy a különböző megnevezés a lexikai ismétlődés meglétére vagy hiányára utal.
Ugyancsak nem értünk egyet azzal a megjegyzéssel sem, hogy „a magyarban gyakran
(pl. az alanyesetben) a toldaléktalanság (zérómorféma) jelöl és rímel”18 Természetesen
a toldalékolatlanság a magyarban gyakran jelöl, de csak abban az esetben rímel, ha a tőmorféma egyébként is rímet hoz létre. Az egyébként nem rímelő tőszavak szintaktikai
azonossága nézetünk szerint nem rím (pl. asztal – szék). Emiatt megmaradunk a toldalékrím kifejezésnél. Ez a rímelméleti iskola strukturalista, leíró jellegű. Ennek folytán
terminusok alkotására kiválóan alkalmas, a magyar rímtörténet értékelésére azonban teljesen alkalmatlan. Nem igazán tudunk mit kezdeni azzal a megjegyzéssel, hogy az „önrím
poeticitása nagy, de a morfémarímé sem lehet sokkal kisebb”19, mert a poeticitás szó itt
túlzottan szűk jelentésű.
A rímelméleti iskolák felsorolásában a második helyen az ún. „irodalomtörténeti” áll,
mely az orális, epikus költészet hagyományainak és szabályteremtő erejének fontosságát
hangsúlyozza. Horváth Iván saját magát is ehhez az irányzathoz sorolja, a metrikai rendszert az orális költészet variációs technikájának lenyomataként szemléli.20 A Homéroszkutatás által elterjesztett paralellizmus-elméletek metrikatörténeti szerepe kétségtelenül
nagy. Bizonyos területeken (folklór-kutatás, orális költészet, populáris műfajok) érvényesnek is gondoljuk alapvető megállapításaikat. De nem gondoljuk, hogy az orális hagyomány ilyen közvetlen módon hatna a XVI. század írásbeli kultúrájára, különösen nem
a viszonylag későn kialakult és még később elterjedt rímelésre.
Tanulságos ebből a szempontból éppen Szenci Molnár Albert véleménye. Az 1607-es
Psalterium Ungaricum elöljáróbeszéde tekinthető az egyik legkorábbi magyar verstani
megnyilatkozásnak. Érdemes most is idézni a szakirodalom által gyakran citált sorokat:
„Látom pedig azt is, hogy az […] ez előtt megmondott főemberek psalmusi kívöl némelyek igen paraszt versekben vadnak foglalván, noha még az Szentléleknek is kedves az
versek szép egyező volta; amint megtetszik az alphabetum rendire írt psalmusokból, kik
közől a 119. zsoltár az alphabetumnak mindenik bötűin nyolc-nyolc verset kezd el az
zsidó zsoltárkönyvben. Az régi magyar énekekben pedig avagy semmi egyenlő terminációk nem voltak, avagy tíz vers is egymás után mind egy igében ment ki, ahonnan az
históriás énekekben számtalan az sok vala-vala-vala; kin az idegen nemzetek, azkik ezt
látják, nem győznek eleget rajta nevetni. De hála Istennek, ez egynéhány esztendőkben
az mi emberink is ékesb verseket szoktak írni.”21 Szenci pontosan arra az epikus hagyományra utal (históriás énekek), mely leginkább őrizheti az orális, rögtönző, rögtönözve
ismétlő költői technikát. Ám nem azt mondja róla, hogy ezek az énekek gyakran önrímmel
éltek volna. Nem. Azt állítja, hogy azokban vagy semmi egyenlő terminációk nem voltak,
17

18
19
20
21

HORVÁTH Iván: Telegdi Kata verses levele, in: A régi magyar vers. szerk.: KOMLOVSZKI Tibor, Budapest, Akadémiai Kiadó 1979 (Memoria Saeculorum Hungariae 3.) 22. sz. jegyzet.
I. h.
HORVÁTH Iván (1982), 193.
I. m. 7. sz. jegyzet.
SZENCI MOLNÁR Albert: i. m.

2004. október

31

azaz egyáltalán nem rímeltek, vagy tíz vers is egymás után mind egy igében ment ki, azaz
több versszak is azonos rímet használt. A második eset tehát nem strófán belüli, hanem
strófák közötti jelenséget említ, magasabb metrikai szinten nevez meg monotonitást.22 Ezután említi Szenci a számtalan sok vala-vala-valát, melyről külön szót kell ejtenünk.
A vala-vala-vala rímsorozat szigorú értelemben véve nem önrím. A fent közölt táblázatból következik, hogy az önrímtől lexikai ismétlődést várunk el, tehát szabad morféma
(szótő) ismétlődését. A vala azonban félszabad morféma, azaz önálló alakkal, de csak kiegészítő jelentésmozzanattal bír. Hasonlóan ítélhetjük meg, mint a volna szócskát, vagy
a névutókat. Történetileg a névutók és a névszóragok közel állnak egymáshoz (a ragok egy
része névutóból fejlődött ki), ez is jól mutatja, hogy elméletileg a szintaktikai ismétlődéshez kell sorolnunk ezt a fajta rímet. Toldalékrímnek kell tekintenünk, még akkor is, ha
külön írjuk. Ugyanilyen jelenség figyelhető meg az első Szentháromság-himnusz 6. strófájában is:
De mind ennyi sok háborúimban is,
Érzi lelkem, hogy reménység kívül is,
Csudaképpen még kimentesz végre is,
Noha nem látom most egy csepp módját is.
E háromszerzős tanulmány II. részében éppen ez a strófa szolgált az ún. „orális rímtechnika” példájaként. A magam részéről két okból is visszakoznék. Egyfelől az is–is–is–is
rímbokrot szintaktikai ismétlésnek, azaz toldalékrímnek tekintem, másfelől nem vagyok
benne bizonyos, hogy ez a fajta rímtechnika jól jellemezhető az orális költő eljárásmódjával. Szenci Molnár pontosan fogalmaz: a szóbeli históriás énekre inkább a rímtelenség
jellemző, illetve a narrációs sémából következő állandósult elbeszélő múlt, illetve annak
folyamatosan jelenlévő jele, a számtalan sok vala-vala-vala.
Az „irodalomtörténeti”-nek nevezett rímelméleti iskola valójában „irodalom előtti”,
egészen pontosan „írásbeliség előtti” állapotot vetít rá az írásos hagyományra. Ha elgondolunk egy olyan ókori kultúrát, ahol a szóbeliség hagyományformáló ereje jelentősen
részt vesz az éppen kialakuló írásbeliség szabályrendszerére, mintegy lenyomatot képez,
akkor ebben a kultúrában elfogadhatjuk e rímelméleti iskola álláspontját. De a magyar
irodalom bizonyosan nem a saját szóbeliségéből meríti irodalmának szabályrendszerét.
Bizonyos értelemben persze feltétlenül, hiszen következménye van például annak, hogy
a magyar agglutináló nyelv. Az ilyen típusú nyelvi kényszerűségek természetesen beépülnek
a rímelméletbe is. Különösen erős ez az összefüggés a magyarban például az asszonánc
használatánál. Ám a XVI. századi írásbeli költészet (és leginkább csak az írásbeliségről van
tudomásunk) sokkal erősebben függ a latin költészet már megszilárdult szabályrendszerétől. Mind a metrika, mind a rímelmélet előre elkészített keretek közé kerül.
Sem Balassi, sem Tinódi metrikája, rímelése nem értékelhető úgy, hogy közvetlenül
valamilyen elképzelt szóbeliséghez viszonyítjuk. Részben azért helytelen eljárás ez, mert
nem ismerjük a kor szóbeli költészetét, részben pedig azért, mert tudjuk ezekről a költők22

Erre először TÓTH Tünde hívta fel a figyelmet: „Egy vers neménec megjobbított modgyai”
Szenci Molnár Albert a versről, ItK 1993. 501–509. Értelmezésének középpontjában a Szenci
Molnár által közölt példák tipográfiai elrendezésének vizsgálata áll. Több ponton kiegészíti Horváth Iván gondolatmenetét, és részben velünk azonos módon látja a kérdés összetettségét is.

32

tiszatáj

ről, hogy a latin írásbeliségen nőttek fel, és egy az oralitástól már korábban elszakadt költői hagyomány folytatói. Nem ők hozzák létre az írásbeliséget, sem pedig az abban alkalmazott szabályrendszert. Legfeljebb alakítanak rajta, de ez már semmiféle képpen nem fér
meg az ún. „irodalomtörténeti” rímelméleti iskola elgondolásain belül.
A Horváth Iván által említett harmadik rímelméleti iskola – ahogyan ő is fogalmaz –
nehezen nevezhető iskolának, leginkább azzal a normatív óhajjal jellemezhető, hogy a jó
rím a tiszta rím és az asszonánc. Ez a verstanainkban a mai napig létező elv a rímtől a jelentésbeli változást várja el. Vagyis nem más, mint a lexikai és szintaktikai ismétlődés tilalma. Az imént láthattuk, hogy Szenci Molnár nem az önrímet bírálja, hanem a rímtelenséget, illetve a folyamatosan fenntartott elbeszélő múltat, a strófákon keresztül használt
azonos rímet. De lényegében mégis ő az, aki elsőként megfogalmazza ennek a harmadik
iskolának az elképzelését, hogy a rím különbözzön. Arany János logikusan egészíti ki ezt
a kívánalmat a toldalékrímek bírálatával. Horváth Iván jogosan mutat rá ennek a rímelméleti elképzelésnek a történetietlenségére. Az önrím és a toldalékrím bizonyos helyzetekben a mai napig használt költői eszközök. A XVI. században pedig anakronizmus azt
várni, hogy egy költő kerülje őket. Balassi talán éppen abban újszerű, hogy Szencit jóval
meghaladó módon, megkülönbözteti a toldalékrímet és a tiszta rímet.
Mielőtt rátérnénk a Szentháromság-himnuszok rímelésének értékelésére, ki kell egészítenünk az imént bemutatott rímelméleti iskolák felsorolását. Hozzá kell tennünk egy
negyediket, mely kimondatlanul ott van már Horváth Iván könyvének rímelméleti fejezetében, bár mind a mai napig nem vált tényleges iskolává, nem dolgozták még ki talán csak
az alapjait. Ez a negyedik iskola a rímtörténeti lehetne. Egy adott korszak, vagy életmű,
vagy akár csak egyetlen vers rímelésének megítélése csak akkor lehet megközelítően helyes, ha tekintetbe veszi a korabeli hagyományt. Nem pusztán arra a történeti-poétikai
elvre gondolunk, amit a Balassi költészete történeti-poétikai megközelítésben érvényesít.
Nem csak arra, hogy Tinódi, Balassi, vagy Szenci rímelését a kor poétikai elvárásainak
megfelelő módon próbáljuk szemlélni. Sokkal inkább arra, amit ugyanez a könyv (és jelen
tanulmány II. része) a metrumok terén megtesz. Fel kell térképezni az adott kor tényleges
rímelési szokásait, és ebből a tömeges vizsgálatból kell elvonni azokat a szabályokat, amiket érvényesnek tekinthetünk. Ez a szabályrendszer, vagy hagyomány lesz az a kontextus,
amiben bármilyen a rímelésre vonatkozó megfigyelés érvényessé válhat.
Ennek a rímtörténeti iskolának a megalapozásához azonban az adott kor, jelen esetben az 1600 előtti teljes magyar költészet rímelési adataira szükségük van. És nem csupán
a rímképletekre, ahogyan ez a régi magyar vers repertóriumában megtalálható.23 Szükség
van magukra a rímszavakra, egy teljes régi magyar rímszótárra. Távol áll azonban tőlünk,
hogy egy ilyen speciális rímszótár elkészítését meghirdessük. Ennél egyszerűbb, és ma
már nem is irreális irodalomtörténeti pillanatot képzelünk el. El kell készíteni a régi magyar vers teljes szövegbázisát. Egy olyan elektronikus szövegtárat, melyben minden régi
magyar vers megtalálható. Ez azonnal használható teljes rímkatalógusként is működik,
ráadásul nem szűkíti a lehetőségeinket azzal, hogy előre meghatározott (és nekünk esetleg
meg nem felelő) elvek szerint csoportosítja a rímeket. Egy ilyen teljes szövegbázis egy-

23

Repertoire de la poésie hongroise ancienne, ld. 10. sz. jegyzet.

2004. október

33

általán nem vágyálom csupán, várhatóan egy éven belül valóban létrejön.24 Teljes szövegtár birtokában már feltehetjük a kérdést, hogy valóban a nyelvészeti iskola elméleti csoportosítása szerint osztályozhatóak-e a régi magyar rímek? És vajon hogyan jellemezhető
a rímelés fejlődése? Hol áll a kirajzolódó fejlődési sorban Tinódi? És Balassi?
Természetesen a válasz meghaladja ennek a dolgozatnak a kereteit. Most csupán arra
vállalkozhatunk, hogy felhívjuk a figyelmet az eddigi terminológia túlzottan egyszerűsítő
jellegére, illetve hogy Balassi rímtechnikájáról néhány apróbb megfigyelést tegyünk. A nyelvészeti rímelméleti iskola rímelnevezéseit jónak mondhatjuk abból a szempontból, hogy
világosan elhatárolódnak a különböző ismétlődés-típusok. A gyakorlat (a szövegbázis tanulmányozása) azonban azt mutatja, hogy a helyzet nem ilyen egyszerű. Vegyünk két Balassi-pédát, melyen jól bemutatható néhány probléma:
Te regulád szerint hogy igazán élvén,
Hozzánk tartozókkal imádjunk dicsérvén,
Téged, vigasztaló Szentlélek Úristen;
Mindörökké, Amen.
A harmadik Szentháromság-himnusz utolsó strófája négy rímszót tartalamaz: élvén –
dicsérvén – Úristen – Amen. Ha csak arra figyelnénk, hogy az első két sorban a határozói
igenév -vén képzője ismétlődik (szintaktikai ismétlődés), azt kellene mondanunk, hogy itt
toldalékrím szerepel. Csakhogy két olyan mozzanat is van, mely ennek ellene mond. Az
egyik az, hogy az első rímpárban két-két szótag rímel: élvén – dicsérvén. A rím eleje aszszonánc, mert a magánhangzók azonosak, a mássalhangzók pedig rokon hangzók. Vagyis
a magyarban gyakran előfordul az, hogy többszótagú rímek esetében szótagonként más és
más módon kell egy rímpárt minősítenünk. A másik zavarba ejtő mozzanat az, hogy
a rímnégyes harmadik és negyedik tagja tiszta rím (fonematikus ismétlődés). Ha úgy járnánk el, ahogyan Horváth Iván teszi Balassi-könyvében25, akkor az MMFF jelöléssel utalhatnánk arra, hogy az első két sorban toldalékmorfémák, a második kettőben fonémák ismétlődnek. De ez így nem igaz. Valójában egy M vagy F jel csak két rímszó viszonyára alkalmazható, egyetlen rímszóra nem. (Milyen rím az, hogy látok? Semmilyen. Ha az rímel
rá, hogy látok, akkor ez önrím; ha az, hogy olvasok, akkor toldalékrím; ha az, hogy átok,
akkor tiszta rím; ha az, hogy tátog, akkor asszonánc.) Ebben a strófában tehát nem négy
alkalommal kell a rímeket minősíteni, hanem hat alkalommal (1-2, 1-3, 1-4, 2-3, 2-4, 3-4)
(MFFFFF); vagy pedig be kell vezetni egy szabályt, miszerint mindig csak a szomszédos
rímszavak viszonyát vizsgáljuk, ekkor három rímpárt fogunk látni (1-2, 2-3, 3-4) (MFF).
A második Balassi-példa újabb problémákat rejt:
Hajnalban szépülnek fák, virágok, füvek, harmaton ha nap felkél,
Cseng szép madárszózat, vígan sétál sok vad, reggel, hogy elmúlt éjfél,
Újul zöld bokor is, de nekem akkor is dolgom csak gond, bú, veszél.

24

25

A Régi Magyar Versek Tára (RMVT), mely lényegében a Régi Magyar Költők Tára elektronikus
átirata, kibővítése és keresőeljárásokkal kezelhetővé tett változata, gyakorlatilag már elkészült.
Néhány kisebb kiegészítés és ellenőrzés még hátra van, de már így is jól használható.
HORVÁTH Iván (1982), 98.

34

tiszatáj

Az első rímpár (szépülnek – füvek) mai értelmezés szerint tiszta rímnek minősülne,
hiszen nem azonos toldalékok ismétlődnek. A régiségben azonban igen gyakori, hogy a hasonló toldalékokat összerímeltetik. Itt is van szintaktikai ismétlődés, hiszen mind az ige,
mind a főnév többesszámban szerepel, és a rímet lényegében a többesszám k-ja hozza
létre. Vagyis bajba kerülünk amiatt, hogy a nyelvészeti iskola toldalék morféma fogalma
túlzottan precíz. Hasonlít ez a jelenség a félszabad morfémákról már korábban elmondottakhoz (ott az önrím és toldalékrím keveredését okozta, itt a toldalékrím és tiszta rím
keveredését).
A harmadik sor rímpárja (bokor is – akkor is) szép példája annak, hogy Balassi esetenként többszótagú rímmel is él, és ilyenkor a rím minősítése szótagonként különböző
lehet. Ebben az esetben egy rímpáron belül látunk tiszta rímet (-kor – -kor) és a korábban
már bemutatott toldalék rímet (is – is). (Ez utóbbit persze mások nyilván önrímnek mondanák.)
A problémákat összegezve kimondhatjuk, hogy elegendő csupán néhány jellemző példát kiragadni a régi költészetből, és máris terminológiai, elméleti zavarhoz jutunk. A nyelvészeti iskola kategória-rendszere túl szűk, nem mindig a magyar nyelv, illetve a magyar
költői hagyomány valós erővonalai mentén minősít. Ráadásul a metrika, a többsoros
strófák egyéb, egyelőre tisztázatlan kérdést is felvetnek. Vagyis a negyedikként felvázolt,
történeti rímelméleti elgondolás csak egy elmélet vázlatának tekinthető.
Az utolsó kérdés, amivel szembe kell néznünk ennyi elméleti fejtegetés után, az Balassi
rímelése. Horváth Iván álláspontja szerint26 Balassi költészetében felismerhető a rímelméleti tudatosság, az életmű utolsó szakaszában. „A Célia-sorozat 7. darabjában, Kiben
az kesergő Céliárul ír, az a tendencia figyelhető meg […], hogy a nagy sorok végén mindig, a kis sorok végén sohasem morfémarímet alkalmaz.” Kétségtelen, hogy Balassi életművének elején általában toldalékrímeket találunk, a végén pedig egyre több tiszta rímet
használ a költő. Az is igaz valószínűleg, hogy a Balassi-strófa kialakítása során a költő
fokozatosan veszi birtokba a formát, egyre nagyobb gyakorlattal bánik vele, és a legkésőbbi verseiben figyelhetjük meg azt az állapotot, amikor már kialakult, bevált technikával formálja meg. Kérdés azonban, hogy a rímek minősítését illetően beszélhetünk-e
tudatosságról.
Nem abban kételkedünk, hogy az említett Célia-vers kis- és nagysorainak végén tapasztalható-e ennek megfelelő tendencia. Abban nem vagyunk bizonyosak, hogy ez a tendencia szándékolt. Arra gondolhatunk, hogy a metrika és a rímelés szorosan összefügg.
Pédául egy nagyon rövid sorokból álló strófa, mondjuk a5-a5-a5-a5 csak bizonyos típusú,
mellérendelő, felsoroló jellegű szintaktikai ismétlést tesz lehetővé. Egy másik, hosszabb
sorokból álló strófaforma kényelmesen alkalmazkodik a magyar tagmondat szokásos terjedelméhez. Bizonyára kialakulnak strófaformától függően különböző rímelési technikák,
mondatszerkesztési eljárások, melyek vagy erősítik, vagy gyengítik a toldalékrímek adott
ponton való használatát.
Azt nem állíthatjuk, hogy Balassi találta volna fel a tiszta rímet. Azt sem állíthatjuk,
hogy szisztematikusan használta volna. Akár a Célia-ciklusból, akár a saját kezű versfüzérből (2. darab) hozhatunk olyan példát, ahol éppen a kissorok végén fordulnak elő
toldalékrímek, a nagysorok végén azonban tiszta rímet, asszonáncot használ a költő (han26

I. h. és 198.

2004. október

35

gya – langja – hangja, jégen – égen – régen). Ha pedig a tiszta rímek használata nem
szisztematikus, ha ötletszerű, versről versre változhat, akkor erős a gyanúnk, hogy nem
tudatos eljárás eredményét, hanem egyszerűen változatos rímelést látunk.
Ha már Balassinál keresünk szándékos tiszta rímet, akkor feltétlenül a két echós verset kellene választani, hiszen ott az echós rímtechnika a definícióból fakadóan tiszta.
A Balassit követő nemzedék rímelésében ugyancsak felmutatható tiszta rímelésre való törekvés, hiszen az egyszótagú rímek (Rimay: nép – szép – kép – tép; Nyéki Vörös: űz – tűz
– bűz – fűz) gyakori használata egyszerre tekinthető elméletileg tiszta és szándékolt jelenségnek. A legelső olyan vers, ahol ezek az egyszótagú (következésképp tiszta) rímek szisztematikusan fordulnak elő, Thordai János 102. zsoltára.27
Visszakanyarodva ezek után Balassi három himnuszához, a következő kérdésekkel
összegezhetjük gondolatmenetünket. Balassi e költeményekben túlnyomórészt toldalékrímeket használ. Ha igaz az, hogy a rímelés mondatszerkesztésbeli okoknál fogva összefügg a metrummal, és az is igaz, hogy a metrum hagyományosan összefügg a műfajjal
(modus és genus), akkor ebből következik-e, hogy a rímelés összefügg a műfajjal? Logikailag persze következik, a kérdés lényegében az, hogy mi erősebb: ez az összefüggés, vagy
egyéb tényezők (énekeltség, írásbeliség, egyéni–közösségi jelleg, narrációs technika)? Beszélhetünk-e arról, hogy a himnuszok rímelése szándékosan igazodik egy hagyományhoz?
A himnuszokéhoz? És ha igen, akkor hogyan?

IV. Az arc, a lovas és a templom
(tropológiai elemzés)
„Isten arca arcot ad az emberi lénynek”28

Második parancsolat, 2Móz 20, 4.: „Ne csinálj magadnak faragott képet, és semmi
hasonlót azokhoz, a melyek fenn az égben, vagy amelyek alant a földön, vagy a melyek
a vizekben a föld alatt vannak.” Nádas Péter 1987-ben keletkezett, Földből csinálj nékem
oltárt című, Esterházy Péternek ajánlott esszéjében29 újszerűnek és termékenynek tűnő
megközelítésben tárgyalja a második parancsolat régről ismerős és kiemelkedő jelentőségű problematikáját. Nádas rövid és precíz elemzése arra hívja fel a figyelmet, hogy az
ószövetségi képtilalom valójában nem vonatkozik Isten összes ábrázolására, csak azokra,
amelyek Isten megjelenítését valamiféle hasonlóság által kívánják megvalósítani. Értelmezésében ez a parancsolat elsősorban azt jelenti, hogy Isten ábrázolása (mivel nem alapulhat semmiféle hasonlóságon) nem lehet képmás. Ez pedig retorikai értelemben azt jelenti, hogy ha Istent tilos hasonlat által ábrázolni, ám mégis beszélni akarunk róla, akkor
ezt csakis egyéb szóképek által tehetjük.

27
28

29

Régi Magyar Költők Tára, XVII. sz. 4. kötet, 157. sz.
André LACOCQUE: A kinyilatkoztatások kinyilatkoztatása, in: Paul RICOEUR – André LACOCQUE: Bibliai gondolkodás. Budapest, Európa, 2003. 398.
NÁDAS Péter: Esszék. Pécs, Jelenkor, 2001. 57–60.

36

tiszatáj

Nádas ezen felettébb figyelemreméltó értelmezési javaslatának, úgy tűnik, a szaktudomány eredményei sem mondanak ellent. Egy széles tájékozódású, friss tanulmány30 szerint maguk a zsidók is úgy értették a parancsolatot, hogy az csak Isten képmásának elkészítésére vonatkozik, a nem-képszerű (nem hasonló) kultusztárgyakra nem. Isten ábrázolásának kapcsán elsősorban nem attól tartottak, hogy a jelölő a jelölt helyére léphet
(hogy tehát ha Istent pl. egy bikával jelölik, a rituálék résztvevői Isten helyett a bikát kezdik imádni), hanem attól, hogy a jelölők nem egyértelműek (ha Istent egy bikával jelölik,
Isten helyett Baalt kezdik el imádni). Az értelmezés alapja pedig az, hogy hitük szerint
Isten úgy közli magát, hogy közben elrejtettségét nem adja fel: az égő tüskebokorban valóban megjelenik Isten, de amit Izrael lát, de az nem Isten alakja. A parancsolat ilyetén
interpretációjára épült aztán rá a „materiális anikonizmus” avagy „nem-képszerű üres
közép” rituális művészete, amely mindennek értelmében döntően posztamensek használatára szorítkozott.31 Isten egyetlen igaz képmása a Logosz, a Logosz képmása az igaz ember, más képmás pedig nem létezik. Az Istenség mégiscsak szükségszerű jelölésére kialakult jelek közül ezért aztán a kereszténységben is csak azok váltak bevetté és engedélyezetté (pl. galamb, hal, hajó, horgony, krisztogram, stb.), amelyek meg sem próbálták magukat hasonlóságon alapuló ábrázolásként elfogadtatni.
A második parancsolat ezen, alapvonalait tekintve a későbbiekben is töretlennek tűnő
értelmezési hagyománya a XVI. században aztán azért vezetett ismeretelméleti és poétikai
problémákhoz, mert a tilalom épp a megismerésben lassanként központi szerephez jutó
retorikai és megismerési eszköz használatára vonatkozott. Michel Foucault emlékezetes
elemzésben tárta fel a klasszikus kor előtti idők európai episztéméjének döntően a hasonlóságra épülő rendszerét.32 Bár Foucault „hasonlósági” viszonyai, „hasonmásai” közelebbről megnézve, szorosabb retorikai megközelítésben, valójában többféle trópus irányába szóródnak szét (a convenientia [szomszédosság] viszonyai részben a metonímia logikáját követik; az aemulatio [vetélkedés] viszonyai jórészt a retorikai értelemben vett
imitatio és aemulatio kapcsolatait képezik le; az analógia [mikrokozmikus] viszonyaiban
a hasonlat mellett nyilvánvalóan szerepet játszik a szinekdokhé is; a szimpátián ill. antipátián [rokon- ill. ellenszenven] alapuló viszonyok pedig a metafora és az ellentét által
létrehozott kapcsolatok viszonylag pontos megfelelői), az azért kétségtelen, hogy ha a XVI.
század végéig az ember elsősorban a hasonlóságok által ismerte meg a világot, Istent
azonban a Biblia szerint nem lehet képmás, vagyis valamiféle hasonlóság által megismerni, akkor óhatatlanul előállt egy lényegtelennek igazán nem nevezhető megismerési
gátoltság. Hogyan ismerte meg tehát az Istenséget a XVI. század, amely minden mást
a hasonlóságok által ismert meg, ha ezt az eszközt éppen ebben a kitüntetett esetben nem
használhatta? Hogyan szólt az Istenségről és hogyan jelenítette meg azt?
Balassi Bálint három Szentháromság-himnuszának (Hymni tres ad sacrosanctam
trinitatem) esetében aligha irreleváns kontextus a fentiekben vázolt problematika. E vál-

30

31

32

VLADÁR Gábor: „Ne csinálja magadnak faragott képet”(Az ószövetségi képtilalom és a keresztény ikonográfia kezdetei) Pannonhalmi Szemle, 2003. XI. 3. 6–19.
Az anikonikusság létrejöttének létrejöttének más szempontú értelmezését és magyarázatát lásd:
LACOCQUE i. m. 385–422. (Főként: 402–403.)
Michel FOUCAULT: A szavak és a dolgok. Bp., Osiris, 2000. 35–64.

2004. október

37

tozatos dialógushelyzetekben kibomló, döntően aposztrophikus és prosopopeikus33 természetű, az elbeszélés és a megszólítás egységeinek poétikailag felettébb termékeny ellentétét34 mindvégig gazdagon kiaknázó szövegek legalább akkora figyelmet fordítanak a megszólítottak, mint a beszélő figurájának kidolgozására.

IV. 1. Primus: Nabugodonozor és a fényes orca
A ciklus első darabja (Primus, Az Szentháromságnak első személye...) Istenhez szól,
a bajok eltávolításáért (Ad Deum Patrem, pro levamine malorum). A vers szerkezetét, az
argumentáció menetét, érvvezetését tekintve meglehetősen érdekes ismétlődési mintázat
bontakozik ki. A tizenegy strófából álló szövegben a középső versszak két oldalán egymást
ismétlő sorrendben sorakoznak fel a különböző retorikai eszközök dominanciájával jellemezhető szakaszok. A megnevezés, a kérés és az argumentáció nyitányának döntően
aposztrophikus strófáit a jelen állapot narratív, majd narratív-prosopopeikus jellemzése
követi, hogy ezen előkészítés után a központi, hatodik strófa kifejthesse a lélek reménységét: Isten csodaszerű segítségét. A második nagyobb egységben további, de immár újra
aposztrophikus kifejtést kap az argumentáció részletezése, a kérdés, a válasz és a következtetés, hogy azután a még mindig argumentatív funkciójú exemplum újra csak narratívában, a jövendő történések pedig narratív-prosopopeikus szerkezetekben jelenhessenek
meg. A strófák tehát, poétikai-tropológiai jellemzőiket tekintve azonos sorrendben ismétlődnek meg (AAANNP-[NP]-AAANNP): a létrejövő szerkezetet bízvást jellemezhetjük izoizo jellegűnek. Ennek alapján úgy tűnik, Balassi ezen szövegének beszélője nem úgy érvel,
ahogyan a legnépszerűbb Balassi-kiadás szerkesztői ill. Eckhardt Sándor szerint a többi
istenes versben megszokhattuk: nem követi sem a bűnvallás – alkudozás – példák-sorrendet35, sem pedig a penitencia-tartás Bornemisza Pétertől örökölt, a bűnnek megutálására, a hitnek biztatására és a jócselekedetek ígéretére épülő modelljét36. Ehelyett egy
olyan szerkezetet láthatunk itt megvalósulni, amelynek bár a kegyelem áll a középpontjában, azt egy nagyon erőteljes érvelő, argumentatív retorikai burkolat veszi körül, s csupán
kívülről keretezi a múltbeli bűnök ill. a jövőbeli jócselekedetek rajza: bűn – [kérés, panasz, állapot] – kegyelem – [alkudozás, példa, igéret] – jócselekedetek. Ezen a struktúrán jól látható, hogy a Bornemisza-féle, három osztatú bűn–kegyelem–jócselekedet-szerkezetet hogyan tagolta újra az argumentáció, hogy a dogmatikai alapú érvvezetést hogyan
lazították fel a személyre szabott érvek, hogy a nem retorikai eredetű bizonyítékokat (probationes inartificiales) hogyan írták felül a művésziek (probationes artificiales).
Mindennek érdekében a beszélőnek persze mindvégig nagyon hangsúlyosan kell jelen
lennie. Az első, Istent megnevező strófában „veszett szegény” ő, a kérő másodikban „te árvád”, az argumentáló harmadikban „oly állapotja,/mint [tenger habja verte] hajónak”,
33

34
35

36

Jonathan CULLER: Aposztrophé. Ford.: SZÉLES Csongor. Helikon 2000. 3. 370–389., Paul DE
MAN: Az önéletrajz mint arcrongálás. Ford.: FOGARASI György. Pompeji 1997. 2–3. 93–107.
Erről bővebben lásd CULLER i. m.
Gyarmati Balassi Bálint énekei. Szerk.: KŐSZEGHY Péter – SZABÓ Géza. Bp., Szépirodalmi,
1986. 304.
ECKHARDT Sándor: Vallás és poézis. In Uő: Balassi-tanulmányok. Bp., Akadémiai, 1972. 152–
160. = Uő: Balassi Bálint. Bp. [1941.] 24–33.

38

tiszatáj

a negyedikben és ötödikben pedig mindenki által kicsúfolt, senki által meg nem szabadított nyomorult ember. Aki csak a központi strófában, mintegy a kegyelem érintésére alakul át aztán érző lélekké, s mint ilyen teszi fel a hetedik strófa híresen provokatív kérdését.
Ezek után pedig ugyan újra emberként tér vissza, de immár olyan emberként, aki képes
Isten dicséretére, képes arra, hogy Istenhez térítse a kételkedőket, s ennyiben alkalmas
arra, hogy egy exemplum által az uralkodóból állati sorba süllyedt, majd megtisztult s újra
trónra emelt Nabugodonozorhoz (Dán 4, 25–34.) hasonlíttassék, sőt, végezetül ezen újrafelemeltetés által arra is képessé válik, hogy az egész földkerekség ő általa, az ő hangján
magasztalja az Istenséget. Egy megtért költő, aki az egész bűnös emberiségnek kölcsönözheti oda megtisztult arcát és magasztos hangját – a lángoszlop, a vátesz, a paraklétosz37
(elsősorban általában a XIX. századhoz kötött, ám ősi eredetű s csak nagyon lassan kihaló) költői szerepei, úgy tűnik, a régi magyar irodalomban találhatják meg első mintapéldáikat. A kérdés már csak az, hogy ez a bár légiesülő, s némileg talán megistenülő, ám
mégiscsak nagyon kézzel fogható alak valójában kihez is beszél. Nos, a szöveg megjeleníti
ugyan Istent, de bármennyire hajlamosak vagyunk is olvasóként a megnyugtató és problémátlan, mert totalizáló antropomorfizálásra, ez a szöveg tulajdonképpen sehol sem jeleníti meg teljes emberi alakként az Istent. In concreto csupán annyit tudunk meg róla,
hogy felség (1. és 11. str.), gondoskodó atya (2.), van keze (3.), fényes arca (9.) és szeme
(10.).
Terjeszd ki hát fényes orcád világát,
Szárazd azzal szemeim nedves voltát,
Mert csak te fényed siralmat száraszthat,
Búból menthet, jóra mindent fordíthat.
Ebben a szövegben Isten alakja mindenekelőtt egy fényesen világító, s fényével az emberi könnyeket felszárítani képes (s ennyiben a bűn által megrongált emberi arcokat, arculatokat helyreállítani képes) orca. Egy világító arc és egy gondoskodó kéz, és nem több –
mint a legősibb, korakeresztény ábrázolásokon.38 Azt mondhatjuk tehát, hogy első Szentháromság-himnuszában Balassi úgy oldotta meg a hasonlóság egyidejű parancsából és tilalmából eredő ismeretelméleti és poétikai nehézségeket, hogy a beszélő ábrázolásakor
bravúrosan használt hasonlatok és metaforák helyett Istent egy szimbolikus értelmű (antropomorfikus) szinekdokhéban jelenítette meg.

IV. 2. Secundus: Dávid és a lovaskatona
A ciklus második, Hymnus secundus című darabja (Az Szentháromságnak, kinek
imádkoznak...) Krisztushoz szól, a vitézi dicsőség elnyeréséért (Ad Deum filium, pro impetranda militari virtute). Jól látható, hogy a szöveg első nagyobb egységében a narratív
mozzanatoké a meghatározó szerep. Csupán az első, megnevező és kérő strófa aposztrophikus természetű, a következő háromban a történetmondás dominál: Isten korábbi tetteiből és mondásaiból (ante acta dictaque) a Dávid és Góliát történetét summázó máso37

38

Lásd pl. DÁVIDHÁZI Péter: A Hymnus paraklétoszi szerephagyománya. In Uő: Per passivam
resistentiam. Változatok hatalom és írás témájára. Budapest, Argumentum, 1998. 102–123.
Lásd: VLADÁR i. m. 17.

2004. október

39

dik, és az Ószövetség hőseire (Makkabeusra, Jeftére, Sámsonra, Gedeonra és Juditra)
utaló harmadik kovácsol érvet, míg az Isten jelenbeli tetteire épülő argumentumot a negyedik, kisebb történetdarabokból építkező és immár erősen metaforizált versszak hozza
létre. A középső, ötödik strófa ebben az esetben is szerkezeti és tropológiai határvonalat
alkot: aposztrophikus, ám egyben narratív hangütésben összegzi a végvári küzdelmek igencsak idealizált ideológiáját. Ennek az ideológiának, a „szent nevedért s az szép tisztességért” kettős parancsának kifejtése folytatódik a hatodik, immár erőteljesebben narratív
strófában is, ám a második rész (s így az egész vers) zárlata szinte tisztán aposztrophikus.
A hetedik strófa megalkotja Krisztus földi alakját, a nyolcadik újrafogalmazza és (bátorságért, bölcsességért és szerencséért: vitézségért imádkozva) precizírozza a nyitó kérést,
a kilencedik pedig, zárásul, hálaadást, felmagasztalást és néven nevezést igér. Olyan szerkezet jön tehát létre, amit talán hetero-hetero jellegűnek nevezhetnénk: az ötödik strófa
előtt ill. után domináns trópusaikat tekintve épp fordított sorrendben követik egymást
a versszakok (ANNN-[A/N]-NAAA). Mindebből az is következik, hogy a második himnusz
újra csak módosítást eszközöl a Bornemisza-féle penitencia-modellen: annak tradicionális
időrendje felborul, a bűnvallást megelőzi a kegyelemkérés, azt pedig – a szöveg nyitányaként, előlegzésként – a kérés és annak szövegkörnyezete ([megnevezés, kérés, exemplumok] – kegyelem – bűn [alkudozás, igéret] – jócselekedet).
Ezt a viszonylag bonyolult – ám a retorikai hatásmechanizmusok tekintetében teljesen
indokolt – átalakulást ebben az esetben is a nagyon részletesen kifejtett Én-Te viszony viszi színre. A beszélő az első strófában vitézséget kér – s ezzel Krisztus (egyelőre még) nem
vitéz katonájaként jeleníti meg magát. Innen azonban meredeken felfelé vezet az útja:
a központi jelentőségű ötödik strófából világos, hogy egy olyan közösség tagjának tartja
magát, amelyben a jelenkor katonái ugyanúgy sorsosai, mint az Ószövetség harcos hősei,
vagy maga Dávid király. Ezt a közösséget éppen az tartja össze, hogy tagjai mind Krisztustól kapják a vitézséget, s ez a tény visszamenőleg radikálisan újraértelmezi a nyitó kérést. A hatodik strófa mindennek ellenére újra kér: a bűnök büntetéseként megkisebbített
vitézi tisztesség39 visszaállítását. Poétikai síkon ezt célozza s valósítja meg a hetedik strófa
önépítő metafora-özöne is, az utolsó versszakokból pedig teljesen világos lesz, hogy az elsődleges poétikai cél ebben az esetben is a vétkek által megromlott saját arc helyreállítása.
Az e célt szolgáló érvelés szerint Krisztus számára azért előnyös eltörölni a szégyent a beszélő arcáról, mert az szép hálaadással és felmagasztalással fizet majd megvidámult orcájáért, helyreállított vitézi identitásáért. Az önhelyreállító önmegjelenítés stratégiája ezúttal
némiképp kisebb amplitúdójú tehát, mint az első himnusz esetében: ott a beszélő (Nabugodonozor álarcában) az emberi lealjasulás végfokáról jut el a legmagasabb rangú közvetítő rangjára, ebben az esetben csupán egy szükségszerű hiány – a vitézi bátorságé – nyeri
el isteni eredetű, az emberi oldalról dicsérettel ellentételezett kiegészítését (miként Dávid
esetében történt). A retorikai tétek azonban itt sem kicsinyek, sőt. Krisztusról, a megszólítottról megtudjuk, hogy ő az, aki vitézségre (1.) és királyi felségre visz (2.), aki bátorságot
és diadalmat (3.), szívet és bölcsességet (4.), aki szerencsét ad (5.), de ő az is, aki – az ed39

Vitézség és tisztesség korabeli összefüggéseihez lásd: SZILASI László: Argumenta mortis (Érvek
és ellenérvek a hősi halálra: becsület és méltóság a régi magyar elbeszélő költészetben és emlékiratokban) Irodalomtörténeti Közlemények 1997. 3–4. 217–234. = In Uő: A Kopereczky-effektus. Pécs, Jelenkor, 2000. 19–31.

40

tiszatáj

digiekben felsorolt, s a nyolcadik strófában tételesen, a kilencedikben pedig metaforikusan összegzett – adományainak visszatartásával megkisebbíthet a tisztességben. Ha azonban a beszélő minden meghatározó tulajdonsága Krisztus adománya, akkor alakja teljes
egészében felfogható úgy, mint Krisztus megtestesülése.
Te vagy szál kópiám, te vagy éles szablyám, jó lovam hamarsága,
Elmémnek vezére, karjaim ereje, én szívem bátorsága,
Bízván szent nevedben, megyek örvendezve, bátran káromlóidra.
Gondoljuk csak meg: az érvelés alapja tulajdonképpen az, hogy összegezve metaforizálódó adományai révén Krisztus a beszélő figurájában öltött testet. Ha pedig Krisztus metaforája a beszélő, akkor arcának, arculatának romlása Krisztus arcát, alakját is rombolja.
Nem érdemes tehát rosszul bánnia a beszélővel – főleg mert az utólag majd még laudál is.
Igazi, elsősorban épp tropológiája által argumentatív erejű retorikai lelemény ez, amely
ezúttal azáltal kerüli meg az Isteni személyek hasonlításon alapuló ábrázolásának tilalmát,
hogy Krisztus alakját egy teljes fegyverzetű lovas katona (a beszélő) alakjában jeleníti
meg. Krisztus igaz ábrázolása ezek szerint egy olyan vitéz, akinek segédeszközei mellett
még az elméje, ereje és szíve is: Jézus. Krisztus, mindenféle hasonlósági relációt kijátszva,
egy olyan összetett metaforában jelenik meg itt, amelynek létrehozásában egyaránt szerepet játszik az adomány metonimikus logikája és az arcok adásának és visszavételének, elvesztésének és visszanyerésének témájával bíbelődő prosopopeia. Azt hiszem, ettől a bonyolult, ám könnyed eleganciával kivitelezett retorikai ötlettől azért talán mégsem lehet
mindenestől elvitatni legalább némi concetto-jelleget.40

IV. 3. Tertius: az ember, a lelke, annak temploma
és a lélek-templom lakója
A ciklus harmadik, Hymnus tertius című darabja (Az Szentháromságnak harmadik
személye...) a Szentlélekhez szól, a boldog házasodásért (Ad Spiritum Sanctum, pro felici
conjugio). A szöveg első strófájának aposztrophéi azonnal szerelemgerjesztő és házasságszerző funkcióba állítják a Szentlelket – ami teológiai és szerelemtani tekintetben egyaránt igencsak radikális innovációnak tűnik. Ennek következtében a szövegnek nem csupán a központi, negyedik strófában kifejtett konkrét könyörgés érdekében kell argumentálnia, de a Szentlélek ezen újszerű funkciói mellett is. Éppen ezért a megszólítás és a könyörgés közé beékelődik két argumentatív strófa, amely megszólításaival kialakítja a Szentlélek új arculatát, egyben pedig előkészíti a könyörgő szakaszt. E központi strófa után
aztán e kérés változatai következnek: először egyes szám első személyben társért, a bánat
végéért és vígságért (5.), majd többes szám első személyben, a pár mindkét tagjának hangot adva igaz szerelemért, egészségért, hitért és békességért (6.). A szöveget szintén többes szám első személyű, de immár a hozzátartozókkal kibővült, nagyobb családnak is
hangot adó, az imádatra és a dicséretre ígéretet tevő aposztrophé zárja – végül pedig az
Ámen, ami egyúttal vélhetőleg a ciklus lezárultát is hivatott jelezni. Tropológiailag és
40

A régi magyar poézis állítólagos concetto-hiányáról lásd: ZEMPLÉNYI Ferenc: Magyar kísérlet
a meditatív verseskötet-kompozícióra és európai kapcsolódásai (Rimay). In Uő: Műfajok reneszánsz és barokk között. Budapest, Universitas, 2002. 129–146. (Főként: 140., 142.)

2004. október

41

szerkezetileg e himnusz egyik legszembeötlőbb leleménye abban áll, hogy bár a strófák
mindvégig, egységesen aposztrophikus természetűek (AAA-[A]-AAA), ám mindegyiknek
más a funkciója (megnevezés, korábbi cselekedetek, könyörgés, kérés, igéret). Ezt az azonos logikájú, de eltérő funkciójú elemekből épülő szerveződést talán izo-hetero jellegűnek
nevezhetnénk, amely a változó funkciójú aposztrophék által immár képes ellépni a Bornemisza-féle modelltől, s a bűnvallás és a kegyelemre történő hivatkozás mozzanatait egyaránt elhagyva képes (az Istenhez való beszéd újszerű változataként) egy olyan, tisztán
retorikai megfontolásokat követő struktúrát létrehozni, amely immár teljesen lemond
a dogmatikai támogatottságról (magasztalás – kérés – igéret).
Ezen újdonságokhoz illő módon nagyon sajátságos az Én-Te viszony megjelenítése is:
a szó szoros értelmében (a középső strófát kivéve) egyik szereplő sem kap alakot. A megszólított szinte kizárólag cselekedetei által jelenik meg: (szerelmet) gerjeszt, (házasságot)
szerez, (szíveket) szentel, (jókat) oszt, (megkeseredetteket) látogat, (szíveket) áld, (siralmast) vigasztal, (szíveket) ébreszt (1–3.) – a beszélő pedig pusztán választ ezen lehetőségek közül: megszentelődését kéri, azt, hogy a Szentlélek lakozzék benne, társat vár tőle és
áldást (4–6.), s cserébe imádatot és dicséretet igér (7.). A két szereplő kapcsolata tehát
alapvetően a cselekedetek cseréjén, az adás és elfogadás játékán alapul. Ha pedig a cselekedetek jellegét közelebbről is megvizsgáljuk, akkor azt mondhatjuk, hogy az a négy alapvető trópus41 közül talán a metonímia működésmódjával lenne jellemezhető a legpontosabban. Mivel pedig a himnusz elsődleges cselekvője, a Szentlélek, döntően metonimikus
cselekedetekkel él, nem csoda, ha a szöveg épp egy összetett metonímia segítségével rajzolja meg – a szerkezetileg is központi jelentőségű negyedik strófában – az alakját.
Könyörgök tenéked, hogy szentelj meg engem,
Tulajdon templomod hogy lehessen lelkem,
Szeplő nélkül tiszta lehessen én életem,
Lakozzál te bennem!
Ez a megszólításokból felépülő strófa aposztrophéi által tulajdonképpen a megszentelődés történetét mondja el. A könyörgés a megszentelésért szól. Az ember megszentelése
a templom megszentelésével kerül metaforikus párhuzamba: nem csupán arról van szó,
hogy a megszentelt ember élete minden szeplőtől megtisztul, hanem elsősorban arról,
hogy a megszentelt ember lelke a Szentlélek temploma lehet, amiképpen a templom az
Isten háza. A megszentelésre vonatkozó kérés tulajdonképpen annak kérése, hogy a beszélőben lakó lélekben (mint valamiféle spirituális templomban) a Szentlélek lakozzék.
Beszélő – lélek(templom) – Szentlélek: észre kell vennünk, hogy a „tartalmazó tartalmazott” ötletére alapuló ezen építmény nem csupán a megszentelődés folyamatának s e folyamat végeredményének képi megvalósulása, hanem egyben a szövegnek a Szentlélekről
megalkotott egyetlen képe is. De a Szentléleknek a szó szoros értelmében voltaképpen
mégsincs képi megjelenítése: azt mondhatjuk, hogy a hasonlóságon alapuló ábrázolás tilalmát ez a szöveg oly módon játssza ki, hogy tulajdonképpen egyáltalán nem ábrázolja
a Szentlelket. A ember alakjáról semmit sem tudunk meg. Az emberi lélekéről még kevesebbet. Azt ugyan tudjuk, hogy ez utóbbi funkciója (metaforikusan) a temploméval azo41

Lásd: Kenneth BURKE: A négy alapvető trópus. Ford.: BARKÁSZ Emőke. Helikon, 1997. 1–2.
46–57.

42

tiszatáj

nos, ám e lélek-templom alakjáról szintén semmit sem tudunk. S még kevesebbet arról,
ami benne lakik. A Szentlélek a lélek-templomban lakik, a lélek az emberben: a Szentlélek
ábrázolása ebben az esetben egy olyan összetett metonimikus struktúra, amelynek külső
összetevőit (a lelket és az embert, lévén ábrázolás nélküliek) ugyan nem képzelhetjük magunk elé, ám azt mégis lehetetlenné teszik, hogy meglássuk, hogyan is néz ki az, ami bennük rejtőzik. Láthatatlanok, ám mégsem áttetszőek. Azt hiszem, ezen a kivételesen bonyolult és összetett ponton már nem is a hasonlósági megjelenítés kijátszása a szöveg igazi
tétje – hanem a képi megjelenítésnek épp a képi megjelenítés által történő lebontása.

Summa
Teljesen nyilvánvaló, hogy Balassi Bálint Szentháromság-himnuszai különösképpen
sűrű szövésű és gazdag jelentésű szövegei a régi magyar irodalomnak. Jelen vizsgálat során csupán néhány szempontot sikerült érvényesíteni, azokat is csupán jelzésszerűen, de
néhány jelenség talán így is körvonalazhatóbbá vált némiképp.
Annyi mindenképpen bizonyos, hogy ezek a szövegek az Istenségről való beszédet apránként áthelyezik a tételes dogmatika terepéről a retorikáéra. Az értelmezések által részben talán mégiscsak feltárt jelenségek mellett ez egyébként már csak abból is látszik, hogy
a szövegek latin alcímükkel minden esetben szinte tetszelegve, ugyanakkor pedig didaktikus pontossággal közlik, hogy az érvelés forrásainak (loci) tekintetében a tárgyi érvek
(argumenta a re) felségterületén, azon belül az okból vett érvek (argumenta a causa) terepén, ezen belül pedig a lélektani okok (ratio faciendi) birodalmában járunk: a jót akarjuk elérni, vagy a rosszat elkerülni. Ad Deum Patrem, pro levamine malorum; Ad Deum
filium, pro impetranda militari virtute; Ad Spiritum Sanctum, pro felici conjugio: a bajok eltávolításáért, a vitézi dicsőség elnyeréséért, a boldog házasodásárt. Nehéz lenne nem
észrevenni, hogy az első himnusz tárgya a rossztól való megszabadulás (liberatio), a harmadiké a jó megszerzése (adeptio), a másodiké pedig egyszerre mindkettő. Az ezen érveket elrendező érvvezetés szerkezete – Eckhardt Sándor kitűnően vette ezt észre – alighanem valóban a penitencia-tartás Bornemisza-féle gyakorlatán alapul. Ám az is teljesen
nyilvánvaló, hogy az előd-szerkezet nem efféle érvek struktúrába rendezésére hivatott.
A Hymni Tres sorozatában jól megfigyelhető, hogy a szövegek a puszta alkalmazástól,
a részleges átalakítás fázisán keresztül végül eljutnak egy új szerkezethez: oda vezeti őket
az érvek megváltozott forrása. Az ilymódon létrejövő argumentációs és a dispositiot érintő
változások meglehetősen radikálisak. Azt gondolom ugyanakkor, hogy a dogmatikai érvek
használatának tendencia-jellegű mellőzésében már a közvetlen utókor, a XVII. század
elejének vallásos költészete sem követi a szinte istenített elődöt, s a magyar irodalom
majd csak a XX. elejétől kezdi el újra kiaknázni az efféle, nagyon személyes – a tárgyiak
mellett személyi érvek (argumenta a persona) használatától sem mindig elzárkózó – argumentációban rejlő poétikai lehetőségeket.
Mindemellett nem kevésbé jelentősek e szövegek konkrét tropológiai újdonságai sem.
És nem csupán a képek tárgyi tartalmát illetően. Kétségtelen, hogy Balassi ezen szövegei
könyörtelenül lecserélik a Szentháromság személyeinek hagyományos jelölőit. Ám az igazi
poétikai eredmény, azt hiszem, elsősorban mégsem az, hogy ezekben a versekben a szakállas öregember helyén egy fénylő arcot, a leplekbe öltözött fiatal atléta helyén egy fel-

2004. október

43

fegyverzett lovast, a galamb helyén pedig egy láthatatlan, ám mégsem áttetsző templomot
találunk. Hanem talán inkább az, hogy a Hymni Tres sikeres kísérletet tett a hasonlóság
nélküli képi Szentháromság-ábrázolásra: az első himnusz szimbolikus szinekdokhéval,
a második prosopopeikus metaforával, a harmadik összetett metonímiával oldotta meg
a feladatot. És bár valóban meglehet, hogy mindez csupán illustratio42, s nem tulajdonképpeni ábrázolás, az ettől függetlenül bizonyosnak látszik, hogy a régi magyar költészet
a XVI. század végén, Balassi Bálint költészetével eljutott arra a poétikai szintre, ahol már
nem jelent megoldhatatlan problémát a költészeten kívüli okokból letiltott retorikai eszközök helyettesítése: funkcióiknak egyéb trópusokra történő átruházása, s ahol már
a tropológiai mozgások (s ezt a beszélő Nabugodonozor és Dávid exemplumára, illetve a lélek templomként történő metaforizációjára építő önmegjelenítéseiben lehet megfigyelni)
immár jelentős antropológiai eredményekkel is járnak. A kérdés ezen a területen immár
az lehet, hogy vajon retorikai értelemben valóban foglalata-e a Hymni Tres Balassi istenes
költészetének (vagyis, más szavakkal az, hogy hogyan viszonyul ezekhez a nagyon bonyolult tropológiai mintázatokhoz az életmű többi istenes ill. egyéb témájú verse); továbbá az,
hogy mit kezdtek ezzel a hagyománnyal a magyar vallásos költészet későbbi tradíciói
(a XVII. század vallásos szövegei mellett lásd pl. Ady Endre felettébb közhelyes, ugyanakkor
mégis igencsak szubverzív Isten-megjelenítéseit); nem utolsó sorban pedig az, hogy a XVI.
századnak ezek a felforgató képi-ábrázolásbeli újításai miféle hatástörténeti kapcsolatban
állhatnak (már ha egyáltalán) azzal a jóval későbbi, ám bizonyos tekintetben szintén meglehetősen emlékezetes szöveghellyel, ahol a boldogság igazi alakja egy másfél mázsás disznó.

42

A illustratio problematikájához bővebben lásd: BARTÓK István: Doce praedicare. Az első magyar nyelvű egyházi retorika. ItK, 1981, 1–16.

44

tiszatáj

PAP BALÁZS

Az akrosztichonok
és az első harminchárom
Balassi Bálint lírája, főképp az ún. Nagyciklus komoly kihívást jelent kutatói és értelmezői
számára. Abban egyetértés mutatkozik, hogy rendszerezett, sőt megkomponált versfüzérről van szó, és a szerkezetét leírni igyekvők többségének elképzelései a harminchármas
szám köré szerveződnek, azonban a megszületetett strukturális elemzések egyike sem vezetett szakmai konszenzushoz. Az érvek sok esetben nem állják ki az idő próbáját, sőt bizonyos hipotetikus felvetések a későbbiekben úgy működnek érvként, hogy azok valóságtartalma nem kerül felülvizsgálatra, egészen egyszerűen tetszetős, tényként kezelt adalékként válnak újabb elképzelések részeivé, alapjává. E dolgozat nem kíván újabb felvetéseket megfogalmazni a tekintetben, hogy milyen ciklusszervező erő építi Balassi szerelmes
verseit kompozícióvá, kizárólag apró javaslatokat igyekszik tenni egyes, magukat makacsul érvényesnek gondoló, felvetések létjogosultságát illetően Balassi akrosztichonos versei kapcsán.1
*
Balassi akrosztichonjainak vizsgálatával számos tudós foglalkozott. Leglényegesebb
hozadékai az ilyen típusú vizsgálódásoknak a versfőkben szereplő nevek azonosítására tett
kísérletek voltak, melyek sok esetben sikerrel jártak: valós személynek feleltették meg az
ott olvasható nevet; néhány esetben csak feltételezéseket fogalmaztak meg. Az akrosztichonok vizsgálata mindenesetre nem minden esetben zajlott kellő következetességgel. Az
akrosztichon alapú attribúció csapdájába sétált bele az irodalomtörténet-írás, amikor
megteremtette az első magyar szerelmes verset költő költőnőt, Csáky Borbálát, akiről időközben kiderült, hogy voltaképpen azonos Balassi Bálinttal. Bizonyos esetekben nem kellőképp indokolt és igen valószerűtlen következtetések levonására teremtettek alapot.
Komlovszki Tibor olvasta ilyen módon a Krusit Ilona nevére írt vers akrosztichonját. Ráadásul ő a sorok első betűit igyekezett értelmes szóvá olvasni annak dacára, hogy a régi
magyar verset nem tördelték sorokra, így tipográfiailag ki sem ütközhettek az első betűk,
az ilyen akrosztichon tehát túlontúl elrejtőzött volna a kereső szemek elől2. Furcsa és
helyenként megmosolyogtató nézetek is megfogalmazódtak akrosztichonok tekintetében,
1

2

A tanulmányban megfogalmazódó állítások némelyike azoknak az izgalmas beszélgetéseknek
hozadéka, melyeket a Pécsi Tudományegyetemen tartott Bezzeg nagy bolondság című szemináriumsorozat hallgatóival folytattam, illetve azok a nem kevésbé motiváló és tartalmas eszmecserék, melyek köztem, Vadai István és Fazekas Sándor között zajlottak le.
Komlovszki Tibor: Balassi, Kerecsényi Judit és az Eurialus és Lucretia. ItK 1969. 391–406.

2004. október

45

így legalábbis elgondolkodtatóan hangzik a Szabó–Kőszeghy-kiadások szerint értelmes
TMAÖLVJJ (Negyvenharmadik A fülemilének szól) akrosztichon, mely a kiadók szerint
töredékes, fordított akrosztichon, vagyis: JJVLÖAMT, alighanem a Júlia, vagy Júliámat
értelemmel; vagy az ötvenhatodik vers KJAKHÉST versfői, melyek nyilván a Ki a kést! felszólítást fogalmaznák meg. A fordított akrosztichonos javaslat mintájára akár tekinthetnénk erodált, értelmes akrosztichonnak a huszonhatodik vers SDDGDLVIA szót kiadó
versfőit, Lívia névalakra javítva. Nyilván a fenti példa Júlia névalakja szükségszerűen felfedezendő minden lehetséges helyen tudva, hogy Balassi egy időben így nevezte múzsáját.
Tekintsük át újra az általunk ismert Balassi-korpusz értelmesnek tartott akrosztichonjait! Az első változat a Kőszeghy Péter – Szentmártoni Szabó Géza3 féle kiadásokból,
míg a második változat a repertóriumból4 származik.
Második
Negyedik
Hatodik
Hetedik
Tizenkettedik
[Tizennegyedik]
Huszonkettődik
Huszonharmadik
Huszonötödik
Huszonhetedik
Harmincharmadik
Negyvenharmadik
Negyvennyolcadik
Ötvenegyedik
Ötvenhatodik
Ötvenkilencedik
Júlia szózatját
Bizonnyal esmérem

CHRISTINAMT / CRISTINAM
BALASSI BÁLJNTHÉ ANNA / BALASSI BALJNTHE ANNA
BEBEK IVDJT / BEBEK JWDJT
MORGAI KATAM / MORGAJ KATA
SUSANAM / SUSANAM
CHAK BORBALAÉRT GT / CHAK BORBALAERT
ITEM AV
KRVSJT ILONA / KRVSJT ILONA
LOSONCSI ANNA / LOSONCSI ANNA
ANNAMÉRTH E / ANNAMERT
BALASSI BALINTHÉ / BALASSI BALINTHE
TMAÖLVJJ [J JVLÖAMT]
SINE VJ / SZ I NEVI
ÁRKA SVNANAM
KJAKHÉST
SÓFIÁM / SOFIAM
JE ÁDVIGAM
BALASSI BALINT / BALASSI BALINT

Az akrosztichonok többsége látszólag nem igényel különösebb magyarázatot, jobban
szemügyre véve őket azonban fontos apróságok figyelhetők meg. Először is van olyan vers,
melyet nem akrosztichonosként tart számon a régi magyar versek repertóriuma, kiadóik
azonban értelmes akrosztichonokat sejtenek bennük. Másfelől az akrosztichonok közlése/felvétele nem ugyanazt a szabályrendszert követi. A repertórium az akrosztichon
terjedelmét – többnyire – az utolsó értelmezhető betűnél határozza meg, mindazonáltal
nem következetes: A SUSANAM esetében az M-et értelmes, a MORGAJ KATAM esetében
szükségtelen jelként értelmezi. A Kőszeghy–Szabó-kiadások egy akrosztichonosnak tartott
vers versfőit végig közlik, nem ismernek ún. vakbetűket, abból a feltevésből indulva ki,
hogy egy akrosztichonos vers versfői a vers egészén át értelmes szöveget tartalmaznak.

3
4

Gyarmati Balassi Bálint énekei. S. a. r.: Kőszeghy Péter, Szabó Géza., Bp. 1986.
Répertoire de la poésie hongroise ancienne. Szerk. Horváth Iván, Paris, 1992.

46

tiszatáj

Emiatt bizonyos nők alanyesetben, bizonyosak birtokos személyjellel szerepelnek
a versfőkben; sőt ha a költő neve szerepel az akrosztichonban, akkor van, hogy magáénak
mondja a verset, van, hogy csak szignálja.
Minthogy a XVI. századi költészetben számos olyan verset találunk, mely több strófát
tartalmaz annál, amekkora az akrosztichonja, nem kell feltétlenül ragaszkodnunk ahhoz
az elképzeléshez, hogy egy akrosztichon „végigéri” a költeményt. Ha így teszünk, nem kell
az akrosztichon részeként értelmezni a GT betűket a CHAKBORBALAÉRTGT esetében,
lemondva arról, hogy egy Csák Borbáláért (ad absurdum Csak Borbáláért) alapított gazdasági társaság jegyezné a verset, sőt nem kellene elmerengeni azon sem, hogy az ANNAMÉRTHE szöveg jelentése Annámért egy vak E-vel, esetleg Annám ért-e?, vagy Anna,
mér’ te?, beérhetjük egyszerűen annyival, hogy Annához címezte a szerző. Ha a repertórium elvét követnénk bármennyire is megerőszakolt értelmű, de értelmes szöveget kellene
látnunk a fenti példában, csakúgy, mint a KJAKHÉST esetében5.
Azonban az A és M betűk igen gyakran fordulnak elő sorkezdőként, így könnyen írhatjuk a véletlen számlájára ottlétüket egy értelmes akrosztichont követően. Ráadásul, ha
így olvas a vakszemünk, némiképp következetesebb akrosztichonkészítési metódus bontakozik ki előttünk. Nehezen eldönthető tudniillik, hogy Balassi az akrosztichonban magáénak akart-e mondani valakit, vagy egyszerűen csak a nevét kívánta odaírni.
Igen erős érv lenne a kezünkben, ha a költő szerelmei között szerepelt volna legalább
egy Eszter; vagy a Hedvig nevet nem szlovákos alakban szerepeltette volna, hiszen az ESZTEREM alak helyett szereplő ESZTERAM, árulkodó lenne, és hasonlóképp szemet szúrt
volna a mély hangrendű toldalék a Hedvig névalak után.
Kétségkívül számos példa hozható arra, hogy az akrosztichonban szignált versek birtokos személyjelet tartalmaznak de azok a vers költőjükhöz tartozását fejezik ki, sőt az
ilyetén toldalékolás nem is tekinthető szabályszerűnek: legalább ennyi ellenpélda is hozható. A fenti felsorolásban is látható, hogy mindkét változat követésre talál Balassi költészetében is. Ilyenformán arra semmi okunk, hogy a negyedik vers BALASSI BÁLJNTHÉ
ANNA akrosztichonjában vakszövegnek minősítsük a THÉ szakaszt, hiszen utána értelmesnek látszó szöveg következik, de erről a későbbiekben még bővebben lesz szó.
A versekkel kapcsolatban kifejezett birtokviszonyon kívül tehát feleslegesnek érezzük
minden más toldalékolás megjelenítését az akrosztichonokban.
Ami a latin nyelvű akrosztichonokat illeti, meg kell jegyeznünk, hogy igen valószerűtlen dolog, hogy a latinul kétséget kizáróan jól tudó Balassi ilyen „tartalmatlan” akrosztichonokat írt volna akkor, amikor a század ránk maradt latin akrosztichonjai többnyire
terjedelmesek voltak, vagy egy-egy névalak deákos alakját örökítették meg. Az ITEM AV
értelmesnek minősítése érzésünk szerint túlzás, ahogy a SINE VJ latin, erőtlenül jelentésű
feloldása, vagy az ugyanerre megfogalmazott repertóriumból származó Sz I NEVI javaslat is.
Balassi értelmezhető akrosztichonjai véleményünk szerint a következők:

5

Elgondolkodtató, hogy miért szerepel a bizonytalan akrosztichonú költemények között a Reménségem nincs már nekem kezdetű vers (RPHA 1201), melynek feltételezett akrosztichonja RM
UTASE. A szöveg szinte dekódolhatatlan, ráadásul míg egy helyütt több forrást említ, másutt
csak a Balassa kódexet jelöli meg forrásául, ahol a versfők a RMDSKOT szöveget adják.

2004. október
Második
Negyedik
Hatodik
Hetedik
Tizenkettedik
[Tizennegyedik]
Huszonharmadik
Huszonötödik
Huszonhetedik
Harmincharmadik
Ötvenegyedik
Ötvenkilencedik
Júlia szózatját
Bizonnyal esmérem

47
CHRISTINA
BALASSI BÁLJNTHÉ ANNA
BEBEK IVDJT
MORGAI KATA
SUSANA
CHAK BORBALA
KRVSJT ILONA
LOSONCSI ANNA
ANNA
BALASSI BALINTHÉ
ÁRKA SVNANA
SÓFIÁ
JEÁDVIGA
BALASSI BALINT

A fiktív lírai önéletrajz
A Balassi-életművel kapcsolatos állítások közül talán az egyik legkevésbé vitatott az,
hogy a költő verseit kiadásra szánta. Az egyik legerősebb érv emellett az, hogy a bizonyosan nyomdába került Szép magyar komédia ajánlásában erre utalást tesz. Az ajánlást sokan sokféle indokkal olvasták és elemezték újra. Legkivált arra leltek benne bizonyítékot,
hogy Balassi korában is igen nagy hatású versszerző volt, mi több egyenesen költői kör
szerveződött köré. Érdemes azonban egy igen fontos passzusát megint újraolvasni, jelesül
azt, amelyben a kiadás-megjelentetés problematikája kerül elő.
„Végye kegyelmetek [ti.: az erdélyi asszonyok] is jó néven, és nyomorult szolgáló
gyanánt fogadja bé kegyelmetek házában [ti. a Szép magyar komédiát], szolgáltasson
kegyelmetek véle mindenkoron, de főképpen akkor, mikor az világbíró szerelemnek
győzhetetlen nagy hatalmát érzitek magatokon.
Ha ez elsőben szerzett szolgálóleányom kedves lészen kegyelmeteknél ezért a szolgálatomért, rövidnap más szolgálót is szerzek kegyelmeteknek, ki nemcsak ékes énekkel
is, és valami dolgok az én szerelmemben megtörténnek, mindazokról írt szerelmes levelekkel gyönyörködteti tikegyelmeteket.”
Ez a két passzus az, amely miatt a feltétlen edíció gondolata megfogalmazódik. Lévén
a más szolgáló kifejezés egyszerűen összeköthető a Balassa-kódex Balassi-szövegeivel,
meg is nyugodhatunk az arra irányuló kiadási szándék feltevésében.
Véleményünk szerint a helyzet nem ennyire egyszerű, még akkor sem, ha a valami
dolgok az én szerelmemben megtörténtek részlet megelőlegezi is a későbbi fiktív lírai önéletrajz típusú olvastok megjelenését is.
Balassi egy megjelentetendő, vagy megírandó (!) műről beszél, melyre egyaránt igaz
az, hogy nem csak énekekből áll és az, hogy nem kizárólag a saját szerelméhez kapcsolható levelek alkotják. (A levelek szó jelentése természetesen a legkevésbé sem egyértelmű:
jelenthet mai értelemben vett leveleket, de akár a könyv levelét, vagyis oldalát is.) Eddig
szemlátomást a bekezdés szigorú értelmezéséről lemondva a kéziratos szerelmi lírára
gondolták érvényesnek, holott az néhány összekötő (és nem csak magától Balassitól szár-

48

tiszatáj

mazó) passzustól eltekintve csak énekeket tartalmaz. Ráadásul magától értetődően irradiálódott a mondat levelekről beszélő második fele a szövegértelmezésekbe.
A bekezdés szigorúbb olvasata szerint a szöveg egy másik – talán soha el nem készült –
műre utal, de erre a ciklusra legfeljebb abban az esetben, ha feltesszük, hogy nem (csak)
ebben a formájában létezett eredetileg, hanem tekintélyes mennyiségű prózai vagy drámai
részt is tartalmazott.
A második változat esetében a fiktív lírai önéletrajz-szerű olvasatok létjogosultsága
nem kérdőjeleződik meg alapjaiban, csak meginog.
A fiktív lírai önéletrajz-szerű olvasatok java része Varjas Béla meghatározó tanulmányán alapszik6. Vonalvezetésükben közös az, hogy két harminchármas szerelmi ciklust
tesznek fel, a ciklusokat egy Balassi által megkevert időrendű versekből álló szerelmi történetnek gondolják, valamint az, hogy középpontjában (a később Johannes Secundus
nyomán Júliaként emlegetett) Losonczy Anna áll, illetve, hogy az első harminchárom vers
akrosztichonjaiban megnevezett nők kivétel nélkül Balassi szerelmi kalandjainak vagy
tervezett szerelmi kalandjainak szereplői voltak. Kulcsfontosságúnak gondolják az első
Aenigma című verset a ciklus értelmezésében, sőt annak elsőségét a megkomponáltság
alapvető bizonyítékaként jegyzik, azt a gondolatot erősítve vele, hogy a név nélküli versek
szereplője, vagy megszólítottja az az Anna-Júlia, akinek hol szolgájaként, hol rabjaként élt
és írt a versek szerzője.
A dolgozat hátralévő részében azt igyekszünk megvizsgálni, hogy értelmezhetőek-e
a Balassi versek (ebben az esetben az akrosztichonos Balassi-versek) egy olyan kontextusban, mely nem számol a minduntalan Anna-imádattal.
Az Aenigma kapcsán legutóbb idézett állítás igazságtartalma épp hipotetikus volta miatt nem kell, hogy kötelezően elfogadott legyen. Elég feltenni a lényegesen lazább szerkezetű első harminchárom költeményről azt, hogy nem a Júlia szerelem ihletettségében
születtek, és az Aenigma tragédiája újra és újra ismétli magát az egyes darabokban egy
olyan színpadon, ahol történetesen Losonczy Anna és mondjuk Bebek Judit szerelme
egymással egyenértékű. Egy ilyen gesztussal a fiktív jelző legalábbis könnyen elfelejthetővé válna, nem is kell egyebet tenni, mint az Aenigma eddig rejtett képletét kicsit tágítani
és a szebbik hattyú=Júlia összefüggést szebbik hattyú=szeretőre cserélni; a neves vagy
névtelen női szereplőkről ugyanis nyugodtan állítható, hogy nem Balassi mellett öregedtek meg. Az alapösszefüggés ilyen módosítása érvényessé teszi a kezdő vers egyes versekhez kapcsolását, megerősítve az elhagyottság vagy viszontszeretetlenség újra és újra artikulálódó meglétét.
A második, Kristina, nevére írt versről Varjas azt állítja, hogy a kortárs olvasók számára csak Dobó Krisztinát, a későbbi feleséget jelentheti; ezt erősítené a vers házasságot
szimbolizáló gyűrű-motívuma is. Azt, hogy a vers miért helyezkedik el a ciklus legelején,
holott a harmincharmadik utáni bejegyzés egyértelműen jelzi, hogy a házasság a két rész
közti cezúra, Varjas azzal indokolja, hogy ha közvetlenül a Bocsásd meg Úristen elé ren6

Varjas Béla: Balassi lírai regénye: a Nagyciklus. In: A magyar reneszánsz irodalom társadalmi
gyökerei. Budapest, 1982. 309–346.

2004. október

49

dezte volna a szerző, akkor része lenne minden ifjú véteknek. Tekintve, hogy a harmincharmadik darab előtti versek mindegyike része ifjúsága bűneinek, függetlenül attól, hogy
milyen távolságban vannak a gyónásverstől, nem állítható bizonyosan, hogy ez a Krisztina
az a Krisztina lenne.7 A gyűrű-motívum pedig, mint azt Klaniczay Tibor megjegyzi, nem
feltétlenül házassági szimbólum.8
Ami a névazonosságot illeti, míg a LOSONCSI ANNA akrosztichon esetében egészen
bizonyos, hogy Losonczy Annához írt költeményről van szó, de nem bizonyos, hogy minden ANNA szót tartalmazó vers hozzá íródott. Bizonyos ugyanis az, hogy a megcsonkult
ÁRKA SUNANAM akrosztichon Zsuzsannája nem élt Bécsben együtt dolgozva Annamáriával, minthogy az is, hogy nem szított Lengyelországban tüzet. Könnyen feltehető, hogy
egy Valamilyen Krisztina nevére készült, ahogy alighanem írt Balassi verset egy Valamilyen Hedvig és egy Valamilyen Zsófia nevére is.
A negyedik vers akrosztichonjában előkerülő Anna kilétét illetően nem nyilatkozik
szerzője. Sőt az utolsó strófában a következőket írja:
A versszerző neve fel vagyon jegyezve,
Könyvhullatásiban rendelte ezt egybe.
Keserves énekbe;
Ha Istent szereted, ne tréfálj meg érte.9
Vagyis a BALASSI BÁLJNTHÉ ANNA szövegnek csak az elejét említi meg, mintha az
Anna rész, nem is lenne ott. Varjas értelmezése szerint ez a név igenis a fókuszban van.
Némiképp erőltetettnek tűnik, ahogy a vers összes Annáját elénk tárja: a 2. és a 9. strófa
Annak kezdőszavában felfedezni véli a nevet, így különös jelentőséget tulajdonít az akrosztichon befejezésének is, annak ellenére, hogy a versfők szövege csak az első részére
utal, bár arra sem kellene feltétlenül.
Mindenesetre az ANNA az akrosztichon része. Sőt integráns része. Véleményünk szerint azonban sajátos viszonyban van az addigiakkal. A BALASSIBÁLJNTHÉ részben
ugyanis nem valakihez, hanem valakiről beszél. Az ANNA részben pedig egyes szám második személyű megszólított szerepel. Ilyen törés nem valószínű, hogy véletlenül keletkezzék. A vers két darabja egymásra utal; a hátsó rész beszél az azt megelőzőről, ráadásul
úgy, hogy a strukturálisan elváló rész versfőire utal. Az akrosztichon első felének ragja
a szerző és a vers viszonyára vonatkozik, nem Anna lesz Balassi Bálinté, könnyen lehet,
hogy az utolsó négy strófa később csatolódott egy kész, szignált vershez, és mint ilyen
egyfajta fricskázó uszály vagy cauda, amely (egy) Annának tesz szemrehányást, egyúttal
könyörög a boldogságért, a fentebb megnevezett szerző boldogságáért.
A következő, női nevet is említő akrosztichon a Bebek Judit nevére címet viseli. Egy
szerelmi kalandról szól, amely alighanem hamar véget ért. A nyolcadik strófa viszonzatlan
szerelemet és az azt követő boldogtalanságot villantja fel, a tizedik a boldogtalanság bekövetkeztéről ad számot. A közte lévő nyolcadik azonban valami egészen másról szól:

7
8

9

Bódis Henriett felvetése nyomán.
Klaniczay Tibor: A szerelem költője. In: Uő. Reneszánsz és barokk. Bp., 1961. 183–295.
A dolgozat idézeteinek forrása az idézett Kőszeghy–Szabó kiadás.

50

tiszatáj
Judit nevére méltán nevezték őtet keresztségben,
Mert hasonlónak Judit asszonyhoz látom mindenekben,
Gerjedek ehez, mint Holofernes, én is szerelemben.

A bibliai Judit asszony hősiességével megóvta a zsidókat a pusztulástól azáltal, hogy
csellel a vadállati Holofernés közelébe férkőzött, majd saját gyengesége dacára fejét vette.
A fent idézett strófában szerepel mind Judit, mind Holofernés. Ha egyszerű bók kívánna
lenni, minden bizonnyal beérhetné szerzője annyival, hogy a szépséges és fiatal özvegyasszony alakját idézi meg, akinek bátor hősiességéhez nem férhet kétség; ám közben önmagát a jó színben semmiképp fel nem tüntethető Holofernéshez hasonlítja, ahhoz a Holofernéshez, aki megrészegedve sátrába parancsolja az árulónak gondolt asszonyt, hogy
aztán kedvét tölthesse rajta. A fennköltnek aligha nevezhető vágyakozás büntetése akkor
a férfi számára a lefejezés volt, ebben a versben azonban valami egészen más történik.
A tizedik strófa így kezdődik:
Távozván attól, aki szerelme gerjesztett engemet
Vagyis nem a beszélő sorsa volt lefejezés, sokkal inkább az asszony járt pórul. Az ezt
követő szomorú hang nem is a szerelmes beletörődés hangja, sokkal inkább emlékeztet az
utolsó két strófa együttesen egy önkritikával és az ismételhetetlenség szomorúságával
megfogalmazott albára egy véget ért, talán nem mindkét fél által egybehangzóan kívánt
románc után.
A Morgai Kata nevére írt vers több szempontból is figyelemre méltó.
Egyfelől a cikluson végigvonuló szolga-rab viszony – mely viszony trubadúr gyökereiről jeles tudósok emlékeztek meg – megfordul: a beszélő jutalma lesz egy rabnő Vénusz
állhatatos szolgálatának áraként. A fin amors ilyen típusú átértelmeződése az előző Bebek
Judithoz írt vershez hasonlóan a legkevésbé sem magasztos holofernési vágyak kifejeződése. Az utolsó strófa mindenesetre idézni látszik a latrikánus Hatvanodik költeményt.
[Hetedik]
11
Mit mondjak felőle többet, én nem tudom,
Mert minden szépségnek jelit rajta látom:
Legyen fottig jó hozzám, én csak azt kívánom.10
[Hatvanodik]
5
Többet szólnom dolgunkról nem szükség,
Elég, hogy megvolt minden édesség,
Ölelgetés, csók, tánc, gyönyörűség,
Ékes beszéd, tréfálás, nevetség,
Ki ugyan nem elég,
Bús szívemnek, mert ég,
De versemben itt legyen immár vég.
Hogy az utolsó vers kívánsága beteljesült-e arra válasz lehet az Aenigma című vers, ha
minden egyes darab kulcsversének tekintjük.
10

Kiemelések tőlem.

2004. október

51

A tizenkettedik Zsuzsannáról (és nem Zsuzsannához) szóló, Marullus nyomán szerzett
vers díszlete és környezete minden konkrét asszonytól távol van, hasonlóan az ezt megelőző Áldott szép Pünkösdnek gyönyörű ideje kezdetűhöz. A bánat eltávoztatásáról, hirtelen és korántsem tartós vigasztalódásról szól. A vers nem is idézi meg magát Zsuzsannát, ő csak az akrosztichon miatt emelkedik ki a búfelejtető sokaságból.
A tizenharmadik vers címe: Kit egy szép leány nevével szerzett. A cím kellőképp rejtélyes, tudniillik nem tartalmaz akrosztichont, és női név sem fordul elő benne. Az értelmezések úgy tartják, hogy a nevével alak jelentése ez esetben nevében lenne, tehát egy ún.
női dallal volna dolgunk. A női dal ötlete valószínűleg a sokáig nem Balassi verseként
számon tartott tizennegyedik vers miatt merült fel. Azt azért tartották női dalnak, mert
akrosztichonja női nevet hordoz, és a Balassa-kódexnél korábban előkerült forrásból is
ismerjük. A Csereyné-kódexben ránk marad változatot sokáig Cháky Borbála költeményének tartották. Ekkor született meg a régi magyar női dal ideája. Balassi szerelmi lírájában
mindenesetre nem is feltétlenül állna egyedül a tizenharmadik mint női dal, hiszen ilyenként tartják számon a huszonötödik, Losonczy Anna nevére szerzett verset is, amely ráadásul akrosztichont is tartalmaz. Ha a műfajt ilyen, pusztán a címek alapján megjelölő
logikából szabályt kellene elvonnunk, a következőt kapnánk: Balassi címadási technikája
szerint, ha egy vers az X. Y. nevére alakot viseli címében, akkor akrosztichonos versnek
kell gondolnunk, függetlenül attól, hogy beszélője milyen nemű; ha az X. Y. nevével alakot, akkor a beszélője szükségszerűen nő. A szabály kétségkívül suta. Míg a huszonötödik
versről viszonylag könnyen belátható, hogy beszélője nő, lévén igen valószínűtlen, hogy
egy férfi képes lenne valakit oktalanul „más szűz kezére ereszteni”, addig a tizenharmadik
vers nem ennyire egyértelmű. Egyrészt idegen földön él, talán bujdosik a beszélő, és ez inkább férfiakra jellemző. Másfelől a nyaklánc viselése és a gerlice motívum az, amely a női
beszélőt leginkább megképzi, ezek azonban nem kizárólag női attribútumok. Akárhogy is,
a versből vagy erőszakkal eltávolítottak egy nevet, vagy valami általunk (még) nem ismert
címadási eljárásról van szó. Úgy tűnik, hogy a Csáky Borbála miatt megszületett női dal
ötlet olyan következetlenségre sarkallja a kutatókat, hogy egyszer így, másszor úgy értelmezzenek egy-egy címet.
A huszonharmadik, Krusith Ilona nevére szerzett vers igen népszerű volt az értelmezők körében. Említettük Komlovszki Tibor Kerecsényi Juditos sorakrosztichon ötletét,
mely fontos érvként igyekezett szerepelni a tekintetben, hogy az Eurialius és Lucretia
szerzője mégis Balassi Bálint lenne. A vers Krusith Ilonája egy ifjan elhunyt leányzó, aki
korabeli állítások szerint nem különösebben bájolta el szépségével környezetét. Ezt szem
előtt tartva talán megkockáztatható, hogy a vers valami érdekkapcsolatra irányuló szándék meghiúsulása utáni keserű-ironikus költemény.
Hetedik strófája így szól:
Íme lám naggyal meghaladtad az te szépségeddel,
Az kinek nevét viseled te vezetékneveddel,
Az napnál hatalmasb vagy te két szép szemeddel,
Szép Diána is semmi hozzád magaviseléssel.

52

tiszatáj

Szentmártoni Szabó Géza olvasatában a vezetéknév itt nem Krusith, hanem a Trója
história Szép Ilonája, akit Krusith Ilona felülmúl szépségével. Ha azonban szó szerint olvassuk, akkor a lényegesen kevésbé hízelgő: „szebb vagy az apádnál” állítás látszik kibontakozni a sorokból. Ezek után talán könnyebben érthető a tizedik strófa első két sora:
Nem illik azért neked lenni hozzám most félkedvvel,
Ha meggondolod, hogy kiket hadtam én éretted el,
Vagyis egy számonkérő hang, mely ezek után ajánlja szolgálatát a nőnek, talán ironikusan, talán sértetten, a szűzies ódzkodás miatt. Mindazonáltal a kudarc az Aenigma miatt ide is idevetül.
A huszonhetedik, Anna nevére című költemény az utolsó az első harminchárom versből, melynek akrosztichonja női nevet tartalmaz. A többiekhez hasonlóan itt is harag és
szeretetlenség jelenik meg, melyet a kulcsverssel összeolvasva könnyű értelmezni. A fentebb elmondottak alapján állítható, hogy legfeljebb valószínű Anna azonossága Losonczy
Annával.
*
E dolgozat igyekezett néhány ponton ellentmondani a fiktív lírai önéletrajz-szerű olvasatoknak. Nézetünk szerint nem lehetünk biztosak abban, hogy egy verses román bontakozna ki előttünk két fő- és számos epizódszereplővel. A felkínált alternatív javaslat, mely
az Aenigma című vers más típusú kulcsverssé olvasását veszi alapul, ha nem is mindent
kielégítő, de használható – bár kétségkívül kevésbé mozgalmas – értelmezések létrejöttét
segítheti.

2004. október

53

FAZEKAS SÁNDOR

„Úgy jó, ahogy van”?
VERSCIKLUSOK A B ALASSI - KÓDEXBEN

Bevezető
Amióta a hatvanas évek közepén a Gerézdi–Klaniczay-sejtés megfogalmazódott, mely szerint a Balassi-kódexből kiolvasható egy 3×33-as verssorozat koncepciója, az előbbi által
felvetett, s az utóbbi által meggyőző érvrendszerré alakított elmélet uralkodott, s még ma
is erősen jelen van a Balassi verses életművéről való gondolkodásban. Az elmélet szerint
Balassi két szerelmes ciklust és egy istenest tervezett írni, a versek élére (s ezt Rimaytól
véljük tudni) a Szentháromság-himnuszokat tervezte állítani. Habár az elméletet azóta
jelentős kritika érte, oly erős argumentációt kapott Horváth Iván kánonformáló erejű
könyvében s a középiskolás tananyagban, hogy egyetlen, szűk szakmai körben terjesztett
tanulmányával1 Horváth nem írhatta fölül az évtizedes koncepciót, különösen most, hogy
könyvének reprint kiadása ezt az állapotot még inkább konzerválja. Az alábbiakban arra
próbálok javaslatot tenni, hogy talán jó lenne a nagy, átfogó cikluselméletek helyett kisebb
verscsoportokban gondolkodni, melyekben jóval markánsabb kohéziós erők működnek,
mint a korábban elgondoltakban. Ez a felvetés azzal a következménnyel jár, hogy Balassi
életművét nem egy 1589-ben véglegesített, az egész életművet átfogó rendszerként kell
értelmeznünk, hanem több, rövidebb, önálló ciklus füzéreként, melyek nem kizárólagosak: átfedések, kapcsolódások vannak közöttük. Vannak olyan kompozíciók is, melyeket
– noha azokat nem maga Balassi hozta létre – szintén tekintetbe kell vennünk az életmű
értékeléséhez, azokat azonban szigorúan el kell választanunk a Balassi által létrehozottaktól; e különbségtételt Horváth Balassi-könyve (mestere, Varjas Béla nyomán, akinek
kiadása részben Rimay koncepciójának hatása alatt állt) nem teszi meg.
Felvetéseink javarészt nem újak; érvelésünk több ponton érintkezni fog az e kötetben
foglalt tanulmányokéval és Horváth Iván említett tanulmányával, leginkább azonban
Pirnát Antal könyvével,2 melynek megállapításai talán mindeddig nem váltották ki kellő
figyelmet, még akkor sem, ha Benke Gábor friss ItK-recenziója3 igyekezett ezt a hiányt pótolni.

1

2

3

Horváth Iván: Az eszményítő Balassi-kiadások ellen. In Művelődési törekvések a korai újkorban:
Tanulmányok Keserű Bálint tiszteletére, Szeged, 1997. (Adattár XVI–XVIII. századi szellemi
mozgalmaink történetéhez, 35), 191–203.
PIRNÁT Antal: Balassi Bálint poétikája. Humanizmus és reformáció 24., szerk. Jankovics József,
Balassi Kiadó, Budapest, 1996.
Megjelent az Itk 2003. 4–5. számában.

54

tiszatáj

1. Házassága előtt szerzett énekek
E verscsoporttal a különszám több tanulmánya is behatóan foglalkozik, így jómagam
csak néhány megjegyzést szeretnék fűzni ehhez a ciklushoz. Vizsgálódásaim során néhány
verstípust, s azokból szerveződött kisebb verscsoportot véltem felfedezni; ezekről szeretnék néhány megállapítást tenni. Az első, hogy a verscsoport eredetileg nem harminchárom, hanem harmincöt darabot tartalmazott; a versek után található prózai megjegyzés
világosan tájékoztat, hogy „kettő híja” van a Balassi házassága előtt írott verseknek. Tehát
e sorok írója már az első harminchárommal sem érthet egyet. A második, hogy a versciklus első darabja nem illeszkedik hézagmentesen a többihez; utólag kerülhetett a kompozíció élére; megfejtésével legutóbb Vadai István tett kísérletet.
Ami a versek típusait illeti, tartalmi elemek alapján többféle osztályozásra nyílik lehetőség. Az első típusba az ajándékversek tartoznak: a kódex számozása szerint a 2., 3., 5.,
illetve a 22., 24., 26. számú darabok tartoznak ebbe a csoportba. Közös jellemzőjük, hogy
a fikció szerint egy ajándéktárgy (gyűrű, gyémántkereszt) mellé készült versek, melyek
általában nem akrosztichonosak (kivéve a 2.), illetve nem datáltak (kivéve a 24.). A 22.
verstől a 28. darabig egy rövid kis ciklust találhatunk a ciklusban: az ajándékversek kesergőversekkel váltakoznak. Az alciklus darabjait összekapcsolja, hogy a két típus egy-egy
datált verse alapján egy időben, 1578-ban keletkeztek, s az ajándékversre a szerelmes nevét akrosztichonjában megőrző, a köztük lévő távolságon, illetve a kedves kegyetlenségén
búslakodó versek válaszolnak. A kis verscsoporton belül az első Krusith Ilona, a másik
kettő azonban Losonczi Anna nevére íródott; kérdéses, hogy női dalokról lenne-e szó;
a huszonötödik vers esetében mindenesetre felmerül ez a gyanú. A kesergőversek adják
a versciklusnak majdnem felét, ezek mintegy egyharmada akrosztichonos. A többi verscsoportból kevesebb található a ciklusban: az álomról szóló versek például három kesergőverset fognak közre (16–20.). Latin címük van, s a kompozíciókban fontos szerepet tölt be
az álom: az elsőben szerelme jó hírének megvédésére kéri, míg második álmában kedvese
megölni készül Balassit. A verscsoport közepén álló, 18. számú vers az egész ciklus egyik
legkülönösebb darabja: címe szerint „Kiben örül, hogy megszabadult az szerelmtül”. Két
kesergővers közé tehát egy „boldog” darab van illesztve, mely a szerelem megszűntét rögzíti. Ez a vers olyan, mintha a sztoikus Rimay János írta volna: ha valahol, talán ebben
a darabban érhető tetten Balassira tett hatása, melyről, noha két forrásunk is tudósít róla,
a szakirodalom (joggal) nincs teljesen meggyőzve. Míg azonban Rimay versei szinte kizárólag ezt a szerelemtől mentes állapotot hirdetik, Balassi éppen ellenkezőleg: a szerelem
győzhetetlen hatalmáról ír, nem pusztán verseiben, hanem a Szép Magyar Komédia előszavában is. E mikro- és makrokörnyezetben nem érthetjük másként a verset, mint a keserűség vagy a pillanatnyi nyugalom megnyilvánulását; már a következő vers titkos, de
erős szerelemről számol be. Hangsúlyoznunk kell, hogy ezek a verscsoportok nem vetíthetők rá Balassi valós életrajzára: többjüknek, mint a két álomversnek is, idegen mintája
van, s Balassi más pontokon oly sok szerzői tudatosságot árul el (erről még lesz szó a későbbiekben), hogy csupán helyenként érdemes kapcsolatot keresni az élet és az életmű
között.
A versciklusnak természetesen vannak pozitív tartalmú darabjai is. Külön műfajt képvisel a tavaszdicséret, mely két egymást követő darabban, a 11. és 12. számúban tűnik fel.
Az első alkotás a „Borivóknak való” címet kapta; míg alcíme „In laudem verni temporis”,

2004. október

55

azaz a tavasz idejének dicsérete. A latin cím sokkal inkább illik a vershez, mint a magyar,
hiszen a „borivók” csak a vers utolsó sorában kerülnek elő, egy „igyunk” felszólítás formájában. Míg a magyar cím a tavasz dicséretet tréfásan értelmezi át, a latin megmarad
a tartalom pontos megjelölésénél: itt valamiféle távolság látszik lenni latin és magyar címadás között; mintha a latin közelebb lenne a szerzőhöz, mint a magyar. Latin címek azonban csak helyenként bukkannak fel; így eshet meg, hogy néhány vers címe hiányzik, így
a kiadásokban címként a nótajelzés, vagy a sorszám szerepel (ilyen a harmincadik ének,
mely egy új tartalmi kategóriába tartozik, az „argumentumversek” közé, melyek később,
a Júlia-ciklusban többször is felbukkannak; ezekről később lesz szó). A két tavasz dicséretet
a második darab címe (Eiusdem generis) is kapcsolja egymáshoz. Témájuk azonos: a tavaszi idő, a vitézi élet és a fiatalság dicsérete. Feltűnő, a szerelem mennyire hiányzik e versekből, sőt, „búszerző szerelem” néven kerül említésre; Vénusz és Mars, szerelem és vitézi
élet tehát nem illenek össze. Nem lesz ez másként a Júlia-versek esetében sem: a híres
katonaének csak a Júliáról szóló verssorozat befejezte után szerepel. A tavaszdicséret
azonban nem katonaének: benne csak egy-egy versszak erejéig bukkan fel a vitézi élet; így
kerülhetett a házassága előtt szerzett énekek ciklusába. A második vers akrosztichonos:
Zsuzsannát említi, aki talán feltűnik a Júlia-ciklus egyetlen akrosztichonos versének versfőiben, Akrka (Farkas?) Susanam alakban. Noha ezt a tényt a szakirodalomban is megtaláljuk, eddig talán nem fordítottunk kellő figyelmet erre. Azzal, hogy egy más kedveshez
írott vers hézagmentesen bekerül Balassi Júlia-ciklusába, az életrajzi olvasat ez esetben
inlegitimmé válik, s érvényessége nemcsak erre a versre, hanem az egész ciklusra nézve is
megkérdőjeleződik; erről az összefüggésről a végén még lesz szó.
A versek következő csoportja sem ismeretlen a számunkra: argumentum, azaz vitatkozás, saját vélemény melletti érvelés zajlik bennük egy adott, szerelemmel kapcsolatos kérdés kapcsán. E vers esetében a szerelem hatalmáról folyik a vita. A mű azért is nevezetes,
mert csonkán maradt ránk; valószínűleg a másolat eredetijéből hiányzott egy lap, vagy
a másoló egyszerűen kettőt lapozott, s ezt a hibát nem vette észre. Beszélgetőtárs itt, s a Júlia-ciklusban előforduló darabok esetében is, leggyakrabban Balassi egy barátja; a beszédhelyzetet természetesen itt is fiktívnek kell tekintenünk. Olyan darabok is akadnak a vitaversek közt, melyek Cupidóval vagy Vénusszal, tehát képzelt szereplővel vitatkoznak,
rendszerint kedvese kegyetlensége miatt. Balassi leghíresebb vitaverse a Júlia-ciklusban
található, a „Bezzeg nagy bolondság” kezdősorú, 46. számú darab, mely Cupidó külsejének
emblematikus elemeiről vitatkozik.
Vannak még a ciklusban reményversek, melyek a szerelem bizakodó állapotát ábrázolják; ezek szintén a ciklus elején, egymás után következnek (6., 7). Akrosztichonosak,
s két különböző kedves, Bebek Judit és Morgai Kata nevére íródtak.

2. Júlia-ciklus
A Júlia-ciklussal kapcsolatban Pirnát Antal véleményéhez kell csatlakoznunk, aki huszonöt versből álló koncepciónak gondolta el a sorozatot; noha az ötlet már Eckhardt
Sándorban fölmerült, a koncepciót részletesen Pirnát fejtette ki. A felvetés eléggé kézenfekvő, hiszen a kötetben ötvennyolcadikként beszámozott vers Júlia szépségének versben
való megörökítését jelöli meg a versciklus céljának, mivel a szerző eredeti szándéka, Júlia

56

tiszatáj

szerelmének versek általi elnyerése kudarcot vallott. Ez után prózai megjegyzés teszi egyértelművé a helyzetet: „Ez az Júliáról szerzett énekeknek az vége”. A helyzet azonban elvileg mégsem teljesen világos, hiszen a ciklus számozása még három versen keresztül tovább folytatódik, ezután pedig öt számozatlan vers következik. Pirnát szerint a Júlia-versekhez sorszámozott harminchárom mű utolsó öt versét egy bujdosóciklushoz kell számítanunk; ezek egy időben, Lengyelországba való kibujdosása előtt keletkeztek, s Balassi
búcsúját öntik versbe hazájától, s (közvetve) szerelmétől, Júliától. A Pirnát-kötet egyik
nagy érdeme, hogy Balassi versciklusait nem kapcsolja szorosan a költő életéhez; inkább
olyan, nyugat-európai eredetű kompozíciós mintákat sejt a ciklusok hátterében, melyek
megszabják a versciklusok tartalmát, s a fiktív szerelmi történet (mely azonban nem önéletrajz!) cselekményét, s főleg kimenetelét. Pirnát meggyőzően érvel amellett, hogy az
olyan szerelmes verseket tartalmazó kötet, melyek az udvari szerelem hatására születtek,
nem végződhet másként, mint a szerelem kudarcával; e poétikai ténynek vajmi kevés köze
van a költő valós életrajzához. A Júlia-szerelem hatására fogant másik mű, a Szép magyar
komédia befejezését szintén a műfaj irányítja: a szerelem sok viszontagságon át végül beteljesül, hiszen a komédia szabályai lehetetlenné teszik, hogy a mű másképp érjen véget.
(Az a tény, hogy a munka fordítás, több okból sem játszik szerepet a mű értékelésében:
Balassi verseinek képére gyúrta át a munkát, több versét is a darabba illesztve, ráadásul
a szereplők neveit is saját versciklusában találhatókhoz alakította.) A Júlia-ciklus végét tragikusként szokás ábrázolni: a költő elbujdosik, miután Júliához fűződő érzelmei megcsalták. Ezt az olvasatot egy kortárs levél is támogatja, melyben Balassi hontalan, elkeseredett bujdosóként tűnik fel. Számomra azonban érthetetlen, hogyan kerül be a Júlia-versek és a „bujdosó-ciklus” közé négy, kifejezetten életvidám hangulatú vers: a Zsófia nevére
írott udvarlóvers, a bécsi Zsuzsannáról és Anna-Máriáról írott latrikánus (azaz: „kurvás”)
vers, majd a vitézi élet dicséretéről szóló, Egy katonaének címet viselő darab következik,
melyben szintén szó sincsen a Júlia miatti bánatról. Ez után következik a kódex „nagy
cruxként” ismeretes hiánya, mely kilenc istenes verset tartalmaz, s melyet Klaniczay megnyugtató módon pótolt, Balassi istenes verseinek kiadásai alapján. A verseket a másoló
nem írta be a kódexbe, csak a második darab első versszakáig, a többinek 15 oldalnyi helyet hagyott ki. A rekonstruált verseket a kiadások rendszeresen kivetik a ciklusból, mondván, hogy azok istenes és nem szerelmes versek lévén, nem illenek a versek közé. A következő, immár ismét szerelmes darab Margarétáról szól, akinek szépségét szintén nem homályosítja el más kedves emléke. Pirnát e verset is a bujdosóversek közé sorolja, noha az
utolsó strófa tanúsága szerint Balassi „remete módjára” él a havasokban, ahol e verset
írta, illetőleg fordította. A remeték arról ismeretesek, hogy a világtól elvonulva, magányosan élnek, és istenes dolgokról elmélkednek. Ez a meghatározás ugyan nem kis mértékben
ellenkezik a vers szerelmes tartalmával, azzal azonban nem, hogy ez az opus közvetlenül
kilenc istenes vers után következik. Ezek a versek – úgy gondolom – nem választhatóak le
a ciklus testéről. Éppúgy Balassi sorsának válságosra fordulását panaszolják, mint az ezután következő két „bujdosóvers”: a Nyolc ifjú legény…, melyben hazájától és (versszerző)
társaitól, illetve a De mit gyötressz lelkem…, melyben szerelmétől búcsúzik. Elmondható,
hogy néhány bibliai hely vagy szereplő említésén túl nem választhatóak el a bujdosóénekektől, melyek között (korántsem véletlenül) egy istenes búcsúvers is akad. A Valahány

2004. október

57

török bejt című, török eredetiből fordított rövid versciklust szintén a Júlia-ciklusba másolták, a bujdosóversek közé.
A ciklus gerincét a Balassi által használt, a szakirodalomban sokat vitatott, s Pirnát
által tisztázott jelentésű terminussal „inventio poetica”-ként megjelölt művek adják, melyeknek célja Júlia meghódítása. Találhatunk azonban egy olyan további érvet is a Júliaciklus huszonöt versnyi hossza mellett, amely magától Rimay Jánostól származik. Pirnát
Antal könyvében érvként hivatkozik arra, hogy Rimay tervezett Balassi-kiadásának előszava szerint a Júlia-versek közül mindössze kettőnek van latin argumentuma, noha
„a kódexben öt latin címet is találunk, a poétikai műszavakat (dialogus, inventio poetica)
nem számítva” (Pirnát a címet és az argumentumot ezen a ponton nem különbözteti meg
egymástól, noha nyilvánvalóan tisztában volt a különbséggel). Mivel tehát Pirnát szerint
Rimay kevesebb latin argumentumot ismert, mint a kódex, véleménye szerint az ő Balassi-kiadását nem szabad kiemelt fontosságú koncepcióként kezelni. Az okfejtés ellentmondásban áll Pirnát fentebb idézett megállapításával, mely szerint a Júlia-ciklus huszonöt versnyi terjedelmű: ha csak ezt a huszonöt verset vesszük figyelembe, annak valóban csak két latin argumentuma van. Rimay tehát ismerte a Júlia-ciklust, hiszen a két latin argumentum éppen a koncepció szempontjából igen fontos utolsó versek címe után
találhatóak. Egyébként sem gondolhatjuk, hogy Rimay ne ismerte volna kellő alapossággal a Júlia-verseket, hiszen szerelmes versciklusát ezek a művek ihlették; verseinek sorozata (mely a Balassi-kódexben elődjéhez igen hasonló címmel szerepel) a szerelmes darabokat tekintve neves elődjével vitába szállva megtagadja a szerelem hatalmát, s Vénus
helyett a szűz Diána javára dönti el a szerelmes élet és istenes erények közti vitát. Ugyanakkor nézetünk szerint is vitatható azonban Ács Pál eljárása, mely a szerelmes darabokat
kiragadja a kódexbeli helyéről: Rimay ciklusa éppúgy tartalmazhatott istenes verseket,
mint Balassi házassága előtt szerzett énekeié, éppen azért, mert az istenes élet Rimaynál
végül legyőzi a szerelemnek alávetett, Balassi által követett életmódot, melyet a Celia-versek végén is megerősít. Rimay versciklusban is saját ideálja felé mozdítja el, írja át a Balassi-életművet, akárcsak az Epicediumban. A képlet azonban ennél valamelyest bonyolultabb, hisz maga Balassi is írt egy verset arról, hogy örül a szerelemtől való megszabadulásnak (a vers a kódex 18. számú darabja); ha valahol, akkor talán itt tételezhető fel
Rimay Balassi-versekre gyakorolt hatása, melyről a Balassi-kódex megjegyzése tudósít
bennünket. A vers olyan, mintha nem is Balassi beszélne benne: azt állítja, neki elég
a sólymok, agarak és a barátok társasága, szerelemről többé nem akar hallani. Ennek a nézetnek gyökeresen ellentmond a ciklus többi verse; talán ez az amúgy meglehetősen vegyes verssorozat leginkább különálló, legegyedibb darabja. Ez a ciklus, mely a Gerézdi–
Klaniczay-sejtés kiindulópontját adta harminchárom versnyi hosszával, szintén nem harminchárom verset tartalmazott, akárcsak a Júlia-versek sorozata. A versek végén található
prózai megjegyzés szerint a versek közül kettő hiányzik: az egyik egyszerűen elveszett
(Vajon meddig akarsz még engem kesergetni…), illetve a másik Nyíri Báthori Istvánnál és
Ungnádnénál is volt: Láss hozzám, idvességemnek istene…), tehát elképzelhető, hogy eredetileg a ciklus 35 versből állt. A prózai megjegyzés nem állítja, hogy azoknak itt szerepelniük kéne; életrajz szerinti „dobozokba” (házassága előtt, illetve házassága után szerzett
versek) rendezi a két verssorozatot, ahelyett, hogy egy vegyes szerelmekhez szóló ciklust,
illetve egy Júlia-ciklust különítene el egymástól, úgy, ahogyan azt Rimay tette. Az ő kon-

58

tiszatáj

cepciójának talán az lehet a szépséghibája, hogy a később, Lengyelországban keletkezett
latrikánus vers (Szít Zsuzsánna, tüzet…) együtt szerepelt volna a házassága előtt szerzett
verscikluséival, s ezek nemigen illenek össze. Az én véleményem szerint szerencsés lenne
létrehozni egy „bujdosás-ciklust,” mely a kódexben az utolsó Júlia-vers és a „Valahány török bejt” között helyezkedik el. Ezeket az írásokat összeköti, hogy keletkezésük idejére
Balassi a kolofonban nagyon pontosan utal: 1589. június végétől ez év szeptemberéig születtek. Tárgyuk is közös: a búcsúzás Júliától és Magyarországtól. Ezekben a versekben
megjelennek azok az életrajzi elemek, melyek a Júlia-ciklus mitológiai történetre felfűzött
menetéből hiányoztak; ily módon tehát egy jól megfogható, szilárd kompozíció jönne
létre. Elképzelésünk a kódex sorrendjén nem változtat, a számozást azonban módosítja:
nézetünk szerint a Júlia- és Celia-ciklusok végébe másolt darabok nem tartoznak ezekhez
a verssorozatokhoz. Eljárásunk tehát nem csupán egy „bujdosó-ciklust”, hanem egy „latrikánus verspárt” is létrehoz, ezek elkülönítésére azonban nézetem szerint szükség van.

3. A Celia-ciklus
A Celia-ciklus sem problémamentes. Balassi e versfüzére is egy fiktív, de a valós életeseményekkel bizonyos pontokon mégis kapcsolódó szerelmi történetet ad elő: a költő
Júlia miatt Lengyelországba bujdosott, de a szerelem itt sem hagyta nyugodtan élni: a korábbi hölgyéhez mindenben hasonló Celiát küldte, aki miatt ismét alá kell vetnie magát
a szerelemnek. Júlia és Celia alakjának összekapcsolása, melyet Balassi az első verstől
kezdve hangsúlyoz, egy fontos jelenségre utal: nem csupán a múzsák, hanem a Júlia-ciklus és a Celia-ciklus is feltűnően hasonlít egymásra. Mindkettő Cupido és Venus szerepeltetésével írja le a szerelem történetét; mely a mitológiai szereplők és a valószerű elemek
összeolvasztásával jön létre. Közös a Júlia-versekkel az a vonás is, hogy a Celia-ciklus
utolsó két verse, mely két könnyűvérű lengyel leányhoz, Zsuzsannához és Hannuska Budowskionkához szól, semmilyen formai vagy tartalmi szempontból nem látszik kapcsolódni az előző kilenc vershez, sőt, regiszterét tekintve is ellentétes a ciklus többi elemével.
Ennek ellenére úgy gondoljuk, a kódex számozása valószínűleg joggal tekinti a ciklus részének az utolsó két verset, hiszen a Júlia-versek után szintén következik más kedveshez
írott, illetve latrikánus regiszterbe tartozó vers is. Így van ez még akkor is, ha a Celia-ciklus története a kilencedik verssel lezárul. Ebben Balassi aláveti magát a szerelem hatalmának; ez a szerelem pedig nem jelentheti a latrikánus, a ciklusba foglalt udvari költészettel össze nem illő szerelmet, melyet az utolsó két vers képvisel; ez a Celia iránt érzett
szerelem győzelmének tűnik a költő fölött. A következő két vers azonban felülírja ezt
a nyugvópontot, noha a versek narrátora Celia miatt nem szorul az alantasabb szerelem
vigaszára.

4. A Szép magyar komédia
A legszembetűnőbb jelenség, hogy a Júlia- és Celia-ciklus mennyire hasonlít egymáshoz. Egynemű, homogén ciklusokról van szó, melyek egy mitológiai szereplőkkel gazdagított szerelmi történetet adnak elő. A Júlia-ciklus gerincét az inventio poetica-alciklus alkotja. Ezeket a verseket, úgy tűnik, Balassi elküldte Júliának, hiszen az alciklust záró 58.

2004. október

59

vers hosszú, argumentumszerű címében arra panaszkodik a költő, hogy „sem szóban, sem
levélben” nem vett választ. Ez a megjegyzés pedig amellett a hipotézis mellett szól, hogy
a Szép magyar komédia előszava a Júlia-versek megjelentetésének szándékát mutatja: az
általa megjelentetett ciklus „nemcsak ékes énekekkel is, és valami dolgok az én szerelmemben megtörténnek, mindazokról írt szerelmes levelekkel gyönyörködteti ti Kegyelmeteket,” azaz az erdélyi asszonyokat. Az előszó mindenképpen még Balassi életében íródott; feltételezhető, hogy még életében meg is jelent, hiszen a Fanchali Jób-kódex anyaga
és a ma ismeretes nyomtatványtöredék közt (mely Balassi halála után látott napvilágot)
komoly eltérések vannak, melyek arra mutatnak, hogy Fanchali Jób János egy másik, feltehetőleg korábbi változatot használt fel másolatának készítéséhez.4 Arról, hogy a Júliaversek nyomtatásban megjelentek volna, mindenesetre nincsen tudomásunk, viszont ismeretes, hogy a Komédia és a versciklus között erős összefüggés van; e kapcsolat pedig
szintén Balassi versciklusszervezői tudatosságára utal. Két vers ugyanis mindkét műben
szerepel, nem teljesen azonos változatban, melyek a ciklus fontos részeit képezik, különösen a ciklus Celiáról szóló részét lezáró 58. számú darab. A ciklusok különös sajátossága,
hogy mindkét ciklus egy-egy verse is akrosztichontöredéket tartalmaz. Az 51. számú Júliavers akrosztichontöredéke azt mutatja, hogy a vers eredetileg nem Júliához készült. Úgy
látszik, már a régi magyar szerelmes vers történetének elején előfordul, hogy a költő másik múzsa nevére írja át egy korábbi versét, mely eredetileg (Farkas?) Zsuzsannához íródott. Ráadásul anélkül teszi mindezt, hogy az akrosztichont teljesen eltüntetné. Ez az alkotás bekerült a Júliának megmutatott inventio poeticák közé; maga a versszerző találmány tehát nem a Júlia-ciklus idejében bukkan fel először, csupán itt nevezi meg ekként
a versek e csoportját. A Célia-ciklus hetedik darabjában Júliát és Céliát hasonlítja össze
egymással a költő; e vers akrosztichonja JEADVIGAM, melyből a Hedvig (Jadviga) női
név olvasható ki. Csábító lenne a gondolat, hogy Céliát ezzel a hölggyel azonosítsuk, sajnos azonban éppen a Júlia-ciklus más kedvest jelző akrosztichonja figyelmeztet, hogy
a vers eredetileg egy másik szereplőhöz is íródhatott.
Balassi ciklusai többféleképpen is értelmezhetőek, s bizonyos sajátosságait tekintve
még mindig nem tudjuk magyarázni. Az életmű poétikai és nem biográfiai szempont felőli
értelmezése több probléma megoldásához vezethet. Horváth Iván fentebb hivatkozott tanulmányának talán igaza van: a kódex mindenesetre éppen sokféle problémája miatt jó;
talán úgy jó, ahogy van.

4

Eckhardt Sándor: A Szép Magyar Komédia. In Balassi-tanulmányok. Akadémiai Kiadó, Bp.,
1972.

60

tiszatáj

GERGELY ÁGNES

Az elszabadult hóeke
Ahogy egyszerre fölszakadt
a hegyoldal előtte
belehorzsolta szétbogárzó
emlékeit a földbe
az izzó égitesteket
amint a fákat őrzik
a fák vágyódó célkeresztjét
tavasztól késő őszig
a Keleti Kárpátokat
ahol a szél uszálya
eltéphetetlen múlt idővel
a fenyvest bepólyálja
ég és szakadék hajlatán
kapufélfák merednek
veszni hagyják az árnyakat
azok az égitestek
tél jön és messze odabenn
meglobban a parázsszem
nincs mód résztvenni ünnepükben
még az ablakon át sem
csak egy tépett tábori lap
aztán meg kellett halni
minden szorongás kontinens
és végig kell rohanni
Aachen, 2oo4. június 29.

2004. október

61

BÁNKI ÉVA

A Gellért-legenda
(RÉSZLET)

Amíg a vitorlásra vártak, hirtelen összecsaptak a feje felett az idegen nyelvek
hullámai. Szavak, mondatok, kiáltások zavaros összevisszaságban, összefüggések, értelem nélkül. Ha túlélem ezt az utat, gondolta Sebe a zárai kikötőben, ha
túlélem ezt az egészet, addig misézek otthon, amíg össze nem rogyok. De már
összerogyott, a hangok átszakították dobhártyáját, a saját emberei támogatták,
a hajópallóra, a csónakba, aztán a vitorlásra, remélem, gondolta, ha túlélem, erre
az egészre egyszer majd vissza tudok emlékezni. A kora hajnali hullámok fölött
ott hadonásztak az idegen hangok, megragadták Sebe karját, az egyik hang vagy
ujj belekapott Sebe olvasójába, akkor legalább itt meghalok, gondolta. De nem
halt meg, arrébb tuszkolták a hangok a fedélzeten, és már látta maga mögött
a saját embereit, a rémült diakónust, a titkárt, az éneklő kanonokokat, most már
nem a hangok, ők sodorták a bárka belsejébe. Gyorsan leeresztette a szemhéját,
és belemenekült saját imádságába. Mit gondolnak ezek a tanulatlan hajósok rólam, gondolta, ahogy lebocsájtott szemhéján, mint egy finom, vékonyka résen át
kitapogatta a málhákat cipelő többi utast, a kosarakat és ládákat, a napfelkeltét,
hiszen vele szemben az ég olyan óvatosan kémlelte Zárát, a földi világot, az emberek arcát, ahogy Sebe a világot, óvatosan, immár hetvenöt éve.
Amint pirkad, indulunk, ezt az egyetlen mondatot értette a zajból, és ez az
egyetlen mondat is magyar mondat volt, az egyik éneklő kanonok rikkantotta el
magát boldogan. Sebe ülve a ládájának dőlt, úgy tett, mintha meghalt volna, hisz
ez a helyzet, gondolta egész életében, mindig a lehető legbiztonságosabb. Tudta,
a Zárai magisztrátus a parton várja, hogy a magyar király követe intsen nekik, de
Sebe arra gondolt, méltóságteljesebb, ha egyáltalán nem integet, csak agg, magatehetetlen főpap módjára belekapaszkodik a ládákba és az ima szavaiba. Az is
elég, gondolta, ha azt látják a partról, hogy a szent kiküldetésre induló főpap előreszegezi az arcát, és köszönti Istent, aki még nem döntötte el, hogy szent jelenlétével, meleg napsugaraival mikor örvendezteti meg a kormányost és a kikötőben várakozó tömeget. De Sebe nem akarta köszönteni a napot, csak gyanakodva
fülelt. Hiszen a piszkos arcokból, az idegen ábrázatokból, az ajkak szögleteiből
latin hangsúlyok fakadtak fel, a háta mögül elcsípett egy-két torz latin szót, jól
értette, hogy egy érces, hang az áruját, a borostömlőjét keresi, hallotta, ahogy

62

tiszatáj

a faragatlan hangra egy másik válaszol, Sebe ezt is latinnak ítélte, de a válaszból
nem értett semmit. Hogy lehet ez, nyűglődött, míg ujjai kétségbeesve szorították
az olvasót, az egyik mondatot értem, a másiknak még a hanglejtése is idegen.
A fülével igyekezett látni, kibogozni türelmesen az egymásba kapaszkodó, egymást
taszigáló hangokat, miközben tudta, a magisztrátus a parton türelmet színlel és
várakozik, a várakozást, az öreg, agyongyötört főpapon való sajnálkozással tölti
ki, talán erről beszélnek, gondolta Sebe, hiszen mindig kell valamit gondolni,
a bambaság csak megrövidíti az életünket.
Az éneklő kanonokok most méltatlankodva félrehúzódtak, mert helyet kellett
adni két megkötözött lábú, kétségbeesetten mekegő kecskének, magyarul szitkozódtak, és ekkor Sebének eszébe jutott, miért érti az egyik latint, és miért nem
érti a másikat. Ezek talán más-más nyelvet beszélnek, gondolta, vannak itt dalmátok, de vannak dél-olaszok is, és a két lantot cipelő idegen, akik lecsapják
a szavak végét egy-egy gyors rikkantással, ez is másfajta latin. Most már nem törekedett, hogy a szavakban a Gellért püspök beszédében egyszer már megízlelt szavakat keresse, próbált olvasni a hanglejtésből, a nevetésből, a dalmátok válaszából, szinte kitapintotta öreg ujjaival a mondatokat, miközben lesütött szemhéja
alól figyelte, ki jön még a fedélzetre, figyelte, a latin töveknek, a latin hangoknak
a különböző ajkakon hányféle színeváltozása, módosulása van. De a felkelő nap
sugarai meglökték a bárkát, halvány, áttetsző világosság támadt kelet felé, ami
nem csoda, az égboltnak, a mögötte rejtőző Teremtőnek is ki kellett nyitnia
a szemét, Sebe is méltóságteljesen kinyitotta a magáét, és vértelen ujjaival intett
a parton várakozó magisztrátusnak. Ezt a fáradt intést áldásnak is láthatta, aki
képzelődni szeret hajnalban, de a hajó végre meglódult, és Sebe még egyszer
méltóságteljesen intett a magisztrátusnak. Bár rosszul volt, émelygés közben sem
feledkezett meg arról, mivel tartozik a magyar államnak. Ahogy a vitorlák megfeszültek a szélben, Sebe irigykedve gondolt arra, hogy a magisztrátus a biztos
parton lépked a reggeli felé.
Mielőtt újra boncolgatni kezdte volna a feje fölött izgatottan szálldosó mondatokat, mielőtt levonhatta volna a diadalmasan fel-le szálló mondatokból a szabályokat, a másikon, a bordái közé, a saját rútságához szorította a kezét. A csont,
a bőr, a hús ez állandó, ezek vagyunk, gondolta, a többi csak játék. Ezek a hangok, melyek most taszigálják, egyszer majd eltávolodnak, de a bordái, a jól ismert
csontok, ha ő túléli az utazást, megmaradnak, vele lesznek nappal, vele lesznek
éjszaka, akkor is vele maradnak, ha túléli az utazást, ha hazatér Magyarországra.
Elmosolyodott, ahogy a hajnali fényben végigmérte a halálra vált magyarokat,
mind milyen fiatalok, gondolta, és nézte, ahogy lecsöppen a halálra vált éneklő
kanonokok arcán az izzadtság, olyan fiatalok, hogy van miért félniük, gondolta.
Ahogy a tenger össze-vissza gyűrődött, egymáshoz lökte az utasokat, a csattogó
szavakban beszélő a két lantost, az éneklős hanghordozású délolaszokat, az agg
és tiszteletre méltó magyar püspököt, talán még a dalmát tengerészeket is, akik

2004. október

63

a vitorlákkal küszködtek. Hogy ne hányjon, Sebe kitapintotta a bordái között
a csomót, meglökte a fájdalmat, ami egyedül az övé, a fájdalmat, melynek a helyét
Isten jól látta már a születése előtt is. Sebe lehunyta megint a szemét, és belebújt
ebbe az egyetlen pontba, a szenvedés, mint valami ismerős köpeny, elrejtette az
arcát, elrejtette a napfelkeltét, elrejtette a püspökhöz méltatlan hányingert, elrejtette a kecskék elhelyezésén méltatlankodó hangokat. Rosszul van atyám, kérdezte óvatosan az éneklő kanonok, a fiatalabbik, akinek a könyöke belenyomódott Sebe kiszikkadt medencéjébe, de Sebe nem felelt, a jól ismert fájdalom
szinte elkábította.
Remélte, hogy mire magához tér, megérti a többieket, a többi latint, hisz
a megértés nem mond ellent a kábulatnak, az öntudatlanság, gondolta Sebe a tudata mélyén, csak használ a nyelvtanulásnak. Tudta, az ember, ha élni akar, álmában is megfejti a szabályokat, örökké alkalmazkodik, figyel, résen van, így hát
a fájdalomba burkolózva újra révülten hallgatta az ismerős-ismeretlen szavakat,
de tisztán csak a dalmátokat értette, a mondatok dallama a dél-olaszoknál minduntalan megzavarta. Pedig minden latin nyelvnek szabályai vannak, gondolta révülten, és szabályai vannak a teuton nyelveknek, de még a szlávoknak is, csak
a magyar szavak jelentésére nem lehet más nyelvek szavaiból következtetni. Ha
nem így lett volna, gondolta, ha jobban értenénk egymást, akkor könnyebb lett
volna a térítés. De nem akart semmilyen zavaros dologra gondolni, hisz erősebben szivárog a fájdalom, ami a múltból jön, mint amely a bordáink körül sugárzik. Sebe évekig hurcolta a köpenye alatt Donatust, hogy leírja vele a magyar
nyelv szabályait, de semmire se ment, megbukott, mint minden béketerv, egy
olyan földön, gondolta, ahol az idegenek legjobban a madarakat értik.
De ő érteni próbált, kétségbeesetten megérteni, amit a nyugati latinok, a lantosok lármáztak, de csak egytagú, hirtelen elharapott szavakat mondtak egymásnak, az a baj, gondolta Sebe, hogy nem értem, az egyik hol kezdődik, a másik hol
végződik, mire felismerném, milyen latin szavak rejlenek benne, ezek már végére
is érnek a mondatnak, volt, nincs. Még azt sem értem, melyik az ige vagy melyik
a főnév, gondolta búsan, sokáig szomorkodott ezen, mire rájött, hogy a tengeri
levegő még a kapkodó beszédnél is jobban zavarja. A szelek a rónán, gondolta
Sebe, nem össze-vissza izegnek-mozognak, tudni lehet, melyik honnan jött, ott
a szelek sokkal méltóságteljesebben kapaszkodnak egymásba. Sebe a gyerekkorából csak a szelek és irányításuk titokzatos módját őrizte meg, ez volt az egyetlen,
melyre még ébren is emlékezett, mindig is megvigasztalta, hogy még a görög papoknál is jobban ismeri a mozgásukat, de a szél, a partot elhagyva, éppolyan
nyugtalanító és ismeretlen lett, mint az idegenek beszéde. Sebe nem is várta,
hogy esni kezd, a kézfejére hull egy csepp, aztán az ég felé bámuló orrára. A két
éneklő kanonok dülöngélve felpattant, és egy foltos vitorlavásznat terített a fázósan reszkető főpapra. Sebe nem bízott bennük, ahogy az ismeretlen felé tartva
nem bízott senkiben, gondosan ügyelt, hogy az arca, a keze ne rebbenjen meg.

64

tiszatáj

Kitapintotta a bordái alatt a fájdalmat, az ő fájdalmát, melegség támadt a testében, és érezte, még néhány perc, lassan elaltatja az ütemesen bukdácsoló hajó
ringása.
A levegő átforrósodott, gondos kezek leemelték a válláról a vitorlavásznat,
talán már dél van, jutott eszébe, hallotta, hogy a magyar papok szorgosan imádkoznak, a hajó csak bukdácsolt tovább, és ő visszazuhant a szavak értelmét kutató félálomba. Mikor egy pillanatra felneszelt, a dalmátoktól hallotta, hogy estére Velencében lesznek, a magyarok már nem imádkoztak, csak hortyogtak, és
közben az egyik éneklő kanonok újra nekidőlt a térdének. A naplementét nem
mulaszthatom el, gondolta Sebe, és óvatosan kilesett a szempillái mögül, hogy
köszöntse az őt bámuló, rezzenéstelen napkorongot. A dicsőségesen szétterülő
vörösség őt is magával ragadta, de ez csak egy pillanat volt, Sebe idegenben még
ilyen pillanatokat se engedett meg, csak egy pillanatig nézegetett körül önfeledten, de még ez is elég volt, hogy a szavakat kutató értelme felszabaduljon, a dallamokból mondatok, a mondatokból szavak legyenek, és értse, hogy a nyugati latinok mit beszélnek.
Róla volt szó, vagy ha nem is róla, az ő útjáról természetesen. Egy csodatevő
kisgyermek megálmodta Velencében, hogy egy zabolátlan ország, egy, a messzi
északot meghódító nép csodatevő szentje lesz. Alig töltött valamennyi időt
a Duna táján, a barbárok vicsorgó fogakkal széttépték, még szerencse, hogy a malaszttal töltött vértanú-test kereszténnyé változtatta az egész népet a Duna mentén. De nemcsak ennyit tudtak ezek a lantos ismeretlenek, még azt is tudták,
hogy ez a ronda rókaszerű öregember a szent múltját felkutatni megy Velencébe,
talán ő is evett a húsából, mondta a magasabbik iszonyodva, de a négy fiatal
óriás, Sebe kísérői, a szent halála után születtek, talán már ártatlanok. Sebe minden idegszálát megfeszítve figyelt, de gondosan ügyelt arra, hogy a tartása, az
arca ne árulja el, hogy érti őket. Most új királyuk van, folytatta a magasabb, ez az
új király bevonulni készül Horvátországba, szüksége van egy szentre, hogy a pápa
a hódítást jóváhagyja. Nemcsak egy szentre, gondolta Sebe, és immár tisztelettel
méregette szemhéja alól a latinokat, olyanok, mint én, gondolta, ha nem is tudnak semmit, legalább igyekeznek valamit megérteni. De nemcsak ők, a vásznakkal, kecskékkel, borostömlőkkel bíbelődő dalmátok is. Lehunyt pillái alatt is
érezte Sebe, hogy mindenki őt figyeli, ők is tudják, gondolta, amit mindenki.
A Legújabb Fiatalember, a legifjabb Árpád megpróbálja a befolyását az egész partvidékre kiterjeszteni, s úgy fürkészték a lehunyt pillák mögül figyelő Sebét,
mintha ő akarna a dalmát városokba bevonulni. Valami szakszerűséget, tartózkodást láttak Sebe pillák mögül figyelő színlelésében, az ilyen öreg, ravasz diplomaták mind félelmetesek, mondta a borostömlővel bajlódó dalmát, és Sebe
a pillái mögül is érezte, hogy a többiek rábólintanak. Úgy tett, mintha ébredezne.
A nap, mint aki már eleget hallott és látott, elvörösödve lebukott az ismeretlen világ, a világ sarkain álló őrangyalok vagy a zöldesen foszforeszkáló habok

2004. október

65

mögé. A levegő hűvös lett, az éneklő kanonokok felébredtek, és természetesen
azonnal énekeltek, Sebe szorongva gondolt arra, hogy olyan emberekkel utazik,
akiket eléggé nem ismer, de hát kit ismerek, gondolta. A nap mozgása mintha
meglökte volna a szeleket, a vitorlák vidáman nekilendültek a sötétségnek, Sebe
hallomásból tudta, hogy még néhány óra, és a habokból kiemelkedő, holdfényesen ragyogó házakat lát majd. Milyen lehet ez a város, töprengett Sebe, hisz ő is
a vizek polgárának érezte magát, a Tisza mentén egy kis, cölöpökre vert halászkunyhóban született. Míg apja a világot járta, ő lakott ott, az anyja, a bátyjai,
a nővérei. A mocsarak menekülésre is jók emlékezett Sebe, de már arra nem tudott
visszaemlékezni, mi elől kellett az anyjának menekülni. Ez igazán bosszantó,
gondolta, rémesek ezek az emlékeinkbe vissza nem idézhető képek és történetek,
de nem bosszankodott sokáig, mert most a dél-olaszok beszédének törvényeit
igyekezett megfejteni, örömmel ismerte fel a latin szavakat, és mint jó diplomatához illik, szinte előre tudta, mit fognak mondani: megbízható útitársakat kerestek, akikkel együtt utaznak majd Velencéből Nápolyig.
Sebe belekapcsolódott a magyar papok himnuszaiba, a szél már vadul vágtatott a tengeren, ez aggodalommal töltötte el a kormányost, mindenki énekeljen,
könyörögte, még a vihar előtt meg kell érkeznünk Velencébe. Sebe tiszteletreméltóan, egy ősz magyar püspök nyugalmával vezette az éneket, egészen addig,
míg fénylő pontocskák emelkedtek a látóhatár szélén, és a kormányos dalmátul
elmondta, még néhány perc, és meglátják a világ legkülönösebb városát, ahol
mindenki csónakázva megy vasárnap a templomba. Az utasok nevettek, Sebe is
engedelmesen velük nevetett, és már látta, ahogy a habokból méltóságteljesen
kiemelkednek a város palotái. Nem nézelődhetett sokáig, egy fáklyás küldöttséget látott a mólón, érezte a levegőben a tapsot, ami már őrá, Sebére várakozik,
érezte, résen kell lennie, és újra leeresztette félig a pilláit. A hajóból kiszállva
megragadta két hosszú köpenyes fiatalember, odataszigálták egy fáklyát lóbáló,
elfoglaltnak látszó, mulatságosan fintorgó másik fiatalemberhez, aki Sebére rá se
nézve utasításokat osztogatott a többi hosszú köpenyes, fáklyás, szintén nagyon
elfoglalt fiatalembernek. De mikor a Legelfoglaltabb Fiatalember mégiscsak
megértette, hogy ez a sántikáló csúf öreg lenne Magyarország legtiszteletreméltóbb püspöke, aki nyomára akar bukkanni városuk szülötte, egy Magyarországon
élt szent vértanú püspök családjának, a csodás közelmúlt még csodásabb előjeleinek, akkor a fiatalember megpördült, és maszatos csókjaival szinte beborította
Sebe ujjait.
Sebe már partraszálláskor kigondolt egy velős, tömör, de tiszteletreméltó latinságú üdvözlőbeszédet, hangosan beszélt, hogy a körülállók is hallják, a magyar
király a magyar püspöki kar hálás a városállam figyelmességéért, köszönik, hogy
lehetővé teszik a baráti Velencében a kanonizáció előkészítését. Sebe nem beszélt
túl sokat, de az Elfoglalt Fiatalembernek már ez a néhány mondat is sok volt,
atyáskodva támogatva Sebét egy kipárnázott ladik felé, ő maga méltatta Gellért

66

tiszatáj

érdemeit, tüneményes személyiségét, a malasztot, amit árasztottak a jótettei, aki
a messzi Barbár Északra elvitte a hit erejét. Talán ez is azt hiszi, hogy ettem a húsából, gondolta Sebe, megöltük a Messzi Barbár Északon, megfőztük, és megettük, ezért lettünk keresztények. De ahogy a fiatalember mozgékony arcát figyelte,
rájött, hogy a fiú nem hisz semmit, nem tud semmit, a sok-sok beszéd, a sok-sok
dallamos mondat és csalafinta kérdés, csak arra szolgál, hogy kiderítse, Sebe
mennyit tud, ismerte-e Gellértet személyesen. Sebe elmosolyodott, és már megnyugodva eresztette le a pilláit, a ladik óvatosan siklott a sötét, várakozó házak
között, lámpások pislogtak az ablakokban, de egy hunyorítás sem sok, és a női
arc vagy szakáll eltűnt a palota mélyén. Mintha a szobák mélyében is tenger
lenne, gondolta Sebe. A fiatalember folytatta a kérdezősködést, ravasz pillantása
szinte felfeszítette Sebe pilláit. Tehát Velence talált egy alkalmas családot, gondolta Sebe, egy olyan családot, amit a dalmát városok meghódoltatására törekvő
Lászlónak illik tekintetbe venni, hamarosan tanúkat vezetnek elém, gondolta
Sebe, ők már megtalálták Gellért legmegfelelőbb rokonait, ezek a rokonok majd
okleveleket hoznak, a Városállam majd hozzájárul, hogy betekintsek a legtitkosabb, a csak az én szememnek készített dokumentumokba. Eszébe se jutott elmondani, hogy Gellért volt a tanítója, lehunyt szemmel hallgatta, ahogy a fiatalember felajánl minden segítséget, az idejének, minden szabad percét az ő idejének, hallgatta, ahogy bizalmasan elárulja, a Városállam már minden kutatást elvégzett, mert szeretnének ezzel is Velence jövendő barátjának, a legtiszteletreméltóbb magyar püspöknek kedveskedni.
Sebe most már megmosolyogta, nemcsak a ravaszul magyarázó fiatal Morosinit, hanem a legsajátabb otthoni félelmeit is. Otthon mindig rettegett, hogy
a stallumából a mindenkori Legifjabb Hercegnél egy ilyen Elfoglalt Fiatalember
akarja kitúrni. Rettegett attól, hogy ezek a mindenhol ott ülő, mindenhol ott
hadonászó Fiatalemberek, mint egy kényelmetlenné vált öreg tanút el akarják őt
a királyi tanácsból tüntetni, mert soha nem lehet eléggé felkészülni, gondolta
Sebe, Magyarországon mindig van egy elégedetlen Herceg, mindig van egy második vagy harmadik Törvényes Örökös, aki egy agg püspököt meg akar a tisztségétől fosztani. Lassan már számon sem lehet ezeket a Hercegeket tartani, gondolta Sebe, évtizedenként egy lázadás, évtizedenként egy háború, és egy új, mindenkinél könyörtelenebb Árpádfi. De a velencei fiatalember olyan ügyetlen volt,
olyan tapintatlan, hogy őt hallgatva Sebe kinevette saját magyarországi félelmeit,
csak az éneklő kanonokok, a magyar Elfoglalt Fiatalemberek hallgattak figyelmesen, de mivel Sebe a firtató kérdésekre mit se szólt, nem mertek válaszolni ők sem.
Hirtelen mindannyian felkapták a fejüket. Mint valami kósza emlék, vagy illat, az egyik sötét kapualjból egy magyar mondat lebegett feléjük, utána egy
csengő női nevetés, a hang, ugyanaz a női hang válaszolt is valamit magyarul,
mielőtt a vízcsobogás, a város otthonos, sohasem pihenő lüktetése elnyelte
a párbeszédet. Sebe, aki járt Reichenauban, és már járt az Alpokon túl, jól tudta,

2004. október

67

idegenben a honvágy a hangokat magyar beszéddé változtatja, de ez mégsem lehet illúzió, egyszerre nem képzelődhetünk mindannyian. A dózse különleges
ajándékaként, szavalta a velencei fiatalember, a tiszteletreméltó magyar vendégek egy egészen tiszteletreméltó külön kis palotácskában szállhatnak meg. Sebe
lehunyt pillái mögül is felismerte az Orseolo-címert, szóval a bukott férfiak házában szállok meg, gondolta keserűen, de nem engedte meg, hogy az arcán a felismerést a velencei észrevegye. Csodálatos kényelmük lesz, lelkesedett a fiatalember, a nagyteremben már minden készen áll a fogadásukra, és pártfogó mozdulattal belekarolt az agg főpapba. A nagyteremben, a fiatalember hangjának
varázsütésére, fáklyák gyulladtak, tükrök, tükrök, mindenütt tükrök vannak, sikoltott az egyik magyar éneklő kanonok, és a magyarok keresztet vetve már ott
topogtak előttük, nevettek, mókás fintorokat vágtak, integettek, miközben a velencei fiatalember, az Ősi és Művelt Sarj csak megbocsátóan mosolygott.
Hát tükrök, gondolta Sebe, ebben a teremben nem lesz mért felpillantanom,
és a mostani konokul ismerős rútságára gondolt, miközben fagyos, mértéktartó
latinsággal az Elfoglalt Fiatalembernek köszönetet mondott. Igen, szándékában
is áll holnap a Városállam és személyesen a fiatalember, Morosini úr segítségét
igénybe venni. Az Elfoglalt Fiatalember, Morosini, ahelyett, hogy bólintva sarkon
fordult volna, egy újabb dallamosan zengő beszédet rögtönzött, és újra felsorolta
azt a felbecsülhetetlen jótéteményt, amivel a Városállam hajlandó Sebe püspök
úr és persze László király segítségére lenni, utalt a felbecsülhetetlen szolgálatokra, melyekre ő, ettől a perctől kezdve, a legnagyobb, a legszívélyesebb magátólértetődéssel hajlandó szolgálni. Sebének nem maradt más hátra, mint hogy
lehunyt szempillái mögül, egyik lábáról a másikra állva a venetói nyelv dallamában gyönyörködjön. Igen, gondolta, ha a magyar egy kicsit is hasonlítana ezekre
a nyelvekre, jobban megértettük volna egymást, és most kevesebb halott lenne.
Újra eszébe jutott az a sok év, amikor Donatus nyomán próbálta a magyar nyelvet megfejteni, de semmire se mentem, gondolta, látta a fiatalemberen, hogy
szinte visszahőköl a csalódottságtól, a régi keserűségtől, az egyetlen érzéstől,
amit Sebe nem tudott eltitkolni soha. Elkísérem méltóságodat a hálószobába,
mondta suttogva, Sebe sarkon fordult, otthagyva a nagyteremben a tükrök előtt
nevető magyarokat, és megindult a velencei fiatalember nyomában.
Mindent elmémbe kell vésnem, gondolta Sebe, ahogy egyedül maradt a sötét
szobában, míg a velencei a keze ügyébe helyezett néhány gyertyát, és búcsút intett a földön térdeplő főpapnak. Sebe nem imádkozott sokat, a szúrás visszatért
a bordáiba, a tenyerét a gyomrára szorítva összeroskadt, de most nem tudta még
az ujjaival sem kitapintani a fájdalmat. Hallotta a magyarok nevetését a vidám
kiabálást, elképzelte, ahogy a tükörképeik a teremben kergetik egymást, de most
gyűlölte őket, hiszen a segítségükre szorult volna. A fájdalom csak akkor enyhült,
mikor a házban csönd lett, Sebe lassan imádkozva megkereste a sötétben a vízcsobogás hangjait, az érzékeivel követte a tengerről beáradó szélrohamokat, me-

68

tiszatáj

lyek keresztül-kasul járták házat, egy kicsit leültek a küszöbre, aztán visszatértek
a tengerre, hogy megijesszék a vitorlásokat, gondolta. A szagok is különösek voltak az Orseolo-palotában, melegek, édeskések, nedvesek, Sebe fiatalkorában ezt
az illatot érezte a fésülködő nőkön, visszaborzadt, ahogy az emlék forrását a szívében megtalálta. De nem tudott sokáig borzongani, egy nagyobb félelem kerítette hatalmába. A Deliberatiót, a kéziratos ládát a tükrös szobában hagytam,
gondolta szorongva, meg kell keresnem, parancsolta önmagának, a gyertyát magasra emelve, már indult volna, de a táncoló gyertyafény megbicsaklott a kamra
mozaikdíszein.
Körbejárta a gyertyával a sarkokat. A bánatosan lobogó fényben hiúzok, ijedt
őzek, rókák, lelőtt madarak bámultak rá rendületlen, milyen szépek, gondolta
Sebe, ahogy gyertyával végigvizslatta a barna-szürke-rózsaszín kövecskéket.
A gyertyát most a feje fölé emelve, látta, hogy a kövecskék a mindenséget mutatják
be, a sarkokban meggyötört arcú óriások tartják az égboltozatot, míg vidám vagy
épp bősz szelek fújdogálnak a szájukból. Elmosolyodott, hiszen arra gondolt, talán ezek a kanyargós vonalakkal ábrázolt szelek ezek a szelek érnek el a pusztaságra is. És mintha nem a föld vagy az állatok, hanem éppen az égbolt lett volna
a művész témája, nagy testű madárcsapat iramlott át rajta, talán sólymok vagy
vadludak, gondolta Sebe, és figyelte, ahogy a mozgásuk, a szárnyuk lebegése
kékre festi az eget. Magasra tartva a gyertyát, Sebe megszámolta, hány madarat
lát a mozaikon, talán mégiscsak vadludak, állapította meg. A pillantása, a kezében tartott gyertyafény most visszatért az oszlopsorhoz, Sebe jól tudta, hogy ilyen
oszlopok a római császárok idejéből valók, láthatott ezekből eleget Gyulafehérváron. Az idő térré változik, gondolta, hiszen másként hogyan is tudnánk felfogni
a változásait. Sebe elmélkedés közben fellökött egy széket, a forró viasz rácsöppent az ujjaira, de nem bánta, az se érdekelte, hogy a kísérői mit gondolnak róla
a szomszéd szobákban.
A mozaikok, a sok-sok apró kövecske, gondolta, világossá teszi, hogy amikor
nézünk vagy látunk, az elménk is figyel, nemcsak a szemünk. Felemelt gyertyával, még egyszer végigpásztázta a mozaik-mindenséget, a végén minden kiderül,
gondolta, majd lebotorkált a lépcsőn, hogy a kéziratos ládát biztonságba helyezze.

2004. október

69

KUKORELLY ENDRE

Samunadrág
Van
Van mese édes
és eseményes,
van lehetetlen,
kibírhatetlen,
mert túl ízes,
túlzottan Greezze-s,
nem jó végű,
súlyos nehézségű,
nem is olvasom,
mert nyom,
nyomja a hasat
meg a mellkasat,
kitalálnak mindenféle Sellőt,
olvassa inkább fel aki felnőtt,
van még gügye
is, na ugye,
van éles
és rémes rajzfilmlövöldözéses,
és attól remegek,
mint bármely gyerekek.

Reg
Reggel szokott kalács lenni.
Szívesen fogadnék fel egy háziegeret.
A kávészag jó, mivel jó, rossz, mivel ébredés.
Sötétben félek, fölkelésnél nyűgösködök.
Olyankor fejemre húzom a paplant, és csak egy kis
lyukat hagyok ki.

70

tiszatáj
Sok
Sok gyerek jár óvodába, nem túlzottan érdekesek, például
Anna barátnőm.
Ő se mindig.
Megjön apu focizásból, jön vele a Bandi, annak neki lehet
rontani.
Szeretek rontani, fölmászok rá, nagyjából zsupsz egyenest a
feje, félig a fejére.
Félig a füle.
Dörzsölöm, mert kopasz.
Véletlenül bele is rúgtam, le lett taposva, de csak nevetett,
kicsit, úgy látszik, gyagya.
Szombat délutánonként jön ez a Bandi apuval focizásból,
leül a konyhában, én pedig mászhatok.
De sajnos megpuszil, és borostás.
Borostával puszil, fúj, de jó.
Anna barátnőm is rámászik erre a Bandira, alig marad
hely.
Fúj, de jó, annyi fúj, amennyi jó.
Annyira, hogy nem is köszöntem az Anna barátnőmnek,
mikor elmentek.
Mert itt voltak, csak már szerencsére hazamentek.
Mert a Bandi a ronda szúrós borostájával megpuszilta a
nyakam, hát hiába.
Hiába szólt anyukám, hogy köszönjek az Annának meg a
mamájának, elfelejtettem.

Ale
A legújabb
törvényrendelet,
hogy
csikizni nem lehet.
A csikizés tilos.
Tilos a csiki.
Talpat lehet anyunak fürdésnél,
de csakis neki.

2004. október

71
Múl
Múltkor megvizsgáltam, kinek nagyobb, apunak vagy a
Samué, hát, szerintem nem tudom, egy-null vagy egy-egy.
Akkor meg mit ugrál, csak azért mert kövérebb.
Azért, mert nagyobb a cipője, nagyobb a feje, nagyobb a
gatyája, és vesz néha fagyit.
Vagy pillangós hajcsatot.
Vagy nem vesz, mert nincs pénz rá.
Lehet, hogy kisebb vagy ugyanaz.

Mut
Mutatták a tévében a zsiráfokat, az antilopakodókat, az oroszlánt és az orángutánt,
és jött a Bandi.
Mutattak jaguárt, az is lopakodik, de nem
féltem. Akinek
hosszú a nyaka, az
nem fél, mert minek.
Nekem szép, hosszú nyakam van, hajam
lenyírva körbekörbe, onnét tudom, hogy megnézem a tükörbe’.

72

tiszatáj

KARÁCSONY ZSOLT

A tánc enciklopédiája
( FÉL-KILOMETRIK)

Polka. Krakkó
Nézd e polkát. Rég’aszondják
nincs nyoma és nem divat,
mégis, mint utcán a rendőr:
önmagához úgy hivat.
Ő a forma és a sejtés,
pattogás és lágy elejtés,
stílusában nincs hiba,
fordulj bennebb
és ha kedvet
kaptál rá: nincs replika.
Ez itt Krakkó, mint szakajtó
melyet vállról húz a szén,
úgy megdallom
mint a vallon kurtizán
s szegény legény.
Nagybácsikám elmesélte:
„Ott vesztém el fél herém,
mert a régi égi titkot
lábam közt kerestem én.
Nem csak én, de néhány költő
és híres filmrendező
látta ott: vonat fut el,
bár a pálya rendező,

2004. október

73
és a messzi fényfiókból
elkallódott fényszilánk,
– mint Averroes, a boltos –
megmutatta szép hazánk.”
Szörnyű-szende homlokomnak
ekkor dőlt a ház fala,
így támadt egy sejteményem,
hogy a világ micsoda.
Eltáncolhat fél herémen,
annál könnyebb győzni őt,
én megírom költeményem
megszerezve égi nőt.
Megtekintem mint panaszkod
Krakkó híres várfala,
míg kinyílik vakreményem
vérszegény kis ajtaja!
És a polkát újra járom.
Nem koszolja semmi dánom
lelkem üdvös ablakát,
mint vakok: világra tárom
fényem rejtett csillagát.
Így kezdődött: Krakkó jó volt,
elkapott hatalmi hóbort,
gyorsan istenültem én.
Nálamnál, ki igaz ló volt,
nem volt lóbb a földtekén.
De egyszer csak jobbra néztem
Jóbra és Baálra is,
látni véltem: fogy a pénzem
és a nyelvem is hamis.
Így jutottam vissza hozzád
pécsi lány ki Bécsbe jár
szörnyű édes és negédes,
rossz keringőt járt a nyár.

74

tiszatáj

Keringők napja Bécsben
Gabikának, csak úgy

Int a Burg, itt a sör,
kocsma szája összetör,
légy vidám, akár a tőr
int a Burg és itt a sör.
Hinta volt és lágy eső,
kis kacsója gyorsan ölt,
megtalálta őt a föld,
hinta volt és lágy eső.
Őt a hanta összepallta
kártyaszélre ült szívem,
rúzs nyomára ült hiszen
őt a hanta összepallta.
Észrevettem, él a vurstli
és a Jancsi is király,
sörvödörbe ült a háj
észrevettem él a vurstli.
Megtanultam célba lőni
kis Katinka messze szállt,
elfeledve pécsi lányt
Bécsbe jártam célba lőni.

Kantánc, némi lakkal
Megszülettem egy napon
rám vigyorgott fél Arad
úszott épp a Maros partján
békanyál és rózsaszag.

2004. október

75
Jól figyelj, nem rózsillat,
jött nyomába már a bűz,
és a kerge kecske lelke
ujjam nyalta. Mind a tíz
úgy ragadta sárga szarvát
mint ruhát a konyhaszag,
üdvözölt, baráti szarkát,
kedves város volt Arad.
És akár e könnyű versben
épp ahogy cselleng a rím,
játszótérre is kijártam
lenge költő, zsenge hím.
Láttam, hogy a folyó partján
szájból szájba nyál csorog,
és egymás nyomát harapják
frissen épült fogsorok.
Lóbáltam, vidám kamaszként
kézbe illő lécemet,
abbahagytam – ne sirass Ég –
mert ledér kezed terelt.
Táncoltattál, némi lakkal
vontad be a férfi-nő
téma-vázlatom, s anyaggal
megtömtem a holtidőt.

A tánciskola dicsérete
Ránctalanít az idő,
rég volt – lépted a lábam,
táncol a tűnt erejű
mimikája a sárban.

76

tiszatáj
Sarló-fényű az éj,
újra a nyár ez,
messze a majd-idejű
mostani vátesz.
Parket előtt pipacsok
közt: pipaszárak a lábak,
lépni – ha helytelen is –
megelőzve utánad.
Elbillenve kering,
tangóz az időtlen,
lármás tánc nyomait
párnázza a köddel.
Szárad az izzadság és
szólít az „egy-két”.
Ugráltatva emel
polkáz az öröklét.

Kolozsvár banzáj
Azt hittem, hogy semmi nincsen,
ami engem részegít,
mint a félszeg félsz hevertem
legrészegebb részeg itt.
És a táncban szerteszálltak
lábaim és karjaim,
szörnyű módon összeráztak:
Alkohol és Narkomin.
Egyik este összecsúszott
másikával, vitt a tánc,
oly simán, ahogy fejemben
elsimult az elmeránc.

2004. október

77
Tépelődtem, ők is engem,
zseni lettem és facér,
szertegyúrtak, összementem:
ennyi volt a pályabér.
Fél szemem is majd kiszúrta
tánc közben egy kis liba,
láttam mégis, hogy ott: Túlon
semmi szinten nincs hiba.
Körtánc, láttam, csak csodáltam:
balra kettő, jobbra négy?
Megsejtettem, könnyű lábbal
egyszerűbe lép a lét.

Körtánc
Egyszerű az élet körme,
karba karmol, meghasít,
jöjj velünk és lépj a körbe,
így leszünk mi fitt pasik.
Forogva is háttal állunk
népiesül stílusunk,
illatunk, ha messze száguld
tudni fogják kik vagyunk.
Mi vagyunk a messze híres
szétzilált kemény fiúk,
akik tudják: kétesélyes
minden tánc – de nincs kiút.
Görbén nézve fordul szembe
jó szívünkkel életünk,
nincsen időnk üzenetre:
összenézünk, szétesünk.

78

tiszatáj
Nem utazunk vonaton és
hangulatunk kataton.
Ahol fénnyé tárul a rés
megemelem kalapom.

Kis esti utóirat
Ez itten egy kicsit esti,
lesz hozzá kisüsti is,
most próbálom meg kisütni,
mi igaz és mi hamis.
Például: a kékharisnya
hord harisnyát, mégse kék,
és az ismert éji pille
szárnytalan, de lepke még.
Aztán: hozom legjobb formám,
ami neked: tartalom,
ami neked öregkor már,
az nálam csak alkalom.
Beszélhetnénk sok dologról,
mert az élet bonyolult,
szememben gerenda voltál,
de a sorsod legyalult.
Kétségtelen, hogy kecses vagy,
ke betűvel kecske es,
bízhatsz benne: él a múltad,
míg a halál megkeres.
Hogy ne mondják „bonyolult vagy”,
azért lettem egyszerű,
idd szavam, mint elsimult agy –
nincs a semmi, gyönyörű.

2004. október

79

MARSALL L ÁSZLÓ

Jelentés egy bontásra ítélt házról
Ráleltem: itt a bontásra ítélt főutcai ház: sminkelt
sámfa-tornyocskáival már a maga korában is gyönyörű.
Reve-cirádás kovácsolt-vaskorlátba fogózva,
álmomban is lépcsein araszolva megyek – már közel a padlás.
Mégis hasztalan keresem, odafönt a térképes fekete ládát,
segédmunkások törik éppen a tetőcserepeket, félvörös
homályban tapogatózom, míg verettetik szét szarufaszelemen, kötve kívül daru-csigára, ereszkedik alá
a tetőgerinc, valamint az orom-gerenda, komótosformán fűrészeltetvén ripityára. Újra a kicsike fiúcska
vagyok, a hónom alatt vízzel telides bakelit–flaska,
dobni macskaköves úttestre, noha rosszalkodás helyett
Grönlandot akartam studírozni. – Talpig téglaporos magamat
elkapnak a „fiúk”, és mint a ház töredéket belöknek
egy korai módi szerinti négyzet-alapú sitt-leeresztő
csúszdába. Lábam alatt zúzott kék majolika-kúp-cserepek, szerencsém, hogy velin-papírokkal kibélelt epedarugós ágy-darabka pottyant a fejemre, könyököm reped.
Nincs rá mód nyavalyogni, csak hagyni letolatni,
négytengelyes-motoros, törmelék-hordásra való zetorban
utazni újkori lomadékok újkori temetőjébe próbababaként.
Kissé fulladozom, de hajnalodáskor elszórakoztat a sosekényes, de igenis leleményesnek tetsző, törekanyagból
a házukat építő guberáló-kaparik dialógja, meg a
társzekereikbe fogott lovak dobaja-nyihogása hallszik
itt a kupac alatt tücsök-ciripelés, egykori vadszőlőfutta balkon leveleiben. „Hé! Mázas cserép a halomban!
Viszem!” „Meg a szétcseszett gerendát is, mielőtt az eső!”
„Itt egy kiskölyök is, elmeszesedett szegény – ez az enyém!”
„Madárijesztő lesz! Vagy királyfi, óvni állítom a falba!”

80

tiszatáj

„A maga dolga. De lópikulát! Az enyém!” – Lihegek-ébredezem,
Mintha befőttes hártyapapíron át látnám magamat. Kelek-szaladok,
bukok – szaladok sáson betonon, mögöttem
törpe-füzes, rohan utánam macska-kutyafalka. Megálltam valahol…

Az idő kutyái
Napjaim
akár a seggbeforrózott kutyák,
sebesen vágtáznak előttem,
míg én felverem a párnát, beágyazok.
Nézek utánuk, befordultak egy sarkon.
Itthagynak magamra magamnak,
képtelenség követnem ezt a hacacárét.
Most valamely tetőterasz éttermében ugrálnak,
konc-maradékok után szimatolnak izgágán,
könyvtárban harapdálnak rosszízű lapokat,
jóindulatú kutya-nyelveen udvarolják a sintért.
Jó lenne együtt-harcúrozni velük.
Arasznyi hiány vesztese lennék?
Bár adódna készségem csitítani a vadabbját.
Valami isteni pótlás kellene,
ha sóvárgás áldozata az ember.
Vissza, a se kezdete-se vége
időtelen jelenlétbe.
Megborotválkozom.

2004. október

81

Szájalás egy verstöredékkel
A fejemben fölös számú
a kerék,
adnának is estebédre
marha répát, megrágnám szopogatnám
ki levét,
ám e helyett verset írok,
mintha ép
volna elmém –, lesz midenik
töredék.
Mondja félsor: „Igyál kávét,
feketét,
meglódulna agyvelődben
a kerék…”
Berozsdált a tengely, alszik
már a gép.
„Megkaparjam két körömmel?”
Nagy a tét.
„Kérdezd meg a tengelyészek
öregét,
mint kulcsold fel Pegazodnak
kerekét,
hagyd az írást, holnaputánra – elég.”
Nem hagyom, ha fene eszi
a fenét!
Újra kezdem! A fejemben
ke-he-rék…
Bohóc leszek biciklivel
keverék,
csapdosson még ülepen egy
panganét,
s dugok számba méregporos
fogkefét.

82

tiszatáj
„Nem kérded meg Arany János
ifjú-vént?
Hisz ledobtad golyóstollad
az imént.
voltál-kaptál estebédre
marharépát-, meg átal rágtad-szoptad.
Mi lesz még?
Illő volna félretenni –
töredék!”
Én vers-ügyem terád kenem,
vakarék!
„Soraidban csekély számú
a kerék.”
(Vajon mit is akarék?)

V Ö R Ö S L Á S Z L Ó 70

ÉV E S

Szigorúan ellenőrzött mondataink
Egyedülállóan érdekes könyvet publikált Vörös László, a Tiszatáj 1975 (április 15.) és
1986 (nov. 1.) között volt főszerkesztője. A kötet alcíméből („A főszerkesztői értekezletek
történetéből 1975–1986”) sejthető, hogy történeti jellegű és igényű munkát tart kezében
az olvasó, ami azonban igazán különlegessé teszi ezt a „dokumentummemoárt” az az,
hogy a szerző – mint főszerkesztő – már (csaknem) három évtizeddel ezelőtt elkezdte írni
följegyzéseit, melyekből azután – hosszú és alapos kutatómunka után – egyszer csak könyv
kerekedett.
Mindenekelőtt egy (valóságos alapú) lélektani szituációt érdemes magunk elé képzelni. Vörös László főszerkesztő úr – meghívásai lévén – rendszeresen látogatja az
MSZMP kultúrpolitikát irányító vezetőik által szervezett főszerkesztői értekezleteket a Jászai Mari téri Fehér Házban (néha a Művelődési [Kulturális] Minisztériumban), miközben
minden ott elhangzott lényeges (és kevésbé lényeges) információt, történést, eseményt
följegyez, majd hazafelé a szegedi gyors valamelyik kupéjában folyamatos egésszé formálja a följegyzésvázlatokat. Ebben a magatartásban, gesztusban sokkal több tudatosság
rejlik, semmint legtöbbünk hasonló följegyzései körül (hogy ti. soha többé nem néztünk
bele a kényszeredetten papírra vetett ákombákomainkba): Vörös László ugyanis láthatóan
készült arra, hogy egyszer majd… Nos hát ez az igazán megszenvedett és kiérlelt szerkesztői (egyáltalán: emberi) optimizmus, és ő aztán igazán hűséges és tárgyszerű, megbízható krónikás, hiteles tudósító.
A másik – második – nagy vonulat e könyvben (terjedelemben sokkal nagyobb, és így
válik cáfolhatatlan kordokumentummá és hallatlanul szórakoztató [ma már!] olvasmánynyá ez a történetsorozat) a szerző önálló – nyilván már utólagos – kutatómunkája nyomán
föltáruló, megint csak tagadhatatlan politikai valóság: a sok-sok dokumentum egy-egy
mondatában reánk csapó, lassacskán persze puhuló, de azért mégiscsak – szellemi értelemben legalábbis – diktatúra: a hetvenes-nyolcvanas évek Magyarországának erősen irányított ideológiai mechanizmusa.
Telitalálat (és áthallása miatt is szellemes) a kötet címe: Szigorúan ellenőrzött mondatok, bizony valamennyiünk mondatait ellenőrizték, utólag mindenképpen. Szerzők,
szerkesztők, főszerkesztők – nem volt kivétel. (S ha netán mégis akadt, annak is ugyanaz
volt – végső soron – az oka, egyszersmind az értelme.) S amonnan nézve: „lám-lám, ebben az országban minden a legnagyobb rendben halad, már a szocializmus is régen fölépült volna, ha nem lennének megátalkodott főszerkesztők, akik minden felső figyelmeztetés ellenére folyton hibás írásokat közölnek…” – így pillant vissza ironikus mosollyal évtizedek távlatából Vörös főszerkesztő úr.
*

84

tiszatáj

S vajon hogyan szerkesztette meg saját könyvét? Elsőrangúan! Eléggé nyilvánvaló, ha
beérte volna azzal, hogy egykori jegyzeteit publikálja, egyfelől nem kerekedett volna könyv
az egészből, másfelől – monotonsága miatt – egy idő után unalmas lett volna. Ráadásul
ma már jóval kevesebben vagyunk, akik még pontosan tudjuk, ki kicsoda (volt), mi micsoda (volt), azaz a „széles olvasórétegek” már nemigen emlékeznek – például, mondjuk –
a Lăncrănjan-vitára (botrányra), de talán még A fiú naplójából című ominózus Nagy Gáspár-versre sem. Vörös László tehát sokkal szélesebb, tágabb szellemi tablót tár most
elénk, utánajárt a főszerkesztői értekezleteken (és a „kommunista aktivákon”) elhangzott
témáknak. Olyan ez a kötet mint egy gazdag számítógépes adatbázis: ide-odakapcsolásokkal (a címszóról, a címtémáról indulva) föltárulnak a dolgok összefüggései, az olvasót valamennyi tudni érdemes kapcsolati hálóval megismerteti a szerző. Mindezt élvezetes, egyáltalán nem kárörvendő, de azért az iróniával – helyesen – gyakran élő stílusban, szép,
pontos, kerek fogalmazásban. Vörös László főszerkesztő úr fölszabadultan, a pártszékház
VII. emeleti – tényleg roppant nyomasztó – légkörétől megszabadulva, szinte vidáman
néz szembe a történelem színpadán – remélhetőleg végleg – megbukott szellemi (de azért
mégiscsak valóságos) kísértetekkel.
Az író-szerkesztő magabiztos ura a hatalmas anyagnak. Ez már a tartalommutatóból is
percek alatt kiderül: a kötet egyik erőssége ugyanis maga a konstrukció, a szerkezet
(a szerkesztés). A könyvet forgatva olyasmi érzésünk támad, mintha egy régi, feliratozott dokumentumfilmet néznénk, amelyben – szinte kedves keresetlenséggel – fölhívják a nézők
figyelmét arra, amire leginkább figyelnie kell. A képlet ennek megfelelően egyszerű: tágabb kerethúzás, ezen belül fő- és altémák, és csak a kötet utolsó hatodában kerül sor ama
személyes följegyzések közlésére.
A szerkezet tehát egyszerű, ám a kivitelezés, a megvalósítás korántsem lehetett az: dicséretére válik a szerzőnek (még az is), hogy sehol nem érezni „menet közbeni” írói-szerkesztői erőfeszítést, szerkesztői elbizonytalanodást, sem írói, úgymond leleplező melldöngetést, sem csikorgató megvalósítani akarást. Szépen, simán futnak a sorok, s futunk velük mi, olvasók is.
*
Az egész ideológiai és politikai szituációhalmaz (úgyszólván ez az alaphelyzet) groteszk reménytelenségét már a könyv elején föltárja a szerző, amennyiben: „Az élő irodalom minden esetben […] túlhaladta az elvi elvárásokat a társadalombírálat tekintetében is,
mindig az irodalompolitika kényszerült utólagos korrekciókra […].” (Így ment ez több évtizeden keresztül.) A pártirányítás egyrészt folyvást a valóság alapú (szocialista realista)
típusú kritikára buzdít, másrészt hőkölve szembesül ugyanezekkel a (persze nem mindig
„szocialista realista”) bírálatokkal, nemegyszer kihívásokkal. Az alaphelyzetnek persze
megvolt a maga tényleges, végzetszerűnek tűnő drámaisága (például az Új Forrás akkori
főszerkesztője minden bizonnyal ebbe halt bele): „a főszerkesztők különleges helyzetben
voltak: kereszttűzben álltak az irodalompolitikai elvárások és az írói törekvések (s rajtuk
keresztül a közönségigény) között”.
*
A „leghalálosabb” közléspolitikai bűn a szovjetbírálat volt. De még a „személyi kultusz”-t vagy egy szovjet színházi előadást is kockázatos volt bírálni. Hát még a szovjet fel-

2004. október

85

szabadító katonák barbárságait dokumentálni… Aztán: „Külügyekben nincs pardon”.
Folytassuk: „nacionalizmus” (benne például: Illyés: Válasz Herdernek és Adynak; Köteles
Pál: Töprengés egy torzkép előtt; Jon Lăncrănjan: Gondolatok Erdélyről stb.); „rendszerbírálat” (annak keményebb és puhább változatai), a törvénytelenségek emlegetése –
és így tovább.
Ám lehetséges (és szükséges) Vörös László mindezekre vonatkozó utólagos reflexióira
figyelnünk. Azt mondja, hogy saját „marxista elégedetlensége” sokszor abból fakadt, hogy
ez a politika „nem volt igazán marxista”. (Vörös László mint egyetemi oktató a legalaposabb Marx-kutatók közé számított abban az időben.) Úgy látta, hogy a szorongó diktatúra
igazából antimarxista volt. (Legalábbis Marx [részben Engels] szabadság- és demokráciaelméleteinek értelmében.) „Ez a kultúrpolitika fényévnyi távolságra volt attól […] a marxi
megállapítástól, amely szerint a proletárforradalmak megkülönböztető sajátossága, hogy
szüntelenül bírálják önmagukat, folyton megszakítják saját menetüket, kegyetlen alapossággal gúnyolják saját kísérleteik felemás voltát, gyatraságait, stb.”
Hát mit mondjunk: Vörös László romlatlan humanizmusa (tán egy kissé már naiv
idealizmusa?) e ponton is tetten érhető. Akárcsak egy üdvözítőnek gondolt vallási áramlat
becsületesen hívő tagja, aki észreveszi, hogy a fő- és alpróféták folyamatosan csalnak és
hazudnak. Egyszerűen azzal, úgy, hogy önmaguk alaptételeit sem teljesítik, nem azok szerint működnek a mindennapokban. (Ez a nemes gerjedelemmé szublimálódott fölháborodás is motiválója lehetett Vörös főszerkesztő úr gondosan kitervelt és hatásosan kidolgozott magánakciójának: e könyv megszületésének.)
Konkrét és izgalmas (mert fölidézve megragadó) tényfelsorolásra, a legfontosabb
„közléspolitikai hibák” bemutatására is vállalkozik a szerző. S éppen ez a sok-sok konkrétum a csattanós bizonyítéka – természetesen – mindannak, amit Vörös László általánosságban is megfogalmaz, kifejt a Kádár-éra ideológiai-szellemi irányítógépezete alighanem
tragikusan értelmetlen, következésképpen abszurd világáról. Ennek során elérkezik a kétszeres Nagy Gáspár-ügy történetének részletes leírásához, s a második botrány országotvilágot bejárt következményeinek leghitelesebb – mert hiszen vele, velük esett meg – elmeséléséhez és dokumentálásához. Ekkortájt, a nyolcvanas évek közepén már mindenki
érezhette a fennálló rezsim borulásának jeleit (csak éppen azt nem tudta senki, mi jön
utána); éppen emiatt érezhettük már akkor a Tiszatáj ellen „keményen” fellépő hatalmi
korifeusok cselekedeteit, leveleinek stílusát reménytelenül hiábavalónak, már-már nevetségesnek. (Ha nem is volt éppen kedvünk nevetni.) Miként a szerző fogalmaz: „Itt […] már
egy gyengülő hatalom utolsó kétségbeesett erőfeszítéseinek, csapkodásainak egyikéről volt
szó, menteni a menthetőt.”
A „puhább” rendszerbírálatok közé tartozott – hogy folytassuk a bűnlajstromot – „a hatalommal való visszaélés ábrázolása” „a fekete lakkozás”, „a rossz társadalmi közérzet
kifejezése” a „kettős” publikálás tilalmának a megszegése, a nyugati magyar irodalom témájának „túldimenzionálása”, a „történelmi események és személyek ’hibás’ értékelése”,
a „marxista vagy nem marxista” kérdés boncolgatása, és persze: az „egyebek”.
Külön fejezetet szentel a szerző az „irodalmi viták”-nak, mely viták persze nemcsak
– talán egyáltalán nem – az irodalomról szóltak (hiszen ekképpen inkább az erre hivatott
MTA-intézet keretei közé tartoztak volna), hanem éppenhogy a fennálló rendszer korlátait
ütögették-feszegették; több demokráciát, valódi pluralizmust, nagyobb szabadságot, au-

86

tiszatáj

tonóm művészeti életet s teljesebb nemzeti hagyományt, nyitottabb európaiságot hangoztatva, igényelve, követelve. Azt is jól érzékeli (és demonstrálja) Vörös László, hogy
ezekben a vitákban a hatalom ilyen-olyan marxista vonulataival szembefordulók köreiben
jól látszott már a (későbbi) „demokratikus ellenzék” liberális hangütése, valamint a (későbbi) népi-nemzeti eszmekör hagyományosabb értékvilága. (Juhász-vita, Mészöly-vita,
„Továbbjutni, ha lehet”-vita.) Így azután valóban sokszínű, valóban érdekes és tanulságos
a jelzett időszak szellemi térképe, mondhatnánk: méltó a részletes elemzésre.
*
Miként már említettük: a Szigorúan ellenőrzött mondatok teljes tartalmának csak egy
kis részét adják a szerző főszerkesztői értekezleteken (és „kommunista pártaktívák”-on)
papírra vetett jegyzeteinek a feldolgozott, rendszerezett és súlyozott változatai. Ezek is
a kötet vége felé. De talán éppen a csattanójaként. (Vagy ha úgy tetszik: a történeti fejtegetéssorozat személyes tanúságtételeként.) E fejezetben is jellemző a dolgok komolyan vételének történészi igényessége, amely azonban e helyütt sem zárja ki a távolságtartóan finom iróniát. Éppen úgy, mint a korábbi fejezetekben Vörös László differenciálja, alkorszakokra bontja az 1975 és 1986 közötti bő évtized politikai periódusát, szépen érzékeltetve
a hatalom hangnemének és eszköztárának a változásait. (1975–1980; 1981–1982; 1983–
1986.) Az elsőben „még kevés a baj – kevés a mondanivaló” is (mármint a párthatalom részéről). A másodikban sűrűsödnek a gondok – következésképp meghosszabbodnak az
értekezletek. Majd a nyolcvanas évek közepétől megkezdődik a sodródás, ám „igazi veszélyérzet nélkül”. Az olvasó végigélvezheti-mulathatja vagy éppen csodálhatja ezeknek a stációknak egyedülállóan érdekes, bumfordi politikai játékait, groteszk fordulatait, bukott hőseinek ágálását és – ezzel szemben – a csendes háttérszereplők elnyomhatatlanul továbbmunkálkodó szívósságát.
*
A fenti történetek idején a valódi, a hiteles marxizmust valló és kereső főszerkesztő
e könyvének utolsó fejezetében összefoglalja a szóban forgó irodalompolitika zűrzavaros
hullámzásainak kitapinthatóan meghatározó vonulatait. Tény – írja –, hogy „ez a kultúrpolitika […] jóval liberálisabb volt, mint a korábbi. Az is tény, hogy a ’gumifalak’ egyre rugalmasabbak lettek.” A hatalom persze megpróbálta – mindig is megpróbálja – akaratát
érvényesíteni, azt az írókra rákényszeríteni, ám az irodalom öntörvényei olyan valóságos
erővé, szilárd láncolattá álltak össze, amellyel szemben – különösen saját erejének folyamatos csökkenése körülményei között – ugyanez a hatalom már nem volt képes akaratát
érvényesíteni. Az alapvető feszültség – nem ritkán tragikus, groteszk felhangokkal – abban állt, hogy „az elvi irányvonal sohasem találkozott igazán a művekben élő irodalommal
és intézményeinek törekvéseivel”. Ezek a hatalmi elvek ugyanis eleve „nem voltak jók és
kielégítők, mert távolról sem biztosították az irodalomnak és a művészeteknek az öntörvényeivel összhangban lévő kellő autonómiát”. Mivel ez a rendszer alapelveiben bizonyult
önellentmondónak (hazugnak), szüksége volt a lépten-nyomon való túlbiztosításra, a túlbuzgóságra. Örökösen szorongásos állapotban, félelemben működött: vajon melyik percben, pillanatban lepleződik le (jóvátehetetlenül) önnön abszurditása. Másfelől – ugyanebből következően – állandóan azon kellett töprengenie-tépelődnie, hogyan szorítsa vissza,
hogyan büntesse meg a „közléspolitikai hibákat” elkövető írókat, szerkesztőket.

2004. október

87

„Egy biztos – vonja le a végkövetkeztetést (s a végeredményt) a szerző –: irodalmunk
minden politikai közegellenállás ellenére sikerrel vívta meg a maga szellemi szabadságharcát, miközben mindvégig fontos és cselekvő munkása volt egy demokratikusabb társadalmi berendezkedés létrehozásának.”
*
Egykori (fő)szerkesztő kollégáim nevében is köszönöm Vörös Lászlónak ezt a kiváló
könyvet, minthogy valamennyiünk (legalábbis a többségünk) hitéről, lelkületéről, szerepvállalásaink értelméről fogalmazott meg máig érő tanulságokat. (Szeged, 2004. Tiszatáj
Könyvek.)

Monostori Imre

Kritika

Sajgó mókaberci
CSIKI L ÁSZLÓ : A SZÓTOLVAJ

Csiki László, a sok műfajú alkotó – a költő, a prózaíró, az
esszéista – annyit olvashatott újabban a korszerűség követelményeiről, hogy – mosolyoghatott rajtuk. Ahelyett,
hogy buzgó teljesítésükbe kezdett volna. Mert amit például
a személyiség kitüntetett helyéről, szerepéről lépten-nyomon nem egyszerűen a figyelmébe ajánlanak, neki is, hanem már-már a modernség feltételeként írnak elő, azt ő és
a vele együtt pályára lépők, a romániai magyar irodalom
úgynevezett második Forrás-nemzedéke közül különösen
Király László réges-rég tudja és teljesíti. Mondhatni indulásuk óta a lírai én radikális átépítésén, „decentralizálásán”
és „dissziminálásán”, azaz mássá, különfélévé tételén dolgoznak, kedvük szerint, elvesztik vagy megsokszorozzák,
különböző (én)szerepeket vesznek fel: Éntelenségükkel élik
meg és hárítják el a mérget-átkot, a Szabó Lőrinc megénekelte Én „roppant bódulatát”.
Tiszatáj Könyvek
Első látásra A szótolvajt, a Tiszatáj könyvek versgyűjSzeged, 2003
130 oldal, 1800 Ft
teményét is a lírai személyiséggel való játék teszi vonzóvá:
a mottó és a hozzátartozó ajánlás az elején, majd a Mert
milyen költő vagyok én? című költemény a végén alkotja a keretet, érzékeltetve e játékszenvedélyt. A nyitány paratextusának hétköznapi, magánjellegű közlésében az az alázat
és az a szeretet szólal meg, amelyik az egyén helyét és jelentőségét pusztán a család távlatából szemléli. Fiúunokája gyermeki képzeletre valló mondását idézi a szerző, az életrajzi,
hozzátéve, hogy a lányunokával együtt „fontosabbak” nála. Azaz nélkülözhetetlenebbek.
Nincs kifejtve, és a kötet „családi kör”-t rajzoló egy-két versének világában sincs jelzés rá,
hogy mi miatt fogja el a beszélőt ez az alárendeltségi érzés, miért állítja háttérbe magát.
A kérdés annál inkább nyugtalanító, mivel a rá adandó válasz ellentmondhat a legutolsó
prózavers önjellemzésének. Eszerint a saját magát költőként szemlélőnek egyrészt nincs
„közérdekű” mondanivalója, másrészt „mindig fontos ügyről” beszél: magáról. Úgy érthetni, hogy a sorsáról, az életéről – s valóban, több költemény értelmezhető önfeltáró
vallomásként, személyes, közvetlen megszólalásként, emlékidézésként. Ám itt nem a személyiség magánvalósága kerül a középpontba, a verselemek vonatkozási pontja az a szerep, amit a költőre talán nem is annyira az olvasója, mint inkább az úgynevezett irodalmi
közvélekedés oszt ki. Annak a belterjességnek a tükrében próbálja szemlélni magát, amelyik egyrészt a különböző társadalmi megbízatásoktól, címektől – kurátor, elnökségi tag,
akadémikus – teszi függővé a művészi teljesítményt, másrészt viszont mintegy kényszerít

2004. október

89

az örökös önreprezentációra, ahogy erdélyi kollégája, Szilágyi István szokta volt mondani,
az állandó fennforoghatásra és fontoskodásra. „Attól meg végképp nem leszek jobb költő,
ha beszélek róla. Legfeljebb, ha nem írok verseket” – csíp egyet a folyton az alkotás mibenlétével, „tematizálásával”, önnön műhelyükkel foglalatoskodókba, de azokba a bennfentesekbe is, akik a hallgatásából, az elnémulásából némi kárörömös sajnálattal olvasnák
ki, hogy „ígéret” maradt, hogy csökkent ereje, képessége. „Az jó lesz nekik és közérdekű.
Csók” – ezek a kötet legutolsó mondatai. Búcsúszavak. Könnyű hátat fordítani annak az
irodalmi életnek, amelyiknek torz elképzelései vannak a társadalom javáról, a közösség
ügyes-bajos dolgairól, és amelyet nem jár át az alkotás értékének felemelő tudata, a teremtő ember tiszteletet ébresztő volta. Ha az irodalom méltóságát vesztette, akkor maga
a költő lesz fontos ügy, ám nem oly mértékben, hogy ne lehetne nála fontosabb. Mégpedig
nem a művészet, hanem az élet rendje, a természet örök körforgása szerint: az unokák, az
utódok a nélkülözhetetlenek. Ők a jövő, azok az ifjú szívek, akikben (legalább) a magánember élhet, egyre tovább.
És a költő? Több vers beszélője foglalatoskodik írással, minősíti a költő, a tollforgató
szerepét. A méltóság elvesztése a tét, a jelentéktelenség elviselése az ár – kesernyés humor
kíséretében. A kiüresedett, tartalmatlanná vált világ képzetét keltik azok az ironikus híradások, amelyek hol egy városi fényes társaság kultúra iránti közömbösségéről számolnak
be, hol pedig egy vélhetően vidéki környezet szükségszerűen parlagias gondolkodásáról,
esztétikai igénytelenségéről. A koktélparti képmutató vendégei úgy tartanak pompásnak
egy verset, hogy el sem olvasták, s tompa tudatlanságukban, érzéketlenségükben még az
ellen sem tiltakoznak, ha ugratják, nevetségessé teszik őket: „Mondtam nekik, hogy úgy
tudom, / Petőfi máig Erdélyben bujdokol. / Majd megnézik, válaszolták…” (Vendégdal II.)
A falusi mindenes, kályharakó, borbély, ács, önkéntes tűzoltó, „kaszanyűvő nyulász” férfi
pedig mit kezdjen a könyvvel, hisz „vérhólyagos ujjaival lapozni se tudna”, s egyáltalán, az
írói hivatással is csak akkor tud mit kezdeni, ha látja megfogalmazni a segélykérvényüket.
Akkor „elhiszik, hogy író vagy aznap” – teszi e versszak végi időhatározó még maróbbá,
csípősebbé a gúnyt. A három szakaszból álló Galambok, gólyák, egerek, amelynek középső darabja ez, nemcsak külső nézőpontból láttatja az „alkotás” folyamatát, hanem belülről, a feltételezett alkotók szemszögéből is. Egyikük a csupa mássalhangzóból álló versét védi: ha az írótársa képtelen is elolvasni s megérteni, de ő igen – s kérdi, „ez neked
nem elég?”. A másik költő nem tudta a helyesírást, csupa kisbetűvel, írásjelek nélkül írt
tehát, és ettől olyan modernnek látszott 1968-ban, hogy „beleszédült, / majd utolérte
a kora”. A szellemi tunyaság és butaság korában nehéz elválasztani egymástól a művészi
kísérletezést és a porhintést, szemfényvesztést; a tudatlanság és a műveletlenség jele úgy
ejteni Goya nevét, akár a költöző madárét, ám csak a festő vagy a gólya helyesbíthetne.
Habár még nincs végük a költészetet és az írást motívumként vagy témaként szerepeltető költeményeknek, az előbbiek nyomán mégis körvonalazható A szótolvajnak az itt
felhozott példákon túlmutató egyik fő jellegzetessége: az a játékos-szatirikus, a túlzásoktól, felnagyításoktól sem tartózkodó szemlélet, amely a „felfordult” vagy „tótágast álló világ” középkorias képzetén alapszik. Mindez talán csak azért nem nevezhető élesen és határozottan egyéni sajátosságnak, mert a már említett nemzedéktárs, Király László legújabb költészete, benne a méltatlanul elhallgatott kötet, A szibárdok története hasonló
hangoltságú és felfogású. Ahogy nála a népnév az Arany János-balladából ismert walesi

90

tiszatáj

bárdok megnevezésének csonkulásából vagy félrehallásából ered, úgy találni Csiki László
verseiben is nem egy leleményesen alkotott szóösszetételre, szabálytalanul képzett nyelvi
alakra. Így játszik el a bibliai babiloni király lakomájának titokzatos feliratával, ennek
utolsó szavát „ufarel”-re cserélve, majd e vétés mint a „valódi való” megjelenése annak
feltételezésére indítja, hogy „egy asszír él bennem / talán legbelül”. A „magyarítják a magyart / szerbítik a szerbet / oroszul az orosz / a svéd kisvédül / munkásabb a munkás / a paraszt munkásabb” kezdetű vers ugyanannak a kísérletnek a része, amelyik a szónak a jelentésétől való elválasztásával, a fogalmakban rejlő érzelmi-értelmi lehetőségek felszabadításával, állandósult szókapcsolatok, szólásmondások kifordításával próbálkozik. A költői önszemlélet derűjét és magabiztosságát sugallják az olyan kiigazítások, toldások, átírások, ferdítések, mint az Idézetek két mondata: „Csakhogy én adok magamra. Teszek is”,
vagy mint a Határnak a helytállással mókázó sorai: „Nem hazudik, csak tűr, nem válaszol,
csak kérdez, / nem sokat tud, de hiszi, az egy életre elég lesz, / nem valcol, helyt ül”. Az
önkicsinyítés, az Én roppant bódulatán való somolygás nem hiányzik a köznapi megfogalmazásokból sem: „Azt álmodtam, hogy vagyok. Teljesen én voltam. / Éreztem már
ennél nagyobb örömet”. (Tegnap) A címként szereplő Romantik a szó rövidítésére lehet
példa, s úgy tetszik, ezzel ellenkező eljárás eredménye a cikluscímet is viselő Atoll, amelyik Jancsi és Juliska szerelmi légyottjainak helyszíne. Mindegy, hol van ez, zongora alatt,
csűr sarkában vagy padláson, itt is, ott is „délsziget”, „véletlen sziget”, vagyis a fogalom
arra az idegen eredetű szóra játszik rá, ami a gyűrű alakú korallzátony elnevezése. Hasonlóan frissíti fel a hatra-vakra határozószó jelentését, a meglepő, váratlan dolog mellé
egy balfék „eljutottam a hatig és vakig” ügyetlenségét társítva (Tél). Ugyanez a vers azonban arra is példa, hogy a szavakkal való játék kiterjed a költői eszközök használatára is:
a versek szinte szégyentelenül dúskálnak a legkülönfélébb kín- és ragrímekben, ritmusuk
pedig nemegyszer a kuplék és sanzonok ütemét követi, ezek csípős hangján szól. „Enyém
vagy, Mari, mennyei malaszttal? / Mit mondjak az Úrnak? Mi marasztal, / az ágy vagy az
asztal?” – csengenek össze sorvégeken a kabaréba illő kérdések. Ugyanez a „hősnő”, az Albérlet című ciklus szereplője a kíváncsiság alanya: „Megy-e Mari Mariborba, / tudj’ a frász / elmegy Mari ide-oda, / ha nem vigyáz”. (Tavasz) Az asszony és a versíróként azonosítható
lírai én kapcsolata köré különös történet szövődik, tele egyszer groteszkül pikáns, másszor
fekete humorra valló epizódokkal. Vagányul szókimondó, nyersen egyenes beszéd tárja fel
a nő kalandvágyó természetét, de a férfi vágyait is, amelyek Hegel olvasása helyett inkább
a szomszédasszony bájaira irányulnak. (A szomszédasszony) A szárító a komikum ősi forrásához fordul, ahhoz a gépies cselekvéshez, amelyik nem tesz különbséget aközött, hogy
a kötélről az apa gatyáját, az öcs zokniját vagy magát az anyát kell-e levenni. A Télelő remek
életképe is egy (nem önkéntes) haláleset karikatúraszerű felvázolása az udvaron havat söprő
gondnokról, aki vagy a bérház lakójához, vagy az Úrhoz kiált fel, hogy két sörbe kerül
a munka, majd elzuhan. „megkaptad, mi jár. / Nyugodj békén, juszt hót részegen, / holnaptól Isten csak nekem kiabál” – szól a csattanó. Arra is felhívva a figyelmet, hogy a poén,
mint a viccek végén, szinte nélkülözhetetlen eleme ezeknek a verseknek.
Másutt is, túl az „ízibe, Toshiba” újonnan gyártott ikerszaván és a „transzhumáló
transzhumán pásztor”-nak a transzszilvanizmus fogalmát emlékezetbe idéző összetételén
a vásári mulatós helyzetrajz kelt komikus hatást: „a vezetőfülke volt a budijuk / azon egy
kicsi lyuk, / s haladt a karaván / dallal az ajakán” (A villamos). Ez a tréfás életkép sem

2004. október

91

egyedülálló – a leggyakrabban éppen a hozzá hasonló jelenetek, a képtelenség vagy a lódítás sorozatos „színrevitele”, dramatizálása kelti a tótágast álló világ képzetét, a nonszensz hangulatát. Igen eleven, szinte kimeríthetetlen fantáziára vall mind a helyzetek bősége, mind a hangok és színek, rímek és ritmusok változatossága. A park azzal a gyermeki
képzeletben megfogant tervvel játszik el, hogy egy vörös csillagos obeliszk – „az égíró ceruzavég” – tetejére körhintát kellene szerelni, s a barátok keringenének „a közvécé és
a törvényszék felett”. Az udvar annak a kisiparos nagyapának a tragédiáját meséli el, akinek
be kellett volna állnia a bútorgyárba, de „inkább megüttette magát a széllel”, hogy aztán
„sértetten” feküdjön „a tisztes iparhoz” méltatlanul összebarmolt koporsóban is. A hazudós történet további elemei még nyilvánvalóbbá teszik, hogy az ötletek korántsem öncélúak, hanem a társadalomszatírát szolgálják: szó van a nagymamáról, aki nem kapott
a piacon a torhoz mindent, amit venni gondolt, és ezért annyira felháborodottan állt a ravatalnál, hogy „dühében már-már elsírta magát”; a gyerekek emiatt is „éhomra” nyelték
a könnyeiket egész nap. Egy nagycsalád különc alakjait, furcsa, meghökkentő szokásait
vonultatja fel a korábbi regényhez, a Titkos fegyverekhez hasonlóan groteszk vétetésű Az
emlékezés is, nyilvánvalóvá téve a beszélő elhatározását: „olyan üres a múltam, / művelhetek benne bármit bárkivel”. S amit művel, abban valóban nincs kímélet, az a felfordult
világ gyilkos paródiája. „Gazember vagyok tehát, vagy csak felnőtt” – vizsgálja magát az
emlékező, az ötvenes évek legelejének utóbb már kacagtató nyomorúságát láttatva. A lekváros tenyerű Ottó bácsit, aki a „Harapj a kezedbe, az lesz a jó falat” tanácsával biztat az
éhség legyűrésére. A „békepapot”, aki mutatja, mi a szent borzadály. A „leváltott magyar”-t,
a volt falusi jegyzőt, akinek „hurkot vet nyakába a fény”. Sanyit, aki vélt jussa helyében
visz, amit talál. S az anyát és az apát, ennek az operettesen is szívszorító életnek a távoli
főszereplőit. A díszletek, a kellékek és a zene, a Csárdáskirálynő muzsikája olyan keretet
alkot itt, mint másutt a temetés vagy a körhintázás, a karavános utazás: van valami vásári
látványosság mindegyikben. Valami színpadiasság, ami szintén a humor, a szatíra táplálója. Mint amikor, egy igazi dobogóra illő jelenetben – nem hiába A színpad a vers címe –
szónokolnia kellene a lírai hősnek, emelkedetten szólania arról, „hogy a nép, hogy a haza,
hogy benne mi, a dagadó maradék”, ám ő egy szőke hajszálat szemlél, amely húsz év óta
ott lapul a deszkán „laposra taposva”. Nyilván a kisebbségként, nemzetiségként értett
– önmagában is különösen sugallatos a szó – „maradék” köreiben használt hazafias, honfiúi
szólamok laposodtak el, lettek frázisokká, üresedtek közhelyekké, s nyilván ez az, ami riasztó voltában is mulattatja, ami álbajszos színészkedésre emlékezteti.
Ahogy azonban a lírai személyiség a költői létezést és a versírást sem csak a fonák oldaláról, a tótágast álló világ keretei között veszi szemügyre, ugyanúgy a haza (és a szeretet) fogalma sem csak a karikírozó kedv tárgya. Hol a haza? – kérdezi így, áttételek nélkül,
egyenesen egy verscím, és a választ mintha az a különös figura adná, aki a Plugor Sándorról készített Vázlatrajz szerint Sziszt, azaz Szilágyi Domokos lelki alkatát mintázza: „sajgó
mókaberci”. Olyan karaktert sejtetve, amelyik tökéletesen illik a kötet lírai személyiségére,
s amelynek rokonát – ha nem ősét, elődjét – talán az „engem esz a lúg, ha fejed mosom”
vagy az „érted haragszom, nem ellened” magatartásában lehetne föllelni. Tompán, bizseregve fáj, amin mulat; szomorúság, sajnálat fogja el, mikor tréfálkozik – ez a sok összetevőjű, nehezen kiismerhető, mert rejtőzködő viselkedésmód jellemzi a beszélő viszonyát
önnönmagához is. Vagyis ha saját sorsa, múltja merül fel – és ezen belül az, ami a haza,

92

tiszatáj

a nemzeti kisebbség fogalmával vagy helyzetével kapcsolatos. „A válasz ösztönös” – kezd
magyarázatba, mielőtt a címben feltett kérdésre többféleképpen próbálna meg felelet
adni. Utóbb a klasszikust és a kortársait hívja segítségül – „Haza csak ott van, hol jog is
van…”, „Haza a magasban…”, „E nyelvben élek, ez a hazám” – , majd hozzájuk teszi a saját
meghatározását: „Hazám lelkiállapot” és a refrénszerű csattanót: „A hazám bennem, /
idegenben”. Ennek a végkövetkeztetésként levont zárlatnak az előzményei mintegy magyarázzák is az idegenségtudatot. Legelőbb a majdnem szabályos, csak az első sorban egy
határozott névelővel nyomatékosított (és így szabálytalan) négy szótagos négysoros.
„A hazám bennem. / Határtalan. / Csillagközi, / tehát magyar”, majd ennek a képzeletből
és valóságból egyszerre táplálkozó érzelemnek, viszonynak a tárgyiasításaként a koffer és
a vám képét jeleníti meg. A bőröndöt, benne az idegen holmikkal és Balassi verseivel, de
benne a közös történelmi múlt emlékeivel, három várrommal, némi vérrel és némi forradalmakkal is. És a „miféle vám”-ot, ezzel a csodálkozással utóbb a határtalan fogalmát is
értelmezve: nemcsak azt, hogy a kulturális emlékezetet nem lehet elvámolni, nem lehet
országhatárhoz kötni, hanem a nemzet államalakulatoktól független összetartozását is. És
hozzá még talán azt is, jóval Trianon előtti példabeszéddel, hogy aki – határon túli – kisebbségi magyarnak két hazát adott a végzete, az ugyan hogyan tehetne különbséget itthon és otthon, vagy a Három királyok szavaival, „két félvilág” között. Gyönyörű kép
a „csillagközi” állapoté, helyzeté. Tagadhatja tán, mintha ellentéte volna, a nemzetköziség
eszményét – a szöveg között mindenesetre felidézi Illyés Gyula metaforáján túl Nemes
Nagy Ágnes költeményét is – „Keress hazát! Az űrbe horgonyozz” –, nem utolsósorban
a harmincas évek Szabó Lőrincének akkortájt (is) hazafiatlannak tetsző gondolatait. „Az
igazi haza az Időé, nem a Földé. Az időből halunk ki mind” – szólt a bölcselme egy helyütt,
másutt pedig a – „Testem, hazám, / te vagy egyetlen birtokom, / te vagy a földem és az ország, / értem verejtékezik orcád” sorai hangzottak egybe. A szótolvaj költőjének gondolataival. Az olyanokkal, mint amikor a valahol lévő öreg Petőfivel mondatja – csillaggal jelezve, szövegidegen verssorok vannak a szövegében -, hogy „magam vagyok én a hon” és
hogy „Az időm itt végtelen, de véget ér velem” (A szabadító csend). Ugyancsak innen való
a titkos értelmű mondat: „Idegenben, itthon önmagam vagyok”. A teljes függetlenséget,
a senkitől, semmitől sem korlátozott életet sugallja? Az önazonosságot hirdeti, büszkén?
Vagy a fentebb szóba hozott otthonhoz képest az itthon ismeretlenségét, a kívülről jött
ember magánosságát, amelynek elviseléséhez kell a (mindenkinek szóló) biztatás, tanács:
„egyedül legyél és védtelen”. Gondoltathatja végül azt is, hogy a személyiség önmaga számára is megfejthetetlen titok marad. A kötet előző verse, a Hajóút szerint: „Osztódtam és
megmaradtam”, „rejtőzve száz idegen alakban”. Ebből az osztódásból és rejtőzésből hiányzik ugyan az önsorsrontás bizonyossága és félelme, ám amikor az „alkatrészenként érzem magam” kijelentése előtt önmaga bonyolultságáról és otrombaságáról, továbbá
könnyen elromló voltáról vall (Mozi), akkor megint csak a Te meg a világ költőjéhez kerül
közel. A Börtönöknek ahhoz a lírai énjéhez, aki a mindig egy testbe zárva lenni, a mindig
csak, sohase más kérdéseivel feszegeti önnön létezése falait, aki a saját szerkezetének
börtönében vakon tevő-vevő, s egyszer majd magát elrontó gépészként beszél. „Vénülök
magamnak én itt, homálylón látom, / kacagva üzen át másom tizenhét éven, határon” –
áll a Határnak nagyjából a tengelyében, és ez a Csiki-vers úgy játszik el a forradalmas ifjúság ígéretével, hogy a mókázásnál-kacagásnál erősebben hallatszik az elégikus-nosztalgi-

2004. október

93

kus, az a bizonyos sajgó hang. Talán a Vörösmartyt megszólító Emlékvers felismerése sajdítja, a „szorít a haza, / nem tere, a lelke csonka” gondolata. Talán annak a hiányérzetnek,
veszteségtudatnak a kifejezése, amely a felidéző (elbeszélő) és a felidézett (elbeszélt) én
közötti távolsággal együtt növekedhet, egészen a „vagyok magammal csupán csak távoli
rokon” tapasztalatáig.
A múltba visszatekintésnek ez a helyzete nyilván más személyiség felfogást és önazonosság értelmezést feltételez, mint amilyent a már hivatkozott Atoll egyik, zárójelbe tett
összegzése közvetített: „(világra jön velünk és világlik egy kör, / megvagyunk magunknak
bőven idebenn, / és odakint szintúgy a többi idegen)”. A különbség jelzője, a „határ” az
ifjúság és a felnőttkor közötti vonalra, időbeli távolságra is utalhat ugyan, de hasonlóan
e szellemesen érzékletes című ciklus – Hinta, avagy a Sepsiszentgyörgy-Márkháza expressz – egyéb darabjaihoz, azt a térbeli távolságot jelöli inkább, amelyet a vonat két állomása a tágabb értelemben vett szülőföld, az adott régi haza, valamint a választott új haza
között mutat. Miközben a leggyakrabban szereplő jelképes színhelyek – vasútállomás, folyópart stb. – az otthontalanság helyett az emberi közelség élményét sugallják. Az együvé
tartozásét, mint a más ciklusból való Allegro barbaro: „Ez a sok fáradt ember: a nemzetem. / Együtt éldelünk egy menhelyen”. Az elszakadás és visszatérés, a múlttal való azonosulás és a tőle való távolságtartás feszültsége mozgatja a párversek – A hídon, ’84-ben
és A hídon, 01-ben – önéletrajzi beszélőjét, de a Csodavárók önmaga érdekeltségét leplező vallomástevőjét is. Itt a rejtekezés mégis inkább az elvegyülés, nem pedig a kiválás,
a különbözés jelzője – talán mert a környezet maga az ideiglenesség és idegenség közege:
a lírai én egy olyan „várótermi nép” szemlélője, amelyik ődöng, „zsúfolt határállomásokon
topog”, „újabb s jobb megváltóra” vár, ha már a „megváltók a vonatot lekésték”. A lírai
helyzet itt is, miként a hidas párversekben is, a magyar költészet történetének többször újraírt, sokszor újraértett hagyományába kapcsolódik be. Azokban József Attila verse, A Dunánál (és a Hazám) lehet a minta, itt Dsida Jenő Nagycsütörtöke, de ettől és ennek a Kányádi Sándor által továbbírt változatától (Éjfél utáni nyelv) is gyökeresen eltér – nem
annyira a lét-, mint amennyire az emberszemlélete. A fojtó magány és reménytelenség,
a tompa borzalom és állati félelem megszólaltatását, illetve a két-három évszázad utáni
félnomád jövő látomását itt a szenvedőkkel való együttérzés, részvét, sőt segíteni akarás
gondolata követi. Annak a hitnek a kinyilvánítása, hogy a poggyászban hordott „bölcsek
kövét” és a „romlandó szereket” „egy másik ország másik városában / másoknak” kellene
felkínálnia. Azaz az idegenség nyomasztó érzésétől volna hely s volna mód megszabadulni: nem veszett el a másokkal való azonosulás esélye, érvényes, amit az unokája óvodájának ajánlott vers, a Tanító gyerekek egy sora állít: „önmagának senki nem elég”. Viszszafogott, inkább köznapias, semmint méltóság teli beszéd ez. Természetes, abban az értelemben, ahogy A szív kivételesen többes első személyben beszélője tartja: olyan „egészséges közöny” kifejezője, mint amikor vagy ahogy nem érzi az ember az öregujját, de
a nemzetét sem. Ettől a csaknem szenvtelenségig tárgyilagos hangtól nagyon messze esik
a Király László által a mennyboltot leszakító pörölycsapásként dicsért (nem ebből a kötetből
ismerős) Csiki-mondat, az „Erdély – mintha a szívem kívül dobogna” emelkedettsége.
A hídon, ’84-ben viszont épp arra lehet bizonyság, hogy az erdélyi múlt az önéletrajzi személyiséget eltávolítja mind a száraz tényközléstől, mind a nyers tréfálkozástól, és abba
a köztes helyzetbe vezeti, amelyikben egyébként ama sajgó mókaberci a leggyakrabban

94

tiszatáj

mutatkozik. Egyszerre mocskos és megható az alatta zajló Duna, s múltidéző látomásaiban egyszerre foszlanak el a jajkiáltások és az ünnepi hurrák hangjai, egyszerre a „magyar,
oláh, szláv bánat” igéi és a szerelmes szavak. Képzeli magát evezés közben, „a szentelt vizet verve két falapáttal”, és érzi magát „hontalanul, honfosztottan” állni a hazájában. „Elég
leszek-e én itt magyarnak, magamnak, / vagy föntebbről és alább sodor az áradat, / a székelyektől, sváboktól örökölt természetem, / nem csak a vérem, mintha a Duna volna?” –
fogja vallatóra a dolgát, és e dolognak elmulaszthatatlan része az írással, az alkotással való
számvetés is. Nem ironizál itt – mint az Idézetekben tette – intellektuális munkájának
napi egy, másfél sornyi eredményén, hanem mint az üzenetek szomorkásan bizonytalan
megfogalmazója s továbbítója kérdezi: „Mi van a vizek, / a dolgok alján, és több-e az, /
mint amit magamba szállva kikotorhatok, / rábízok aztán a piszkos árra, papírhajókon?”.
József Attila lehet itt is az „ihlető” – ám aligha csak, mint a vers mondja, a dinnyehéjjal, és
nem is csupán a fecsegő felszínről és a hallgató mélyről szóló gondolataival. Legalább
annyira az Irgalom zárlatával: „És hallgatom a híreket, / miket mélyemből enszavam hoz.
/ Amíg a világ ily veszett, / én irgalmas leszek magamhoz”. Hogy a Csiki-vershős e magába szállása, enszava hallgatása voltaképpen az idegenség elleni védekezés eszköze vagy
módszere volt, ezt a másik, a 01-es vers világának tárgyai és szereplői árulják el igazán,
a köröttük támadt hangulattal együtt. Noha a visszatekintés helyzete itt is, ott is ugyanaz,
csak az elbeszélő és az elbeszélt én közötti távolság változik, ez a tizenhét esztendőnyi idő
az önszemlélet jelentékeny változását idézte elő. Nyoma sincs most már megilletődöttségnek, meghatottságnak, ám ha nem ragadja magával semmi káprázat, attól se tart, hogy
miként a Duna, „elfolyik” az ő élete is. Beszédes tény, hogy a személyes sorsát újraélve
a vallomástevő a „bennszülötteket” emlegeti, ahhoz a fogalomhoz fordul tehát, amelyet főleg a két világháború között, Trianont követően volt szokás használni a kisebbségi magyarság helyzetének jellemzésére. Az átélt élmények közül mindössze egyet emleget, egyet
távolít el magától, s mondhatni, egyet hiányol. Azt, hogy ártatlanként is „ijedt pali” volt
a kihallgatásokon. „És mégis, mi lett velem a vallatók nélkül, a kétes nyugalomban” – kiált
fel, mint aki maga is furcsállja az újabb idők emléktelenségét. Búcsúja azonban – az ukrán
hajóstól, aki a Dunát a Volgához foghatónak mondta, s a képzeletbeli angoltól, aki a Temzéhez – magabiztosságot mutat, hasonlót a feje fölött elrepülő nikkelszamovárt látó Kassákéhoz. Miközben, személytelenedve, teljesen azonosul a fővárossal (mint ahogy hívták
már őt korábban Dél Keresztjének, és Dél-keletnek is talán, és „voltam hegy, város, patak”), aközben mintegy felnöveszti a költői öntudatát is, talán csak hogy jót derüljön rajta:
Budapest, ezt „a személynevet adtam meg nekik, ha mégis levelet akarnak írni. / Vagy:
euroweb. hu. csiki. Semmi több”. E kétes nyugalmú, ám magára talált lírai személyiség
természetes gesztusa, hogy mind többet törődik az írás mesterségének titkaival, és többet
(a költői helyett inkább) önnön emberi távlataival is.
Az előbbi tanúsítói az utolsó ciklus darabjai, köztük a már hivatkozott Mert milyen
költő vagyok én?, de a kötet címadója, A szótolvaj is ide sorolható. A létezés titkai közül
pedig – főleg a művészbarátainak emléket állító egypár verse révén – megérintette az elmúlásé, a halálé; anélkül, hogy a veszély tudata nyomasztóan nehezedne rá. Halványan se
mutatkozik ugyan annak a transzcendens hite, hogy az Isten oltalmában állna, a kegyelmét remélné, ám az a „valaki”, aki Kányádi Sándor költeményében a fák hegyén jár, itt is
jelenvaló, csak nem mutatkozik: „valaki van, de rejtezik, / valaki mintha félne itt / isten-

2004. október

95

nek lenni is minálunk” (A szenteste napja). Ami a személyes halál tárgyát illeti, azt inkább
esztétizálja, mívesre csiszolja – például amikor a felhők felett „szép villámával” egyre fenyegető „vértes lovag” képét rajzolja (Áprilisom). Vagy amikor, Ady koporsóparipájának
képzetére, valamint Szabó Lőrinc halálról alkotott felfogására is emlékeztetően, arról beszél, hogy „Okosabb rég a testem nálam, / mohóbb tehát, többekre vágyik, / estében is
megaláz-előz, / előttem jut el a halálig” (Hajóút). Ritka pillanat, amikor az egyén elvesztését ha nem is egyetemessé, de közösségivé tágítja. Vásárhelyi Géza temetése alkalmából,
mintegy a nemzetiség (s nem a nemzet) halálán töprengve így kérdezik az önmagukkal
azonos tautológiás sorok, hogy a lassú, módszeres, rendszeres, törvényes, való pusztulás
csak ugyanilyen pusztulással lesz kimondható (A hely). Az azonosság egyhangú, változatosság nélküli kimondásában rejlő abszurd itt kivételes érzelmi töltetű, mint ahogy a feje
tetejére állított világ logikája érvényesül akkor is, amikor az élő biztatja a holtakat, hogy
ne féljenek, ők már átjutottak, „nekünk még maradt félnivalónk” (Vázlatrajz). Ennek
azonban nincs köze sem a halálfélelemhez, sem az önsajnálathoz. Ami veszíteni való, amit
óv, azt a költemények java részében szinte tüntetően veszi a szájára: a „valóság” az. Az élő,
eleven, gazdag. A „való világ”, amelynek – az Idegen bolygóból idézve – „hálása” volt.
S amelynek meghódítását, nyelvi elsajátítását beszéli el A szótolvaj – a lopásra való célzással
dicstelen színben tüntetve fel, ami érdem, haszontalannak, ami haszon. Az értékek eme
felfordítása talán azt a célt szolgálja, hogy lehűtsön, elhárítson minden olyan szenvedélyes
lelkesedést, ami a szavak behordása, behajtása Kányádi Sándortól ismerős közösségi
parancsának teljesítéséből fakadna. A Noé bárkája felé többes első személyű szószólója
a nemzetiség megmaradásának, újjászületésének zálogaként tekint a megszerzett s megőrzött szavakra – az egyes első személyben beszélő szótolvajnak viszont mintha csak
magánhasználatra valók volnának, kedvtelésre. Holott hogy a lírai ének egyikétől a politikai szerepvállalás, a művész szolgálata sem idegen, esetleg még vonzó is, ezt nemcsak
a Balassi Bálintra való utalások sejtetik, hanem a karddal vágott írónáddal kezdetű vers
is (egy szolgálatos nagy gáspár félszázadából) – szól, zárójelbe téve a mottó. Mint valami
Nemecseknek, csupa kisbetűvel írva annak a kortársnak, költőnek a nevét, akit az irodalmi köztudat (vagy annak egy bizonyos része) a rendszerváltoztatás jelképes alakjaként
tart számon. Pedig csupán annyit tett s tesz – a versben ez ismétlődik –, hogy „becsülettel” írja a verset. Becsülettel és – „nádszál egyedül”. Ezt méltányolja benne, aki szószerző
akcióinak eredményességéről magában a versben győz meg, nemcsak az „itkányos”,
„sunytam” és más titokzatos vagy hangulatos fogalmak által, hanem szinte himnikus hangulata miatt is. Ez a fennköltség, ez a hála azonban ismét csak – az Én helyett – a való világ bódulatából eredeztethető. Költeményei többsége ebbe helyezi el, igen változatos módon, mind a tárgyakat, mind a különböző alakokat. Gyakori, kedvelt eljárása a jelenetezés,
a figurák egy-egy életképbe való beállítása, egy-egy pillanatuk megragadása. Érzékletes,
eleven hamarabb akar lenni, mint elvont, pőrén gondolati. Vagy mint főleg az utolsó ciklusban, glosszázó, bizonyos jelenségekhez, fogalmakhoz megjegyzéseket fűző. A tárgyakat
inkább megszemélyesíti, s úgy szólaltatja meg, semmint elvonatkoztatva vagy egymással
kapcsolatba állítva szemlélné őket, rájuk bízva a hangulatok, érzelmek sugárzását. Inkább
allegorizál, semmint absztrahál. Jellemző vers az Idegen bolygó: az idegenségnek a kötet
más helyein is feltűnő élményét a „penge” fényű égitest nem sugározza, hanem elmeséli,
egyes első személyben. A hála kinyilvánításával úgy indul a vers, mintha vallomás kez-

96

tiszatáj

dődne, alázatos köszönetmondás azért, hogy habár a világ „teljes és egész nélkülem”,
„látni engedte magát valóban”. A bolygó látványának vagy látomásának megjelenítése,
emberi, személyes vetületének érzékeltetése helyett grammatikailag (itt is és többnyire
más versekben is) jelen lévő én szólal meg. A közvetítettség helyett a közvetlenség tapasztalható – a tapasztalati világnak az a gazdagsága, színessége és mozgalmassága,
amelyik legelébb az igék halmozásában mutatkozik meg. Fák, gépek, harcok, városok, vágyak „ragyognak, borulnak, élednek, omolnak – / romra rakott tető a holnap” – közelít
a vers a szentenciák bölcsessége és határozottsága felé, hogy az „állandó csupán a változás
meg én” kijelentésétől ismét a tanítás, vonzás, taszítás és fénybe vonás igéiig jusson el.
Másutt, persze, az állandóan változó énről beszél. Hogy próbált lenni az egyik nap ateista,
a másikon istenhívő, s hogy nem volt különbség – csak ő (A hézag). Hogy volt „már máig
annyiféle” (Ó). Mindegyre ahhoz a Szabó Lőrinc-i életfelfogáshoz közelít, amelyik szerint
az ember „igaz egész” csak ellentéteivel együtt lehet. S nem ahhoz a másikhoz, hogy meg
kell ismerni minden emberit, ha üdvözít, ha pokolra taszít – a pokoljárás mégsem mókabercinek való. Hiszen a sajog igének, mint tájszónak is, az a jelentése, hogy csillog, ragyog.

Márkus Béla

2004. október

97

Nyelvi kondikció
P ARTI N AGY L AJOS : GRAFITNESZ

Parti Nagy Lajos verseskötete (Grafitnesz) címében olyasvalamit ígér, ami részben idejétmúlttá, részben pedig aktuálissá teszi a kötetet (gondolunk itt egyrészt a grafitceruzára, az íróeszközként meglehetősen elavult szerszámra,
valamint a graffitik* festékszóróira is asszociálhatunk,
mint modern „íróeszközökre”). A kötet irodalomtudományos szempontból sem a regnáló paradigma igényeinek kíván teljes egészében eleget tenni. A „paradigmán kívüliség”
ott látszik megragadhatónak, hogy a cím elsősorban a szövegszerűséget, az írást, mint szubjektumot kirekesztő elemet részesíti előnyben, és a kulturális olvasat lehetőségét,
annak egyik speciális dimenzióját, csak részben teszi tematikussá. Mindamellett, hogy tudjuk, a kötet címe elsősorban az írást és a szöveget, annak szükségszerű létezését
tartja lényegesnek, meg kell jegyeznünk, hogy a graffitisek
Magvető Kiadó
diszkrét megidézésével a posztkulturális diszkurzus egy
Budapest, 2003
sajátságos szubkultúrájának világát is ideidézi. Akár az
216 oldal, 1890 Ft
a kérdés is felmerülhet, hogy a megjósolt és időszerűnek
mondott retorikai fordulat, valamint posztkulturális tematika az irodalomban még mindig csak a várandóság állapotában van-e, nem pedig a serdülő-ifjú korszakában, és jelen pillanatban egyszerre hat a szövegszerűség és a posztkultúra „elsőbbsége”. Gondolhatjuk ezt annak alapján, hogy sokat hallhatunk arról: a dekonstrukciós, szubjektumot „legyilkoló” szövegek mintha kihalóban lennének, helyettük
pedig inkább talán a specifikus kulturális bázissal rendelkező szövegek újraéledése érvényesül. Parti Nagy Lajos kötetének címe – Grafitnesz – viszont azt a lehetőséget sugallja, miszerint a jelen versekben az írás (a grafittal vagy festékkel való bánás), mint
„kondicionális produkció” jelentkezik. De oldjuk fel ezt az idegenszerű szintagmát: „kondicionális produkció” = az írás, a ceruza sercegése nyelvi izmosodást, erősödést eredményez, avagy az írás, a nyelvi kondíció kérdése – szerzői oldalról, egyelőre. Itt kell rámutatnunk a kötet egy másik illúziókeltésére, nevezetesen a ceruzára mint íróeszközre. A cím
azt a kettősséget hordozza, hogy egyszerre mutat klasszikus vonzódást a ceruza grafitbeléhez, tehát költőnk mintegy ceruzával írja a verseit (azzal írja?), majd ezt „megfejeli” neologista szóösszerántásával, ahol az azonos szótagok összeolvasódnak, a ceruza mint íróeszköz már neo-kontextust kap és már a XX–XXI. század testkultúráját hívja életre, vala-

*

Miután a magyarban nem egyértelmű, hogy a köznyelv miként használja a kifejezést, itt az angol
írásképet használjuk.

98

tiszatáj

mint a graffitit is asszociálja. Továbbgördítve a gondolatot, lírai szubjektumunk címadási
gesztusával az általános iskola alsó tagozatának ceruza-feelingjét imitálja, amikor valóban
kihívás volt az „elbunkósodó” ceruzával lehetőleg még mindig olvasható, és félreérthetetlenül egyértelmű grafémákat a papírra rajzolni. Élményeinket így retrospektíve felidézve,
és azokat Parti Nagy verseskötetével parallel olvasva, akár arra a megállapításra is juthatnánk, hogy valójában gyermekkorunk korai fázisában folytattunk igazán posztmodern
írásmódot, „naiv posztmodern”-nek tűnő szerzőkként léteztünk azáltal, hogy a nem kellő
alapossággal „fitneszelt”, „tréningezett” ceruzáinkkal – amelyeknek hegyezéséhez nem
voltunk hozzászokva, valamint az írás összetett mozdulatsorát sem szokhattuk még meg –
spontán módon csonkol(hat)tuk nyelvünket.
Gondolatsorunkat azzal indítottuk, hogy a kötet csak látszatot kelt, a mára archaikusnak tűnő írásmód látszatát. Miért csak látszatot? Talán azért, mert mióta a személyi számítógépek mindennapossá váltak, azokkal egyidőben a hagyományos kézirat – kézirat,
mint kézzel írott irat – is megszűnt létezni. Ennélfogva akár szó szerinti vonatkoztatásban
is értelmezhetjük a fitnesz szándékot, mert e sorok írója sem kalligrafikus jelek precíz
rendszerét képzi meg a papírlapon, hanem csak két ujját használva ütögeti a billentyűzetet, minek következtében a hagyományos ceruzás írás vélhetőleg neki is nehézségeket
okozna. Talán mindezzel egyidőben a filológusok is sűrűn zokoghattak, vagy sírnak még
mindig, hiszen az eredetiség kérdése ezzel megszűnt probléma lenni (vagy éppen ezáltal
lett probléma?), hiszen nincsen eredeti kézirat, csak elektronikus, újra és újra módosított
szövegek vannak, ahol mindig az utolsó mentett változat az eredeti. Talán ezt a problémát(lan) helyzetet kívánta megoldani Parti Nagy Lajos kötete, hogy a szövegedzés szintjén
újragyakorolja vagy gyakoroltassa a nyelvhasználatot. Ám a fentiek alapján kijelenthetjük,
hogy Parti Nagy Lajos kedvenc(?) költőjének (József Attila) problémái, amelyek egykor és
ma filológiai alapokról indulva interpretációs nehézségekig vezették és vezetik az olvasatot, megszűntek létezni. Gondolunk itt a [Karóval/kóróval jöttél…] kezdetű versre. Mégis
bravúrosnak hat Parti Nagy Lajos azon kezdeményezése, hogy megkísérli megidézni a József Attilához hasonló problémákat, és „csak úgy”, játékosan szárny-, de leginkább ujjvagy inkább ceruzapróbálgatásként válnak nála tematikussá a roncsolt szövegek, vagy éppen a filológiai csemegeként mutatkozó szövegek, amelyek akár palimpszesztus jellegűnek
is tekinthetők.
Parti Nagy archaizáló gesztusai több esetben olybá teszik verseit vagy költői intencióját, mintha József Attila modorában írná azokat. Ám tudjuk, hogy ez a szándék meglehetősen idejétmúlttá vált, valójában ma már nem lehet úgy verset írni, ahogy azt annak idején a Nyugatos nemzedékek tették, így természetesen Parti Nagy Lajostól sem ezt várjuk.
A grafitnesz viszont olyan költői téma- és formavilágok között egyensúlyoz, olyan világokat kapcsol össze, amelyek részben a szerzői, írói-alkotói szubjektum végét jósolják meg,
részben pedig a (poszt)kulturális hagyományok (újra)felelevenítését szorgalmazzák. Tehát
a szövegekben részben a cím által implikált szövegszerűség és a szövegek által felépített
hagyományszerűség érintkezik egymással. Ennek a balanszírozó gesztusnak veszélye,
hogy a nyelvi zsonglőrködés a mélybe rántja akkor, ha nem tud témavilágában posztkulturálisan (is) konstruktív elemeket megjeleníteni. Így a felmerülő veszély lokalizálható(nak
látszik) a Kacat, Bajazzo című versben, ahol a tanköltemény a „vers-fitnesz bajnokság
időmértékes szekciójá”-ban is indulhatna tökéletes, ámde funkciótlan metrumaival.

2004. október

99

Mindez akár a Grafitnesz kötet demo-anyaga is lehetne, jóllehet Kazinczynál evidencia
volt az időmérték, Radnótinál pedig morbidnak tűnne a hexameterek marketingeszközökként való felhasználása. Így hagyománytörténeti oldalról tekintve Parti Nagy költészete
inkább az öncélú „testiség”, a nyelv- és szövegtest fittségének felmutatására vállalkozik,
teszi ezt tartalmatlan, „izom-agyú” vagy allegorikusabban: „metrum-agyú” versekkel. Ám
szerencsére nem csak a demo az, amelynek alapján értékelnünk kell. Mert Parti Nagy Lajos kötetében éppen annak a bizonyosságát lelhetjük fel az olvasmányélmények során,
hogy szerzőnk képes a költői – elsősorban nyelvi – kondíciójának csillogtatása mellett
a ceruza fémjelezte tradicionális hagyományok evokálására, allúziójára is. Ezáltal ténylegesen a „nyelvi hagyomány” diszkurzív terébe lép be Parti Nagy, aki kreatív nyelvi kompetenciával, dekonstruktivista–posztstrukturalista nyelvkezeléssel, valamint pontos filológiai idézetekkel, a kiválasztott idézetek és stílusok de/re-kontextualizálásával teremti meg
sajátos költői, nyelvi világát. Ennek eredményeképpen a korábban felületesnek kikiáltott,
a „fecseg a felszín hallgat a mély” szindrómájú versek valós tartalmat nyernek, kulturálisan telítődnek: mindez a használt nyelv komoly játékosságából fakad.
Parti Nagy Lajos versei az intertextualitás révén teremtik meg és hozzák létre ezt az újszerű nyelvi teret. Akár versenyeztetni is lehetne a kötet olvasóit, hogy ki hány intertextuális utalást tud felfedezni az egyes szövegekben. Természetesen tartózkodjunk attól a radikális lehetőségtől, mely szerint minden egyes betű intertext, bár ez a teória sem állhat
távol Parti Nagy eredeti intenciójától – ha volt neki ilyen. Mindez arra utal, hogy Parti
Nagy Lajos mint szerző művelt, olvasott ember. De ha befogadói oldalról közelítjük a kérdéskört, arra eszmélhetünk, hogy mi, olvasók szintén milyen műveltek és olvasottak vagyunk. Ám ebben az esetben – élve a szerző omnipotenciájának tételezésével – mindig
marad lehetőség arra, sőt, feltételeznünk is kell, hogy nem fértünk hozzá az összes utaláshoz, mert azt csak a szerző birtokolja, ezáltal olvasataink, értelmezéseink mindig kissé elbizonytalanodottak maradnak.
Az archaikusnak tetsző szövegelemek megidézése mellett Parti Nagy újszerű képi referenciát teremt a klasszikusok mellé–köré–helyére. A felhasznált nyelvi eszköztárt talán
„trendi”-nek kellene mondanunk, vagy éppen „laza stílusú”-nak – legalább. A legnagyobb
telitalálat a Pancsoló kislány átirata (Löncsölő kislány), amely az évszakok toposzával
egyrészt tematikus meghaladását adja az eredeti slágernek, másrészt nyelvünk aktuális
használati divatját is leképezi a következő szavak használatával és írásképével is, ezzel
mintegy beemelve a köznyelvet a szépirodalmi nyelvhasználatba, némi iróniával legitimálva azok használatának jogosságát: Barbie, Pepsi, wash and go, hambi, Bigmac, ketchup, Red Bull, beautiful, popkorn, deresh. Ezek a nyelvi eszközök a hagyományos és
tisztelettel övezett klasszikusok meghaladását eredményezik, felmutatva a nyelv posztmodern (de)formálódását.
A kötet egyharmadát kitevő Őszológiai gyakorlatok azt az ironikus, groteszk kórházhatást jelenítik meg, amit már ismerhetünk akár a jó pár évvel korábbi Hofi-kabarék vagy
éppen Fábry-show-k világából. Mindhárman jellegzetesen magyar kórház-egészségügy
világot idéznek meg részben a mentalitás, részben a nyelv segítségével. Ezek a rövid és
csak laza szállal összekapcsolódó, helyzetképeket megjelenítő írások egyrészt a tematikai
azonosság révén kerülhettek egy ciklusba, a gyógyulás, a terápia néhány állomását hivatottak szövegvilágaikkal felmutatni. A lassú erőre kapás képei jelennek meg sorjában, de

100

tiszatáj

a jelenség természetéből fakadóan nem azonos kedvvel, lendülettel. Másrészt a „grafitnesz”
a lábadozás egyes képeinek felvillantását szolgálja, miként erősödik, miként kapaszkodik
egyes nyelvi lehetőségekbe az írói szubjektum, mindemellett miként csonkolja, milyen
módon sérti a nyelvet, használja a nyelvet (egyelőre?) tökéletlenül. Így a referenciálisan
talán beteg lírai én önmaga lábadozását nyelvi perspektívába helyezi, ezáltal összekapcsolódhat a szubjektív életvilág valamint az írónak releváns szövegvilág.
A kórház-motívum kibontásával evidensnek tűnik, hogy alapjaiban a szöveg nyelvi világa mögött az élet igenlése, az élet ünnepként vagy vendégségként való megélése húzódik. Mindez nagy természetességgel Kosztolányi líráját idézheti, de nem csak így hipotetikusan, hanem a szövegek szintjén is. A Hajnali részegség közismert sorai kissé elferdítve,
de többször visszaköszönnek: „hisz minden este bál van nálatok”; „mégis csak egy nagy
ismeretlen / urna vendége voltam”. De a ciklus darabjaiban felfedezhető Ady dekadens
szerelme – egy kicsit másképp: „egymás Colába belehúzunk / s büfézünk az őszi avaron”;
vagy Babits és Berzsenyi – ráadásul egy versben: „még odakenve száján csöppnyi rúzsa /
szemöldökén még ott a barna Lolli / de egy sikollyal színcsupaszra húzza / ó jaj meg kell
halni meg kell halni”. Az elmúlás-motívum egyik klasszikusa lehet József Attila, természetesen a megidézett és rájátszatott versekből ő sem hiányozhat: „cukor voltam / felolvadtam / az alkony tejében”. A magyar irodalom lírájának klasszikusain túl még Goethe-evokációt is találunk Parti Nagy zsonglőrködései között, bár itt, a Vándor éji dalának
átiratában lehet, hogy inkább a Varró Dániel által (de mások által is) felmutatott fordítási
lehetetlenség sajátos parafrázisát olvashatjuk: „minden toaletten / csend ül / papír egy
szálka se / lendül / éled az / esti domesztosz / nincs kosz / ne félj”. Ezek a szövegek – és
még számos egyéb is – nyelvi együttélés és a kortalan nyelvi permanencia egy változatát
teremtik meg, létrehozzák az elődökkel a nyelvi szinkronitást, amikor olvasás közben
a nyelvi, stiláris evokáció és intertextualitás révén a szövegek folyamatosan déjà vu-t keltenek, és kinek milyen, mekkora agymunkát jelent a szövegek dekódolása, a megidézett szöveg eredetijének felismerése. Ezért a fitnesz hatás átfordul, és már nem az alkotói szubjektum, hanem a befogadó számára válik jelentőssé a nyelvi kondíció kérdése, a nyelv
immár nem csak „kondicionális produkció”, hanem egyre inkább „kondicionális interpretáció” kérdése. Parti Nagy Lajos lírai szövegei rövidségük miatt akár Örkény „egyperceseinek” sorába is léphetnek, hiszen tömörségük, nyelvi fogásaik, ötletességük, csattanós
megoldásaik, nem hétköznapi rímtechnikájuk éppen a lelassított és gondolkodó olvasást–
befogadást eredményezik.

Huba Márk

2004. október

101

Néma jeladás
S IMAI M IHÁLY : JEL/ÖLHETETLEN JEL/ ÖLHETŐ

Az átlagolvasó jegyzeteiből
Az ember sok könyvet vesz kezébe, egyre kevesebb érdeklődéssel. A gyakorlott vásárló nem a borító és nem is
a fülszöveg még élesebbre fent reklámja alapján mérlegel,
hanem a tartalomjegyzékből tájékozódik, hogy milyen és
mennyi mondanivalója van a szerzőnek. S már onnan gyakorta kiderül: nem sok.
Simai Mihály legújabb kötetének azonban minden egyes
összetevője arányosan egészíti ki egymást. A könyv először
is rögtön a kézben marad. A cím mély ötletességével kering
bennünk, majd helyére kerülve napok-hónapok után is fölágaskodik. A kötet kiállítása több mint ízes, megnyerően
művészi. (Sajnos ez utóbbi egyre kevésbé az előbbivel
együtt önmaga. A szellemi zabhegyezések, gátlástalan mellébeszélések vagy egyenesen az arcátlan blöffök időszakát
Tiszatáj könyvek
éljük,
melyet a néző- és olvasóközönségnek porhintésül
Szeged, 2003
a „posztmodern” névre kereszteltek). A fülszöveg nem ára197 oldal, 1950 Ft
dozik, hanem a legszükségesebbekről tudósít, megtudjuk
belőle, hogy 3-3 regénye és meséskönyve után ez a 2003-as verseskötet negyven év alatt
a nyolcadik, az első A virradat vitorlái 1962-es megjelenése utáni sorozatban. Egyszóval,
egyéni törekvés és a Tiszatáj kiadó fáradozása együttesen érvényesül a kötet megjelenésében, melyet fellapozva-böngészve máris barátságunkba fogadunk.
A külszín után most már a belbecs felé nézve, a dús termésben – közel 200 oldal költemény, egy nem gyűjteményes kötetben! – lassan haladunk előre, egy-egy részt újraolvasva, megállva-megdöbbenve, több napon, heteken át, újra elővéve, mint jó olvasmányoknál szokás, sőt azzal, hogy a jövőben is szükségünk lesz rá. Most az első verstől (Valaki mindent elszeret) az utolsóig (Legeslegvégül) azt érezzük, minden egyes megszólalás
„a lét véget-nem-érő lélekszakadásá”-ból azt őrzi meg, ami a múlandóval szemben a végleges és örök, a fájdalommal szemben az öröm, az őszinte lázadásban a csírázó engedelmesség. Amit pályatársának ír, az őrá, a mi költőnkre is sokszorosan áll:
Költő kit meg nem rontanak
Csönddel ráolvasással
feszül földjének hallgatag
s némasága is rávall

102

tiszatáj
kinek arca nem eladó
kinek szeme a fényé
kit csak a könnyen-mondható
tehetne koldusszegénnyé
–––––
szájában foga közt a kés
amit sorsától elvett
a sugár-éles kő-nehéz
forog faragja a nyelvet
s a késpengére írva van
cselekedj bátorságot
s a száj sarkán s a papíron
vércsík verssor szivárog
(Révület, Buda Ferencnek)

Igen, elhisszük ennek a költőnek, hogy kis dolgokról beszélve nagy utakat tesz meg,
nagy tereket fog át, „mikronjaival kiméri / a végtelent” (mint aki). S ha ő mondja hosszú
utazásai nyomán, hogy „maholnap nincs hová pillantanod… / eltorzul ebben az időben
minden / ahogy eltorzul / egy arc egy tekintet / éppúgy a város is / a táj is” (maholnap
nincs hová). Kedves hang Simai Mihály hangja, mert őszinte, de bölcs is, egyenes, de körültekintő is, harcoló, de békét sugalló is. Mikor a hét ciklusba rendezett verseken végigjutunk, a felépítés kettős hatása is részünkké válik: a közben érintett életproblémák hol
szókimondó, hol szemérmesen rejtett biztató-bátorító jellege, valamint a kötet végére illesztett 3 vers erőteljes záróakkordja (magamra veszem, Fohász, legeslegvégül), melyet
az utolsó ciklus kezdődarabja, a Mikor a vak világ vezet be.
mikor a vak világ
szembe-rohanvást
elvakított
s elvette tőlem az Istent
– hogy érezhettem azt a vad
megkönnyebbülést
mint akit
megszabadítottak valamitől
hisz akkor kattant rám
a legnagyobb bilincs
mert nincs nagyobb kisemmizettség
mint az a NINCS
Az olvasó dönt: beszerzi a kötetet, ceruzájával a kezében, be-bejelölgetve olvassa, majd
havonta-kéthavonta újra leveszi az állandóan forgatott könyveit sorakoztató polcrészéről,

2004. október

103

hol nyűtt, szakadt borítók, jegyzetcsíkokkal tűzdelt könyvek állnak tarka színekben, versek
és más művek vegyest.

A kritikus feljegyzéseiből
„A líra elhal, néma ez a kor” – írta Babits Mihály nyolcvan éve. A világ zaja azóta folyamatosan némítja el az emberi hangokat. A démoni harsog és hahotázik. Messzemenően
igazat adhatunk Simone Weilnek: „Akik ma beszélnek, nincs mondanivalójuk. Akiknek
meg van, azok némák.”
Korunk legnagyobb csodái közé tartozik a némák megszólalása, a némák jeladása.
Akikre csak legyintenek, azok folyamatos beszédre képesek, és aki rájuk figyel, kapni fog
és nem ellopnak tőle. A némák beszédgyakorlata az igaz költők hosszú elhallgatásokkal
tarkított újabb és újabb megszólalása.
Az utolsó áradó nagy költő a magyar irodalomban Ady Endre volt, akinek évente-kétévente megjelenő kötetei a költői beszéd biztos folytonosságáról árulkodtak. Babits,
Kosztolányi, majd Illyés, Weöres, Pilinszky olykor tíz-tizenöt évet is kihagyó megszólalásai
a költői állásfoglalás egyre nagyobb veszélyeztetettségéről és reménytelenségéről vallottak. Már a XIX. századi kapitalizmus szelleme is az „erőfölösleg levezetésének” tartotta
a művészetet, főleg a költészetet. A XX. században az igényes költészet céhbeliek egymástmegajándékozó cselekvése lett. Ez is azonban sokszor csak folyamatos, hosszú és gyötrelmekkel teli nekikészülődés eredményeként. Az igaz beszéd palackból kiszabadult szellem,
a hazug világ hazugságpalackjából.
Az igazság számon tartja az övéit, megnyilatkozásaival együtt. Simai Mihály új kötete,
a jel / ölhetetlen jel / ölhető a mai magyar költészet ünnepi darabja, szerzőjét eddig is
számon tartottuk, vidéki megszólalásai ellenére vagy miatt, ezt a kötetet azonban kiváltképpen is számon kell tartanunk. A költészetben egyébként sem a nagy nevek, hanem
a nagy darabok, a kegyelmi művek a lényegesek. Ebben a kötetben olyan szellemi növekedés tanúi lehetünk, melynek ars poeticáját maga a szerző adja meg, ekképpen:
minden vers teremtett világ
és vers a teremtett világ is
IGE
isteni üzenet
világíts!
(Világnak világa)

Ez a fölfelé törekvő, elevációs versvilág – mint hóvirág a jeget – át kell hogy törje a mai
élet előtérbe tolakvó vagy egyszerűen mindnyájunkra rátörő salak-, penész- és hulladékhegyeit, Szegedtől Budapestig vagy Brüsszelig, New Yorkig, s miközben Bartók dallamai
emelkednek, kuplé, valcer, diszkó vág bele.
Haza-e még ez az éjjeli menedékhely
– ahol karöltve grasszál a bűn; a pénz, a métely,
s ahol a fojtó füstben, egytálnyi ingyenétel
fölött ki-ki koccinthat a maga ördögével…

104

tiszatáj
MERT A LELKEDET ADNI MA EL KELL!
S MEG NEM VESZI MÁS, CSAK A SÁTÁN!
ÜLSZ MAJD AMA FÜSTBE’ HA ELKELT,
ÉS NÉZEL A SEMMIBE ÁRVÁN.
(Szegénység szürke angyala)

Simai Mihály költészetét, e kötete alapján is, a torzulás sirató megéneklésének nevezném. Fájdalmas együttérzés és lélekszabadító derű a két érzelmi főeleme, mint ahogy retorikájában az antitézisek, oxymoronok, paradoxonok nyelvi alakjai képezik a poétikum
legértékesebb súlyait. A folyton folyvást torzuló világ a bibliai „bánkódó, noha mindig örvendező” magatartást hívja létre, mely nem csupán szólamokban, hangzatos retorikában
vall Istenről, hanem inkább a hétköznapokban megküzdött és megedződött lélek erejével.
eltorzul ebben az időben minden
ahogy eltorzul
egy arc egy tekintet
éppúgy a város is
a táj is
(maholnap nincs hová)

Ha az esztétikai minőségek felől nézem a kötetet, a tragikum és az elégikum határán
egyensúlyoz, hol vörösmartys leütésekkel –
az borzaszt most, ahogy keresztje
vagyunk ennek az áldott Földnek
mi, emberek.
(Kereszt a hóban)

hol pedig kosztolányis szökellésekkel, ritmus-játékokkal, a rémület és a feloldódás határán. Simai Mihály hangja azonban mindvégig egyéni és jellegzetes, egyben tárt karúan
befogadó, semmint görcsösen magának való. A fájdalom legélesebb ráspolyai húznak–
horzsolnak–gyógyítanak benne (idő-törés, fájdalom / metamofózis, gyógyulásért gyönyörűt, magamra veszem, Fohász). „Fájó, fázó ének” – hogy Babitscsal mondjam végül,
akivel ezt a részt kezdtem.

Az irodalomtörténész megjegyzéseiből
Emlékszem, amint a 70-es évek végén Pernye András zenetörténet-óráin ültünk, az
utolsó évében csupa nagy műveket elemzett, Bach Passióitól Mozart Requemjéig, Liszt
Villa d’Este szökőkútjaiig. Az élet- és létösszegző nagy művek felé tendált, szinte öntudatlanul, vagy egész életének nagyon is tudatos irányultságával.
Egyszer váratlan szünetet tartott a kifejtés során, és ezt mondta:
– Nézzék, a legnagyobb műveket a legnagyobb zeneszerzők a rekviemekben írták meg,
vagy legalábbis szembesülve az emberi élet határaival és fájdalmas meghatározottságaival.
Kevés kivételtől eltekintve, ugyanúgy el lehetne ezt mondani az irodalomtörténet folyamatáról is. Itt is oromként tűnnek fel azok a csúcsok, melyeket kivételes fájdalmak és

2004. október

105

szenvedések emeltek szédítő magasságokba. Gondoljunk a kései Vörösmartyra, Aranyra,
még inkább Adyra, Babitsra, József Attilára, Radnótira. A rossz ezernyi nehezékét, a megszólalás számtalan hivalkodó narcisztikumát egyszerre vetik le magukról azok a művek,
melyeket emberi létezésünk legújabb megrázkódtatásai vetnek magasra. „Vidám nem vagyok, de énekelek” – írta egyszer Simai Mihály (Háziáldás, a Kenyérmező c. kötetében,
1974). Az újabb magyar lírában az ugyancsak itt megjelentetett Csillagokkal sistergőt taníttatnám az iskolákban a „világnyi lelkiismeret” világosságáról és hatalmáról: Az újabb
kötet legutolsó verséig hosszú út vezetett el, melyről megint csak a háromezer éves bibliai
mondás juthat eszünkbe: „A kések és sebek távoztatják el a gonoszt, a belső részekig ható
csapások”.
Ha már többször szóba hoztam, teljes terjedelmében hadd idézzem a rendkívüli kötetnek ezt a záró versét:

legeslegvégül
lesöpröm magamról a havat
lesöpröm magamról a kabátot az inget
lesöpröm magamról a húst lesöpröm
vörös szikráit a vérnek lesöpröm magamról a csontot is
mind mind a fehér mészfelhőket
lesöpröm magamról az emlékeket
le a szépséget le az ocsmányságot az iszonyt a bűnt a gyönyört
lesöpröm magamról teljes magamat
– s legeslegvégül a megmaradt
ezüst rezgést
e ronthatatlan szálat
fölajánlom az asztrál szél fuvalmának
Uram hogy végre megtaláljalak
Mint a fentiekből kiderült talán, Simai Mihály kötetét az utóbbi évtized-évtizedek legjelentékenyebb verseskötetei között tartom számon, ha ugyan ez a minősítés ér még valamit e hazában. A költők hazája azonban a nagyvilág, s ott föltétlenül más, igazabb mércék
szerint ítélnek – a boltos ég fölött.

Reisinger János

Művészet

A képíró öröksége
HATVANÉVES LENNE ZOLTÁNFY ISTVÁN

Két képével élek együtt. Az elsőt, az Emberpár II-őt még a hetvenes évek közepén kaptam
tőle, a másikat, a Madonnát nászajándékként hozta. Az Emberpár a jobb mű. Azt is
mondhatnám, az Emberpár korszakos alkotás, esszenciálisan mutatja Zoltánfy minden
festői törekvését. Leolvasható a festményről minden olyan alkotói szándék, tudatos program és megvalósítási vágy, mely jellemezte 1988-ban derékba tört, de torzó voltában is
egységes és teljesnek mondható művészetét. Ez a mű is őrzi a triptichonformát, de a tételek egybeépítettek, a szárnyasoltár nem csukható-nyitható. A középső tétel is két részre
bontott, s néhány centivel magasabb, mint a szélső szárnyak. Két fiatal alakot, egy fiatalembert (természetesen magát a festőt) ábrázolja a bal oldali képmező, egy fiatal nőt (természetesen feleségét, Fally Máriát) a jobb oldali. A férfi egy műteremben áll kék farmerban, fehér trikóra vett piros ingben, kezében szobrocskát tart – a legújabb művet. A nő körül – fehér blúz, piros szoknya –
stilizált természeti kép, egy fasor, a kezében zöldellő hajtást,
ágacskát tart. A két kép tulajdonképpen két finoman megmunkált gipsz dombormű, melyet azután festett temperával
a művész. A férfi melletti képszárny – csakúgy, mint a szemközti – háromosztatú és a fiú
élettörténetéből vett jeleneteket
szembesít a családi fotóalbumban talált fényképekkel. A pandantja hasonló szellemben készült, itt a lány nemzedéki stafétaváltása látható. A fiú sora múlt
század elejei kisvárosi-peremvárosi miliőt sugall és a két legfontosabb élethelyzetére, a műtermi
munkára és a baráti sörözésre
utal. A lányé paraszti közeget jelenít meg: a virágos otthonra és
a barátnők közösségére apellál.
Harminc éve élek együtt ezzel a képpel, de Zoltánfy még min-

2004. október

107

dennap tudott vele valami újat mondani, emléket idézni, múltat és jelent szembesíteni,
más alkotások összehasonlításához mércét adni – egyszóval üzenni…
*
Hatvanéves lenne – 1944. szeptember 17-én született – és immáron tizenhat éve nincs
közöttünk – 1988. augusztus 14-én halt meg autóbalesetben. Negyvennégy éves volt. Az
életmű egy szempillantás alatt befejeztetett. De hogy beteljesült-e, kifutotta-e magát
a művész, mit tartogatott még számunkra, az immáron örök titok marad. Meggyőződésem,
hogy a mostani, a hatvanadik születésnap alkalmából megszülető rendezvények – emlékkiállítás, szakmai kerekasztal, remélhetőleg értő elemzések stb. – szembenéz az életművel,
az idő tisztázó fényében helyére teszi Zoltánfy képzőművészeti örökségét a magyar művészet egészében. Mert a kortársak valamilyen módon és fokon mindig elfogultak. A barátság éppúgy torzíthatja az objektív kép kialakítását, mint a közönség szeretete, az alkotó
népszerűsége, mint egy-egy kritikusi poén, egy kiállításmegnyitó magasztaló szavai, egy
kolléga propagandisztikus megjegyzése, egy sértett műtörténész lesajnáló véleménye. De
– mondják a bölcsek – az idő mindent elrendez, kiszűri az ocsút, fölragyogtatja az értékeket. Reményeim szerint lesz szándéka és ereje a mai magyar művészettörténet-írásnak,
hogy a tragédia szívfájdító élményének tompulásával, az idő tisztázó múltjával és a tapasztalatok gyarapodásával Zoltánfy művészete ismét megmérettetik, kiderül, mely művek sűrítik legmagasabb szinten Zoltánfy emberi tartását és művészi szándékait, bebizonyosodik, hogy sajátosan egyéni művészetfilozófiai elképzeléseinek képpé formált üzenetei mit érnek a huszadik század magyar művészetének patikamérlegén, most, a huszonegyedik század elején.
*
Nézzük, melyek voltak Zoltánfy István művészetének tartópillérei, gondolati-filozófiai
meghatározói, művészettörténeti előképei, kortársi vonzódásai, formai-technikai megoldásai, alkotói tájékozódási pontjai? Mindenekelőtt leszögezhetjük, hogy Zoltánfy művészetét a humánum és az intellektus működtette. Emberközelsége, emberszeretete, toleranciája, családcentrikussága, a barátságba vetett töretlen hite, az embernek, mint fizikai
lénynek és mint az emberi nem egy-egy tagjának helye és szerepe éppúgy foglalkoztatta,
mint az emberi kapcsolatok sokszínűsége, a generációváltás, múlt és jelen szükségszerű,
mégis mindig egyedi folytonossága. Művelt ember volt, s ezt csak azért írom le, mert
– tisztelet a kivételnek – a műveltség, a műtörténeti–szellemi tájékozottság, naprakészség
a világ dolgaiban nem fő jellemzője a képzőművészek egyre népesebb táborának. Neki kisujjában volt a megtanulható és akkori magyar alkotó számára élményszerűen is elérhető
műtörténeti „tankönyv”, minden újságot, folyóiratot, szaklapot naprakészen ismert. Volt
véleménye – s nemcsak művészeti kérdésekben –, de sohasem akarta ráerőszakolni véleményét másokra. Talán ezért is volt nagyszerű tanár, a Tömörkény Gimnázium szeretett
és megbecsült művésztanára. (Szakmai pályájának viszontagságai külön tanulmányt érdemelnének – pontos látlelete lenne a hetvenes-nyolcvanas évek művészet- és oktatáspolitikájának.) Rengeteg filozófiai, ezen belül is művészetfilozófiai munkát olvasott. Talán
leginkább az egyes ember helyét és szerepét kereste a lét ontológiai folyamatában, a mindig változó világban a maradandót, az átörökíthetőt és változót, a mindig megújulót.
*

108

tiszatáj

Ami művészettörténeti tapadási pontjait illeti, igen széles a pálya időben és térben
egyaránt. Először talán még főiskolásként, amikor a szobrászi kísérletek után végképp
a festészet felé fordult – a trecento művészete varázsolta el. Giotto freskósorozata az archimédeszi pont. De… És itt most egy olyan felsorolás következik, amiből azt olvashatná ki
a Zoltánfy művészetét nem, vagy felszínesen ismerő olvasó, hogy a művész innen is és onnan is csippentett valamit a művészettörténet óriásaitól, s ezeket zanzásította képein.
A dolog ettől sokkal bonyolultabb. De nézzük az ihletőket! A Tábor utcai műteremben főleg
szobrokat készített, az emberi arc és a test térbeli megfogalmazásának művészi problémái
foglalkoztatták – meglehetősen realista előadásmódban, ahogy azt mesterei akkor megkövetelték tőle. A főiskolán, Vinkler László köpönyege körül nyílt ki számára a világ, először – a hatvanas évek közepén járunk, amikor először tárul ablak néhány nyugati könyv,
album, monográfia megjelenésével a huszadik századi avantgárd törekvésekre – a szürrealizmusra csodálkozik, de fogva tartja a reneszánsz is. Vinkler mellett látja, tapasztalja
és maga is elfogadja, hogy a művészet nem stíluskérdés. A művészet létforma, emberi
tartás, alkotói bátorság arra, hogy a világ kérdéseire a legadekvátabb művészi válasz
adhassék. Négy forrás táplálta pályaindulást: a késő gótikus és kora reneszánsz itáliai és
németalföldi művészet: a németalföldi korai szürrealisták, a huszadik századi gondolati
szürrealisták. Csodálattal szemlélte Giotto di Bondone firenzei festő rendkívül tömör előadásmódját, a jelenetek belső feszültségét, a realisztikus részletek aprólékos pontosságát,
a figurák plaszticitását, a korabeli sorozatképek logikai építkezési rendjét; Fra Filippo Lipi
firenzei festő magabiztos önarcképét, a színek és formák érzékeny kapcsolatát; Piero della
Francesca umbriai festő perspektívatudományát, a monumentalitást és a lírai elemeket
szervesen összekapcsoló komponálóképességét, az euklideszi geometria, a vonalperspektíva, a levegőábrázolás mesterfogásait, a színek harmóniáját. A németalföldiek közül Lucas Cranqch, a német reformáció festője vált kedvencévé, élénk színei, drapériáinak plaszticitása, rajzos előadásmódja ragadták meg. (Szent Katalin vértanúsága című festményének reprodukciója műtermének falát díszítette). Hans Memling szárnyas oltáraival és
portréival varázsolta el, Matthias Grünewald kristályos szerkezeteivel, Albrech Dürer
csodás önportréival „szólt bele” Zoltánfy indulásába. S mégis Jan van Eyk: Az Arnolfini
házaspár című varázslatos kettős portréja nemcsak a műterem főhelyén figyelmeztetett
a művészet alázatára, de a kép egyes motívumai – összekulcsolódó kezek, tükör, ablak, alma
– vissza-visszatérnek festményein. A szürrealizmushoz való kötődés ősforrása Hieronymus Bosch, aki egyesítette a kor formakincsét – szárnyas oltárok, többtételes művek, képsorozatok – az ikonografikus pontossággal, a képzelet szertelennek tűnő, mégis logikus játékával, az ellentétek szembesítésének üzenethordozó erejével és asszociációs lehetőségeivel. Szarkazmusát id. Peter Brueghel fejleszti tovább és teljesíti ki moralizáló allegóriáival.
Aztán a modernek, közülük Salvador Dalí és Paul Delaux, Giorgio de Chirico, de mindenekelőtt René Magritte, a „festészet nullfokának” teoretikusa, a meghökkentő látomások
precíz lejegyzője, a „kép a képben” újrafogalmazója. És akkor még nem elemeztük a főiskolai Mester, Vinkler hatását (ő nyitotta meg tanítványa első kiállítását), és az idősebb
barát, Szalay Ferenc inspirációit.
Hihetnénk, a sok bába között elveszett a gyerek. Ám Zoltánfy volt olyan művelt, intelligens és erős személyiség, hogy minden forráshoz nem csupán csodálattal és alázattal tu-

2004. október

109

dott fordulni, de természetes módon tudott még konkrét motívumokat is beépíteni festményeibe az utánérzések és epigon-beütések kockázata nélkül.
*
Ha végigtekintünk festészetének két évtizedet átívelő vonulatán, sok – az átlagnál
mindenképpen több – önportréval találkozhatunk. Nem csupán primer önarcképekkel, de
kompozícióiban, többalakos képeiben is gyakorta megfesti önmagát. Szegeden az önarcképfestésnek előtte két meghatározó személyisége akad, Károlyi Lajos és Vinkler László.
Mindketten hatottak művészetére. Több interjúban elmondta, hogy számára az önportré
ürügy valami fontos gondolat megfogalmazáshoz, és az is bizonyos, hogy a művész számára önmaga a legolcsóbb és legkézenfekvőbb modell. Csakhogy a jó önarckép szembenézés és önvallomás egyszerre. Az intim szféra megnyitása a közönség számára. S bizony
ez kemény és kegyetlen kihívás, hitelessége és őszintesége nem csupán mások számára lehet fontos. Különösen akkor, hogy az évek múlásával – szinte programszerűen – újból és
újból szembenéz önmagával, vállalva a változásokat önnön arcán és művészetének folyamán is. Egy arccal sok mindent el lehet mondani, még akkor is, ha a művész számára önmaga a modell. A látszat-merevség, a statikusság mögött ott munkál Zoltánfy képein
a kor-kép igénye. Korai önarcképei az életmű tán legőszintébb, legvallomásosabb darabjai.
A zöld vegetáció előtt ülő sarus figura, a műtermi kis piros inges portré, a csendéletekkel
szembesülő arcmások, a tékozló fiúk sorozatának darabjai, az Ars poetica III. vagy az Én
Olympiám festőjének figurái, de legfőképp a Ketten erkélyjelenete és a Testvérek hármas
portréja bizonyítja, mennyire fontos számára önnön helyének kijelölése, elhelyezése
a környezetben, társas viszonyaiban, kisebb és nagyobb közösségekben – a világban. De
a portré különben is kedvelt műfaja, gondoljunk a T. L. a barátom, a Nagyanyám, az Apám
68 évesen, a Nagyapám emlékére vagy a Művészkompánia sorozatára.
*
Számos képben kereste a család, a nemzedéki problematika festői megfogalmazásait.
Egy alkalommal pontosan meg is fogalmazta szándékainak mozgatórugóit. „A család
nagyszerűen modellálható. Az emberi kapcsolatok és a viszonyok pontosan ábrázolhatók
a családban és egy nagyobb közösség viszonylatában is. Az pedig, hogy modelljeim gyakran
családom tagjai – nagyszüleim, apám, testvéreim, feleségem, a gyerekek vagy önmagam –
kiküszöböli a stúdiumjelleget, azt, hogy csak formát lássak, egy tőlem idegen modellt képezzek le. Olyan embereket festek, akik közel állnak hozzám, akiket nagyon jól ismerek,
akiknek alakjában, arcuk redőiben, tekintetükben, tartásukban meg tudom fogalmazni
nem csak a saját életüket, sorsukat, de az én személyes véleményemet is róluk, azokról az
élethelyzetekről, sorsokról, életmódokról, melyeket ők képviselnek számomra. Nagyon
érdekel a generációkutatás, a nemzedékek stafétaváltása a történelem folyamatában.”
Ezen szándékának kiteljesítésében Zoltánfy felfedezett egy motívumot: a tizenkilencedik
század végi, huszadik század eleji fotográfiát. A fényképezés őskorából származó képek,
a vándorfotográfusok által készített, immáron megsárgult, meggyötört fotográfiák mégiscsak üzenetek eleinkről, arcukról, tartásukról, ruházatukról, tekintetükről. Tehát ezek
a dokumentumok egyrészt üzenethordozók, másrészt – mintegy metamorfózison átesve –
képépítő elemek, kompozíciós tételek. Ezek a régi fotográfiák az örökkévalóságot, az értékállóságot, a bizonyosságot jelentik a művész számára. Az emberek a korabeli masina

110

tiszatáj

lencséjével szembenézve, a giccses díszletfalak előtt fölöltötték ünnepi ruháikat, tartásuk
megmerevedett, tekintetük a messzibe révedt. Félszeggé és esetlenné váltak, ugyanakkor
monumentálissá, mint a trecentó falképeinek alakjai…
Zoltánfyban erőteljes szociográfusi érzékenység és kíváncsiság munkált. Egyszerűen
érdekelte az ember. Több hasonló ihletésű munkái közül (Barátok, Beszélgetők, A terv,
Ebédidő, Családi kép) legkiemelkedőbb az 1970-ben festett Kocsma. Ez a műintézet különleges szerepet játszott a hatvanas évek végén szárnyát bontogató nemzedék életében,
gondoljunk csak arra a fiatal költőgenerációra, melynek reprezentánsai Szepesi Attila, Veress Miklós és Petri Csathó Ferenc, ott találjuk közöttük-mögöttük Temesi Ferencet vagy
Paál Istvánt. A Sárkány a nagyállomás mellett, a Petri által megénekelt Béke Tanszék,
a Kapca és a Búza mind-mind olyan találkozóhely, melyek ennek a figyelő-értelmező ifjúságnak a szabadság kis köreit jelentették. A Sárkány az alsóvárosiaknak egykor kuglipályával ékített találkozóhelye volt, közel a főiskolához, az állomáshoz, a peremvidékhez.
Kispörkölttel, pirított májjal, kisfröccsel, sörrel és tangóharmonikával. Zoltánfy szociográfiai – ember-kíváncsi – érdeklődésének nagyszerű terepe lett a Sárkány és több más vendéglátóipari egység. Munkájukat befejező váltókezelők, kimenős katonák, rosszlányok,
egyetemisták, vonatra váró alkalmi vendégek egyaránt föltűntek a szépnevű műintézetben. S Zoltánfy megfestette „A” Sárkányt. Törzsvendégeivel és alkalmi sörözőivel, szomorú csaposlányával és csokinyakis pincérével, busongó nyugdíjasaival és világmegváltásra készülő ifjú titánjaival. S ott a tükör, a pult fölötti falon (lásd, Jan van Eyk Arnolfini
házaspárja!), ott ül a fiatal művész, és ott fésülködik szépséges szerelme. Pontos látlelet ez
a hatvanas évek végi- hetvenes évek eleji szociovilágáról, a Sárkány mélyvizéről. Mikrovilág ez, röntgenképe elmagányosuló világunknak. Amolyan generációs tabló, konkrét
alakokkal, azonosítható arcokkal. Nincs semmi esetlegesség, semmi véletlenszerűség,
impresszionisztikus villanás. Tudatos szemlélet, objektív kép, krónikási hűség, szociológiai pontosság jellemzi a festményt. Realitás és szürrealitás, valóság és annak égi mása.
Egy zárvány a hetvenes évek fordulójából. Hiteles, pontos, művészi. Az egyik maradandó
és mércét állító főmű a kor képzőművészeti sokadalmából.
Művészetének legnagyobb, szintetizáló jellegű művei (Nemzedékek, Család 2., Deszki
pannó, az Ars poetica sorozat, A nagy kísérlet) egyértelműen bizonyítják azon tételek igazát, melyeket az előbbiekben fölvázoltam. A szárnyasoltár-formák, a ragyogó fehér, gondosan megmunkált gipszalapra festett temperafelületek plasztikus fogalmazásmódja,
tematikai programszerűsége, a „kép a képben” kísérletei tudatos festői építészésről tanúskodnak. Olyan szintézist hozott létre – gondolati–filozófiai–szellemi és technikai–formai–technológiai –, amely egységes művészi teljesítménnyé állt össze. Idő és tér koordináta-rendszerébe állította érdeklődése, vonódásai esszenciáját, emberi kapcsolatait,
élményeit és vágyakozásait. A hűség festőjeként írta be nevét Szeged képzőművészetébe.
Hiába csábították, nem tudott elszakadni az Alföldi utcától, a Mátyás tértől, a Sancer tavaktól, a Károlyi utcai műterem zajos légkörétől, a kocsmák akváriumaitól, a Tömörkény
Tisza-partra néző hatalmas üvegablakaitól, az alsóvárosi családi ház alakuló fészekmelegétől… Ha nem robban Skodájába hátulról az az osztrák fiatalember?!… (Micsoda különös
egybeesés. Most emlékeztünk Bálint Sándorra, a legszögedibb szögedire, alsóváros hűséges fiára, akit 1980 tavaszán ütött el egy autó Budán!). A hűség ma nem megsüvegelendő
tett. Ma minden arra mozdít-sarkall: változtass! Légy mobil, kész az új kihívásokra, az új

2004. október

111

feladatokra! Csakhogy vannak az életnek olyan lényeges elemei, amiket nem lenne szabad
elkótyavetyélni, örökké forgatni, próbákra bocsátani – s ez az életünk.
Zoltánfy István – sokak Pityuja – hatvan éves lenne. Negyvennégy évesen halt modern
máglyahalált. Ennek a tűznek fényében emlékezünk rá, de alakja, mozdulatai, szakálla
mögé rejtett mosolya, gesztusai mindazokban élnek, kik ismerték és szerették. Művei pedig egyértelműsítik – nagy művész hagyott itt bennünket tizenhat évvel ezelőtt. Vigasztaljon bennünket a tudat: képei túlélnek bennünket, s lesznek majd utánunk jövő generációk, akik megértik Zoltánfy István huszadik századi üzeneteit.

Tandi Lajos

Ízelítő az Év Gyermekkönyve Díjjal jutalmazott
Jonatán Könyvmolyképző sorozat
sikeres köteteiből:

\z a fő, ami a kalap alatt van!
Keresse a Jonatán-kalappal jelzett köteteket!
Jonatán Könyvmolyképző, 6723 Szesed Gál u. 18., Tel.: (62) 551-134,
Fax: (62) 551-139, e-mail- mmervanova@axelero.hu

Balassi Bálint születésének 450. évfordulója alkalmából kiadott összeállításunkat
a Nemzeti Kulturális Örökség Minisztériuma Nemzeti Évfordulók Titkársága az emlékéves
programok keretében támogatta.

A Tiszatáj Könyvek sorozat őszi kiadványa Elmélet/irodalom/történet. A komparatív
megértés lehetőségei címmel októberben jelenik meg. A kötetet Tóth Ákos és Sághy Miklós szerkesztette.
*
Vörös László 70 éves. Vörös László irodalomtörténész 1934. október 14-én született
Mélykúton. A JATE Bölcsészettudományi Karán magyar–történelem szakon szerzett diplomát. 1962-től a JATE II. számú Magyar Irodalomtörténeti Tanszékén oktató, 1980-tól
docens. 1985-ben a filozófiai tudományok kandidátusa lett. Irodalomtörténeti, irodalomelméleti, esztétikai és filozófiai tanulmányai, irodalomkritikái elsősorban a Tiszatájban és
az Acta Historiae Litterarum Hungaricarumban jelentek meg. 1967-től 1975-ig a Tiszatáj
rovatvezetője, 1975-től 1986-ig pedig főszerkesztője volt. Jelenleg a Tiszatáj Alapítvány
kuratóriumának tagja. Sok szeretettel és megbecsüléssel köszöntjük hetvenedik születésnapján!

Novemberi számunk tartalmából
CSIKI LÁSZLÓ, HATÁR GYŐZŐ, SZÖLLŐSI ZOLTÁN versei
MÉHES KÁROLY novellája
TŐZSÉR ÁRPÁD Szenci Molnár-drámájának részlete
JÓKAI ANNA Fekete Istvánról, TARJÁN TAMÁS Határ Győzőről
Regény és történelem
(SÁNDOR IVÁN, BÉNYEI PÉTER, KISANTAL TAMÁS írása)
SZUROMI PÁL tanulmánya Kovács Péter festőművészről
DIÁKMELLÉKLET: VASY GÉZA az ötvenes évek irodalmáról

Ára: 350 Ft
Előfizetőknek: 300 Ft

9 7 7 0 1 3 3

116008

0 0 4

10

