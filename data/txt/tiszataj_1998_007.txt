uszataj
1998. JÚLIUS « 52. ÉVF.

Ágh István, Lászlófíy Aladár,
Szepesi Attila, Térey János,
Vörös István versei
Márton László: Tűz és tenger között
(2. rész)
Ferdinandy György novellája
Baka István ötven éve
(Balog József, Géczi János, Szigeti Lajos Sándor,
Szív Ernő, Szőke Katalin írása)

tiszatáj
IRODALMI FOLYÓIRAT

Főszerkesztő:
OLASZ S Á N D O R

A szerkesztőség tagjai:
ANNUS GÁBOR
(szerkesztő)
HAJÓS JÓZSEFNÉ
(szerkesztőségi titkár)
HÁSZ R Ó B E R T
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Internet-cím: http://www.lib.jgytf.u-szeged.hu/tiszataj/
E-mail cím: tiszataj@aida.lib.jgytf.u-szeged.hu
Szerkesztőség: 6741 Szeged, Rákóczi tér 1. Tel. és fax: (62) 312-670. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIH. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Flírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LII. ÉVFOLYAM, 7. SZÁM
1998. JÚLIUS
LÁSZLÓFFY ALADÁR: Május 18; Húsvét .....................
ÁGH ISTVÁN: Húsvéthétfő ...........................................
MÁRTON LÁSZLÓ: Tűz és tenger között (II. rész) .......
TÉREY JÁNOS: Az úgynevezett emberi játszmák ..........
VÖRÖS ISTVÁN: Ugrás az ismertbe; Egy férfi azonosítása; Templom, tó, kávéfőző ...................................
FERDINANDY GYÖRGY: Az anyai örökség ..................
SZEPESI ATTILA: Tisza-parti cantus firmus (Avagy kétes firmákat idéző kerge kánta) ...............................
KAUTZKY NORBERT: A hiány körülményei; Harmadik nap .....................................................................
Vissza a Forrásokhoz (Beszélgetés Lászlóffy Aladárral)

3
5
6
26
28
32
41
45
47

50 éve született Baka István
SZÍV ERNŐ: Napló (Részlet) ..........................................
MÓSER ZOLTÁN: A mise elkezdődött ..........................
BALOG JÓZSEF: Baka István minden verse ....................
SZŐKE KATALIN: Yorick Pokla ....................................
SZIGETI LAJOS SÁNDOR: (De)formáció és (de)mitologizáció (Baka István angyalainak tündöklése [és
bukása?]) ..................................................................

55
58
62
63

71

GÉCZI JÁNOS: Megjegyzések a szegedi rózsákról (egy
Baka István motívumhoz) .......................................
C. ODRAJAS: Orosz novella (Fordította: ÁRPÁS KÁROLY) .......................................................................

92
97

KRITIKA
GÖRÖMBEI ANDRÁS: Csoóri Sándor új esszéi (Csoóri
Sándor: Szálla alá poklokra) .................................... 101
MONOSTORI IMRE: „Visszaadni a szavak értelmét”
(Görömbei András tanulmányai) ............................ 107

Szerkesztői asztal ........................................... a belső borítón

ILLUSZTRÁCIÓ
TITI MÁRIA rajzai a 4., 25., 27., 44., és a 106. oldalon
MÓSER ZOLTÁN fotói az 59–61. és a 91. oldalon

LÁSZLÓFFY ALADÁR

Május 18
Páskándi Géza emlékére

Májusban Kolumbusznak lenni
s várni egy októberi estét.
Májusban sült szerelmet enni
s éhesen hinni: holnap lesz még.
Május a virághógolyótok.
Májusban hajlongnak az eszmék.
Májusban halnak ki a gótok.
Májusban bármi velem lesz még.
Májusban országot találtam,
regénybe préselt múlt-virágot.
Májusban tudtam még hol álltam,
mióta célkeresztben állok.
Májusban kiírni a versenyt
a legutolsó lovagoknak,
akik még virágot és verset
és régi csókot tovalopnak.
Májusban kitűzni a zászlót
a klorofill ezer falára.
------------------Májusban már előre látszott,
hogy eltünök majd, mint a pára.

4

tiszatáj

Húsvét
Ágh Istvánnak

Uram, neveld az olajfákat
Időre odaérek én is.
Kétfelől hat-hat tanítvánnyal.
A jóból tán ennyi elég is.
Uram, nyisd ki az igazságod
s zárd el a szándékot magadban.
Elfogyunk mind, mire belátod:
hogy ez épp így megoldhatatlan.
Uram (s most jön:) mindazonáltal – – –
Úgysem fogsz végetvetni ennek,
paktum a zsaroló halállal –
s a fiak sorra belemennek.

1998. július

5

ÁGH ISTVÁN

Húsvéthétfõ
Lászlóffy Aladárnak

Feltámadás hétfője minden másnap,
meghazudtolva, kétségbe keverve
jár a szóbeszéd, üres locsogásnak
tartják, amit nem foghat föl az elme,
lotyók, csavargók lázas hiedelme,
kifundált hullarablás, hogy a látszat
feltámadásnak tűnjön, az hírelte,
ki nem is látta, amit mások láttak,
csupán a holtak hangja, régi képe
támad fel olykor? közben öntudatlan
keresi saját sebeit az ember
öt ujjával, hogy kitapintsa, él-e,
hogy húsból való lelke jelenése,
mégiscsak Isten fia múlhatatlan
mozdulata él a kenyértörésben,
amelyből fölismernék Emmausban.

6

tiszatáj

MÁRTON LÁSZLÓ

Tûz és tenger között
HARMADIK SZÍN.
Távol Dániától: a Tenger hátán, egy hajó fedélzetén
35. jelenet
Hamlet és a hajóskapitány.
HAMLET: Fekete habok és hullámok!
Végre nem vagyunk Dániában!
KAPITÁNY: De hamarosan ott lehetünk
megint, kedves uram. Erős ellenszelünk
van. Mintha nem akarná a Tenger, hogy
megérkezzünk Angliába.
HAMLET: Halló, Tenger! Hé! Miért nem
akarod, hogy megérkezzünk Angliába?
TENGER: Fröccs, placcs! Blugy, blugy,
blugy.
HAMLET: Micsoda? Nem értem!
KAPITÁNY: Én sem értem, kedves uram.
Harminc éve járom a Tengert, de ilyet
még nem láttam, csak egy régi könyvben olvastam róla. Most már egyszerre
két irányból fúj a szél, és a fejünk fölött
csap össze önmagával. Úgy hívják ezt a
tüneményt: Nyugat-Keleti Díván.
HAMLET: Hallod-e, Tenger: minek neked
az a Nyugat-Keleti Díván?
TENGER: Liccs, loccs, hüörk. Spricc!
HAMLET: Mondom, hogy nem értem!
KAPITÁNY: Mondom, hogy én sem értem,
de azért ne tessék üvöltözni!
36. jelenet
Inguriomeros, Watronningulf.
INGURIOMEROS: Sakk. Illetve sakk-bástya.
WATRONNINGULF: Ne haragudj, nem látom a saját fejemet. Ideadnád a piperetükröt?
INGURIOMEROS: Oda nem léphetsz a futó
miatt. A gyalog védve van.

WATRONNINGULF: Ildomtalanul ingadozik ez a hajó. Még szerencse, hogy a sakkfigurák talpacskáiba kis mágneslapokat
eszközöltünk.
INGURIOMEROS: Egyedül menekvés, persze csak átmenetileg, ha beáldozod a huszárt. Huszár cé négy.
WATRONNINGULF: Becsomagoltad a levelet?
INGURIOMEROS: Nem kalimpálunk! És leszel szíves a fejedet egyenesen tartani. –
Ott van az utazóládában, az meg le van
zárva három lakattal.
WATRONNINGULF: Akkor jó. Akkor
odébb viszem a királyomat. És hol vannak a kulcsok?
INGURIOMEROS: Biztos, hogy nincsenek
nálad?
WATRONNINGULF: Nálam biztos, hogy
nincsenek.
INGURIOMEROS: Ha biztos vagy benne,
akkor nem vagy bizonytalan. Vizsgáljuk
meg a dolgot módszeresen. Szerinted
a kulcsok el vannak veszve?
WATRONNINGULF: Szerintem nem tudom.
INGURIOMEROS: Ha nem tudod, akkor
tudod, hogy nem. Namármost. Szerinted el van veszve az, amiről pontosan
tudjuk, hogy hol van?
WATRONNINGULF: Szerintem az egészből
nem értek egy szót sem.
INGURIOMEROS: Ha tudjuk, hogy hol
van, akkor tudjuk, ha meg nem tudjuk,
akkor nem tudjuk. Na látod. Szerintem
a kulcsok nincsenek elveszve, mert pontosan tudom, hogy hol vannak.

1998. július
WATRONNINGULF: Szerinted hol vannak?
INGURIOMEROS: Szerintem a tengerben
vannak, mert az előbb ejtettem bele
mind a hármat. – Megint sakk. Tartsad
egyenesen a fejedet!
WATRONNINGULF: Miért mindig az én
fejemen játszunk?
INGURIOMEROS: Mert a tiéd laposabbra
sikerült, mint az enyém. Sajnos.
37. jelenet
Az előbbiek. Jön Hamlet és a Kapitány
KAPITÁNY: Ezek itt képesek rakosgatni
a figuráikat, amikor fejünk fölött a Nyugat-Keleti Díván?
HAMLET: Ez egy nagyon izgalmas perzsa
játék. Úgy zajlik, hogy két király megharagszik egymásra. Mondjuk, az angol
király meg a dán király. Figurákat küldözgetnek egymáshoz, fenyegetik egymást. Foglyul ejtik és kivégzik egymás
alattvalóit, aztán az győz, amelyik jobban bírja szusszal.
KAPITÁNY: Akármilyen játék, de nagyon
el vannak merülve benne.
HAMLET: Úgy bizony. A fejüket is csak
azért nem veszítik el, mert azon játszanak. Még azt sem vennék észre, ha valaki elfűrészelné a hajót.
(Kiemelkedik a Tengerből egy Fűrészhal.)
KAPITÁNY: Jesszusom, egy Fűrészhal!
Odanézzetek!
INGURIOMEROS: Akkor ezt a kis bástyát
szépen levesszük.
WATRONNINGULF: Így viszont szabaddá
válik az út a futócskám előtt.
KAPITÁNY: Uraim, ez a fenevad nagyon
veszélyes! Bújjunk el a kormányosfülkében! (El.)
HAMLET: Én nem félek.
TENGER: Csakugyan nem félsz, Hamlet?
Pedig félhetnél egy hangyányit!
(A Fűrészhal felugrik a fedélzetre, fűrészelni
kezdi az udvaroncok ládáját. A Tenger rápaskol, mire a Fűrészhal észbekap: átadja

7
Hamletnek az egyik lakatkulcsot, és visszaugrik a Tengerbe.)
INGURIOMEROS: Beindul a gyalogsági támadás.
WATRONNINGULF: Én viszont a maradék
huszárommal átugratom a védelmi vonaladat.
KAPITÁNY (előjön): Életben vagytok még,
uraim? Attól féltem, hogy ez a szörny
elfűrészeli az egész hajót. Hála Istennek,
hogy kijutottunk az életveszélyből.
HAMLET: Csak ebből a sakkjátszmából
nem tudunk kijutni. Pedig már olyan
hosszú, mint egy tengeri kígyó.
(Kiemelkedik a Tengerből egy Kígyó.)
KAPITÁNY: Mi ez már megint? Ide gyülekezik az összes tengeri szörnyeteg? Meneküljünk! (El.)
HAMLET: Én nem félek.
TENGER: Csakugyan nem félsz, Hamlet?
Pedig félhetnél, egy hangyányinál kicsit
erősebben is!
(A Kígyó felkúszik, rátekeredik a ládára, ropogtatja. A Tenger rápaskol, mire észbekap:
Hamlet kezébe adja a második lakatkulcsot,
és visszacsúszik a Tengerbe.)
INGURIOMEROS: Sajnálom, ilyenkor már
nem lehet sáncolni.
WATRONNINGULF: Kedves királynőm,
egyedüli reménységem te maradtál. Úgy
táncolsz a fejem tetején, mintha valami
rendkívüli figura volnál, és valóban ütőfigura vagy, de semmi esetre sem báb.
Igaz is, hol a piperetükröm?
(A Kígyó kiemelkedik a Tengerből, átnyújtja
Watronningulfnak a tükröt, majd végképp
eltűnik.)
KAPITÁNY (előjön): Életben vagytok még,
uraim? Attól féltem, hogy ez a szörnyeteg összeroppantja az egész hajót. Hála
Istennek, hogy túl vagyunk az életveszélyen. Nem, ne mondj semmit! Véletlenül megint szóba hozol valami tengeri
szörnyet, például csak annyit mondasz,
hogy „polip”... Jaj. nehogy kimondd!
HAMLET (dadog): Pe-pe-pe-pedig a po-popo...

8
KAPITÁNY: Ne mondd ki!
HAMLET: ...pol-pol-pol...
KAPITÁNY: Ne mondd ki!
HAMLET: ...poli-poli... poli-poli-poli...
KAPITÁNY: Ne! Könyörgök, ne!
HAMLET: ... a politikus...
KAPITÁNY: Ja, az más. Ha csak erről van
szó.
HAMLET: A politikus nem po-po-po...
nem pottyanhat po-po-po-po-pocsolyába...
KAPITÁNY: Ja, ha csak erről van szó!
HAMLET: Pocsolyába vagy Tengerbe vagy
mibe, még akkor sem, ha jön a polip.
Tessék, kimondtam. Na ugye, hogy
nincs itt! Igaz is, hogy néz ki az a polip?
KAPITÁNY: A polip, az úgy néz ki, hogy
van neki egy csomó félelmetes, hosszú
csápja. De inkább lerajzolom. Van itt valakinél papír és ceruza?
(Kiemelkedik a Tengerből egy Polip. Egyik
csápjával papírt, másik csápjával ceruzát
nyújt át.)
Köszönöm szépen. Na szóval, itt vannak a csápjai, ezen az oldalon meg
a szája. Ami azt illeti, jó nagy szája van.
Pontosan úgy néz ki, mint ez itt előttünk. – Jesszusom, de hiszen ez egy igazi
Polip! Meneküljünk! (El.)
HAMLET: Én nem félek.
TENGER: Tényleg nem félsz, Hamlet? Pedig most már nagyon félhetnél.
HAMLET: Drága jó Tenger, kérlek, ne
ijesztgess! Azon már túl vagyunk.
TENGER: Nem ijesztgetlek, csak szeretném, ha megértenél.
HAMLET: Mit értsek meg rajtad, amikor
egész nap csak böfögsz és bugyborékolsz? És ne gondold, hogy megijedek
a vízibarmaidtól! Ez a kis polipocska nagyon aranyos. Hány hetes a drágám?
Szopik-e még?
(A Polip a csápjai közé ragadja Hamletet, és
indul vissza a Tengerbe. A Tenger fellöki
a fedélzetre. A hajó meginog. A Polip észbekap, leteszi a láda mellé Hamletet, és kezébe
adja a harmadik lakatkulcsot.)

tiszatáj
TENGER: Vízibarom a nénikéd, aki nem
létezik. Meg a bácsikád, aki létezik. Mit
gondolsz, mire jók a kulcsok?
WATRONNINGULF: Nagyon dülöngél ez
a hajó!
(A Polip Inguriomeros vállára koppint, és
a csápjaival egy előnyösnek ígérkező lépést
mutat neki, aztán visszahömpölyödik a Tengerbe.)
INGURIOMEROS: Köszönöm szépen. –
Sakk!
WATRONNINGULF: Biztosan vihar lesz.
INGURIOMEROS: Oda nem léphetsz a futó
miatt. Oda meg a bástya miatt nem léphetsz.
WATRONNINGULF: Egészen kifáradt a fejem. Folyton egyenesen kell tartani. És
még csúszkálnak is rajta!
INGURIOMEROS: Hát ez bizony matt.
WATRONNINGULF: És még a nap is lement. Kezd hűvösödni!
KAPITÁNY (előjön): Életben vagytok még,
uraim? Attól féltem, hogy ez a szörnyeteg lehúzza magával az egész hajót a
mélybe! Hála Istennek, hogy túl vagyunk az életveszélyen! Meg a NyugatKeleti Dívánon is túl vagyunk. Egyszerű, kellemes hátszelünk van. Elsimultak a tarajos hullámok. Reggelre szinte
biztos, hogy megérkezünk Angliába.
Csak azt nem értem, hogy mi volt ez az
egész! Nem értem!
HAMLET: Én viszont már nagyon jól értem.
TENGER: Csobb, csobb, csobb, kittykotty.
KAPITÁNY: Jó éjszakát, uraim! Szép álmokat!
TENGER: Bröfty.
38. jelenet
Éjszaka. Hamlet egyedül a fedélzeten.
HAMLET: Na mit gondoltok, mire valók
ezek a kulcsocskák? Én már rég rájöttem! Előbb tudtam, mint ti! Hipp, happ,
hopp: nyitják a lakatokat, mint a pinty!

1998. július
– Nézzük csak, mi van ebben a ládikában! Mitől kell annyira félni? Alsógatya,
ettől nem kell félni, legfeljebb a lányoknak, ha ki kell vasalniuk. Marhahúskonzerv: ha visszük Angliába, nem pedig
hozzuk onnét, akkor ettől sem kell
félni. Hát ez? Egy láncos dugó! Persze,
mert Angliában nincs dugó a mosdókagylóhoz és a fürdőkádhoz. Ettől sem
kell félni. Hát ez meg mi? Hohó! Ez egy
levél. A borítékja kékes. No nézzük
csak. Vagyishogy nincs mit nézni rajta,
mert éjszaka van. Kár, hogy otthon
hagytam a Tüzet. Sajnos, a Tenger nem
tud világítani. Sok mindent tud, de azért
világítani még ő sem tud.
TENGER: Tévedsz, Hamlet. A Tenger mindent tud. Már hogy is ne tudnék világítani? Világítani még a víz alatt is tudok!
(A Fűrészhal, a Kígyó és a Polip világító csigákat tart Hamlet fölé.)
HAMLET: Köszönöm, Tenger! Tényleg
nagyon ügyes vagy. Ragyogóan rávilágítottál, hogy mitől kell olyan rettentően
félni! (Olvassa.) „Anglia királyát üdvözli
Dánia királya. Te angol király, hallod-e,
torkig vagyunk”, satöbbi, satöbbi. „Valamint az adóhátralékot a késedelmi kamatokkal”, satöbbi. Hát ez unalmas.
(A víziszörnyek újabb világító csigákat
emelnek a magasba.) Na várjunk csak!
„Rokonunkat, Hamletet”, hohó!, „azonnal tartóztasd le, és hóhéroddal vágasd le
a fejét”. No megállj csak! Mit képzelsz,
te gazember? „Majd pedig újságíróiddal
írasd meg az újságjaidban, hogy Hamlet
autóbaleset miatt vesztette életét. Ha pedig mindezt elmulasztanád”, satöbbi.
Nahát, ebből elég. Ezeket a disznóságokat szépen kiradírozzuk, így ni, és másmilyen disznóságokat írunk a helyükbe.
TENGER: Azt ígérted, Hamlet, hogy nem
fogsz hazudni
HAMLET: Miért mondod ezt? A kívánság
nem hazugság.
TENGER: Azt még meglátjuk, Hamlet.

9
HAMLET: Akkor világíts erősebben egy
kicsit! (Írja.) „Anglia királyát üdvözli
Dánia királya.” Ez talán hazugság?
TENGER: Nem, ez még nem hazugság.
HAMLET: Na látod. (Írja.) „Angol király,
arra kérünk, hogy e levél átadóinak,
Inguriomeros és Watronningulf udvaroncoknak azonnal vágasd le a fejét.” Ez
hazugság?
TENGER: Igen, Hamlet, egy tűrhetetlen,
ordas hazugság.
HAMLET: Miért? Kérni akármit szabad!
Vagy nem?
TENGER: Látod, Hamlet, ez az, amiben
nem értünk egyet. Blugy, blugy, blugy.
HAMLET: Jaj, csak bugyborékolni ne kezdj
már megint! Inkább ne vágassa le a fejüket! Különben is, ezeknek mindegy,
hogy van-e fejük vagy nincs. De hát aki
sohasem hazudik, az hülye, és aki hülye,
az haljon meg!
TENGER: Blugy, blugy, blugy, blugy.
(A szörnyek lenyelik vagy eldugják a csigák
nagy részét.)
HAMLET: Nem kell megsértődni! Máris
kiradíroztam, tessék. (Írja.) „Úgy értesültünk, hogy űrhajót akarsz kilőni a Mars
planétára. Arra kérünk, hogy e levél átadóit, Inguriomeros és Watronningulf
udvaroncokat azonnal ültesd be az űrhajóba, és lődd fel őket, mert kívánatosnak tartjuk, hogy dán alattvalók érintsék elsőként a nevezett Mars planétát.” –
Így jó lesz?
TENGER: Nem is akar űrhajót kilőni.
HAMLET: Majd akar, ha én akartatom.
TENGER: Azt se tudja, mi az, hogy űrhajó. Azt még én sem tudom.
HAMLET: Majd én elmagyarázom neki.
TENGER: Biztosan hazudozni fogsz.
HAMLET: Idehallgass, Tenger. Én elmondom az angol királynak, hogy milyen az
űrhajó, ő meg összerakja. Na most két
lehetőség van. Vagy fölrepül az űrhajó,
és akkor igazat mondtam, vagy nem repül föl, akkor meg úgyis mindegy.

10

tiszatáj

meg a nyolcát! (Írja.) „Ha pedig mindezt
TENGER: Na hát, na jó, na mindegy. Ez,
megteszed, kedves angol király, elengedmondjuk, még éppen belefér.
jük összes adóhátralékodat, sőt a jövőHAMLET (írja): „Továbbá arra is megben sem kell adót fizetned.” Pont. Jó
kérünk, hogy kedvelt ifjú rokonunklesz ez így, Tenger?
hoz, Hamlet királyfihoz add feleségül
TENGER: Akár jó lesz, akár nem, vége az
szépséges leányodat.”
TENGER: Ne hazudj!
éjszakának!
HAMLET: Miért? Nem szépséges? (Írja.) HAMLET: Egy lakat hipp, két lakat happ,
„Tudd meg, hogy Hamlet ebből a célból
három lakat hopp. Sziasztok, szörnyecsérkezik hozzád...”
kék, és kösz, hogy világítottatok. (VisszaTENGER: Ne hazudj!
adja a kulcsokat, a szörnyek elmerülnek.)
Egy pillanat, még megkeresem a hálóHAMLET: Igenis ebből a célból érkezem!
zsákomat. Kösz, megvan, sziasztok.
(Írja.) „...de mivel szégyenlős, leghőbb
vágyát még nekünk sem meri bevallani.”
(Hajnalodik.)
TENGER: Ne hazudj!
KAPITÁNY (előjön): Ébresztő, uraim! Az
HAMLET: Hát hazudok én? Bevallottam
ott már Anglia!
Fengőnek a leghőbb vágyamat? Azt a hét

NEGYEDIK SZÍN.
Távol Dániától: az angol király udvarában
39. jelenet
Angol király, angol királyné, testőrparancsnok, testőrök. Jön Inguriomeros és
Watronningulf, mögöttük Hamlet.
ANGOL KIRÁLY: Üdvöz légy Angliában,
Hamlet. Sok jót hallottam rólad. Örülök, hogy megismerhetlek. Remélem, te
is... khm, hm... örvendel...
INGURIOMEROS: Egy pillanat, elnézést,
felség...
WATRONNINGULF: Elnézést, felség, egy
pillanat!
INGURIOMEROS: Én vagyok Inguriomeros...
WATRONNINGULF: Én meg Watronningulf, és nemrég ragasztották a fejünket.
Szeretnénk átadni őfelsége...
ANGOL KIRÁLY: Ott tartottunk, hogy
Hamlet királyfi...
INGURIOMEROS: Ott tartottunk, hogy
szeretnénk átadni őfelsége Fengő király
szerény ajándékait...
WATRONNINGULF: Meg egy bizalmas jellegű levélkét az utazóládánkból. Csak az
a baj...

INGURIOMEROS: ...hogy az utazóládánk
három lakattal van lezárva...
WATRONNINGULF: ...és a hülye Inguriomeros elvesztette a kulcsokat!
INGURIOMEROS: Nem is vesztettem el,
mert nincsenek is elvesztve, csak belepottyantottam őket a tengerbe. Különben is, hülye vagy te! Majd jól feljelentlek otthon.
WATRONNINGULF: Én jelentlek fel téged,
bibibi!
ANGOL KIRÁLY: Tehát, Hamlet királyfi....
remélem, te is... örvendel.
INGURIOMEROS: Felség, előbb légy szíves,
fusd át azt a bizalmas jellegű levélkét...
WATRONNINGULF: ....amely benne van
az utazóládánkban, amelyet viszont nem
tudunk kinyitni!
ANGOL KIRÁLYNÉ (közbelép): Nem baj.
Majd az udvari tolvaj kinyitja. Mercur,
gyere ide!
MERCUR (már ott is van): Parancsolj, aszszonyom.
ANGOL KIRÁLYNÉ: Azt az utazóládát
kéne fölnyitni, ott azt, a három lakattal.

1998. július
MERCUR: Nem probléma. Ismerős ez a
zsebóra valakinek?
INGURIOMEROS: Az órám! Hogy került
hozzád, gazember?
MERCUR: Véletlenül hozzáragadt a kisujjamhoz. És ez a szép sakktábla?
WATRONNINGULF: Úristen, a fejem! Hol
a fejem? Hogy merted lelopni a nyakamról?
MERCUR: Igazán semmiség. Szeretni kell
a szakmát. Ezt a ládát akartátok kinyitni?
INGURIOMEROS (turkál a ládában): Nahát,
ezeknél a nyugatiaknál nagyon fejlett az
infrastruktúra. Bezzeg nálunk még a tolvajok is milyen primitívek!
WATRONNINGULF (turkál a ládában): Naná, ha egyszer mi vagyunk a példaképeik! – Hopp, egy levél!
INGURIOMEROS: Felség, a bizalmas jellegű
levél!
ANGOL KIRÁLY: Khm, hm. Foglalj helyet,
Hamlet. (Olvassa.) „Anglia királyát üdvözli Dánia királya.” Nahát, ez érdekes.
WATRONNINGULF: Igen, felség, azt hiszszük, hogy ez egy nagyon érdekes levél.
ANGOL KIRÁLY: Nem gondoljátok, hogy
a legfőbb érdekességekről egy kicsit beszélgetnünk kellene?
INGURIOMEROS: Sürgősen beszélgessünk.
WATRONNINGULF: Sürgősen és bizalmasan. Négyszemközt.
INGURIOMEROS: Hatszemközt, ha szabad
magamat így kifejeznem.
ANGOL KIRÁLY: Sőt, nyolcszemközt, mert
a testőrparancsnok, aki az érdekességeket végre fogja hajtani, szintén velünk
jön. – Mercur, gyere ide!
INGURIOMEROS: Ő a testőrparancsnok?
WATRONNINGULF: Biztosan lopta a kinevezését. Na gyerünk.
ANGOL KIRÁLY: Egy pillanat! Mondjátok
csak: mi az, hogy űrhajó?
INGURIOMEROS: Hogy jön ez most ide?
WATRONNINGULF: Hagyjuk a részletkérdéseket!
HAMLET: Az űrhajó, az egy olyan dolog...
hogy is mondjam csak...

11
INGURIOMEROS: Erre most nem érünk rá.
Szia, Hamlet!
WATRONNINGULF: Ha véletlenül nem találkoznánk többé, akkor jó mulatást, illetve kimúlást kívánunk, és fejveszett
szórakozást!
(Inguriomeros, Watronningulf, Angol király, Mercur el.)
40. jelenet
Angol királyné, Hamlet, testőrök
ANGOL KIRÁLYNÉ: Na és hogy van a kedves papa? Ja persze, volt az a csúnya kellemetlenség, ne is beszéljünk róla. Na és
hogy van a kedves mama? Na és hogy
megy az iskola? Ja persze, még nem vagyunk iskolások. Na és hogy tetszik itt
nálunk Angliában? Jaj, de hiszen ez egy
nagyon unalmas ország! Mindenütt
minden csupa víz. Itt egy tavacska, ott
egy patakocska. Még a levegőből is vizet
lehet facsarni. Még a kövekből is. Nézz
csak ide!
(Rácsap egy pálcával a falra. A falból vízsugár lövell ki.)
HAMLET: Bámulatos!
ANGOL KIRÁLYNÉ: Bámulatos, de nagyon
unalmas. Mindig ez a csobogás. Figyelj
csak, Hamletke! Légy szíves, naaa, szépen kérlek, légysziiiií, mondd meg nekem, hogy mi ez a hülyeség! Ünnepélyesen megígérem, hogy hétpecsétes titokban fogom tartani. Naaa, légyszí,
mondd meg! Olyan izgi!
HAMLET: De micsoda?
ANGOL KIRÁLYNÉ: Ez a hülyeség, ez
a hogyishívják... űrhajó! Naaa!
HAMLET: Nagyon szívesen elmondom.
Elmondom én! Tudom én, hogy mi az!
Na szóval, az űrhajó, az egy olyan izé.
Hogy is mondjam csak... Hoppá, megvan! Egy hajó. Egy olyan hajó, amelyik
repül. Azért repül...
ANGOL KIRÁLYNÉ: Hű de izgi! Hű de érdekes!

12

tiszatáj

MERCUR (jön): Elnézést a zavarásért, rövid KIRÁLYLÁNY: Heló. Szia. Barbi vagyok.
Szoktál szörfözni? Mert én júniusban
leszek! A felséges angol király hívatja
megnyertem a második díjat a norfolki
a testőröket! Testőrök, utánam!
bajnokságon. Nem szoktál szörfözni?
(Két testőrrel a hóna alatt el. A többi testőr
Sajnálom, akkor nem érdekelsz.
követi.)
ANGOL KIRÁLYNÉ: Édes kislányom! Lehet, hogy Hamlet királyfi nem tud ször41. jelenet
fözni, viszont űrhajózni tud.
Angol királyné, Hamlet
KIRÁLYLÁNY: Űrhajó? Hű, de érdekes!
No és az micsoda?
ANGOL KIRÁLYNÉ: Nahát, repül! Tényleg
repül? Pedig mi ketten imádjuk a repü43. jelenet
lést, a kislányom is meg én is! Képzeld,
Az
előbbiek.
– Jön az angol király
Hamlet, van egy kislányom. Hát ha még
szépet láttál, akkor ő aztán igazán. És
ANGOL KIRÁLY: Ne haragudj, Hamlet,
nem azért, mert elfogult vagyok, de mávan itt egy dolog, amit nem értek. – Jó
jusban indult a szépségversenyen, és
reggelt kívánok édes leányom, Barbi. Te
képzeld, megnyerte az első díjat. Mindig
csináltad itt ezt a locspocsot? Légy szímegnyeri az első díjat. Nem is bírna máves, dugaszold be.
sodik díjat nyerni. Volt egy Ikaros nevű KIRÁLYLÁNY: Dugaszold be te! Nem vapasi, az tudott repülni, de aztán elolvadt
gyok háztartási alkalmazott.
a szárnya és lezuhant: nahát, a kis- ANGOL KIRÁLYNÉ: Drága szívem, tényleg
lányom úgy sírt, de úgy sírt! Olyan egy
nem kéne ilyen sokat követelned a gyeszűzi teremtés az én kislányom. Olyan
rektől.
szemérmes! Bezzeg én, amikor ilyen ANGOL KIRÁLY: Hogy az a helyzet, hogy
idős voltam, huhúúú! De hát ezekben
sürgősen tudnom kéne, hogy mi az,
a mai fiatalokban már nincsen semmi
hogy űrhajó. (A vízsugárral bajlódik.)
Tűz. Egyáltalán, az egész országban sinCsak arra vigyázz, hogy lányod ne szücsen semmi Tűz. Nem tudom, észrevetlessen, Hamlet. (Nagy nehezen eltömi
ted-e már, de Angliában egyáltalán nem
a lyukat a falban.) Na szóval: mi az,
lehet Tüzet gyújtani.
hogy űrhajó?
KIRÁLYLÁNY: Szerintem nem is tudja,
42. jelenet
hogy mi az, hogy űrhajó.
Az előbbiek. Jön a Királylány. Rágógumit ANGOL KIRÁLYNÉ: Szerintem tudja. Az
rág, buborékot fúj belőle
űrhajó, az egy olyan hajó, ami nem
úszik, hanem repül. Csak azt nem tuKIRÁLYLÁNY: Szia, mami. – Ki ez a madom, hogy mi az, hogy űr.
jom?
ANGOL KIRÁLY: Az űr, az annyi, mint
ANGOL KIRÁLYNÉ: Kislányom, ez itt nem
üresség. Ezt még én is tudom. És abban
majom, ez itt Hamlet dán királyfi.
repül az űrhajó. Már amennyiben tényKIRÁLYLÁNY: Jé, de érdekes! Te vagy az
leg repül.
első élő királyfi, akit látok.
HAMLET: De még mennyire, hogy repül!
HAMLET: Na és döglött királyfit láttál
Valahogy úgy repül, mint a madár.
már?
Tényleg, vannak itt Angliában madarak?
KIRÁLYLÁNY: Igen, a kisöcsémet, amikor ANGOL KIRÁLY: Persze, hogy vannak. Vebelefulladt a Tengerbe.
rebek, meg saskeselyűk, meg ilyesmik.
ANGOL KIRÁLYNÉ: Légy szíves, mutatLent vannak az udvaron. Meg a címeremben.
kozz be, kislányom.

1998. július
HAMLET: És mit esznek azok a saskeselyűk?
ANGOL KIRÁLy: Nyulat.
HAMLET: Akkor a dolog nagyon egyszerű. Veszünk először is két szép nagy
saskeselyűt. Megvan? Aztán veszünk két
szép kövér nyulat. Aztán két szép hoszszú póznát. Aztán két szép rövid madzagot. Aztán két szép erős cipőfűzőt. Aztán egy széket vagy egy padot. Attól
függ, hogy hányan szállnak fel az űrhajóval.
ANGOL KIRÁLY: Ketten, de ne is kérdezd,
hogy kicsodák, mert államtitok.
HAMLET: Világos. Akkor egy padot. Minden megvan?
KIRÁLYLÁNY: Hát ez az, ez tisztára meg
van buggyanva.
ANGOL KIRÁLYNÉ: Na várjál csak, édes
lányom, csak várd ki a végét. Úgy veszem észre, hogy ez a Hamlet akar tőled
valamit.
ANGOL KIRÁLY: És most akkor mit csináljak?
HAMLET: Először oda kell kötözni a két
pózna végére a két nyulat.
ANGOL KIRÁLY: Na és?
HAMLET: Aztán oda kell kötözni a pad
két végéhez a két póznát.
ANGOL KIRÁLY: Na és?
HAMLET: Aztán rá kell kötözni a támlára
a két űrhajóst, de a biztonság kedvéért
nem árt szólni nekik, hogy kapaszkodjanak.
ANGOL KIRÁLY: Na és?
HAMLET: Aztán oda kell kötözni a két
karfához a két saskeselyűt.
ANGOL KIRÁLY: Na és?
HAMLET: Aztán tapsolni kell.
ANGOL király (tapsol): Micsoda remek találmány! Megyek, és kipróbálom! (Kirohan)

13
ANGOL KIRÁLYNÉ: Na, ugye megmondtam, hogy nem kell annyit bőgni az Ikarus miatt, mert úgyis jön helyette másik.
KIRÁLYLÁNY: Na és figyelj, Hamlet, ez az
űrhajó, ez tényleg egy létező dolog, vagy
csak úgy kitaláltad?
HAMLET: Hát persze, hogy létező dolog.
Szóról szóra úgy van, ahogy mondtam.
Ki van próbálva.
TENGER (felüti a fejét a szoba közepén):
Hamlet, ne hazudj. Blugy, blugy, blugy.
KIRÁLYLÁNY: Pfuj, már megint egy szökőkút! Szegény hülye papa, mindig
rosszul dugaszolja be a nyílást!
ANGOL KIRÁLYNÉ: Szegény hülye ország,
ahol nem ég a Tűz! – Hozhatom a felmosórongyot megint. (El.)
45. jelenet
Hamlet és a Királylány

KIRÁLYLÁNY: Segítség! Egyre magasabbra
emelkedik a víz!
HAMLET: Ülj ide mellém a padra, húzd fel
a lábadat, és kapaszkodj! A saskeselyűk
felrepülnek, hogy megegyék a nyulakat,
de mivel rövidebb a madzagjuk, mint
a pózna, amelynek a végén ott a nyúl,
ezért magukkal együtt felröpítik a padot
is. És mivel a pózna hozzá van kötve
a padhoz, ezért minél magasabbra szállnak a saskeselyűk, annál magasabbra
emelkednek a nyulak is.
KIRÁLYLÁNY: Nem is tudtam, hogy ilyen
egyszerű dolog a repülés.
HAMLET: Nézz csak le!
KIRÁLYLÁNY: Úristen! De furcsa!
HAMLET: Milyennek látod a földet?
KIRÁLYLÁNY: Olyan, mint egy összegyűrt szőnyeg.
HAMLET: És milyennek látod a Tengert?
KIRÁLYLÁNY: Olyan, mint egy halastó.
HAMLET: És nem félsz?
44. jelenet
KIRÁLYLÁNY: Hülye leszek félni, egy
Előbbiek, angol király nélkül
ilyen jó kiránduláson!
KIRÁLYLÁNY: Tök jó fej ez a Hamlet. HAMLET: Akkor kapaszkodj! – A saskeseEgészen felizgatta a papát.
lyűk szorgalmasan csattogtatják szárnyai-

14
kat. Azt remélik, hogy belevájhatják
csőrüket a nyulak remegő, lágy húsába.
Milyennek látod a földet?
KIRÁLYLÁNY: Olyan, mint egy tűpárna.
HAMLET: És milyennek látod a Tengert?
KIRÁLYLÁNY: Olyan, mint egy mosogatódézsa.
HAMLET: És nem félsz?
KIRÁLYLÁNY: Hát egy kicsit félek, de nagyon izgi.
HAMLET: Akkor kapaszkodj belém. Két
kézzel! Erősebben! – A saskeselyűk dülledt szemmel, mohón eveznek egyre magasabbra és magasabbra. Elhagytuk a felhőket. Elhagytuk a holdat és a napot.
Elmaradoznak a csillagok is. Milyennek
látod a földet?
KIRÁLYLÁNY: Olyan, mint egy kenyérmorzsa.
HAMLET: És milyennek látod a Tengert?
KIRÁLYLÁNY: Olyan, mint egy harmatcsepp.
HAMLET: És nem félsz?
KIRÁLYLÁNY: Jaj, nagyon félek! Álljunk
meg, Hamlet! Szépen kérlek, forduljunk
vissza!
HAMLET: Most már nem fordulhatunk
vissza. Fölöttünk hullámzik az örökké
lángoló tűztenger. Még egy kicsit följebb szállunk, és lopunk belőle egy maréknyi Tüzet.
KIRÁLYLÁNY: Jaj, csak azt ne! Mindjárt
meghalok!
HAMLET: De hát, kisaranyoskám, azt hallottam, hogy a ti országotokban nem ég
a Tűz. Azt hallottam, hogy ez az oka
minden bajotoknak és nyomorúságotoknak. Ne félj, nem lesz semmi baj.
Gyere velem, fölszállunk az égbe, és lehozzuk a Tüzet!
TENGER: Csakugyan igazat beszélsz,
Hamlet! Vagy ha mégsem igaz, most
az egyszer akkor is elhiszem. (Visszahúzódik.)
KIRÁLYLÁNY: Segítség! Segítség!

tiszatáj
46. jelenet
Az előbbiek. – Jön az angol király
ANGOL KIRÁLY: Mi folyik itt?
HAMLET: Hogy mi folyik? Hát víz. Biztosan csőrepedés volt.
ANGOL KIRÁLY: Ja, hát az lehet. Ebben
a vizes országban annyira szét van rohadva minden, hogy a csőrepedés a legkevesebb. Nekem viszont olyan széles
jókedvem van, hogy madarat lehetne velem fogatni; és tudod-e, miért, Hamlet?
Hát azért, mert csak itt lent van cső-repedés, ellenben ott fönt az űrben csőrepedés van. Nyulak után epednek a saskeselyű-csőrök! Képzeld, Hamlet – ki
hitte volna? –, felszállt az űrhajó! Pont
úgy csináltam, ahogy te mondtad, és
most repül! Látnod kellett volna, milyen
hülye pofákat vágott Inguriomeros és
Watronningulf!
HAMLET: Hogy kicsodák?
ANGOL KIRÁLY: Hát odakötöztem őket
a padhoz, ahogy te mondtad, és rájuk
szóltam, hogy kapaszkodjanak.
HAMLET: Felküldted őket az űrbe? Az én
szolgáimat? Angol király, ne tréfálj!
ANGOL KIRÁLY: Ugyan már, Hamlet!
Annyi szolgát adok helyettük, amennyit
kívánsz.
HAMLET: Megsértetted a vendégjogot,
elégtételt kívánok! Vagy pedig hozd
vissza Inguriomerost és Watronningulfot, ha tudod!
ANGOL KIRÁLY: Nézd, Hamlet: a dolog
úgy áll, hogy nem jókedvemből küldtem őket a magasba. Itt ez a levél. Felismered az írást?
HAMLET: Hogyne, persze. Mintha magam
írtam volna.
ANGOL KIRÁLY: Na látod. Nagybátyád,
Fengő azt parancsolja, hogy küldjem fel
a két udvaroncot űrhajóval a Mars planétára, és azt ígéri, hogy nem kell többé
adót fizetnem.

1998. július
HAMLET: És te hiszel Fengőnek, a gyilkos
trónbitorlónak?
ANGOL KIRÁLY: Ne is haragudj, nem akarok beavatkozni a belügyeitekbe. Itt van
kárpótlásul száz arany az egyik szolgádért egyszer, és még egyszer száz arany a
másikért.
HAMLET: Aranyat érnek ezek a derék udvaroncok.
KIRÁLYLÁNY (kezd magához térni): Hol
vagyok? Hová repültünk?
ANGOL király: Ja igen. Ezen kívül neked
adom a lányomat és a fele királyságomat
is.
KIRÁLYLÁNY: Most oda vagyok adva? Jaj
de jó! Akkor én is odaadom magamat!
HAMLET: A lányodat és a jóságodat köszönöm, a fele királyságodat ellenben
tartsd meg magadnak. Inkább leszek
Dániában egészen király, mint Angliában félig.
47. jelenet
Az előbbiek. – Jön az angol királyné
ANGOL KIRÁLYNÉ: Elegem van az államügyekből! Mindig ez a felmosórongy!
Meg a csőrepedések!
ANGOL KIRÁLY: Egy fontos hírt akarok
veled közölni, drágám.
ANGOL KIRÁLYNÉ: Meg a fontos hírek!
Meg az udvari tolvaj!
MERCUR (már ott van, két kampós bottal):
Ismerős ez a nagy zacskó pénz? Meg ez
a másik? Szeretni kell a szakmát!
HAMLET: Mik ezek a furcsa botok a kezedben?
MERCUR: Hosszú botok, messzire nyúló
botok. Tengeri nádból vannak. Üreges
a belsejük, mégis erősek, mint az acél.
Lelopom velük még a csillagot is az
égről. Ismerős valakinek ez a csillag? (Leakaszt az égről egy csillagot. A csillag sisteregve kialszik.) Nem ismerős, mert ebben az országban még a csillagok is
kialszanak.

15
HAMLET: Ez a két bot kell nekem! Felséges király: a fél országodról lemondtam,
helyette add nekem ezt a két botot!
ANGOL KIRÁLY: Tessék, megkapod őket,
csak azt áruld el, hogy mire kellenek!
HAMLET: Hogy üregeikbe rejtsem aranyaimat, és hogy kampójukra függesszem
fel az igazságot! – Most pedig elbúcsúzom. Vissza kell mennem Dániába.
KIRÁLYLÁNY: Hamlet, ne hagyj itt! Azt
ígérted, hogy felmegyünk az égbe, és lehozzuk a tüzet.
HAMLET: Ja igen, tényleg. De most vissza
kell mennem Dániába. Aztán majd megint eljövök. Addig levelezünk. Jó?
KIRÁLYLÁNY: Nem jó! Muszáj elmenned?
Nagyon sürgős?
HAMLET: Sajnos, nagyon sürgős. Tíz perc
múlva indul a hajó.
KIRÁLYLÁNY: Akkor veled megyek! Kérem a játékmackómat és a fogkefémet.
ANGOL KIRÁLY: Ne ellenkezz vele, Hamlet, mert úgyis mindig az történik, amit
ő akar. Rémes, hogy milyen makacs és
erőszakos. Az anyjától örökölte.
ANGOL KIRÁLYNÉ: Micsoda? Hogy képzeled, édes kislányom?
ANGOL KIRÁLY: Azt a fontos hírt akartam közölni veled –
ANGOL KIRÁLYNÉ: Te csak maradj csöndben, te nem értesz az ilyesmihez. – Édes
kislányom, nem mehetsz el egy vadidegen férfival!
KIRÁLYLÁNY: Lehet, hogy férfi, lehet,
hogy vad, de már nem idegen.
ANGOL KIRÁLYNÉ: Szóval így állunk. –
Tudod mit, akkor én is megyek veletek.
Legalább lesz, aki vigyázzon rád.
MERCUR: Nem mintha belepofátlankodnék az ügybe, de akkor mi lesz, ha útközben a felséges asszony elveszíti az
eszméletét? Vagy a kisasszony a tisztességét? Azt akkor ki fogja visszaszerezni,
vagy inkább visszalopni? Kötelességemnek érzem, hogy csatlakozzam.
(Testőrök jönnek.)

16

tiszatáj

EGY TESTŐR: Parancsnok úr! Kinek a tes- HAMLET: Egy ilyen délceg testőrparancstét őrizzük, amíg nem vagytok itthon?
nok minden szívet megdobogtat.
MERCUR: A felséges király szépen itthon KIRÁLYLÁNY: Jaj, de mókás! Jaj, de vicces!
marad, ha nem tévedek.
Az egyik menekül a másik elől, az meg
ANGOL KIRÁLY: De most az egyszer naa harmadik elől menekül, és mindgyon is tévedsz! – Nem fogtok minden
annyian együtt maradunk! Olyanok vaszórakozásból kihagyni! Csak azért is
gyunk, mint egy nagy család! Megyünk
veletek tartok!
hajókirándulásra Dániába!
MERCUR: Hát akkor mit csináljunk?
A testőrség is velünk utazik. – Fogjátok
az alabárdot, és szálljatok fel a hajóra!

ÖTÖDIK SZÍN.
A királyi palota Dániában.
Lent a fogadóterem, fölötte a konyha, legfelül Fengő hálószobája
48. jelenet
Fogadóterem. Fengő, Gertrudis, Horatio,
Willibáld, Waldráda, katonák, kutyák
FENGŐ: Szeretett híveim! Eltelt egy év, és
Hamlet még mindig nem érkezett viszsza. Amióta elment Angliába, nem hallottunk róla semmi hírt.
HORATIO: Éljen!
FENGŐ: Bármily szomorú, bármily meglepő: azt kell hinnünk, hogy Hamlet
nincs már az élők sorában.
WILLIBÁLD: Éljen! Éljen!
FENGŐ: Ezért most édesanyja, Gertrudis
királyné kívánságára megrendezzük
Hamlet ünnepélyes halotti búcsúztatóját. Egyetek, igyatok, vigadjatok! Akarom mondani: sirassátok szegényt!
WALDRÁDA: Sirassák a kutyái! Tirirumtum, tandaradei.
FENGŐ: Hamlet kutyái, sirassátok a gazdátokat!
KUTYÁK: Jauuuú!
GERTRUDIS: Jau bizony, jau nekem! Szegény fiacskám!
FENGŐ: Te csak maradj csöndben, te csak
ne sirasd! Nem vagy te Hamlet kutyája!
GERTRUDIS: Szegény kicsi fiam, olyan
furcsa szokásai voltak! Rozsdás vaskampókat nyújtogatott a tűzbe, emlékeztek
még? És azt is mondta, hogy ez a háló,

ami most ki van terítve a padlón, az
ő tenyerét jelképezi.
HORATIO: Akkor most az ő tenyerén sétafikálunk?
WALDRÁDA: Akkor most jól rátaposok
a tenyerére!
FENGŐ: Akkor most vigadjatok tovább,
szeretett híveim. Én a magam részéről
visszavonulok a hálószobámba. Gertrudis, te velem jössz!
GERTRUDIS: Bárcsak inkább a kutyája
lennék, mint az édesanyja! Szegény
fiam, szegény kicsi fiam!
FENGŐ: Tudod mit: ha a fiadat akarod siratni, akkor inkább ne gyere velem!
GERTRUDIS: Virrasztással töltöm az éjszakát! Egész éjjel imádkozni fogok Hamletért, Orvendel szobra tövében!
FENGŐ: Nahát, ez több a soknál! Nem
elég, hogy a haszontalan, csavargó fiadat
siratod, de ráadásul még meg is akarsz
csalni a férjed szobrával! Eredj a konyhába, kormos fazekak és rozsdás kampókon lógó kondérok közé!
WILLIBÁLD: Odanézzetek! A szobor fölemelte a karját!
WALDRÁDA: Gyorsan csavarjátok vissza!
Csavarja vissza valaki, mert mindjárt sikítok!
HORATIO: Én ugyan hozzá nem nyúlok,
már ne is haragudj.

1998. július
FENGŐ: Na ne hülyéskedjetek! Hiszen ez
a szobor mindig is így tartotta a karját,
ahogy most. Én csak tudom. Éppolyan
ostobák vagytok, mint a felesé, akarom
mondani, mint a felséges királyné. Torkig vagyok veletek! Jó éjszakát, jó mulatást! (Kimegy.)
WILLIBÁLD: Felséges asszony, a legnagyobb tisztelettel bátorkodom arra
kérni felségedet, hogy fáradjon a konyhába, de gyorsan, és pucoljon egy kis
krumplit.
GERTRUDIS: Nem bánhatnátok így velem,
ha itt volna az én szegény kicsi fiam!
Csak azért is zöldborsót fogok fejteni!
(El.)
49. jelenet
Az előbbiek, Fengő és Gertrudis nélkül

17
WALDRÁDA: Csavard vissza a karját!
Azonnal csavard vissza!
HORATIO: Az udvarmester hivatása nagy
körültekintést kíván. – Dehogy csavarom. Eszem ágában sincs.
WALDRÁDA: Te akarod a papám hivatását
elfoglalni, te selyembe bugyolált szerencsétlenség? Én a királyfinak voltam a
menyasszonya, de nekem még a királyfi,
még az sem volt elég jó, mert a királyfi
pont Hamlet volt! – Szegény Hamlet!
HORATIO: Hívatom Praxitelést. Ő a szobrász, ő a felelős érte, majd ő visszacsavarja! – Hé, katonák!
ELSŐ KATONA: Parancsolj, uram.
HORATIO: Láttok az ablakból valami érdekeset?
MÁSODIK KATONA: Semmi érdekeset
nem látunk, uram. Most kötött ki egy
hajó.
HORATIO: Hol kötött ki?
MÁSODIK KATONA: A kikötőben.
HORATIO: Hát az tényleg nem érdekes.
A kikötő vagy arra való, hogy kikössenek benne, vagy arra, hogy ő kössön ki
másokkal. Ha nincs odakint semmi érdekes, akkor menjetek, és hívjátok ide
Praxitelést, a szobrászt! Mondjátok neki,
hogy vissza kell!
ELSŐ KATONA: Igenis, uram, sietünk!

WILLIBÁLD: Mégiscsak jobb, hogy magunk között vagyunk.
HORATIO: Azért kíváncsi volnék, hogy
hová lett az a két udvaronc, aki elkísérte
Hamletet.
WILLIBÁLD: Bizonyára túl sok mindenről
tudtak. Vagy túl sokat kíváncsiskodtak.
HORATIO: Te beszélsz, akinek a kíváncsiság annyira fúrta az oldalát, hogy kilátszanak a csontjaid? Akkor már arra is
(Katonák el.)
kíváncsi volnék, Willibáld, hogy nem
vagy-e fáradt egy kicsit. Nem akarsz
50. jelenet
nyugdíjba menni? Legfőbb ideje volna!
Az előbbiek, a két katona nélkül
WILLIBÁLD: Én inkább arra volnék kíváncsi, hogy mi történne, ha mégiscsak ha- HORATIO: Mihelyt valaki meghalt, rögzatérne Hamlet.
tön sajnálni kezdjük. Nem furcsa ez egy
HORATIO: Na ne hülyéskedj. Az ki van
kicsit?
zárva. Megbízható forrásokból értesül- WALDRÁDA: Mégiscsak a menyasszonya
tem róla, hogy az angol király levágatta
voltam. Igaz, hogy piszkos volt, és még
a fejét szegény Hamletnek. Azonkívül
az apját is megölték, de megmosakodhaszegény Hamlet belezuhant egy szakatott volna, és akkor tiszta lett volna, és
dékba, és ott megették a farkasok, és ráakkor azt is elfelejtettem volna, hogy
adásul még a tengerbe is belefulladt. Na
megölték az apját. Még szerencse, hogy
ettől nagyon szomjas lettem; igyunk, az
meghalt szegény.
angyalát!
HORATIO: Erre sürgősen inni kell. KedKUTYÁK: Jauuú!
ves egészségetekre!

18
WILLIBÁLD: Nekem pedig folyton fogyókúráznom kellett, és pont a kedvenc ételeimet nem ehettem; de most aztán anynyit ehetek mindenből, amennyi belém
fér. Milyen érdekes, hogy akit sajnálni
kezdünk, azt rögtön el is felejtjük.
HORATIO: Arra igyunk, hogy elfelejtjük
Hamletet. Egészségetekre!
WILLIBÁLD: Csak azért nem felejtem el,
mert annyira gyűlölöm, hogy meg tudnám ölni, pedig állítólag már meghalt.
KUTYÁK: Jauuuú!
51. jelenet
Az előbbiek. Jön Hamlet, két kampósbottal

tiszatáj
így ni, és Watronningulfot is, így ni, beledöföm a mennyezetbe!
(Feláll az asztalra, beledöfi vagy belecsavarozza a két kampósbotot egy gerendába. Toporzékol, és felrúgja a poharakat.)
HORATIO: Hihihi, hahaha! Képzeld,
Hamlet, az előbb még nagyon meg voltunk tőled ijedve, de most már látjuk,
hogy pont olyan bolond vagy, mint azelőtt!
HAMLET: Akkor tehát igyunk a bolondságra! Mi az, nem isztok?
WALDRÁDA: Nekem már így is fejembe
szállt!
HORATIO: Nekem is! Ne haragudj, Hamlet, én nem szoktam szeszes italt fogyasztani.
WILLIBÁLD: Sok mindenre ittam hosszú
életem során, de bolondságra még nem.
HAMLET (kardot ránt): Márpedig most
megteszed, mert aki nem iszik, az halál
fia! (Kardjával hadonászik.)
WALDRÁDA: Segítség! Segítség!
WILLIBÁLD: Közveszélyes őrült!
HORATIO: Fogják meg!
HAMLET: Fogjátok meg őket, kiskutyáim!
Ne hagyjátok, hogy elmeneküljenek!
KUTYÁK: Hrr! Vrr! Vau, vau!
HAMLET (kardjával csapkod): Ezt a poharat Inguriomerosra, piff! Ezt a poharat
Watronningulfra, puff!
WALDRÁDA: Ne bánts minket!
WILLIBÁLD: Hagyd abba!
HORATIO: Kegyelem!

HAMLET: Látom, együtt vannak az én
legkiválóbb híveim. Jó estét!
WALDRÁDA: Jézus, Mária!
WILLIBÁLD: Megmondtam, hogy ebből
nagy baj lesz.
HAMLET: Mi ez a hét országra szóló vigasság?
HORATIO: Képzeld, Hamlet, éppen rólad
volt szó. Arról beszélgettünk, hogy milyen jó lenne, ha végre visszatérnél közénk.
HAMLET: És íme, hipp-hopp, itt vagyok.
Egészségetekre! Mi az, nem isztok?
HORATIO: Arra volnánk nagyon kíváncsiak, Hamlet, hogy hová lett az a két
udvaronc, akik veled utaztak Angliába.
Hogy is hívták őket?
HAMLET: Hát nem látjátok? Itt vannak a
kezemben. Ez itt Inguriomeros, ez meg
itt Watronningulf.
52. jelenet
WALDRÁDA: Hú, de tréfás! Hú, de vicces!
Az
előbbiek.
Jön Praxitelés
HAMLET: Ez nem tréfa, ez a színtiszta
igazság. Egészségetekre! Mi az, nem isztok? – Aranyat ér két ilyen jó barát! Ép- PRAXITELÉS: Hívtatok, itt vagyok. Bár
nem igazán értem, hogy mit akartok tőpen száz aranyat ér egyik is, másik is. Ki
lem.
ad értük száz aranyat?
WALDRÁDA: Leállítanád magadat, vagy WALDRÁDA: Odanézzetek! Most meg integet a szobor!
vannak még ilyen ötleteid?
HAMLET: Persze, hogy vannak. Ha nem PRAXITELÉS: Hát persze, hogy integet, ha
egyszer én csináltam. Az én szobraim
vásároljátok meg a barátaimat, akkor betudnak integetni.
ledöföm Inguriomerost a mennyezetbe,

1998. július
WALDRÁDA: Szépen kérlek, csavard viszsza a karját, és szögezd oda a combjához,
mert nagyon félek!
PRAXITELÉS: Sajnálom, kisasszony. Márványszobrot nem lehet megszögelni.
Tessék kitalálni valami mást.
HAMLET: De hiszen te vagy Praxitelés,
a nemzetközi hírű szobrász. Még emlékszem rád. Ürítsétek poharatokat a szobrászatra! (Kardjával csapkod.) Ürítsétek,
egy-kettő, mert baj lesz! – Ugye, te nagyon jól tudsz ragasztani?
PRAXITELÉS: Kitűnően tudok ragasztani,
fenséges királyfi. Egyszer úgy megragasztottam két udvaroncnak a ripityára tört fejét, hogy azóta sem látta
őket senki.
HAMLET (hüvelyébe dugja kardját): Hát
éppen ez az, hogy ott lógnak a mennyezetről fejjel lefelé.
PRAXITELÉS: Vagy úgy. És akkor mi a teendő?
HAMLET: Velük már semmi. Viszont szeretném, ha apám szobra egyszersmind a
ragaszkodás szobra is lenne. Érted, mire
gondolok?
PRAXITELÉS: Nálam mindig vannak jó
erős, megbízható ragasztószerek. Mindkét oldalát kenjem be, vagy csak elölről?
HAMLET: Inkább csak hátulról! Elölről ne.
PRAXITELÉS: Meglesz, uram. Ez aztán a jó
erős ragasztó! Aki hozzányúl, hozzá is
ragad. (Ragasztóval keni be a szobor hátát.)
WILLIBÁLD: Most kéne a kardját ellopni,
amíg nem figyel ide.
HORATIO: Igazán semmiség. Annyit loptam már, hogy egy kardot behunyt
szemmel is el tudok lopni. (Behunyt
szemmel tapogatózik Hamlet felé.) Figyeljétek, milyen ügyes vagyok.
WILLIBÁLD: Langyos, langyos.
WALDRÁDA: Meleg, meleg.
HAMLET (lecsatolja kardját, és Horatio kezébe nyomja): Forró. Nagyon forró. Tűz!
HORATIO: Hip-hip-hurrá! – Na most aztán öljük meg.

19
WILLIBÁLD: Nem jó, mert botrány lesz, és
minket fognak megbüntetni.
HORATIO: Akkor dobjuk ki az ablakon a
kardot.
WILLIBÁLD: Nem jó, mert keresni fogja,
és közben ránk uszítja a kutyáit.
HORATIO: Hát akkor miért loptam el
a kardját ilyen ügyesen?
WILLIBÁLD: Mert mindjárt vissza is fogod
lopni, csak előbb szépen beszögezzük
a hüvelyét. Így ni. Tartsd a szöget!
HORATIO: Au, az ujjam!
WILLIBÁLD: Csönd legyen! Nem vagy te
még udvarmesternek való. Kop, kop,
kop. Ezzel megvolnánk. Eredj, Horatio,
lopd vissza az oldalára, de úgy, hogy ne
vegye észre. Különben olyan részeg,
hogy úgysem vesz már észre semmit. Én
is részeg vagyok.
WALDRÁDA: Zseniális vagy, papa!
HAMLET (visszaveszi Horatiótól a beszögezett kardot): Ürítsétek poharatokat a zsenialitásra!
WALDRÁDA: Csak azt tudnám, hogy mitől dülöngélnek a székek!
HORATIO: Csak azt tudnám, hogy mitől
forognak a falak!
WILLIBÁLD: Csak azt tudnám, hogy mitől
hullámzik úgy a padló, mint a Tenger!
HAMLET: Azért hullámzik, hogy sok halat lehessen fogni a ráterített hálóval.
WALDRÁDA: Ez neked halászháló, bunkócskám? Ez egy vadonatúj, gyönyörű
szmirnai szőnyeg! Délben terítette ide
a királyné, saját kezűleg!
HAMLET: Mármint édesanyám?
WALDRÁDA: Mármint édesanyád. Köszöni szépen, jól van. A konyhában
kuksol, krumplit pucol, siratja a bolond
fiát. Azt hiszi, meghaltál, te tökfej!
Imádkozik a lelki üdvösségedért! Menj
utána, menj csak szépen a konyhába,
nem fogsz hiányozni senkinek! – Hű, de
rosszul vagyok! Szédülök, hányni kell!
PRAXITELÉS: Ürítem poharamat a ragaszkodásra.
KUTYÁK: Jauuuú!

20
53. jelenet
Konyha, Gertrudis zöldséget tisztít.
Jön Hamlet
GERTRUDIS: Jaj nekem, jaj! Nincs már férjem, nincs már fiam!
HAMLET: Itt vagyok, anyám. Én vagyok
itt, Hamlet. Megjöttem.
GERTRUDIS: Hamlet meghalt, és a halottak nem szoktak visszajönni. Ki vagy, te
jövevény?
HAMLET: Nemsokára meglátod, ki vagyok.
GERTRUDIS: Még csak az hiányzik, hogy
visszajöjjenek a halottak! Nem elég,
hogy itt vannak az élők, de még a halottak is képesek volnának visszajönni.
Pfuj, menj innét!
HAMLET: Megrendezted a halotti búcsúztatómat?
GERTRUDIS: Honnan tudsz erről a dologról?! – Igen, megrendeztem Hamlet halotti búcsúztatóját, ahogy azt Hamlet
kívánta.
HAMLET: Kiterítetted a hálót?
GERTRUDIS: Hát erről is tudsz, te idegen?
– A háló ki van terítve, ahogy azt Hamlet kívánta.
HAMLET: A vaskampóimat, melyek a Tűzben edzettem keményre, megőrizted?
GERTRUDIS: Ezt is tudod, hívatlan vendég? – Itt őrzöm Hamlet kampóit; kondérokat akasztottam rájuk, hogy ne vegye észre őket senki.
HAMLET: És különben hogy vagy, felséges
királyné?
GERTRUDIS: Rosszul megy a sorom, tisztelt uram. Volt egy férjem, az meghalt.
Volt egy fiam, az elment örökre. Hamletnek hívták a fiamat. Tetszett hallani
róla? Amióta elment a fiam, azóta
Fengő király már nem szeret. Ide száműzött a konyhába. Egész nap krumplit
kell pucolnom.
HAMLET: De ha egyszer mégis visszajönne a fiad, nem ismernéd meg?

tiszatáj
GERTRUDIS: Hogy jöhetne vissza? Hiszen
elment! Már el is búcsúztattuk.
HAMLET: Nem is akarod, hogy visszajöjjön?
GERTRUDIS: Azt akarom, hogy megint
szeressen Fengő király. Ha most nem
szeret is, de később még lehet, hogy szeretni fog.
HAMLET: Tévedsz, felséges asszony. Soha
többé nem fogod élvezni Fengő szerelmét. Hol találom Fengőt?
GERTRUDIS: Ígérd meg, hogy nem fogod
bántani!
HAMLET: Szóval a hálószobában alszik. –
Hívatlan vendég vagyok: miért ígérjek
meg bármit is? De azért annyit megígérek, hogy ujjal sem nyúlok hozzá. Meg
sem fogom érinteni. – Praxitelés!
54. jelenet
Az előbbiek. – Jön Praxitelés
PRAXITELÉS: Parancsolj, fenség.
HAMLET: Mi újság odalent?
PRAXITELÉS: Mindenki alszik. Vagy inkább eszméletlenül hever.
HAMLET: Megtennél egy nagy szívességet,
barátom? – Csak az a kérdés, van-e jó
erős madzagod.
PRAXITELÉS: Jó erős madzag mindig akad
nálam.
HAMLET: Akkor tedd meg, ha megteszed
– megteszed? –, hogy ezeket a kampókat
fűzd fel a madzagodra, aztán akaszd be
őket odalent a háló szélébe, de úgy,
hogy mind a négy sarkára jusson egy.
PRAXITELÉS: Meglesz, uram.
HAMLET: Utána pedig menj haza, és aludd
ki magadat. – No és hol a Tűz?
TŰZ (fellobog): Itt vagyok, én, a Tűz! Ropogok, pattogok, perzselek, én, a Tűz!
Ütött a bosszúállás órája!
GERTRUDIS: Megígérted, hogy egy ujjal
sem nyúlsz hozzá!

1998. július
55. jelenet
Hálószoba. Fengő alszik. Jön Hamlet,
kezében a Tűzzel
HAMLET: Ott iszik.
TŰZ: Húzd ki a kardodat, és öld meg!
HAMLET: Nem tudom kihúzni, mert Willibáld beszögezte.
TŰZ: Akkor idenézz, ahová világítok! Itt
az ő kardja, a jobb keze mellett. Látod,
még most is mennyire fél! Húzd ki a
kardját, vágd le a saját kardjával!
TENGER (benéz az ablakon): Megígérted,
hogy egy ujjal sem nyúlsz hozzá! Megígérted, hogy senkit sem fogsz bántani!
TŰZ (fellobog): Ütött a pusztítás órája,
Hamlet! Égek a türelmetlenségtől, Hamlet!
HAMLET: Elegem van a gyámkodásotokból! Ha nem vettétek volna észre, felnőtt vagyok, és nélkületek is tudom,
hogy mit kell tennem!
TENGER: Ne kiabálj, Hamlet, mert a végén még felébred!
TŰZ: Fel akarod ébreszteni?
HAMLET: Kicserélem az ő kardját az
enyémmel, így ni. Most már akár fel is
ébredhet. – Ébredj, Fengő! Itt áll az
ágyad mellett Hamlet!
FENGŐ (felugrik): Hú, hogy dobog a szívem! Hű, de rosszat álmodtam! Micsoda? Tényleg itt vagy, Hamlet? Na
megállj csak! Leszúrlak, mint az apádat!
HAMLET: Tessék, itt vagyok. Nem félek
tőled. Szúrj le, ha bírsz!
FENGŐ (erőlködik): Mi történt ezzel a
karddal? Miért nem tudom kihúzni?
HAMLET: Mi az? Mi lesz már? Miért nem
szúrsz le?
FENGŐ (erőlködik): Nem tudom kihúzni!
HAMLET (kardot ránt): Én viszont nagyon
is ki tudom húzni!
FENGŐ (térdre rogy): Kedves drága Hamlet! Szépen kérlek, ne bánts! Az előbb
csak tréfáltam! Mindig is nagyon szerettelek! Most szeretlek a legjobban!

21
HAMLET: Halljátok, mit beszél, gyerekek?
Szerintetek igazat mond?
FENGŐ: Persze, hogy igazat! Színigazat!
Nagyon szeretlek! Mint a mézet! Mint
a mazsolát! Mint a mustárt!
HAMLET: Mit gondoltok, gyerekek: megbízhatok benne?
FENGŐ: Persze, hogy megbízhatsz! Az
életedet is rám bízhatod!
HAMLET: Az életemet is? Hát jól van, rád
bízom. Tessék itt ez az éles kard. Én pedig fegyvertelen vagyok. (Fengő elé dobja
a kirántott kardot.)
FENGŐ (felugrik): Ilyen hiszékeny vagy?
Ilyen hülye vagy? Aki hülye, haljon
meg! Adok én neked!
HAMLET (szaladgál a Tűzzel): Adjál! Adjál
már! Miért nem adsz?
56. jelenet
Kergetőzés a palotában.
Hamlet, kezében a Tűzzel.
Fengő, kezében két karddal kergeti
FENGŐ: Hoppá! Nesze! Na most meghalsz!
HAMLET: Fengő bácsi, fogjál meg!
FENGŐ: Utolérlek úgyis! Utolérlek én!
HAMLET: Ilyen Fengő mellett aludni is lehet!
FENGŐ: Leszúrlak, mint az apádat! Leszúrlak, mint...
HAMLET: Ne csak mondjad, csináld is!
(Orvendel szobra körül kergetőznek.)
FENGŐ: Na most megmutatom, hogyan
szúrtam le apádat!
HAMLET: Mutasd! Mutasd már!
FENGŐ (a szobrot szurkálja): Így szúrtam
le! Meg így!
HAMLET: Apám, segíts!
(Orvendel király szobra rázuhan Fengőre.)
FENGŐ: Ketten vagytok? Akkor végem!
(Meghal.)
HAMLET: Megígértem, hogy egy ujjal sem
nyúlok hozzá!
KUTYÁK (előjönnek): Jauuuú!

22

tiszatáj

HAMLET: A mellével ütötte agyon Fenkarodat, úgysem fogod már hasznát
gőt. A háta még érintetlen.
venni. (Lecsavarja Willibáld bal karját és
TŰZ (fellobog): Folytasd a bosszú művét,
a madzag végére kötözi.) Vén csont, erős
csont, idekötözzük a madzag legvégére,
Hamlet!
így ni. Történészek, látjátok? Akkor hát
TENGER (benéz az ajtón): Megígérted, hogy
kapjátok el a csontot, kiskutyáim!
senkit sem fogsz bántani!
HAMLET: Megígértem, hogy egy ujjal sem KUTYÁK (rángatják a madzagra kötött csonnyúlok senkihez!
tot): Hu, vu, vu, vu!
(A háló Willibálddal, Waldrádával és Hora57. jelenet
tióval fölemelkedik.)
Fogadóterem. Alvó udvaroncok, ledőlt szo- HAMLET: Ébresztő, nyomorultak! Eljött
bor, Fengő holtteste, Hamlet. Jön Saxo és
az ítélet napja!
Grammaticus
HORATIO: Még hogy ítélet napja! Törvénykezni csütörtökön szokás! – NaSAXO és GRAMMATICUS (együtt): Itt vagyon berúgtunk, nem igaz?
WILLIBÁLD: Nézzétek csak! Hálószoba
gyunk, fenséges királyfi.
helyett szoba nélküli hálóban háltunk.
HAMLET: Ki hívott benneteket?
Nem tudom, hogyan fogunk ebből kiSAXO: A csalhatatlan ösztönünk.
kecmeregni. És hová lett a bal karom?
GRAMMATICUS: Megéreztük, hogy valami
történni fog, és a helyszínre siettünk, WALDRÁDA: Csavarjátok vissza a karját,
hogy mindent aprólékosan...
mert mindjárt sikítok!
SAXO: Főleg azonban hitelesen!
58. jelenet
GRAMMATICUS: ...fel tudjunk jegyezni kéAz előbbiek. Jön Gertrudis
szülő krónikánkba!
SAXO: Nem a személyes kíváncsiság vezéGERTRUDIS: Mi ez a sikítozás? Mi törtérel bennünket, hanem a hivatástudat.
GRAMMATICUS: Nem avatkozunk az esenik itt.
ményekbe, csak éppen kijelöljük a he- HAMLET: Felséges királyné! Másik férjed
leszúrta az egyiket, egyik férjed agyonlyüket a világtörténelem horizontján.
ütötte a másikat. Fejtsd meg a találós
HAMLET: Akkor hát Isten hozott bennekérdést: mi ez?
teket éjnek évadján, és figyeljétek, mit
művelek! Itt vannak ezek a vaskampók GERTRUDIS: Nem akarom megfejteni! Mimadzagra fűzve, beakasztva a hálóba.
csoda szörnyűség!
Fogom a madzagot, átvezetem Ingurio- HAMLET: Semmi szörnyűség, csak a férmeros állkapcsán és Watronningulf torjeid. Melyiket választod?
kán – látjátok, ők azok! (Feláll az asz- GERTRUDIS: Drága férjem, Orvendel! –
talra, átvezeti a madzagot a mennyezetbe
Drága férjem, Fengő! – Mégis inkább
szúrt botok lelógó kampós végén.) MinOrvendel. Úgy látom, ő maradt felül. –
dent láttatok? – Akkor, kiskutyáim,
Drága Orvendel, bocsáss meg, ha tudsz!
(Ráborul a szoborra, átöleli.)
gyertek ide, és húzzátok a madzagot!
KUTYÁK (ráncigálják a madzagot, az viszont SAXO: Micsoda megható jelenet!
kicsúszik a pofájukból): Kaf, kaf, kaf.
GRAMMATICUS: A mai nap a kiengeszteWALDRÁDA (álmában): Ne lökdössetek
lődés napja.
már!
SAXO: Meg az igazságtételé!
HAMLET: Nem lesz ez így jó. Egy hosszú, GRAMMATICUS: Meg a hatalomváltásé!
erős csontra volna szükség. – Ha nem
Mert ha két király hever a padlón, akharagszol, Willibáld, kölcsönveszem a bal
kor kell egy harmadik, aki fölöttük áll!

1998. július
GERTRUDIS (a földön): Magasságos ég! Mi
történt velem? Miért nem tudok felállni?
HAMLET: Azért, mert olyan erősen ragaszkodol Orvendel királyhoz, hogy soha többé nem tudsz elválni tőle. Tudós
uraim, állítsátok talpra őket!
GERTRUDIS (miközben a szoborral együtt
feltámogatják): Válasszatok el tőle! Vakarjátok már le rólam!
HAMLET: Asszonyom, te már csak így
maradsz.
HORATIO (a hálóból): Úgy kell neki! Megérdemelte!
WALDRÁDA (a hálóból): Nem fog páváskodni többé!
WILLIBÁLD (a hálóból): Ha ő nem lett
volna, most nem élne Hamlet!
HAMLET: Titeket pedig lángba borítlak!
MINDHÁRMAN (a hálóból): Jaj, csak azt ne!
Most az egyszer kegyelmezz, Hamlet!
Nagyon szeretünk mind a hárman!
HAMLET: Hamuvá égetlek titeket, aztán
felgyújtom az egész országot! Mindenkit
elpusztítok, csak a kutyáimat hagyom
meg! Dánia füstölgő romjai közt én leszek a kutyák királya!
KUTYÁK (szájukban Willibáld karjával):
Jauuú!
TŰZ (fellobog): Pattogok, perzselek, pusztítok, én, a Tűz! Tegyél rám rossz fát,
kutyák királya!
HORATIO (a hálóból): Segítség, megégünk!
WALDRÁDA (a hálóból): Ártatlanok vagyunk!
WILLIBÁLD (a hálóból): Nem csináltunk
semmi rosszat!
TENGER (benéz az ablakon): Emlékezz,
Hamlet, mit ígértél!
HAMLET: Fütyülök az ígéreteimre!
TENGER (behajol): Megtiltom, hogy pusztíts a Tűzzel!
HAMLET: Fütyülök a tilalmaidra!
TŰZ (pattog): Ne habozz, Hamlet! Ne késlekedj! Hadd nyaljam meg őket egy kicsit! Hadd nyaldossam végig az országodat!

23
TENGER (bezúdul): Nem engedem, hogy
gonosztevő légy! Blugy, blugy, blugy,
hüörk, spricc!
TŰZ (sisteregve kialszik): Sebes homlokra
késő sisak.
SAXO: Szökőár öntötte el a királyi palotát!
GRAMMATICUS: Ilyenről még nem olvastam egy krónikában sem!
HAMLET: Belátom, hogy a Tengernek van
igaza. Kiskutyáim, engedjétek el azt
a csontot!
(A háló a földre zuhan.)
WILLIBÁLD (előmászik): Köszönöm, Hamlet. Éppolyan jó szolgája voltam Orvendelnek, amilyen jó szolgája lettem Fengőnek aztán, és még ennél is jobb szolgád leszek neked.
HORATIO (előmászik): Köszönöm, Hamlet. Emlékszel még, milyen jó barátod
voltam? Együtt olvastuk a nagy filozófusokat. Ezután is állok rendelkezésedre
jótanácsaimmal. Még jutalmat sem kérek értük. Persze, ha gondolod, nem
utasítom vissza...
WALDRÁDA (előmászik): Én vagyok a menyasszonyod! Emlékszel még rám? Már
majdnem feleségül mentem hozzád, amikor közbejöttek azok a sajnálatos véletlenek. Most aztán csak egy szavadba kerül, és máris az oltár elé vezethetsz.
Vagy legalább a titkárnőd hadd lehessek!
Pfuj, de vizes ez a padló, csak úgy tocsog!
HAMLET: Szeretett híveim! Megállapítom,
hogy mostantól én vagyok Dánia királya.
WILLIBÁLD: Akkor én teszem a fejedre
a koronát, hiszen én vagyok az udvarmester.
HAMLET: Nem, Willibáld, az udvarmester
nem te vagy. – Hívjátok ide Praxitelést!
Hé, Praxitelés, gyere ide! – Ezennel viszszaadom a bal karodat, Willibáld. Mindjárt jön Praxitelés, és a helyére csavarozza. Mivel nagyon szeretsz kondérok-

24
ban üldögélni, ünnepélyesen kinevezlek
életfogytiglani kondérsúrolónak.
HORATIO: Úgy kell neki, hülye marha,
vén barom. Úgyis én leszek az udvarmester, bibibi!
HAMLET: Úgy hallottam, Horatio nagyon
szereti a kutyákat.
HORATIO: Jézus, Mária, hiszen jobban félek tőlük, mint a tűztől!
HAMLET: Ezért hát ünnepélyesen kinevezlek életfogytiglani kutyabolházónak!
KUTYÁK: Hrr! Vrr! Vau, vau, vau!
WALDRÁDA: Úgy kell neki! Még ő akarja
elfoglalni a papám hivatalát, a kis hülye
stréber! Hiszen arra sem vagy jó, hogy
feltöröljék veled a padlót, te rongy!
HAMLET: Waldráda pedig férjhez akar
menni.
WALDRÁDA: Igen, Hamlet, nagyon szeretlek!
HAMLET: És nagyon szereti Horatiót.
Ezért hát feleségül megy Horatióhoz,
életfogytiglan. És mától fogva ő törli fel
palotában az összes padlót. Mindjárt el
is kezdheted.
WALDRÁDA: Brühühű!
59. jelenet
Az előbbiek. Jön Praxitelés
PRAXITELÉS: Hívattál, uram, itt vagyok.
HAMLET: Praxitelés, te kitűnő szobrász:
mától fogva te vagy az udvarmester.
Első dolgod az legyen, hogy csavard
vissza Willibáld bal karját!
PRAXITELÉS: Meglesz, uram. Igazán semmiség.
HAMLET: Ha pedig ezzel kész vagy, tedd
a fejemre a koronát.
PRAXITELÉS: Az is meglesz, uram. Az is
igazán semmiség.
HAMLET: Tudós uraim, Saxo és Grammaticus: ti pedig a minisztereim vagytok!
SAXO: Hamlet királyfi tudósokkal és művészekkel kormányozza fényes birodalmát. – Ezt felírom a történelemkönyvbe.

tiszatáj
GRAMMATICUS: Nem veszed észre, hogy
már nem királyfi?! – Éljen Hamlet, Dánia királya!
KUTYÁK: Hi, hi, hi, hi, hi!
60. jelenet
Az előbbiek. – Jön az angol király, az angol
királyné, a Királylány és Mercur
ANGOL KIRÁLY: Azt beszéltük meg, hogy
éjszakára még a hajón maradunk, de
a lányom annyira izgatott volt, hogy
kénytelenek voltunk most azonnal idesietni hozzád.
ANGOL KIRÁLYNÉ: Az igazat megvallva,
már aggódtunk egy kicsit. Olyan furcsa
zajok hallatszottak az éjszakában. És
olyan furcsa rendetlenség van itt. Remélem, nincsen semmi baj.
MERCUR: Nem mintha volna bármi félnivalónk, amikor itt van velünk az egész
testőrség.
KIRÁLYLÁNY: Azt hittük, hogy segítséget
kell hoznunk neked, Hamlet. De ugye
semmi bajod?
HAMLET: Semmi, semmi. El kellett intéznem néhány apró helyreigazítást. Amint
látjátok, éppen elkészültem.
GERTRUDIS: Szedjetek le innét! Nem akarok itt ragadni!
ANGOL KIRÁLYNÉ: Hát ez meg micsoda?
HAMLET (betömi Gertrudis száját): Ez itt
egy beszélő szobor, az udvarmesterem
készítette. Ez meg itt az előző király,
Fengő, aki egy sajnálatos balesetnek lett
az áldozata.
ANGOL KIRÁLY: Kíváncsi volnék rá, hogyan történt.
HAMLET: Hamarosan elmesélem, de megszólalt a kakas, hajnalodik. Mindjárt kezdődik a koronázási ünnepség, amelyre
meghívtalak benneteket, utána pedig
azonnal megtartjuk az esküvőt.
KIRÁLYLÁNY: Mármint velem?
HAMLET: Mármint veled?
KIRÁLYLÁNY: Csak azért, mert látok itt
egy másik menyasszonyt is.

1998. július

25

HAMLET: Jól látod, de az nem az én
menyasszonyom. Az enyém te vagy, és
a szüleidet mostantól a saját szüleimnek
tekintem. Szervusz, kedves jó apám.
Szervusz, kedves jó anyám.
GERTRUDIS: Hamlet! Hamlet! Nem akarok itt ragadni!
HAMLET: Az csak egy beszélő szobor.
Praxitelés, drótozd a falhoz, nehogy véletlenül felboruljon.
PRAXITELÉS: Meglesz, uram. Igazán semmiség.
MERCUR: Ismerős valakinek ez a kampósbot? Meg ez a másik?
Utolsó jelenet
Az előbbiek. Jön Inguriomeros és
Watronningulf
INGURIOMEROS: Itt vagyunk, ragyogunk!
WATRONNINGULF: El nem tudjátok képzelni, merre jártunk! Most jöttünk egyenesen a Marsról!
INGURIOMEROS: Most szálltunk le az űrhajóval. – Nini, hiszen ez Hamlet!
WATRONNINGULF: Barátocskám, te még
élsz?

HAMLET: Nemcsak, hogy élek, hanem ráadásul én vagyok Dánia királya.
INGURIOMEROS: Hűha, hűha.
WATRONNINGULF: Semmi hűha, inkább
hahó! Mi vagyunk a leghűségesebb szolgáid, Hamlet! Olyan hűségesek vagyunk, hogy még a Marsról is visszatértünk hozzád!
HAMLET: Hűségeteknek máris meglesz
a jutalma. Mától fogva ti vagytok az udvari sírásók. Első dolgotok az lesz, hogy
takarítsátok el innét ezt a hullát. Aztán
gyertek vissza, és miközben hét országra
szóló lakodalmat csapunk, majd meséljétek el, mi mindent láttatok odafönt. –
Most induljunk, drága szüleim! Jöjj,
kedvesem!
KIRÁLYLÁNY: De hiszen ebben az országban is minden csupa víz! De hiszen itt
sem lehet tüzet gyújtani!
HAMLET: Nem baj, kedvesem. Még a mai
napon fölmegyünk az égbe, és lehozzuk
a Tüzet.
GERTRUDIS (az udvar kivonulása közben):
Hamlet! Hamlet! Édes kicsi fiam, ne
hagyj itt!

(V ÉGE )

26

tiszatáj

TÉREY JÁNOS

Az úgynevezett emberi játszmák
A kreatív nőnek saját vadászmezői vannak,
ahol inspirációt gyűjt két marokkal.
Mégis borzalmas: hogyan merészeli
jól érezni magát nélkülem?
Jár az agyam, és abból semmi jó
nem származik. Forró nyomra léptem,
szerelmem, bemértem az útvonalad,
elvezet a legújabb másodhegedűshöz,
kígyózik egészen a fűig és a fáig.
Két jó szavukra ugrasz,
mert nem tudsz nemet mondani.
Én nem ilyennek képzeltem a rendet.
Jó, minden korlátozás húsbavágó,
jó, ne csüngjünk feszt egymás nyakán,
csak tudod, a szent szövetség
ennyi szabadságot mégsem enged.
Porcikáid legavatottabb ismerője, én,
a honlapodat böngészve
zárolt adatokba ütközöm.
Vigyáztam a lányra, fogadatlan testőr,
és a kényes mesgye elmosódott:
meddig tágítható a lovagi kötelesség
érvényességi köre, és mikor tekinted
jelenlétemet felügyeletnek, kisfiús csimpaszkodásnak?
Csípős botrány elé néztünk, szerelmem,
olyan magas volt a várhatósági fok.
Csakis testiekben készültem föl az őrködésre.
Korsóim ürültek, ott volt a dózis az arcban,
röviditalokat használtam célzóvíz gyanánt,

1998. július

27
beküldtem a port, hogy ki ne fogyjon belőlem a szufla.
A túlbiztosítás klasszikus esete.
Följebb tornázom magam,
mint a tények szintje. Rémeket látok.
A kisebbik rossz helyett
elképzelem, miként hajtod végre a főbűnt,
párba állítalak a fűvel és a fával.

28

tiszatáj

VÖRÖS ISTVÁN

Ugrás az ismertbe
Most megpróbálom elképzelni,
hogy már elmúlt, ami van,
és az van, ami még nincs.
Ebből a távolságból, behúnyt
szemmel odaképzelem magam,
ahol vagyok. Nem megy.
Elképzelek egy becsukható
tetejű íróasztalt, karos lámpákat,
heverőt, fotelt, egy forgószéket,
üveggombos ajtót, amit nem lehet
bezárni, és a kép végre körbefog.
Az ablak előtt mókus, szarvas,
jávorfa. Bazaltból a kastély.
Most megpróbálom elképzelni,
hogy nem itt vagyok, ezért azt
képzelem, hogy itt vagyok.
De a jelen nem enged. Szorosan
fog, mint a bőrszíj a feláldozásra
váró ősembert. Egy fa tetejéről
figyelem. Lapos orromat az
odú szélének nyomom. A folyó
fölött lemegy a nap. Idegenek
táncolnak szarvasbőrbe
bújva, csónakot tesznek
a vízre, azt hiszik, én vagyok
az ördög, áldozatot mutatnak be
nekem, miközben én a bundámba
keveredett hangyákat
dobálom a számba. Nincsenek
képeim. Tegnap átugrottam

1998. július

29
a víz fölött, azt végre
látom. Repülök, alattam
elhúz a köves part, egy
nádbuzogány, szétszórt
békalencse, a talpamat pillantom
meg a víztükörben, harcsa kap
utánam a levegőbe, egyre
magasabban járok, elsuhannak
a túlparti fák lombkoronái.
Jégszobrok. Fekete vér. Kiáltás
a barlangból. Füstszag.
Félelemszag. Születésszag.
A föld lassan tavasz felé
fordul. Hallom a gyökereket.
Hallom magamat magamban
megmozdulni, a föld lassan
tavasz felé fordul. A jelen
nem enged. Nincs visszaút
a jövőbe. Amit kívántam,
megtörtént. Letörölve
a gyárak, utak, panelházak
a rétek fölül, a hidat, mint
egy fatuskót, elvitte a víz.
Hogyan is kéne másképp csinálni?
Talán el kéne vágni a bőrszíjat
az áldozat csuklóján. Talán nem
kéne behunyni a szemünket.
Föld, föld, mondani, fekete
föld, mikor az ugrás után
puhán a biztos talajra lépünk.

30

tiszatáj

Egy férfi azonosítása
Megijedtem magamtól.
A tükörből, aki visszanézett,
hegyesfogú állat, gyökereket
válogatott az előbb egy
patak iszapjában, fázik,
a botjával felém sújt.
Ő persze, hálisten, nem én
vagyok. Már látom ügetni
a fák közt. Felriaszt egy
őzet, lerúgja a cipőjét,
eldobja a kabátját.
Fölötte varjúkárogás,
háta mögött farkasüvöltés.
(Én üvöltök arcom a
tükörhöz nyomva.)
Repül a pulóver, a
zokni, karjáról az
óra. Már csak piros
alsónadrágja világít.
Belőle semmi sem látható.
Aztán kialszik, zöldre
vált a fény. A tükröt
kinyitom, mint ablakot, ha
elromlik a légkondicionálás.
Lépések zaja.
Elémugrik pár orgonabokor.
A szederinda veszélyesen
sziszegve közelít. Nézek
a mocsár iránt. A nádon
madár ül. Az erdő
elindul hegynek fölfelé.

1998. július

31

Templom, tó, kávéfõzõ
Ma kéne templomba menni.
Besétálni a városba, ahol,
bár két hete itt vagyok,
nem jártam. Mindig ilyen
templomot képzeltem magamnak,
mint amilyet most a városba
képzelek. Mindig ilyennek
képzeltem Istent, mint amilyennek
ma reggel a többiek látják.
A tó környéke még csendes.
Befagyott, megolvadt, visszafagyott a víz, aztán ráesett a hó.
Sétálni rajta nem tanácsos.
Zárva az ír kocsma, a tulaj
most teszi föl az utolsó
lakatot, arca elé ősz varkocs
lebben, a lélegzete. Egy nyaralóház
földszintjén öngyilkos forgolódik
a takarója alatt, tévedésből
ártalmatlan gyógyszert vett be.
Álmában pisztollyal céloz legjobb
barátjára, az Úr már leterítette
neki a feltámadást, mint
egy repülőtéri piros szőnyeget.
Fölkel, cipőt vesz, azt se
tudja, mi történt. Nem hallja
a vasárnapot a kávéfőző zajától.

32

tiszatáj

FERDINANDY GYÖRGY

Az anyai örökség
Anyámnak volt egy nagy, barna kartondoboza. A ruhásszekrényben tartotta, a párnahuzatok és a lepedők alatt. Fényképek voltak benne, dagerrotípiák. Régi iratok, oklevelek. Ott találtam meg a családfát, amit valamikor
a negyvenes évek elején készített. Talán a válása idején jutott eszébe a múlt, de
az is lehet, hogy az egymást követő zsidótörvények miatt kellett az ősöknek
utánanéznie.
Engem egész életemben csak apám családja érdekelt. Ők sem igazán, hiszen
magára hagyták ők is apámat. Csak azokat tartottam számon, akiket ott ismertem meg, az ágya körül, látogatónapokon.
Most mégis megpróbálom összeírni magamnak ezeket az ismeretlen ősöket.
Talán segíteni fognak, hogy jobban megértsem anyámat. Lehet, hogy még az
utódait is: messzireszakadt gyermekeimet.

1.
Ősapánk, Szabó János a múlt század elején született, vallása római katolikus, foglalkozása földműves. Feleségét, Czeto Annát Kassán vezette oltár elé.
Ennyi az, amit ükapámról tudok.
Anna húsz éves volt, amikor fiúgyermeknek adott életet. Az ifjabb Szabó
János 1850. augusztus 28-án jött a világra. Későn nősült, apja példáját követte: harminchárom éves, amikor eljegyzi Preiss Georg építőmester leányát, Erzsébetet.
Preissék 1800 körül települtek át a Felvidékre, Georg édesanyja, AnnaMargaretha Flohr még a bajorországi Rothenburgban született. Anna-Margaretha felmenőit Dr. L. Schnurrer, rothenburgi levéltáros találta meg. Johann
Kilian Flohr és Maria Margaretha Vogel – napszámosok. Taglőhners – mondja
egy 1795-ös okirat. A városi anyakönyvekben nem szerepel róluk régebbi adat.
Amikor néhány éve Rotherburgban jártam, Schurrer úr már nem élt. Kutatásainak írott nyoma tudtommal nem maradt. A város a ritka bajor települések
egyike, amit nem tettek a földdel egyenlővé a szövetségesek. Eredeti állapotukban maradtak fenn a középkori központ és a városfalak. Ebben nyilván az
is közrejátszott, hogy a vidéket elkerülték a nemzetközi vasútvonalak.
Németországot általában az autósztrádákról veszi szemügyre az ember. Itt,
Rithenburg körül azonban megvannak még a régi, kacskaringós országutak.
Belterjes a gazdálkodás, trágyaillatot visz a szél, a dűlőkön kocognak az igáslovak. Egy Geslau nevű faluban még nagyanyám vasárnapi húslevese: a velőscsont és a grízgaluska illata is megcsapott.

1998. július

33

Preissék azonban kivándoroltak. Keleti irányban: Mária Terézia idején
Kelet-európa volt a német napszámosok számára a Vadnyugat. Tény, hogy
Johann Kilian és Maria Margaretha unokája már építőmester a Felvidéken. Az
ifjabbik Szabó pedig elveszi feleségül a dédunokát, Lisbethet.
János is építőmester, Baumeister. A közös múltnál a közös szakma fontosabb.
A századvég nagy fellendülése idején az ifjú pár már a fővárosban él. Szabó
Jánosról azt tartja a fáma, hogy ő építette fel a kőbányai Szent László templomot. A József körút 34-et mindenképpen, a család a későbbiekben már ebben
a bérházban lakott. Dédapám kétlovas kocsin járta az építkezéseket. A fogat
beállt az udvarra: a kapu tágas volt, „Salve!” – hirdette a küszöbön egy mozaikkockákból kirakott színes felirat.
A felvidéki földműves és a rothenburgi napszámos unokái száz évvel később megállapodott polgáremberek. A német múltból csak az augsburgi hitvallás maradt: János leszármazottjai ágotai evangélikusok.
És két árulkodó dagerrotípia, Pesky és Gévay Watzner-gasse 14. szám alatti
műterméből. Dédapám szép, komoly ember ezeken a barna képeken. Egyenesen a szemembe néz. Biztonság sugárzik róla, a kétkezi munkások nyugalma.
Akkoriban még nem távolodtak el egymástól a kőfaragók és az építészek,
a kubikosok és a kőművesek.
1916-ban halt meg, röviddel harmadik fia hősi halála után. Jancsi tizennyolc
éves volt, amikor elesett az első világháborúban.

2.
János és Lisbeth frigyéből négy gyermek született. Emília, majd Lajos, Béla,
és Jancsi, a hősi halott. Róla sokat beszéltek a családban, Béláról pedig mindenki mélyen hallgatott. Építész akart lenni ő is? Vagy katonatiszt lett volna
mégis? Volt Béla életében valami titok. Tény, hogy tönkrement, és főbelőtte
magát. Egy polgárcsaládban megbocsájthatatlan mind a két dolog. Anyám
megvetően mondogatta, hogy sehol se volt maradása. Hol a Gellért-hegyen,
hol a Hűvösvölgyben lakott. A lényeg elvész, de egy-egy ilyen jelentéktelen
részlet mindig megmarad.
Béla özvegyét már én is ismertem. A Mészáros utcában élt, egy kis földszintes házban, ahonnan a Déli pályaudvar kitérővágányaira nyíltak az ablakok.
Itt bújtunk el buszos váltótársammal, Bánó Ivánnal, 1956 decemberében.
Hajnali ötkor kigördült a pályaudvarról a pécsi személy, mi pedig keresztülrohantunk a síneken. Akkor már igazoltattak bent a Déliben.
Böske és Béla házasságából egyetlen fiúgyermek született. Laci egyetemet
végzett, és a népi írók táborához tartozott. A háború után letartóztatták, megjárta a pestkörnyéki internálótáborokat. 1954-ben szabadult, az utcán találkoztam össze vele. A nagy, erős fiúból kopasz, fogatlan emberke lett. De még ott,
a Mészáros utca sarkán is a politikai helyzetről kérdezgetett.

34

tiszatáj

1989-ben, a nagy változások idején, újra felkeresték őt a népiek. Tartott egy
előadást, megünnepelték. Azután a szíve felmondta a szolgálatot. A temetésen
a családból senki se volt jelen.
Sokkal többet kellene róluk beszélnem. Ünnep volt, ha kijöttek a hegyre.
De amíg Laci Recsken törte a követ, anyám és Böske még csak nem is találkozott. Nem értem ma sem: honnan ez a poroszos keménység, ez a már-már állati félelem? Sokáig azt hittem, hogy Laciék talán már nem is élnek. Azután
jött 1956 decembere, és ők befogadtak. Megtanulhattam, hogy milyen rossz
tanácsadó a félelem.
Böske néni már nem sokáig élt. Hiába érdeklődtem utána: még a halálhírét
se küldték meg nekem.
Anyám tulajdonképpen csak egyszer: a negyvenes évek elején mutatott
némi érdeklődést a Szabó-család iránt. Be kellett szereznie a keresztleveleket,
a rokonságban gyakoriak voltak a német nevek. Első emlékeim közé tartozik
egy kassai út. A Felvidék akkor tért vissza, a vasútállomásokon énekeltek az
emberek.
Emlékszem, egy hosszú téren laktunk, a templom közelében. Napokon át
kerülgettük a dóm épületét, noszogattuk a plébánosokat. Az út sikerrel járhatott, anyám büszkén lobogtatta az értékes okiratokat.
Útban hazafelé apám rokonsága várt minket a hidasnémeti pályaudvaron.
Volt egy nagy ebéd, azután valamin összevesztek anyámmal, akit majd’ szétfeszített a büszkeség, mióta igazolni tudta, hogy a galíciai Rosenthalék – római
katolikusok.

3.
Anyám dobozában nemrég levelezőlap méretű fényképre találtam. Fiatal
lány nézett rám a képen, olyan mágneses erővel, hogy nem tudtam levenni
róla a szemem. Megrendítő volt ez a kép. Riadt, és mégis kihívó. Dacos és lágy,
kemény és komoly. Félelmetesen nőies.
Valamikor így képzeltem el a lányt, akit szeretni fogok. Elkéstem, és most
elfogott valami nagy szomorúság.
– Ez ki? – kérdeztem anyámat.
– Nagyanyád – felelte csendesen. – Tudod, hogy október 11-én született?
Nem tudtam. Az ötvenkettedik születésnapján jöttem a világra. Vannak
ilyen véletlenek.
Az én emlékeimben – töpörödött öregasszony. Ősz haját laza kontyba
fonja, talán csak a tekintete a régi: úgy néz rám, mint aki tud valamit, amit én
még nem tudok. Halkan beszélt, emlékszem, és nem fejezte be a mondatokat.
A birodalma a konyha volt, a zsemlyegombócok, a gőzölgő, répa és zellerillatú becsinált levesek. Amikor nagyobb lettem, észrevettem, hogy más családoknál a konyhának más, fűszeresebb illata van. Visszatérő emlékem, hogy be-

1998. július

35

teg vagyok, és nagyanyám etet. A bögrémbe beleütött két langyos lágytojást,
azután megsózta, kiskanállal összekeverte, és szelt mellé néhány kenyérrudat,
– mint ő mondta: katonát – amivel mártogatni lehetett.
Máskor a nappaliban horgolt vagy kötött. Két sima, egy fordított! És a sor
végén egy szem mindig leesett. Időről időre felállt, és mértéket vett rólam.
Ilyenkor az orra hegyére csúszott a nagy, nehéz szemüveg.
Én fajankóztam. Egy cérnaorsóban négy apró szöget ütött az ember, és erre
a keretre hurkolta a pamutot. De nagyanya horgolni is megtanított. Érmelegítőket készítettem, katonáknak. Mindez, mint látható, a negyvenes évek elején
történhetett.
1944 karácsonyán voltam utoljára nála. Abban az évben délután volt a karácsony: este be kellett sötétíteni, nem lehetett meggyújtani a fán a fényeket.
Elhangzott a Mennyből az angyal, megkaptuk az ajándékokat. Nagyanyám átkísért a kerten, azután megfordult, és hazasietett.
Legközelebb már csak akkor láttam, amikor kiásták a romok alól a halottakat. Akkor is csak a hosszú, ősz haját, és a kockás plédet, amibe belecsavarták a holttesteket.
A sírását még ma is hallom. A találat reggel érte a házat, és nagyanyám
a szomszédok szerint még este is sikoltozott. Velák István, egy nagykanizsai
ember ment be érte. Későn: akkor már nem élt senki a romok alatt.
Hatvankét éves lett volna. Furcsa véletlen: hatvankét éves vagyok én is,
amikor írom ezeket a sorokat.
Mindig sötét ruhákba öltözött. A köténye magába szívta a befőzések: a paradicsom és a lekvár illatát. Az emlékeimben nagyanyának szamócaillata van.
A hangjára alig emlékszem. Pedig a sokszoknyás budaörsi asszonyokkal,
akik spárgát vagy gombát árultak, sokáig elácsorgott a kertkapuban. Máskor
kint áll a hóban, a tiszafa alatt, és eteti a didergő énekesmadarakat.
A fényképe, a szomorú fiatal lány, itt van az íróasztalomon. Szabó Emília,
született 1883 október 11-én. Élt hatvanegy évet, vallása ágotai evangélikus.

4.
Későn ment férjhez. Az építőmester házában ő volt a nagylány: fel kellett
nevelnie a kistestvéreket. Ezek nyilván zsarnokoskodtak, ő pedig színlelt kedvetlenséggel, dörzsölődve tette a dolgát. Ez a durcásság és ez a szüntelen sürgölődés később is a természetében maradt.
Tanítóképzőt végzett, de soha, egyetlen napig se tanított. A lányoknak akkoriban volt már képesítésük, de csak a legritkább esetekben űzték a foglalkozásukat.
1906-ban volt az esküvője. Vőlegénye, egy fiatal orvos, ugyancsak kassai családból származott. Erről az ágról keveset tudok. Hallottam róla, hogy volt valami Samu bácsi, egy földbirtokos, meg hogy Gyula Caracasban élt, és Tibor

36

tiszatáj

elvette Szeleczky Zitát, a filmcsillagot. De mindez nem tartozott ránk: csupa
távoli, furcsa dolog volt, amin nagyapámék csak nevettek, és vonogatták a vállukat.
Szabóékkal se jártak tudtommal össze. Pedig a két család háttere sok mindenben hasonlított. Nagyapám dédszülei Bruckból, Burgenlandból kerültek át
a Felvidékre. Van itt is egy magyar lány, Babocsay Anna, és egy szlovák ősanya. No meg a titokzatos Rosenthalék, akik Galíciából kerültek Budapestre,
az ősök születési helye Jenikau, Hostaczov. A népes munkácsi rokonság, a Bernovics-lányok, Maca, Ilu és Mária, valami nagyon szép hímzett népviseletben
jártak. Mert később ők is Pestre kerültek, talán Trianon után, de az is lehet,
hogy még a háborúban.
Dédapám, a Műegyetem gépészmérnöke, a századfordulón Rejtőre magyarosított, a hagyomány szerint azért, hogy az egyetem első diplomása ne német
nyelvű hallgató legyen. Róla nevezték el a győri szövőipari szakközépiskolát.
A mellszobra sokáig az egyetem aulájában állt. Amíg csak a mindenkori mellszobrok sorsára nem jutott.
Első feleségemmel gyakran megfordultunk Bruckban. Amíg állt a vasfüggöny, nem egyszer Burgenlandban, a határ közelében töltöttük a nyarat. Az
ősöket azonban hiába kerestem. Emlékszem, ülünk a Lajta partján, egy vendéglőben, amit a magyar koronához címzett a tulajdonos. Langyos, őszi nap, feleségem játszik a fiammal, én pedig böngészem a burgenlandi telefonkönyveket.
Kisgyerekkorom éveiben nagyapám sokat foglalkozott velem. Furcsának
tűnik most így utólag, hogy pontosan róla csak ilyen keveset tudok.
Első emlékeim idején már elmúlt ötven éves. Erős volt, vidám és fiatalos.
Emlékszem, egyszer megmutatta, hogy hogyan kell kezet mosni. Körömkefével, és úgy, hogy közben az ember kétszer szappanoz.
Valahányszor hazatért, első dolga volt, hogy kezet mosott. Ilyenkor vadul
ugráltak a kézfején az izmok. Sebész volt, egész életében véste, kalapálta a kőkemény koponyacsontokat.
Reggel ő kísért le az iskolába. Pontosan hét órakor háromszor hármat fütytyentett kint az ablak alatt. Két füttyre mindig kvart lefelé, és lélegzetvételnyi
szünet. Mint olvadás idején az első énekesmadarak.
Inkább kétkezi munkás volt, mint entellektüel. Akárcsak apósa, az építész.
Egyetlen tanulmányát a csecsemőhalandóságról írta, abban is csupa józan,
hasznos tanácsot ad. „A lélek puszta léte – írja – nem emeli ki az anyagból az
embert. Az embernek először jó állatnak kell lennie ahhoz, hogy jó ember legyen.” Az idézetben az öregúr mindenestől benne van.
Sokat tanultam tőle. Példának okáért, a rendhez, a pontossághoz való ragaszkodásomat. Nagyapáéknál minden nap pontosan délben volt az ebéd. Az
ablakon beömlött a harangszó, amikor nagyanyám kimerte a tányérokba a levest. Ebéd után a professzor lepihent. Nagyanya ráterítette a plédet, amibe ké-

1998. július

37

sőbb belecsavarták a halottakat. Harminc perc múlva nagyapa felállt, és útnak
indult a belvárosba, a magánrendelésre, ahol délután fogadta – mint mondta –
a pácienseket.
Jómódú ember hírében állt. A kertet ő vette fenn a hegyen, és volt két bérháza lent a városban is. A háború után persze mindez elveszett. Én csak a Vörösmarty utca negyvennégy bét sajnálom. A házat, ahol születtem. Pontosabban, ahová hazavitt a Győri útról apám. Egy napon a házmesterék fiával, Réti
Karcsival, aki nemrég még a negyvennégy ában lakott.

5.
Nagyapámnak két öccse volt: Jenő és Gyula. Jenő, a bíró, a Margit körúton
lakott. A felesége is Margit volt, az én fejemben mindig összefüggött ez a két
dolog. 1951-ben kitelepítették, napszámos volt Mezőberényben, és a Kún utcai
kisegítő kórházban halt meg. Volt egy fia, a Duci, de vele kihalt a család.
Finom, csendes emberek voltak, engedelmesen elpusztultak, amikor a polgárság rendeletileg eltöröltetett.
Gyula belga asszonyt hozott a házhoz, két lánya született, Cica és Ninette.
A trencséni belga textilgyárban dolgozott, és a budapesti Ford képviseleten.
1945-ben Nyugatra menekültek, nem volt nagy kockázat: a Ford gyár alkalmazta őt Kölnben is.
1956 után Strasbourgban tanultam, Köln közelében, de felkeresni őket
eszembe se jutott. Igaz, hogy ők is meglátogathattak volna a táborban, ahol éltem: a német autóutak kétirányúak.
Az esküvőm előtt írtam egy levelet Gyula bácsinak. Kedvesen válaszoltak,
elmentem, hozzájuk, 1958 márciusában náluk töltöttem két napot. Gyula is
vidám, jóhumorú ember volt, mint nagyapám. A feleségét már rég eltemette,
ő pedig Ninette-el élt. Persze ez így nem egészen igaz. Ninette a Ford igazgatójához ment feleségül, villájuk volt Marienburgban, az öregúr pedig egy közeli
bérházban lakott. Később ebben a házban szállásoltak el engem is, mert Ninette bíztatására én is a gyárban kezdtem el vadnyugati pályafutásomat.
Volt ebben a kölni kiruccanásban valami nagy félreértés. Ninette-ék befogadtak egy menekültet. Munkát adtak neki és szállást, egy cselédszobában,
a tető alatt. A konyhában, a személyzettel ettem, nem szenvedtem hiányt semmiben. Idővel még karriert is csinálhattam volna a gyárban, ügynök lehettem
volna én is, mint Gyula bácsi, mire megkaptam volna az állampolgárságomat.
A hiba az volt, hogy két évvel 56 után én már régen nem éreztem menekültnek magam. Strasbourgban tanári diplomát szereztem, már megjelentek
első közleményeim. A feleségem polgárlány volt: azt képzelte szegényke, hogy
legalábbis aligazgatónak hívott meg a kölni Ford üzem. Én pedig talpig olajos
munkaruhában töltögettem az akkumulátorokat.

38

tiszatáj

Igaz, hogy munka után tanultam a gyárban: már az első időkben elvégeztem egy gépkezelői tanfolyamot. Clo számára azonban ez is csak annyit jelentett, hogy napi tizenkét órát dolgozom.
Egy szó mint száz, számunkra nem karrier, hanem visszaesés volt a kölni
kaland. Ott, Kölnben jöttem rá, hogy nagyapám precíz, céltudatos élete csak
azért volt elviselhető, mert szolgálat volt. Szenvedők vették körül őt, betegek.
Gyula bácsiék más fajta voltak. Nem érintette őket a háború, a pusztulás,
mindegy volt, hogy Trencsénben, Kölnben vagy Budapesten éltek, mindenütt
a világ legtermészetesebb módján ők voltak a győztesek.
Én pedig a vesztesekhez húztam már akkor is. Nem az áldozatokhoz, hanem azokhoz, akik félreállnak. Akik kinevetnek minden görcsös igyekezetet.
Huszonkét éves voltam, kerestem a világban a helyem.
Nagybátyámék rossznéven vették, hogy visszamentem Franciaországba
diáknak. Csak én éreztem úgy, hogy elmúlt a fejem felöl valami nagy veszedelem.
Ninette-et legközelebb húsz év múlva láttam. Az olasz Alpokban élt, viszszavonultan, csendesen. A kölni kalandról nem beszéltünk. Akkor már befutottam én is: száműzött író voltam és tanár egy apró trópusi szigeten.
Ez lett volna Gyula bácsiék családja. Tulajdonképpen hálás vagyok nekik.
Tudták, hogy honnan jövök, és mégis, vállalták a kockázatot, megpróbálkoztak velem.
Néha még eszembe jut: Rothenburg ott volt, Köln közelében. Visszamehettem volna oda, ahol Johann Kilian és Maria Margaretha művelték a földjüket.

6.
Az én időmben Emília három testvéréből kettő már nem élt. A harmadik,
Lajoska, viszont túlélte az egész családot. Nagy, medve ember volt, kuglifejű,
másfélmázsás, kétméteres. Az első felesége, Emma, a Vígszínházban volt ruhatáros a háború után. Micsoda emlék! Ha élne még, több mint száz éves kellene
legyen.
Lajoska építész volt, mint az apja. Valaki azt mesélte róla, hogy ő tervezte
a világhírű Ferdinand hidat. Életem nagy csalódása volt, amikor megláttam ezt
a vasúti felüljárót, amiből csak a családi legenda csinált hidat.
Az első világháború után Lajoska kivándorolt. Argentínában élt 1920 és 33
között, Buenos Airesben, a mai Belgrano környékén bérházakat épített. Megnősült másodszor is, apróhirdetést tett fel egy pesti lapban, és nem sokat teketóriázott: kivitette az első lányt, aki jelentkezett.
Tőle, Edittől, két gyereke született. Közben a vállalkozás felvirágzott, nyilván a legjobb úton voltak ahhoz, hogy argentinokká váljanak. Azután egyszercsak mégis visszajöttek. Hozták magukkal a két spanyol anyanyelvű gyereket.

1998. július

39

Akkoriban kezdődtek a zsidóüldözések, Edit felvarrta a sárga csillagokat.
Nem tudom, ki bújtatta őket, de 1945 tavaszán már nálunk laktak, a hegyen.
Lajoska, Edit és Kiki, mert Bubit, a nagyfiút elhurcolták a németek.
Festői család volt. Minden nap másképp szólították egymást. Emlékszem,
egy időben Edit néni a Kázmér, Kiki pedig az Eper névre hallgatott. Veszekedni pedig csak spanyolul veszekedtek. Mint a cigányok! – mérgelődött anya.
Lajoska tántorogva jött haza minden este, és az asszonyoknak hol vágott
virágot, hol pedig francia krémest hozott. Ha nagyon beivott, Edit nem engedte be őt a lakásba. Ilyenkor ült a küszöbön, és zokogott. A süteményt azért
megettük, akkoriban még éhezett az ország, a francia krémes ínyencségnek
számított.
Kiki szép lány volt, de súlyos beteg. Van valami zavaros emlékem, sikoltozás és suttogás keveréke, mintha megerőszakolták volna őt az oroszok. Az utcán élt egy sovány fiatalember, Pappvár Kornél egyetemi hallgató. Ő vette el
feleségül néhány hónappal a történtek után. Kikire szülés közben rájött egy
roham, az ápolók vizes lepedőbe csavarták, mellhártyagyulladásban halt meg
szegény, alig tizenhatévesen.
Nem sokkal később Bubi, a nagyfiú is megérkezett. Az ingolstadti kórházban mentették meg az életét, elmesélte, hogy írt Buenos Airesbe, és hogy a keresztanyja hívta. Végül is argentin állampolgár volt, ha ugyan akkor az
ilyesmit igazolni lehetett. Csakhogy hát hívta őt haza Edit néni is. Így azután
Magyarországra szállította a Vöröskereszt.
Lajoska viszont küldött egy belga képeslapot, amin pisál egy meztelen gyerek. Argentínába szeretett volna visszamenni ő is, de nem volt pénze hajóra, és
nem kapott kivándorló vízumot. Évekig Oostendében lebzselt, a kikötőben
várta a hajót. 1962-ben halt meg, hihetetlen! Közben én is jártam Belgiumban,
nem is egyszer, még a Heizel-stadionba is átkocsikáztam, ha Brüsszelben játszott a magyar válogatott. De az, hogy Lajoskát éppen ott keressem, eszembe
se jutott.
Így halt ki a Szabó-család. Gonosz világ volt, de mégis! Az elszántság hiányzott volna belőlük? Igyekvő, dolgos ember volt valamennyi, és mégsem tudták
üstökön ragadni a sorsukat.

7.
A folytatás – Emília egyetlen lánya, anyám. Benne Preiss Lisbethnek és
Szabó János építésznek méltó leszármazottja lett. Az ő élete azonban inkább
újrakezdés volt semmint folytatás. Körülötte a háborúk elnyelték a régi nagy
családokat. Anyám kalauznő volt, és gyári munkás, télen pedig hányta a havat
fenn a Svábhegyen. De megmentette a házat és a kertet. Mi pedig iskolába jártunk. Átvészeltük az ötvenes éveket.

40

tiszatáj

Élete alkonyán egyre kevesebbet beszélt, és a rádióban is csak németül hallgatta a híreket. Mégsem vágyódott el a helyről, ahol született. Ő volt az egyetlen a családban, aki hosszú élete során soha, még véletlenül se hagyta el Budát:
a Német-völgyet és a Sashegyet.
Nem volt se sznob, sem entellektüel. De szerette a szépet. A természetet,
a madárdalt. Emlékszem, fiatalkorában énekelt, később pedig, egy nyugdíjas
társulatnál, eljátszott valami nem is könnyű szerepet. Valaha verseket olvasott.
Ady és Szabó Lőrinc sokáig ott voltak az ágya fejénél, ahol később egy cipősdobozban őrizte a gyógyszereket.
Gyakran elgáncsolták, és könyörtelenek voltunk mi is, gyerekek. De
anyánk konok volt. Mindig újra meg újra felállt. Vad volt és kegyetlen, ha kellett, mégis élt benne valami nagy, kétségbeesett szeretet. Hol egy kutyára, hol
a madarakra pazarolta, azt hittük, hogy nem is szereti az embereket. Pedig
csak nem tudta kimutatni, milyen kár! Sokáig biztos voltam benne én is, hogy
anyám nem szeret.
Most utólag már csak a tények beszélnek. Szabó János és Preiss Lisbeth
unokája kis híján évszázadon át uralkodott a régi kert közepén, a Hegyen.
A múltból mindenkiben tovább él valami. Öcsém néha nagyapánkra hasonlít. Ha tesz-vesz a kertben, vagy amikor a bajusza alatt mosolyog. Kishugom
birodalma is a konyha, a répa és zeller illatú becsinált levesek. Neki is lett egy
kedvenc unokája, akinek átviszi a szomszédba az édességeket.
Ami engem illet, mindig úgy képzeltem, hogy apámra – és csak apámra! –
hasonlítok. Pedig életem folyamán hányszor éreztem már budai polgárnak
magam! Nekem lett először idegen feleségem Gyula bácsi után, és én is visszajöttem az Újvilágból, mint szegény Lajos.
És hát szomorú ember lettem én is. Még akkor is, ha anyám makacsságával
titkolom.

*

Este van, játszom nagyanyámmal. Összetoljuk a székeket, rájuk borítjuk
a plédet. Ülök a sötétben, vezetem a botcsinálta járművet.
Emlékszem, azt szerette volna, hogy építész legyek. Ha megkérdeztek,
hogy örömet szerezzek neki, ezt feleltem én is. Ilyenkor egy kicsit megrázta
a fejét, és büszkén, hitetlenkedve rámnevetett.
Nem lett belőlem építész, Emília. Nem kőből: alanyból-állítmányból építem a könyveket. Ezt a metrikus teret, itt a trópuson, például csak neked.
Tudatom veled, hogy tegnap megállt előttem Jorge-José, a dédunokád. Egy
kis bennszülött: neki is olyan dacos és lágy a szeme, mint neked. Megállt előttem, és azt mondta: apa, én építész leszek! Nekem pedig te jutottál az eszembe.
Hitetlenkedve nevettem én is. Kezdődne minden elölről? És ha igen? Mi más
dolgunk lenne a világban?! Egy máglya üszkén. Hangyaszorgalommal. Ahogy
lehet.

1998. július

41

SZEPESI ATTILA

Tisza-parti cantus firmus
AVAGY KÉTES FIRMÁKAT IDÉZÕ KERGE KÁNTA
(Ilia Mihálynak)

Aki voltam Szeged-szerte
lőre-kocsmák szertelenje,
borom fogytán, kvázi-vénen
magam igriccé igézem.

Ezerféle dalt tud pedig,
alkaioszit, pindaroszit,
gezemicét – mint egy kujon
pina-bubus Anakreon.

Állok újra lantverőnek,
ugaron laurusz-nyerőnek,
leszek ismét dala-hérosz:
csapszék-szülte zug-Homérosz.

(Három kobzos, hettitául
verseltünk tótul, deákul;
Veress, Petri Csathó, magam,
vizigótul és pemákul...)

Ilosvai vagy Tinódi?
Vágáns-nótám régimódi:
rímet, ritmust porig aláz,
hegedős-mód vala-valáz...

Porvároson éji árnyék,
mintha Chagall szentje szállnék:
Szekszárd felől így tér vissza
varjúszárnyon Baka Pista.

Hová lett a csitri-faló
versért vívó Petri Csathó?
Poéták közt aranymíves –
nekem örökké húszéves.

Tudta mindig: Oroszhonba’
terem a jó bolondgomba;
így lett Muszkaföld-bolondász,
cirillista bolondgombász.

Lány ha lódult, leste, fél-e,
mórikál csak vagy kefél-e?
Selypegve a tárgyra tér-e,
szentfazék vagy luvnya-féle?

Halász Előd hazafelé
megy az égi Tisza felé;
szütyőjében tenger kincse:
világvívó Ady, Nietzsche.

Veress Miklós nagyapó lett,
kerülgeti csak az ihlet,
mint valami gellert-kapott
mufurc Wolfram Eschenbachot.

Nincs Simai, se a szárnya,
se hajdani Miska charme-ja,
kuka remetének állva
berekedten hova szállna?

42

tiszatáj

Gregor Jóska bőszen bömböl
burkus nyárbul, talján ködbül;
pohos, mint egy kegyet-osztó
Ochs báró vagy bús Sarastro.

Többé se textus, se kardal,
se nexus, se dőre bordal;
dúl Zelei Dögeszvárban,
árnyékot ví véres karddal.

Verset sorvaszt szőrmók Zalán,
túl Credon és Úrangyalán;
nyelve: hucul, örmény, alán,
ködös, mint a Chilám-Balám.

Tudós Kovács Sándor Iván
nyargal egy bősz csigabigán;
Zrínyi bánnak, Weöres úrnak
boldog jóéccakát kíván.

Ne feledjem Kovács Jancsit,
ki az égi színen kancsít;
se tollfosztás, se trónfosztás,
nem várja új szereposztás.

Pomázon él, nem mitugrász
Simoncsics, a Nagy Finnugrász;
fújja, amíg beleszédül
közép-kelet-szamojédül.

Zoltánfy úr, piktor-Pista
a mennyei lőrét issza,
élünk hiányával – ohne
tündér Giotto di Bondone.

Kremser Péter Medvefalván,
messze kuksol Berlin balján;
vala muszklimiska hajdán,
most csak invalidus talján.

Tündér utcán éji pózna,
ide-sózna, oda-sózna:
T. F. – Balzac mái mása,
Palánk-város krónikása:

Suki Béla heideggerül
óg-móg, végül alulkerül;
filozóful nem hegedül,
Szöged porába elmerül.

kisregényrül nagyregényre
rogyadozva viszi térgye.
Ideje sincs – szegény, balga
ha ráérne, éhenhalna.

Veszett város bogarásza
fóliáit porolássza:
múltat gázló Péter László
Szeged árgus ódondásza.

Vásárhelyi Szuromi Pál
a kocsmába el se talál,
se sör-kancsó, se teli tál,
csak a múzeumban pipál.

Vaszy Viktor földi mása:
ki emlékszik Pál Tamásra?
Kappan-kórust dirigáló
dögeszvári muzsikásra?

Lodovico Ambrosios,
Hetyén hetyeg Ambrus Lajos;
novelláit félbehagyja,
almafáit pátyolgatja.

Tisza vízbül kortyot kóstolt,
táltos-Béla múltat jósolt;
mint valami bősz drótosTóth,
azt is tudja, ami nem vót.

1998. július

43

Rendszerváltó szilveszterre
ördög bújt a Szilveszterbe;
vala egykor aranytollas,
most nem tudni: ír vagy olvas?

Veress Miska, sorsa-vesztő,
árnyékot árnyékra festő:
fekszel, reves fa, kidülten,
feketévé feketülten...

Veszprém-vári Géczi János
se mákonyos, se zákányos,
se macskajajos rím-árús;
atomkori göthös mágus.

Rigó Bélát nem is mondtam,
Kelement se, Olaszhonban,
Tandi Lajost, Bisteyt se,
színész-kondás Pál Istit se.

Oláh Éva így se, úgy se
dall, türkül se, oláhul se...
Húrja szakadt, komor mese,
nem szól gótul Koch Vali se.

Czilczer Olgát, Vörös Lászlót,
Gróf Józsit, a csöndet gázlót,
Vinkler-mestert, árnyék-Dalit,
Babits-szobrász Farkas Palit.

Annus bezzeg fontos ember,
szakálla bár alig-kender;
lap-csinyáni, képviselni –
baja-gondja, mint a tenger.

Csetrit, aki sandán mulat,
keseredő Bálint urat,
Szigetit, ki gyűjt kavicsot,
Bethlen-tudor Jankovicsot,

Olasz Sanyi költész-orvos,
irodalmi mikroszkópos
alig-szavú filológus –
lesi: ennyi dili-mókus!

Papp Lajost meg Bárdos Palit –
nem tudom, ki merre lakik.
Hova lett Fenákel Judit
s hogyha nem ír, mihez konyít?

Túlvilági pincegádor,
onnan leskel Mocsár Gábor;
nincs árkusa, nincsen tolla,
pedig téma ott is volna.

...Veszett világ. Fönn az akol,
alattunk meg ég a pokol.
Körül, egymás hegyin-hátán
ezer bolond kukorikol.

Csaplár Feri, Zeusz-urunk,
hová lett a veresborunk?
Elég neked Mácza, Kassák –
kedvük helyetted múlassák?

Fogyó kedvem, hogyha bírnám,
Iliának meg is írnám,
vagy – ki most vívja a várat –
Attilának, Veszelkának.

Éhomra dalt vacsorázó
fejedelmi csepürágó:
Nagy Zoli meg Dinnyés Jóska
veszekedett versünk mondja.

Megírnám, de válasz alig,
Dögeszvárban alkonyodik:
Miska hajdan’ írnok-kedve
el is elkámpicsorodik...

44

tiszatáj

Tisza táján gyüttmönt voltam,
néhány lator dalt dudoltam –
Poverello boldog mása,
Bálint Sándor megbocsássa.

Nem is vers ez, csalimese:
nincs eleje, se vége se.
Varjúnóta a gyászmise –
nem ír olyat Temesi se.

Írtam húnyt parázsba nézve,
ódon időt megidézve:
búcsúzva torz évezertől,
sóhajtásra 2000-től.

Nota bene: régi virtus,
meg nem őrzi semmi árkus:
csak e báva igric-kánta,
porvárosi cantus firmus.

F
I
FINIS
I
S

1998. július

45

KAUTZKY NORBERT

A hiány körülményei
Szavak kínjai érthetők
Akár a kínos gyönyörök
A gyönyörű is könyörög
És kínjaiban meggyötör
Terítőt kötöget a lány
És nincs hiány de van hiány
Hiánytalanul semmi sincs
Mint ajtó nélkül a kilincs
Szabadságban a rabbilincs
Ha megkérnélek ne segíts
Terítőt kötöget a lány
És van hiány de nincs hiány
Hiánytalanul ébredez
Álmaiból a kisgyerek
Ha elmentél visszajöhetsz
De mondhatnám hogy ég veled
Terítőt kötöget a lány
Ez is hiány az is hiány
Hiánytalanul az se jó
Ha lovagol a hintaló
És csalafinta a csaló
A pusztulás pusztítható
Terítőt kötöget a lány
Az is hiány ez is hiány

46

tiszatáj

Harmadik nap
Ha azt mondod, elmúlt a
Harmadik nap, éjfél lesz,
Megtámadnak a hóhajszás betörőSzelek, rádvigyorog a fagy,
Az erdők jégkerítése bezár,
Miközben a szennyes ég mocsokkal
Fertőz, lázak hadtestei rohamozzák
Az ünnep békéjét, az öröm csendszülte
Kikötőit, ajándékozz mosolyáldást,
Ha van miből, a létezés csupa
Háborúsdi, vakbotok zörgetése
Az élők remetekertjében, vigyázz
A holnapokra, szüntelenül lopkodják,
Teszik-veszik nélküled, ne mondd,
Hogy elmúlt, vétkeznél, hajnal a
Reggelt, mint batyut, fényvállán
Cipeli, a lassan távolodót ráhagyja,
Bánattitkaid előjönnek fürgén,
Rejthelyük a tudatkamrák félelemjáratai,
Ünnepidőnk elvész, hadakozz
Az árnyak emlékeivel, koldulj
Harmadik napot, ami a miénk,
És ha végleg elmúlt, törölj ki
A szószátyár holnapokból, mielőtt
Éjfél lesz, s az utolsó hajnalt várná
A reggel riadozva és reménytelenül.

1998. július

47

Vissza a Forrásokhoz
BESZÉLGETÉS LÁSZLÓFFY ALADÁRRAL
HEVESI ZOLTÁN ISTVÁN: Mindenekelőtt köszöntöm Lászlóffy Aladárt a Láthatatlan
Kollégium Vissza a Forrásokhoz című sorozatának második találkozóján. Mit jelentett Ali
bácsinak – és mit jelent ma – az első Forrás nemzedékhez való tartozás?
LÁSZLÓFFY ALADÁR: Abban a kontextusban, amikor ez a forrásosdi kipattant, akkor
a levegőben volt valami egyéb. Először is: „Világ proletárjai, egyesüljetek!” Ennek volt
egy tágabb formája, a szakszervezet, és egy szűkebb, ez volt a Párt. Nem minden szakszervezeti tag volt párttag, viszont minden párttag szakszervezeti tag volt. Ezen túl
egyéb csoportosulást csak az Alkotmányban lehetett találni, utcán nem. Mai szemmel
talán nehezen érthető meg, hogy (túl a személyes kapcsolatokon) nem volt tanácsos
semmi, ami nem szervezett. A fennálló rend, rezsim, kultúra ideológiai alapon hevesen
tagadta, hogy léteznének nemzedéki ellentétek. Tehát: fiú az ő atyáját nem bírálja, atya
az ő fiát bírálhatja, de nem „azért”. Ebben az értelemben kevésbé volt tanácsos elfogadni, érezni egy olyan indíttatást, hogy egy nemzedék talán másképp gondolkodik.
Valószínűnek tartom, hogy a másként gondolkodás egyik legősibb formája a szellemi
tétnek, ugyanis például Káin egészen másként gondolkodott, mint Ábel. (Ez később
tettekben is megnyilvánult.) Mi akkor voltunk fiatalok, amikor már azt kezdték mondani, hogy a szocializmus sokoldalú. Nyilván megkérdezhetnénk, hogy: Miért, azelőtt
egyoldalú volt? Erről soha senki nem beszélt, de attól a pillanattól kezdve sokoldalú
volt, és ez az értékrenden egy pozitív irányba történő elmozdulást jelentett. Ebbe
a sok oldalba azért az nem fért bele, hogy a nemzedékek külön próbáljanak maguknak
programot, vagy külön ízlésvilágot kialakítani. A szocialista erkölcs, a szocialista viszonyulás benne volt abban, hogy elképzelték az irodalmat, ahogy elképzelték, hogy
egy új generáció feltűnik. Azt képzelték, hogy ez a nemzedék majd ugyanolyan elvtársakból fog állni, mint az addigiak.
Ez a nemzedék valószínűleg több irányból és több feldühödés eredményeképpen
talált önmagára, úgy képzeljétek el, hogy egy csendes, holdas éjszakán, mikor már
minden ablak sötét, egyszerre felgyúl egy fény, kicsapódik egy ablak, valaki óriási, házsártos veszekedésbe kezd, aztán szemben egy másik, egy harmadik, és ingben-gatyában kifutnak nyolcan-tizen, lihegve és méltatlankodva, aztán a tér közepén, ahol csobog esetleg egy szökőkút, találkoznak. Egyszerűen, mert valahonnan a házsártos feleség, a hirtelen rájuk szakadó plafon, vagy a szobán átfutó kisegér – tehát valamilyen
felháborodás – odahordja őket. Így történt az, hogy az irodalomba való befogadtatás
már eleve meghatározta, hogy lesz itt nemzedéki háború is, mert ez nem velünk kezdődött, hanem azzal a Móricz-kollégista nemzedékkel, tehát Herédi Gusztávval, Fodor
Sándorral, Bajor Andorral, és alig valamivel később Kányádival és Páskándival, akik
„nagy fiúk” voltak már ’44–’48 között, és akik első nyersanyagát, ágyútöltelékét képzelték egy ideológiai bevetésnek. Rájuk mondják, durván leegyszerűsítve, hogy a háború után volt egy népies szakasza az erdélyi irodalomnak. Ezt úgy kell érteni, hogy
minden, ami népi volt, vagy véletlenül egybeesett a népieskedő vonulatával vagy külsőségeivel, de már szocialista, osztályharcos színezetet kapott, az elfogadható volt. Ennek az első exponense Kányádi volt. De ha rákérdeztek, hogy ki volt az előttünk járó
nemzedékben az első modern költő, akkor ugyancsak azt mondom, hogy Kányádi.

48

tiszatáj

Vagy mind a kettő nagyjából talál Páskándira is, aki a népiséget inkább csak mímelte,
mert érezte, hogy valahol közel áll hozzá. A népi dolog abban az időben egy nagyon
pozitív valami volt, tehát mindenképpen megpróbálta ő is. Ezt azonban annyi nemnépi és nem-modern között nem tudták nemzedékké formálni, nem tudtak mozgalomként megindulni.
Mielőtt tovább megyünk, mindenképpen ki kell jelentenem: semmiféle összebeszélés nem volt a Forrás nemzedék indulásánál. Egyetlen egységes, konferencia-jellegű
összeülés volt, a nagyanyám hátas díványán, amikor újra visszakaptuk a Gaál Gábor
Kört. Akkor történt egy olyan számbavétel, hogy: nini, ott van a Szilágyi Domokos,
nini, a Kántor Lajos, Jancsi Pál, Páll Lajos, öcsém. Körülbelül nyolcan-tízen lehettünk
ott, kapcsolt részekkel. A kapcsoltrészek a múzsák voltak. Abban az időben még két
igazán tehetséges költőnő volt, kapcsolt részek nélkül – az azóta elhunyt Tamás Mária,
és Hervay Gizella.
Ez a sok baj végül is összehozta a társaságot, olyan miliőbe, közegbe, amiről ma azt
hinnénk, hogy negatív. Pedig íme: pozitív. Azt lehet mondani, hogy minket Hajdú
Győző talált ki. Az első olyan lapszám, ahol ez a banda 1956 októberében megjelent,
és amelyben ott volt már Páll Lajos, Tóth István, Csávossy György, Jancsik Pál,
Hervay Gizella, Szilágyi Domokos, jómagam, már a jószemű szerkesztőnek volt a reflexe. A kor levegőjében az is ott volt, hogy: Elvtársak, észrevenni a fiatal sztahanovistát, és idejében támogatni, mert ez a vezetői kvalitások bizonyítéka.
Arra, hogy jó érzés volt-e a nemzedék tagjának lenni, azt mondom, hogy: Hm, hm,
biztos. Utólag ezek mind személyes barátok is lettek, részben azért, mert gyerekkor
óta ismertük egymást. Például, ha hiszitek, ha nem, ’46-ban közöltem először a Dolgozó Nőben, ott közölt először Szilágyi Júlia, ott közölt először Veress Zoltán. ’52-től
már Jancsik Palival is ismertük egymást, és Kántor Lajossal osztálytársak voltunk elemitől, középiskolán át, együtt érettségiztünk, végül pedig együtt voltunk öt évig az
egyetemen. Szilágyi Julikáék, Csabáék, Szilágyi Domokosék egy évfolyammal lennebb
jártak. Tehát az összezártság, és az, hogy, elvtársak, vannak munkásifjak, vannak szegény parasztifjak, és vannak szegény értelmiségi ifjak, valahogy ki is adta az alakzatot,
amiben haladjunk. A lényeg az, hogy a nemzedék tagjának lenni jelentett egyfajta védelmet, és azt, hogy egymás eszét a legkülönbözőbb helyzetekben kipróbálhattuk. És,
tetszik, nem tetszik, a nemzedéknek lett aztán egy ideológusa, ő nevezte ki magát annak, mi pedig elfogadtuk, ez Kántor Lajos volt. Lajos, azt hiszem, ideológusnak született...
Az újabb nemzedéknek különben eszébe sem jutna rákérdezni, hogy az akkori értékskálának a negatív oldalán helyezkedett el az is, hogy: szabadvers. Jóllehet a két világháború között szocialista értelemben volt renitens dolog szabadverset írni, a háború
után viszont, a „Zúg a traktor, szánt az eke, / Elvtársnő, öntözhetek-e” formavilágában magas labdát jelentett, és ezeket a labdákat fel is dobták, és baseball-szerűen ők
maguk le is ütötték. Ugyanis az első konfliktusom Látay Lajossal például akkor volt,
amikor azt mondta nekem, hogy: Ti úgy írtok, mint a Tristan Tzaráék, meg a Bretonék – bár úgy írtunk volna –, és én akkor csak azzal tudtam érvelni, hogy: És ezt te
olyan marhaságok nevében mondod nekem, mint a Reviczky Gyula? Ebből látszik,
hogy a mi hozzáállásunk sem volt feltétlenül egészséges, inkább támadásra támadó,
kunkorodásra kunkorodó. Az, hogy az ember fiatalon mit mond, nem feltétlenül az
akkori álláspontját fejezi ki, jelentheti azt is, hogy mire ingerelték.

1998. július

49

OROSZ JUDIT: Ez a kialakult csoporttudat mennyiben befolyásolta az Önök által művelt irodalmat? Mennyiben volt mai szemmel jelentősége annak, hogy ne egyénenként, hanem csoportosan jelentkezzenek?
L. A.: Ez jó kérdés. Ugyanis az ember nem önerőből hülye. Az, hogy más is ugyanarra a következtetésre jut, az egy ősi közege a jóérzésnek. Mindenképpen fontos volt,
hogy találkozott az a néhány ember, akik nem programszerűen, nem előre elhatározva, de mindenképpen másképp képzelték el a verset. Mikor bennünket azzal vádoltak, hogy úgy írunk, mint a lejárt, polgári, avantgárd nem-tudom-mi, akkor mi nagyjából csak két dolgot nem tudtunk: hogy mi is az az avantgárd, másrészt pedig, hogy ki
az a Tristan Tzara és André Breton, mert ugyebár akkor még a Kosztolányi elvtárs és
a Babits elvtárs sem álltak valami jól. Két út állt előttünk: vagy vállaltuk azt, hogy:
Igen, igen, mi ezt csináljuk, vagy pedig bevalljuk, hogy műveletlenek vagyunk. Nos,
mi ahelyett, hogy bevallottuk volna, dacosan azt mondtuk, hogy mi igenis avantgárdok vagyunk. Ebből következett az, hogy egymással gondolatot, kéziratot cserélünk,
rábólintunk, valahol lekoppintjuk azokat a kliséket, azokat a belső formákat, és óhatatlanul közeledik egymáshoz az a befejezettség-eszményünk, amit ma kánonnak neveznek.
Itt valóban történt egy váltás, mert egyrészt tehetségtelen, rosszul megírt, csengőbongó versezetekkel szemben egyszercsak jelentkezik egy nemzedék, amelyik mást ír,
és az a más azért mégiscsak elfogadható, amit az is bizonyít, hogy az Igaz Szó ’56 októberi száma közölte ezt a társaságot. Az addig használatos, addig vetett vers-dikció,
vers-diskurzus, vers-retorika helyett egy más ilyen izét kezdtek el bevezetni – nem hiszem, hogy tudatosan, nem hiszem, hogy összehangoltan. Huszár Sándor azt mondta,
hogy: Szamarak, írjatok, tegyétek le a garast! Írjatok néhány komoly pártverset, tehetségesek vagytok, és a Pártnak az a fontos, hogy jó piacról vásároljon. Akkor elbocsátja
ezeket a hülye klapanciákat gyártó költőket. És mi ezt be is vettük. Muszáj volt bevenni, mert kötet nem is jelenhetett meg anélkül, hogy lényeges része ne szóljon
a Pártról. Ezt különben követni lehet, szinte mint a karbon 14-gyel, hogy a Forráskötetében mindenkinek van, szinte egy ciklusnyi, úgy ’64–65-ig. A Képeskönyv a vonalakról című harmadik kötetemben még van ilyen vers, attól kezdve, a Szövetségektől,
A hetvenes évektől kezdve mindmáig nincs. Annak idején Jevtusenko elvtárs megmondta: fiúk, az irodalmat majd megvizsgálják. És ő végül is arra gondolt, hogy lehet
handabandázni, de a lenyomtatott textus ott van; az írót, a költőt nem muszáj szeretni,
de ami irodalomként elétáratott és megmarad, azt kell megmérni, az a lényeges.
Az, hogy a nemzedék egy kánonváltozás alapját szolgáltatta, az gyakorlatilag azt jelentette, hogy: elég sokan voltunk. Ha egy, akármilyen tehetséges ember van, az mártírként, vagy valamilyen formában elkopott volna, feldolgozták volna a fogaskerekek.
Így a jelentkezés nagyjából konkludens volt olyan szempontból, hogy nyilvánosan elfogadták ezt a nemzedéket. A Kántor–Láng például értékeli, hogy mennyire a szocializmus igenlése csendül ki abból, amit ez az új nemzedék is ír.
Ezzel együtt 1958 januárjában volt a Bolyai Egyetem aulájában az első estünk, ahol
ott voltak már velünk a képzőművészek, a zenészek. Velük a katonaságnál is együtt
voltunk, együtt voltunk a román kollegákkal is. Itt jön be a román szál, ugyanis Bukarestben élt jó néhány olyan író, akinek ez nemcsak szenvedélye volt, hanem már a ’30-as
évektől a létformájához is hozzátartozott a román irodalommal való kapcsolattartás.
Ilyen volt Majtényi Erik, Szemlér Ferenc, ők voltak, akik ’58 és ’60 között összehoztak bennünket Nichita Stănescuval, Cezar Baltaggal, és mikor, nagyjából két-

50

tiszatáj

három évvel korábban a románok Luceafărul néven elindítottak egy könyvsorozatot
az elsőkönyveseknek, Domokos Géza és Szemlér Ferenc, meg Majtényi kiügyeskedték, hogy a magyar elsőkönyvesek is megjelenhessenek, és a Forrás embléma és elnevezés került rá az első könyvekre.
Még egyszer hangsúlyoznám, hogy itt különbség van egyrészt az indulás ideje,
módja, szórtsága, és aközött, hogy ez szállá sodorhatóan egy vonulattá válik, mert
az már fenn van a könyvespolcon, a többiről pedig csak beszélünk. Ez elszállt, az
a „scripta manent”.
OROSZ JUDIT: A csoportos jelentkezésnek van egy negatív oldala is, hiszen akkor lehet
bírálni... Mivel vádolták a Forrás-nemzedéket, illetve egyáltalán vádolták-e?
SZILÁGYI JÚLIA: Emlékszel egy bizonyos Ács álnéven közölt „feljelentésre” az Előrében?
A Korunkban megjelent verscsoport kapcsán, amelyhez a Lajos felkérésére én írtam egy
„kopf”-ot, és amelyben te voltál, Pali, Fábián Sándor, Szisz... Ez az Ács néven írott cikk azt
tartalmazta, hogy: Mi az, hogy ezek a költők őszinték? Tehát mások nem azok? Ugyanezt
mondta aztán Nagy István is...
L. A.: Nyilván ugyanez történt volna akkor is, ha azt írod, hogy: Íme egy nemzedék, amely őszintétlen. Tehát itt kiút nem volt. Amit viszont hangsúlyozni kell: nehogy azt higgye valaki, hogy ez egy renitens nemzedék volt, itt arról volt szó egyértelműen, hogy voltak dolgok, amelyeket lehetett másképp csinálni, és hogy az is hülye, aki tudja másképp csinálni, jól csinálni, vagy legalábbis: szebben csinálni azt, amit
mások tehetségtelenség vagy egyéb okok miatt másképp csináltak. Tehát ebben különbözött a mi nemzedékünk, és semmiképpen sem abban, hogy ez már egy jól fejlett,
kezelésre szoruló összeesküvést jelentett volna.
Ami pedig az „Ács” elvtársat, vagy Nagy István hozzáállását illeti, szét kell választani, hogyha árnyaltan akarjuk látni a dolgokat. Volt egy beprogramozott, egy robotlélek-hozzáállás, amely tudta, hogy „ettől eddig” mi van, és ami ennél kinnebb esett, az
nem tartozott oda, tehát le kellett nyesegetni. Nagy István hozzáállása szinte végig
ilyen volt. De nála is ott mutatkoztak a meggondolkodás tünetei, a Sáncaljától, ugyanúgy, ahogy Veress Pali bácsinál, akik megírták ’44 nyaráig vagy későbbi időkig, hogy
mi történt, és reszkettek, hogy mikor tartanak náluk házkutatást. Ugyanis a háború
utáni években csak kérlelhetetlennek vagy hazugnak lehetett lenni – és éppen ez volt
a Nagy Istvánék szinte inertív hozzáállása mindenhez. Nagy Istvánnál nem vonom
kétségbe, hogy ez őszintén történt, de nagyon sokaknál ez a látszat-kérlelhetetlenség
indokolt egyfajta versengést, hogy ki az, aki először „éber”, ki az, aki észreveszi, hogy
itt két jelzővel a Kántor a sorok között próbál valamit mondani.
Persze nekünk azt sem mondta senki – mint ahogy 476-ban sem szóltak, hogy:
gyerekek, vége az ókornak – hogy vigyázat, mert aztán ’90-ben lesz valami fordulat.
Mi arra rendezkedtünk be, hogy ez kétszáz évig tart, és modus vivendit kell találni,
ezalatt meg kell írni ugyanazokat a „Nyílnak a völgyben a kerti virágok”-at, és
amennyiben ez a Forrásnemzedéknek sikerült, akkor eme kupola, katakomba alatt sikerült, bár mi akkor nem éreztük katakombának.
H. Z. I.: Felvetődött már az avantgárd, ezzel kapcsolatban lenne egy kérdésem. Egy időben bevett közhely lett az első Forrás-nemzedékre, és különösen Szilágyi Domokosra és
Lászlóffy Aladárra vonatkoztatva, hogy neoavantgárd vonalba tartoznak. Ali bácsi most,
a kilencvenes évekből visszanézve mennyire gondolja, hogy valaha avantgárd lett volna?

1998. július

51

L. A.: Mi annyiban voltunk avantgárdok, hogy később, amikor erre rányitották
a szemünket, akkor ezt valóban tudatosan műveltük. Ennek egyébként voltak előzményei, például Méliusz József, de ő teljesen a szocialista avantgárd költészet exponense
volt, a szónak a kassáki értelmében. Ez ránk bizonyos értelemben hatott, de semmiképpen nem úgy, hogy aztán Görömbei írta, hogy mindnyájan Méliusz hatására kezdtünk. Méliusz csak megerősítést jelentett, de semmiképpen nem elsődleges az a „Méliusz-szalon”, ahová Szilágyi Domokoson és rajtam kívül még nyolc-tíz ember eljárt.
De pont olyan baráti „farkascsordában” csatangoltunk Majtényi Erikkel, aki végig míves költő volt. Tehát ez semmiképpen sem jelenti, hogy formai jegyeken, formai
csiszolódáson kívül bármi átjött volna ebből a két világháború közti avantgárdból. Viszont attól kezdve már olyan értelemben vállaltuk az avantgárdot, ahogy Cs. Gyímesi
Éva a kánonváltásról beszél: a kánonváltás nem az egész irodalmat érintette, hanem
először kifejezetten a Forrás első nemzedékét és annak körét. Itt még egyszer tisztázzuk, hogy nem feltétlenül azokból áll a Forrás első nemzedéke, akiknek az első két
évben Forrás-kötetük jelent meg. Pontosan úgy a Forrás első nemzedéke Szilágyi Júlia
vagy Fábián Sándor. Nyilván nem voltunk annyira számos nemzedék, mint amenynyire a következő. A következők indulásáról még azt kell elmondani, hogy mi „dajkáltuk” őket, és ez felháborodást szült. Akkor mondták a Nagy István és „Ács Pityu”féle hangok, hogy: Mi van itt, kérem, fiatalok írnak előszót fiatalokhoz? Az történt
ugyanis, hogy talán Király Lacinak, Farkas Árpinak – négy-öt embernek – a kötetéhez
én írtam az előszót.
Itt megint visszatérek a nemzedékszerveződés módozataira, elfogadott kánonjaira,
ugyanis akkor a fiatalokat be kellett vezetni, mint az úrilányt az első bálra egy gardemama. Tehát ha én például jelentkeztem, akkor egy kipróbált elvtárs Târgu-Jiuból –
Majtényi Erik – előszót írt a kötethez. Nos, az elsőknél ez így ment, hogy valaki:
„Szemlér Ferenc”, „Reviczky Gyula”, „Kossuth Lajos” és „Bajza József” vezette fel
a fiúkat. A második nemzedék esetében már jók voltunk mi is, sőt, mi úgy éreztük,
hogy sokkal avatottabbak is vagyunk – de persze akkor jöttek az említett hangok is.
Közben jöttek azok a bizonyos változások, ugyanis ’65-ben sok minden változott
meg egy miccentésre, amikor azt mondták, hogy az új vezetővel más szelek fognak
fújni. Valami azért tényleg volt, mert egy csomó mindenben liberálisabban kezelték
a dolgokat. Többek között szabad volt avantgárdot játszani, vagy azt az avantgárdot,
amelyet domesztikálva elfogadott a – nem cenzúrának nevezett – Sajtóigazgatóság.
Magyarországon viszont ezt sem volt szabad játszani, minden egyéb liberalizmus ellenére. Ez az avantgárd tenyészet nálunk ott tetőz – bőven Szőcs Géza után – a Szövegek
és körülmények, a Kimaradt szó táján, ahol valahol ma a Nappali Ház van. Ebben a tetőződő diszkurzusban a politikumot már igazán nem tudod fellelni, és egyáltalán nem
használható semmilyen ideológiai front igazolására.
O. J.: Összefügg-e az új irodalom azzal, hogy valamilyen hagyományokat is magáénak
tekint a Forrás-nemzedék? Lehet-e arról beszélni, hogy egységesen a magáénak tekintett valamilyen irodalmi hagyományt?
L. A.: A Forrás-kötetek nyakig tele vannak Babitscsal, Illyés Gyulával, Kosztolányival, József Attiláról nem is beszélve. Az egész múlt Mohácsostól feltűnt ezekben
a szövegekben. Sokszor egészen érzékenyek voltak egy-egy verssor kapcsán – kérem, ez
nem lesz jó így –, és akkor alkudozni kellett. Máskor viszont, ha haladó hagyományként beleillett az elképzelésekbe – és haladó hagyományként mindenki beleillett – akkor nem tiltakoztak. Ilyen értelemben a haladó hagyományt felvállalni nemcsak hogy

52

tiszatáj

szabad volt, hanem illett is. Hogy mi volt az, ami a cenzúrát ingerelte, az sokszor egészen személyre szabott volt vagy a levegőben volt.
Egy ideig például az Előre Vasárnap című mellékletét szerkesztettem. Egyszer csak
jön hozzám egy Cseke Péter nevű fiatalember, hogy: te, írtam a recsenyédiekről egy
riportot, hogy ezek miket csináltak a századfordulón; szörnyű, de ezek kivándoroltak
Amerikába. Ez ideológiailag ugyan nem helyes, de én meg is bírálom őket. A címe az
volt, hogy; Átkorcsolyáztunk Amerikába. Én lelkesen le is adtam az anyagot. Honnan
tudtam volna, hogy a következő héten Ceausesçu elmegy Amerikába? Ebből óriási baj
lehetett volna, ha idejében nem vesszük észre.
CS. GYÍMESI ÉVA: Ha már itt tartunk, akkor megkérdezhetem, hogy miért írtál te Szabó
Lőrincről szakdolgozatot?
L. A.: Ez azért érdekes, mert mi József Attilát mindnyájan imádtuk, mindnyájan
a világ legnagyobb költőjének éreztük, nemcsak a magyar irodalom vagy a huszadik
század legnagyobb költőjének, és azt hiszem, hogy igazunk volt. De attól függetlenül,
hogy az egész nemzedék a József Attila-imádat, és egy kicsit az Ady-imádat jegyében
írt, nekem az volt az érzésem, amikor „megismerkedtem” Szabó Lőrinccel, hogy legalább akkora nagyság a magyar irodalmon belül, bár talán kevésbé fordítható. Úgy
éreztem, hogy az ő mediatizáltsága nem olyan nagy; plusz volt egy Szabó Lőrincmomentumom. Talán az azelőtti délutánon, hogy fellőtték volna az első műholdat,
halt meg egy Balaton-parti kórházban Szabó Lőrinc. Lényegében akkor fogant meg ez
a dolog.
Aztán teltek-múltak az évek, és mindig felvetődött, hogy ha az elvtársnak nincsen
egyetemi végzettsége, akkor bizony-bizony levonnak a fizetéséből. Akkor elhatároztam, hogy leteszem az államvizsgát, és úgy ’71 körül meg is írtam a Szabó Lőrincről
szóló szakdolgozatot.
Azt a bizonyos negyven oldalt aztán Hajdú Győző kérésére továbbfejlesztettem az
Igaz Szóban. Volt akkoriban egy kismonográfia-sorozat, és egy ilyen kismonográfia
lett aztán a Szabó Lőrinc-dolgozatomból. Hogy miért Szabó Lőrinc? Azért, mert én
a mai napig is vallom, hogy Szabó Lőrinc egyike a huszadik század legnagyobb költőinek, és éppen azért jelentős, mert a formát a végtelenségig tisztelve, és a lehetetlen kifejezésére is tökéletesen használva, végig így tudott kommunikálni.
H. Z. I.: Azt hiszem, tágíthatjuk ezt a kört a költészettől a kultúra irányába, hiszen
Lászlóffy Aladárra induló kötetétől jellemző az alapvető történelmi élmény, a mindenmindennel-összefügg. Ha megnézzük a versek hivatkozási alapját, akkor egy hatalmas, képzeletbeli könyvtárat „gyűjthetünk össze”. Hogyan épül be ez az anyag az emberi kultúrába,
vagy személyesen Lászlóffy Aladár költészetébe?
L. A.: Két mérőpontot mutatnék fel. Az egyik, amit a hatvanas években megfogalmazott egy nagyon kinyíró kritikájában Földes László. Az összehasonlítási alapja az
volt, hogy: Ez a Lászlóffy mennyivel gyengébb, mint a József Attila. És igaza volt. Bebizonyította, én egy ámolygó fiú vagyok, aki rettenetesen rácsodálkozik a technikára
és arra, hogy az emberiség halad, és itt minden jóra fog fordulni. Ennek a bődületnek
én ma is hiszek, csak akkor azt gondoltam, hogy: ezt a mozit én még látom. Ma már
biztos vagyok benne, hogy ennek a mozinak a végét senki sem fogja látni. De azért is
hiszek benne, mert ahhoz a nemzedékhez tartozom, veletek együtt, akinek a neandervölgyi Pupi-Nyenyerével szemben megvan az az esélye, hogy megnyom egy gombot és
meggyúl a villany.

1998. július

53

A második mérési pont a Cs. Gyímesi Éva könyve, a Találkozás az egyszerivel, ahol
ez már másképp merül fel, mert abban a pontban már úgy fest, mint egy célfotó, ahol
oldalról látnak téged. Más volt tehát a Földes Laci „radaros” mérése, és már az Éváé, és
Földes Lacinak is igaza volt, és Évának is igaza lesz.
CS. GY. É.: Ne kerüljük meg a kérdést... Engem mindig foglalkoztatott, hogy lehet-e történelemfilozófia viszonylatban arról beszélni, hogy: fejlődés. És egy idő után az érlelődött
meg bennem, hogy nemcsak a szocialista fejlődéselvet kell elutasítanom – hogy egyáltalán
létezhet tökéletes társadalom –, hanem magát a történelem hegeli, teleologikus szemléletét is.
Neked van egy olyan versed, hogy Középkorok. A kérdésem az, hogy mindig olyannak láttad-e a történelmet, ahogy abban a versben, azaz: relativizálódottan, a mai kor emberének
gőgje nélkül a régi korok iránt? Érzel-e a saját világszemléleted alakulásában történelemfilozófiai következetességet, vagy változott ez a szemlélet?
L. A.: A válaszom röviden az lenne, hogy: kezdetben vala a statikus történelemszemléletem, nosztalgia egy élőképként megjelenő múlt iránt. Ebben nagy szerepe volt
részben a neveltetésemnek, különböző olvasási szokásoknak, a gyűjtőmániáimnak.
A múlt bennem egyfajta hangulati buborékot jelentett. Ezt a statikus történelemszemléletemet aztán óhatatlanul mozgásba hozta már az is, hogy az idő telik; az olvasmányok, a történelemmel mint nyersanyaggal való bíbelődés. Ez a hangulatokban létező
történelem tehát átváltozott mozgó történelemmé, de hivatkozhatok Spenglerre is, aki
azt mondja, hogy ugyanaz a dolog, ugyanaz a fázis más kultúrákban máskor történik
meg. Amikor ezt a motívumot „meghallottam”, saját magamnak kellett olyan időt szereznem hozzá – és ez évtizedeket jelentett –, hogy hangszereljem. És itt van igaza Évának: az ember nem marad meg saját fiatalkori történelemszemléleténél. Talán ez az
a sokat vitatott erény-hibája Madách Tragédiájának is, hogy valahol Madáchban egy
statikus, csak képekben megnyilvánuló történelemszemlélet maradt meg. Az az érzésem, hogy filmen nem tudta volna megrendezni a Tragédiát, csak színpadon.
A történelem folyását természetesen nem tartom célelvűnek, de az elején tényleg
azt hittem, hogy minden a jó, a javulás irányában halad. A relativizmus persze már abban ott bujkál, hogy: mi az a jó. Azt kell mondanom, hogy ezt Sztálin elvtárs sem
gondolta komolyan, mert amikor megkérdezték tőle, hogy mi jön a kommunizmus
után, akkor azt felelte: A kommunizmus egy felsőbb foka. Tehát ő sem gondolta végig, hogy: egyszer akkor meg is érkezünk? Abban hinni tehát, hogy egy cél fele halad
az egész, szerintem átgondolatlanság.
H. Z. I.: Ali bácsi szerint mennyire fontos a kritika, és úgy általában: hogyan viszonyul
a kritikához, kritikusokhoz?
L. A.: Annyit mondhatok ezzel kapcsolatban, hogy legalább kétféle kritika van: az
a bizonyos tudomásul vevő, regisztráló, ünnepélyes nem-bántunk-kritika, és ez nem ér
semmit. Viszont nagyon jót tesz a szerzők hiúságának, jót tesz annak, amikor valaki
számba veszi, hogy hányszor, hányan írtak valakiről. És van a szó szoros értelmében
vett kritika, amit a magyar irodalomban is sokan művelnek – köztünk a par excellence, sokszor az igazságtalanságig is elmenő kritikus, Szőcs Pista. Az a kérdés, hogy
nálunk melyik kritika van túlsúlyban. És ez koronként mindig más. Azt hiszem,
a szocializmus inertív öröksége nálunk az, hogy érdemben nem lehet kritikát írni, valamiért sohasem, úgysem lehet megírni a véleményedet, ezért aztán megszületett a kivágom-magam-kritika. Ez vagy ünnepélyeskedő, vagy felköszöntő, vagy biztató, vagy
vállonveregető, de semmit nem árt, főleg a műnek.

54

tiszatáj

O. J.: Még azt kérdezném meg, hogy Ali bácsi hogyan látja a mai költői csoportosulásokat, és van-e ma szükség csoportos fellépésre?
L. A.: Szerintem soha nem attól lesznek a csoportosulások a költészetben vagy
a társadalomban, hogy van-e rájuk szükség. Attól van rájuk szükség, hogy léteznek. De
ezt nem előre megfontoltan szokták elgondolni. Ezt mint törvényszerűséget legfeljebb
észrevételezhetjük, de minősíteni, hogy kell-nem kell, nem érdemes, hisz legfeljebb
egy olyan jelenség, amely esetleg leírás tárgyát képezheti. Ilyenek vannak, voltak, és
„vanni fognak”.
O. J.: Köszönjük szépen a beszélgetést.
Szerkesztette: BALÁZS JÓZSEF IMRE és HEVESI ZOLTÁN ISTVÁN
*
A legifjabb erdélyi bölcsészgeneráció tagjai – akárcsak az előző nemzedékek – nem
elégszenek meg azzal, hogy elfogadják az iskolai és egyetemi tankönyvek, kézikönyvek lapjain átörökített, többé-kevésbé merev irodalomszemléletet és értékrendet.
A hagyománnyal kezdeményezett közvetlen párbeszédre vállalkoznak, hogy elsősorban
a maguk számára, mai nézőpontból újraolvassák-írják az irodalmat és annak történetét.
A kolozsvári Láthatatlan Kollégium most nem csupán e jogos nemzedéki igény
megszólaltatója, hanem szakmai partner abban a szegedi egyetemen kezdeményezett
négyéves kutatási programban, mely a magyar irodalom és a kritika 1957 és 2000 közötti történetének újszerű megközelítésére vállalkozik. Szegedi irányítója Odorics
Ferenc, docens, aki az Elméleti Munkacsoportban maga is egyetemi hallgatókkal, doktoranduszokkal együtt végzi a filológiai és értelmező tevékenységet. A tervek szerint
a munka eredménye négy kötetben fog megjelenni.
Közös célunk többek közt azoknak a kanonizációs stratégiáknak a feltárása, ahogyan az irodalomkritika és -történetírás szűri, válogatja, értékké avatja a műveket,
vagy éppenséggel egy-egy megcsontosodott kánon lebontására törekszik. Tanszékünkön már több – főként magiszteri – szakdolgozat született a kanonizáció témaköréből.
Szegedi előadásaim és szemináriumaim (Új horizontok – változó kánonok) szintén
ebbe az összefüggésbe illeszkednek.
A Láthatatlan Kollégium tagjai az első Forrás-nemzedék által teremtett értékek
szemléletének felfrissülését szolgáló és a kánonképződés titkait fürkésző tevékenységbe
kezdtek. Ennek előmunkálataihoz tartozik az a nyilvános interjúsorozat, melyet a nemzedék író és kritikus tagjainak szíves közreműködésével – elméletileg átgondolt kérdéskörök alapján – e tanév folyamán készítenek.
CS. GYÍMESI ÉVA

1998. július

55

50 éve született Baka István

SZÍV ERNÕ

Napló
(RÉSZLET)
Március vége.
Lassan három éve, hogy elment András.
Miért van az, hogy ha megtudunk valamit az író személyes életéből, és ha
ez az élet szenvedésekkel teli, úgy nagyobb a megrendülésünk, az empátiánk
a sorok olvasatakor? Azt hiszem, mégsem igaz, hogy csak a szöveg van. Az olvasó mégis csak olyan állatfajta, hogy állandóan a versmondat mögé kukucskál, s szeretné tetten érni a készülő vers fölött időző arcot, s szeretné meglátni
abban az arcban, megpillantani a megszemélyesített szenvedést.
A sorsod hitelesít.
Mia Hawaii azzal dicsekszik, hogy ő rendre ott volt, amikor Bakó András
verset írt. Bakó írta a verset a gyerekújság benzingőzös szerkesztőségében, izgatottan húzkodta közben a szakállát, fölugrott az asztalától, kortyolt valami
híg szeszt, visszazökkent az asztalához, s a kéziratba akkurátusan belejavított.
És ha elkészült, mondta tűnődve, hatalmas melleit igazgatva Mia, alig várta
már, hogy valaki rányissa az ajtót, és ő odaadja neki gyorsolvasásra a költeményt. És ha a látogató nem dicsérte meg kellőképpen a verset, hát Bakó panaszkodott Mia Hawaiinak, hogy állandóan zavarják és zaklatják, és hogy így
nem lehet dolgozni.
Tényleg úgy van, hogy az élet mindig bezavar.
Bezavar, megzavar, odaszól. Szolgák, husánggal és csalánvesszővel.
Amikor jókora csapat dühös, husánggal és csalánvesszővel fölfegyverkezett
szolga ront a gyerekújság szerkesztőségébe, és Bakó András, aki éppen akkor
készül el az Egy csepp méz című versével, egyetlen heves mozdulattal sorba állítja a mihaszna társaságot, és fölolvassa nekik a verset.
– Egy csepp méz – mondja a címet Bakó András, és olvas.
– A szolgák meg állnak és hallgatnak.
Husángok, csalánvesszők, bikacsökök leeresztve.
– Szép volt? – kérdezi aztán Bakó.
Megilletődött, zavart csönd.
– Azt kérdeztem, szép volt-e! – kiáltja Bakó András.

56

tiszatáj

– Szép volt – mondják kórusban a szolgák.
Könnyeznek és szipognak.
– Mehettek, kutyák – mutat az ajtóra Bakó.
Eszembe jut egy Balassi Bálint nevű tüneményes és nyughatatlan vadember.
Balassi utolsó napjai az esztergomi vár ostromakor, amikor már nincs lába,
csikorgatja a fogát, és úgy ír verset, hogy tudja, nincs sok ideje hátra. Mia
Hawaii mesélte azt is, hogy Balassi Bálint egyszer erőszakot követett el rajta.
Besztercebánya felé sétált éppen, a szolgái visszamaradtak, május volt, már
zöldellt a vetés, a kocsiút oldalát bevérezte a pipacs. Repce is sárgállt a közeli
dombok hátán. A kikericsről se feledkezzünk meg. És akkor, hopp neki, arra
lovagolt Balassi Bálint és nem sokat teketóriázott, mert a hajánál fogva húzta
be Miát valami rekettyésbe, és ott előbb alaposan megverte, majd pedig többször is a kedvét töltötte rajta. Erősen ló- és borszaga volt Balassinak. Mia,
a Hawaii könyvtároslány meg erősen csodálkozott, hogy férfi így is viselkedhet.
A végén majdnem jó volt neki is, de akkorra értek oda Mia marha szolgái,
s éppen amikor Mia boldogságában belemártotta volna arcát a fölöttük hullámzó, egyre közelibb égbe, a barmok husángokkal és vesszőkkel támadtak Balassira, aki persze menekülésre fogta a dolgot. Mia sikongatott és pipacsszirmokat köpködött dühében és egyáltalán nem azért, mert időközben ő is ló- és
borszagú lett. Balassi elmenekült, a marha szolgáknak meg fölsorakozva hátat
fordítva kellett megvárniuk, hogy az úrnőjük befejezze azt, amit pedig nem ő
kezdett el, s ami így nem is lehetett olyan jó és kellemes, hát hiszen hogyan is
helyettesíthetnék törékeny női ujjak egy magyar katonaköltő komoly és elszánt, vérrel telt faszát?! Jól van. Mia tudta, hogy ami történt, az nem Balassi
Bálint hibája. Ezért ment el 1594-ben hozzá, amikor hallotta, hogy komoly baj
van. Leült mellé, és simogatta a kézfejét, miközben a férfi remegett és vacogott,
mert a homlokán és az arcán szétszórta ékszereit már a Halál. Mia leellenőrizte
a toalettjét néhány hatalmas, csillogó verejtékcsöppben, majd mikor arcának
pirosságát, szemfestését és ajkai rúzsát rendben lévőnek találta, odahajolt Balassi Bálinthoz.
– Én drága kapitányom – suttogta a férfi fülébe.
– Én drága vérnősző barmom! – tartotta a haldokló férfi fejét, aki csak azért
nem okozott neki örömet, mert megérkeztek husángokkal és csalánvesszőkkel
a marha és nagyon barom szolgák.
Mia Hawaii Bakó András kórházi ágyánál is ott volt. Én például fölismertem. Lázmérőző nővérkének öltözött Mia Hawaii, ágytál a hóna alatt. Nem
tudom, mondtam-e valaha is Bakó Andrásnak vagy éppen Miának, hogy engem a fehér nővérköpeny egészen megbolondít. A női tompor nem mindig
szép, és nem mindig kifogástalan alakú, ám ha fehér köpeny simul fölé, a női

1998. július

57

tompor egyszerűen varázslatos lesz. Ha például a Milói Vénusz sétálna nővérkeköpenyben, én azért is nagyon tudnék rajongani. Egyes népeknél a halál,
a gyász színe a fehér. Értem én ezt. Az élet egyik legszebb alakzata fölé a gyász
színét vonjuk. Micsoda tartalmas ellentmondás! Azt kell mondanom, kevesebb
olyan alkalmat tud az élet fölajánlani, minthogy egyszer, ám szerencsés esetben
akár többször is, belevesszünk ebbe a föloldhatatlan és örök ellentmondásba.
Egyszer egy Hawaii vágóhíd-tulajdonos nővérköpenyt vett a születésnapjára a feleségének, egy kicsi, akaratos asszonynak, aki folyvást beleszólt abba,
melyik marhát kell aznap letaglóznia az urának. Mindig ez az asszonyka választotta ki a levágandó állatot. Azzal kezdte a napot, hogy a vágóhíd kapujában kirúzsozta a száját, ajkacskáit belecsücsörítette egy zsebtükörbe, meghúzkodta nyári ruhájának a pántját, aztán elsétált a szomorúszemű jószágok előtt,
s mintegy istent játszva mutatott rá a kiválasztottra. Születésnapján az aszszonyka izgatott boldogságban próbálta föl a nővérköpenyt, s csak akkor fakadt keserves sírásra, amikor azt látta, hogy a köpeny alsó részét már összefogdosta az ura, az a nagy marha ember, vérfoltok, ujjlenyomatok és tenyérnyomok sötétlettek a ruhácska hátsó részén.
Vér a domborodó, halálos fehéren.
Mia Hawaii amint a Központi könyvtárban kölcsönöz
Mia Hawaii a Playboy magazin címlapján.
Mia Hawaii Bakó András verseiben.
Mia Hawaii a kórház folyosóján, fehér köpenyben
Hawaiiban egyébként van egy ünnep, amikor az összes nő fehér köpenyt
ölt, és így járkál a főváros utcáin. Ilyenkor a Hawaii férfiak nem mennek
kocsmába, nem isszák le magukat, és nem mennek focimeccsre, horgászni vagy
kártyapartira, hanem kiállnak a házuk elé, és csak nézik a Hawaii lányokat
és asszonyokat, akik fehér nővérkeköpenyben vonulnak az utcákon és a körutakon.

58

tiszatáj

MÓSER ZOLTÁN

A mise elkezdõdött
Soha jobbkor nem vettem fel a telefont és érdeklődtem egyik szegedi barátomtól, hogy miért is nem láttam Baka István emlékére rendezett szavalóverseny másnapján. „– Tudod, hogy jártam?!” – kezdte, s ő családostul, ünnepélyesen felöltözve jött oda, a Szekszárdi mise című Baka mű bemutatójára, de későn érkezett, minthogy a kezdési időpont megváltozott. Ez még hagyján, de a
bejáratnál azzal fogadta a szigorú takarítónő, hogy ide most nem lehet belépni,
mert megkezdődött a mise. (És ez így is volt.)
A Szekszárdi mise alapján készült színpadi adaptáció után azon gondolkodtam el, hogy ha már annyi (fontos) Liszt témát dolgozott föl, annyi Liszt mű
ihlette versírásra Baka Istvánt, lehetséges, hogy az 1857-ben elkészült Faustszímfóniát nem „verselte” meg? A Faust-gondolat, valamilyen formában, fél évszázadon át foglalkoztatta Liszt Ferencet. Most már tudom (a sok-sok vers hallatán is erről győződtem meg), hogy Baka Istvánt is ez, szinte csak ez foglalkoztatta – az ott megfogalmazott kettőség, s a hármasság. Ilyen verset soha
nem írt ugyan, de egész életében erről írt! Életműve – összes versei, fohászai –
egy pontosan követhető Faust-szimfónia vázlatát mutatják.
Ezeket a képpárokat egyébként mondhatom „maradék”-nak is, de maradék
helyett talán jobb, ha Töredéknek mondom. Ugyanis Baka Istvánról készült kis
albumomnak ez volt az első címe. Ez pedig a Hét csillagképből, 1965-ből, az
első nyomtatásban megjelent Baka vers néhány sorából való: „A legbiztosabb
most a töredék. / A végtelen csak a befejezetlen / dolgok sajátja.” Ugyanakkor
maradék is, mivel nem tudtam elhelyezni azon 12 kép sorában, amit szekszárdiak kérésére készítettem, és Baka István születésének 50. évfordulójára jelenik
meg szintén. Pedig nem egyszer, nem kétszer raktam be a 12 kép közé a székelyeket (amihez hasonlót tudomásom szerint – épp azokban az években – csak
Kovács István írt), de aztán kikerült. Pedig erős vers, aminek legendája is van:
ugyanis egy kárpátalji, ifjú magyar költő (máig megmagyarázhatatlanul) a saját
neve alatt jelentette meg a kaposvári Somogy című folyóiratban. Aztán Baka
István levélben felhívta a figyelmüket, azzal a megjegyzéssel, hogy ők nem kötelesek figyelni, hogy ki mit ír!? Nyilvánvaló nem ezért, bár ez sem akármi,
hanem a vers miatt gondoltam: ha már abban a kötetben el nem fért, akkor
hadd szerepeljen itt ez a képpár, ebben az ünnepi számban.

1998. július

59

Székelyek
Évszázadok kalászaiból
kipergő népek sorsa sorsunk?
Ringunk a szél bölcsődalában.
Holnap ki tudja már, ki voltunk?
Asszonyaink párnára, ingre
mentik a szűkülő hazát:
vásznaikon az elkaszált
rét nékünk pompázik tovább.
Űzhetnek – minket jégveréssel
szögezett a földhöz az Úr,
hol sírok kopjafái vívnak
miértünk halhatatlanul.
Szövetkeztünk, hogy megmaradjunk.
Oltár az asszonyok öle:
átlobban öleléseinken
Isten teremtő gyönyöre.
Ringunk a szél bölcsődalában.
Már borzolódnak a füvek.
Villámlik – martalóc-vigyorba
rándulnak újra az egek.

*
Hadd áruljam el, hogy a legtöbbet a Szekszárdi misével bajlódtam, bár azt
elég jól ismerem. Nyilván értelmezési zavarok léptek fel, mondhatná a kedves
Olvasó, amiben talán igaza is van. Bár nekem nem az értelmezéssel volt bajom,
hisz a kisregény elemzésére bármikor vállalkoznék, hanem a képi megközelítéssel. S azt látom, mindenki más is ezzel bajlódik. Ugyanis ez egy olyan alkotás, mint Hemingway ismert műve, Az öreg halász és a tenger. Szinte alig történik valami mozgás, egy kivétellel. Elsősorban „bent” játszódik, vagyis egy
finoman megfogalmazott lélekelemzés: a sikertelenség elviselésének (ki ne ismerné?) és a vereség utáni feltápászkodásnak az elbeszélése. Vagyis nem Szek-

60

tiszatáj

szárdról (arról is), és nem Lisztről (arról is) szól, hanem Baka Istvánról, Móser
Zoltánról, s mindenkiről, aki kézbe veszi és elolvassa.
Mivel a megfilmesítés terve is felmerült, sőt immáron küszöbön áll, nem
tudván a rendező és a forgatókönyvíró személyét, a saját tapasztalatomból
mondom nékik, hogy eszükbe ne jusson azt szószerint megfilmesíteni! Hisz
ami a leginkább filmre való, az a milléneumi falu, a léghajó és annak a viharba
kerülése, az legkevésbé adja a kisregény lényegét. Az álomban az álom, mint
Madáchnál, már sokkal inkább, s ez egyáltalán nem idegen a filmtől. S ha
a rendező saját élményeit, egyik nagy, életét meghatározó kudarcát is belopja
ide, akkor sikerre számíthat, ellenkező esetben biztos bukásra.

„– Bocsásson meg, de bizonyára megérti meglepetésemet,
hogy így teljesen ismeretlenül.
– Ismeretlenül? – kérdezte az
abbé mosolyogva. – Hát valóban
nem ismer fel, Séner úr?
Séner, zavarát és félelmét leküzdve, szemügyre vette az abbét.
Az öreg pap pergamenbőrű arcát,
melyet hatalmas bibircsókok csúfítottak el, hosszú, fehér haj keretezte, feltűnő sasorra és kemény
vonalú álla határozott és aszketikus jellemre vallott, ám ennek
némileg ellentmondani látszott
a vértelen, keskeny ajkain játszó
szelíd mosoly és a bozontos, mefisztói szemöldök alatt megbúvó
szemeinek meleg csillogása. Séner
megijedt.
– Az lehetetlen – dadogta. – Ön bizonyára. Valóban emlékeztet a nagy zeneköltőre, Liszt Ferencre, ugye nem sértem meg, ha őhozzá hasonlítom, de ő
már tíz esztendeje halott.
– Pontosan tíz esztendeje – bólintott az abbé, és visszaülvén székébe, elrendezte viaszpecsétes, több helyen kiégett reverendáját – és holnap lesz a tizedik
évfordulója annak, hogy szeretett hazám földjéről távol, a németországi
Bayreuthban eltemettek. Eltemettek, mint Wagnerné apját – tette hozzá,
s a szája szélén keserű ránc képződött – s nem mint a század egyik vezéregyéniségét és legkevésbé mint a magyar nemzet hűséges fiát, de hagyjuk ezt! Hívő
ön, Séner úr?”

1998. július

61

„Séner János holttestét Baka Márton, az
újvárosi templom sekrestyése találta meg augusztus 4-én reggel öt
órakor, amikor kinyitotta a templomot. Séner az oltár és a padsorok közötti térségen
hevert arcra borulva,
mintha imádkozás közben érte volna a halál.
Körülötte, a kövön szétszóródva kottalapok fehérlettek. Amikor a törvényszéki orvos megérkezett, és megfordította a tetemet, a jelenlevők meglepetten kiáltottak fel: a szerencsétlenül járt férfi arcán az
átszellemült boldogság kifejezése rögződött meg – immár örökre.”

*

Ha a misével kezdtem, akkor hadd fejezem be a mise elbocsátó szavaival
s hadd mondjam, kissé patetikusan és paposan: Ita missa est – A mise véget ért,
menjetek haza.” Menjünk haza? Igen, de a válasz – életünkből is tudjuk – már
máshonnan érkezik: többek között Bartóktól, vagy Juhász Ferenc híres versének üzenetéből. A Cantata profanara gondolok, s benne a legnagyobb fiú válaszára, aki a többiek nevében is azt mondja a gyermekeit kereső és az erdő sűrűjében őket megtaláló Apának: – Mi nem mehetünk haza! De ugyanakkor ott él
a cáfolat bennünk, hogy inkább az érzés s a gondolat: – Mi pedig haza megyünk!
De mégsem megyünk, csak vágyunk vissza egész életünkben a szülőföldre,
ahonnan fiatalon elkerültünk ezért vagy azért. Aztán egyszer csak mégis megtérünk (és nem hazatérünk)
immár holtan (mint Tamási
Áron, mint Bartók, vagy
Baka István), hogy nyugodjunk békén azon a helyen,
ahol megszülettünk, abban
a földben, ahonnan vétettünk.
A Szekszárdi miséről pedig ne feledkezzünk el.

62

tiszatáj

BALOG JÓZSEF

Baka István minden verse
lett végül egy írógéphelyett
félkomputer.
csak a végleges változat került a
fehér lapokra. csak a végleges.
mégis most megtört strófát látok és
címeket magukban. mondatok nélkül.
mégis most látom nélküle a gép félhülye
nem ír nem mozdul nem ront és nem javít
egyáltalán nem kijelez vagy befejez egyáltalán
mint egy üres merevlemez csak három kiterjedésben
mind közül nincs is az egyik s az tárol minden
verset. minden verset az fog. szorít. nem
enged.
az a testetlen névtelen hideg dimenzió
melynek ajtajában felejtettek egy embert
aki itt költő volt használtuk szerettük
megbékéltük hogy a semmit eteti mert szépen
mondta: semmi.
semmi baj.
állok majd két félfa közt nézem a földet látom
nem vagyok.
szél lesz. gép forog.

1998. július

63

SZÕKE KATALIN

Yorick Pokla
SZEREP ÉS MONOLÓG
Poklodból is
Vak üdvösség
Vakog rád
(Kovács András Ferenc:
Sztyepan Pehotnij emlékére)

Baka István költészetében a Yorick-versek megjelenése fordulópontot jelent, a szerep-vers kiteljesedésének fontos állomását. A korábbi szerepek ugyanis igazi tekintélyeket idéztek, a magyar történelem és irodalom panteonját, Vörösmartyt, Adyt és
Széchenyit, akik Baka számára a finitista hagyomány dilemmáit és tragikumát személyesítették meg. Yorick velük ellentétben viszont „idegen”, „más”, „bolond”, ez volt
a foglalkozása, történelmi szerepe nemzete életében nincsen, egy koponya csupán, melyet Shakespeare drámájában a részeges sírásók adnak Hamlet királyfi kezébe, aki
Opheliája temetése előtt ezt a koponyát tartja kezében, mikor a földi élet mulandóságán elmélkedik: Nagy Sándorból és Yorickból egyaránt por majd sár lesz, amivel akár
egy sörös hordót is be lehet dugaszolni...
*
(Szegény Yorick: Kormos és Baka) Baka a shakespeare-i Yorick figuráját Kormos István verse hatására fedezi fel magának. Kormost Baka személyesen ismerte, kedves költője volt, kortársaihoz hasonlóan ő is csodálta „orpheuszi” tehetségét, „mágikus” versbeszédét, noha Kormos világa és költői alkata szöges ellentéte Baka világának és alkatának. Kormos szinte „testetlen” költő, míg Baka félelmetes intenzitással éli meg (mivel kénytelen megélni) a testbezártság kínját. Kormos lírai hőse álom és valóság között
lebegő kozmoszának szuverén demiurgosza: „világokat varázsolok / amikor akarok”
(Nakonxipánban hull a hó); nem kell neki szerep, hiszen legendát teremt, méghozzá
önéletrajzi legendát, amely számára egyben intim kapcsolatteremtést jelent a hagyománnyal, legyen az a világkultúra vagy a hazai költészet. A költészet varázserejének
köszönhetően ebben a világban minden életre kel, szikrázik és ragyog, s rigófütty kíséri még a semmit is, az elmúlás gondolatát is:
Villám ragyog teli pohár
vizet csukott szemembe tündököltet
szélhömpölygés arcon cirókál
de tudom elföd majd a sár
ha magamra húzom a földet
rigó kiált fölöttem VOLTÁL!
(Rigó kiált fölöttem)

64

tiszatáj

Baka István lírája ezzel szemben indulati líra. Indulatának legfontosabb tárgya az
értelmetlen testi-lelki földi szenvedések, mind az egyéni, mind a kollektív nyomorúság, s ennek metafizikai megokolhatatlansága. Ő tényleg a gnosztikusok kései tanítványa, ahogy Rába György írja róla. Baka verseiben a lélek és a test érzékenységét a rossz
princípiuma által uralt rideg világ teszi szüntelenül próbára, ezért Baka lírai hőse permanensen védekezésre kényszerül. E védekezés egyik eszköze a szerep-vers és a maszk,
s bármennyire is paradox, amint Fried István és Füzi László tanulmányai is kiemelik,
épp a szerep-versekkel válik Baka költészete fokozott mértékben személyessé. Kissé
konkretizálva az ő gondolatmenetüket, a szerep-versek lírai hőse a küldetéses költő
anakronizmusát éli meg személyes problémaként, s ezt az ambivalens léthelyzetet
a maszk tulajdonképpen azzal domesztikálja, hogy a kulturális emlékezet egyetemes
kontextusába helyezi. Ha a gonosz és a szenvedések uralta világban, ahol az Isten és
a Sátán kiegyezett egymással, rab és otthontalan is az ember, ugyanakkor a költői szó
erejével szabad lehet és otthonra lelhet a kultúra és a kulturális emlékezet teremtette
határtalan térben.
Azt hiszem, Baka Kormos költészetében leginkább a könnyedséget és a felszabadult játékosságot csodálta, világának „vidám viszonylagosságát” (M. Bahtyin). Az ő
verseiben a groteszk látásmód viszont inkább a romantikus, az úgynevezett „éjszakai
groteszkkel” (W. Kayser) áll rokonságban, melyet M. Bahtyin a következő módon határozott meg: „a romantikus groteszk kamaraforma: [...] olyan karnevál, amelyet az egyén
magányban, izolált helyzetét mélyen átérezve élt meg”. Ezért Bakánál a játék sohasem felszabadult, mindig van tétje, verseiben az önfeledt pillanatok gyorsan szertefoszlanak,
az ő nevetésében mindig ott van a bűntudat is. Nem csoda, hogy Kormossal ellentétben Baka, egy-két alkalmi rögtönzésen kívül, sohasem írt gyermekverset, noha gyermeklapnál dolgozott. (Egyébként ez remek ürügy volt számára: hogy nézne ki, ha saját lapjában önmagát közölné – mondta nem egyszer.)
Kormos István Szegény Yorickjában a kesernyés, rezignált számvetés az élettel,
a szomorkás játék az elmúlás gondolatával abban az utánozhatatlanul könnyed és mágikusan szuggesztív versbeszédben oldódik fel, ami spontaneitásával rabul ejti az embert.
A Szegény Yorick azonban nem szerep-vers, benne az önéletrajzi legenda egyes konstans motívumai (a nagyanya alakja, gyerekkor, barátok, franciaországi emlékek) csengenek fel, mint az „idegen”, ám kulturálisan kódolt név – Yorick – kiváltotta asszociációk. Mellesleg Kormosnál a név – hívó szó, archaikus értelemben, amely egyúttal
kulcs is a versben teremtett világhoz; elegendő egyik korai versére, a Névtábla
seholsincs ajtómra utalni: „Ajtóm fák közé nyílik, / nyitja-csukja tollam / karcolászva
bűbájolom: / K. I. aki voltam”. A Szegény Yorick utolsó versszakát is a név uralja, mégpedig olyannyira, hogy különböző változatai mintegy játékosan felidézik az életutat
a születéstől a halálig, Kormostól – Yorickig. Mindenképp figyelemre méltó, hogy
Baka a Yorick-monológokban Kormos Yorick-jából a verset indító helyzeten kívül
(koponya, elmúlás, rothadás) csupán egy motívumot vesz át, amely úgy tűnik, számára
a legfontosabb: a nyelv elvesztésének motívumát („Valaha magyarul / éneklő nyelvemet
/ árva ükunokáim / a kutyának se mondják” [Szegény Yorick]). Ám míg Kormosnál
a nyelv-vesztés problémája nem mozgatja meg az egyéni élettéren kívüli szférákat, addig Bakánál, pályája kezdetétől fogva, ahogy megjelenik verseiben a nyelv elvesztésének, a nép, a közösség fogyásának motívuma (vö.: Bolgárok, Székelyek), mindig meghatározott reakciót fejez ki a politikumra – igaz, a politikum Bakánál ideológia-ellenes,

1998. július

65

inkább etikai-egzisztenciális indíttatású: együttérzést, szolidaritást fejez ki a perifériára
szorult közösséggel, egyénnel, illetve indulatot az erkölcstelen világrenddel szemben.
*
(Helsingőr-hal-hold-homok) Baka a Yorick monológjait 1990-ben írta, a Farkasok órája
kötetében jelenik meg először. Nyitányként a monológokhoz illesztette egyik korábbi
versét, az 1983-ban íródott, Viktor Szosznorának ajánlott Helsingőrt. A hamleti ihletésű hely szellemének felidézésén kívül, felmerülhet a kérdés, miért éppen ez a vers
lesz a ciklus nyitóverse? A Helsingőr vésztjóslóan nyugodt, jambikus lüktetésű soraiban nyilvánvaló, hogy nem a maszk, nem Yorick beszél, ez a beszélő nem azt a szubkulturális prózai nyelvi létet képviseli, mint a monológok lírai szubjektuma. A Helsingőr „éjszakai vers” – talán Baka írta a legszebb éjszakai verseket az utóbbi évek
magyar költészetében, l. pl. a Farkasok óráját –, a magány verse, a csigalassúsággal
araszoló időé, az időtlenségé. Ez az időtlenség azonban korántsem emlékeztet az
örökkévalóságra üdvtörténeti értelemben, már csak azért sem, mert a vers tere zárt,
s szimbolikája is inkább az örök szenvedések birodalmát, a poklot idézi. Baka felettébb
kedvelte a h-val kezdődő szavakat: költészetének alap-metaforái a hold, holló, hó és homok, melyek az európai kultúrkörben halál-közeli szimbólumok. Baka költészetére általában jellemző, hogy a Vörösmarty Előszó című verséből közismert hó és halál metaforák kulturálisan kereszteződnek az orosz klasszikus irodalomban szokásos jelentésükkel, ahol a hó és a halál ontológikus szimbólumok: a kozmikus káoszt testesítik
meg, mind a létben, mind az egyénben. A hold és holló pedig a XIX. századi magyar
hagyományon kívül Baka verseiben főként Viktor Szosznora képi világával kapcsolódik össze, míg a homok, minden valószínűség szerint elsődlegesen József Attilát idézi
fel, a Reménytelenül költőjét („Az ember végül homokos / szomorú, vizes síkra ér...”)
A Helsingőr h-val alliteráló metaforáinak ősképe egyértelműen a pokol. A bűnös várost megtestesítő „Helsingőr harcsabendő” „halbél sikátoraival”, „pikkely-cserepű házaival”, „kopoltyú-zsalugátereivel” a Jónás prófétát elnyelő nagy hal bibliai metaforájának realizálása és kibontása, érezhető módon Babits Jónás könyvének hatására.
A Szimbólumtár szerint ezzel a hagyománnyal függ össze az alvilág mindent elnyelő, hatalmas halként való ábrázolása például a klostenburgi oltár Pokol című zománcképén.
A hal ugyanakkor a Megváltó szimbóluma is, Baka versében azonban ezt a jelentést
tudatosan elhomályosítja: a „hal-ember-vérszaga”, a „hal-Ophelia-éjek” éppen az ellenkezőjéről tanúskodnak: ebben a világban nincs megváltás, a manicheizmus szellemiségének megfelelően csak a szenvedés örök... A hold itt szintén a kép archetipikus hagyományával teljes összhangban hidegséget áraszt, „Hamlet-holdként” „mereng”, s ily
módon a tipológiai szimbolizmus értelmezésének tökéletesen megfelelve kiegészíti
a hal-metafora jelentés-tartományát, melyhez szervesen kapcsolódik a homok, a homokóra szimbóluma is. A homokóra a halál, az elmúlás, a fogyó idő szimbólumaként
a versben mintegy tárgyiasítja Nietzshe „létezés-homokóráját” A vidám tudományból,
ahol a homokórával együtt forog a „porból lett porszem” – az ember.
Yorick poklának „helyszínét”, díszleteit Baka a Helsingőrben mívesen, mind a képi
világot, mind a vers akkusztikáját tekintve, nagy mesterségbeli tudással teremtette
meg. Akusztikai-stilisztikai szempontból a babitsi-nietzshei travesztiát egyfelől a korai
Babits hangzásvilágára emlékeztető alliteráló játék teszi teljessé, vö.: „Helsingőr hol az
őrök / homokja elpereg / hol úsznak hal-dizőzök / és Hamlet-hold mereng”, másfelől
a Nietzshe stílusára oly jellemző paradoxon, amely a népi etimológiára emlékeztető

66

tiszatáj

szófejtésben (Helsingőr–Helsing–őr) és az őrök rímszerű akusztikus visszacsengetésében
– Helsingőr–örök – jut kifejezésre. A homokóra a vers végére „vérórává” lényegül át,
vagyis a szenvedés méri az időt, s az „örök Helsingőr”, az örök éj, az örök szenvedés
monotóniájával a kör bezárul.
*
(Yorick monológjai, a kifordított világ) A Yorick-ciklus első darabja, Yorick monológja Hamlet koponyája felett már a „kifordított világ”, az ellenkultúra szférájába invitálja olvasóját, hiszen az ismert jelenet megfordul, Hamlet helyett Yorick, a bolond
beszél, ő emlékezik kisvilága perspektívájából, az ő szemszögéből ítéltetnek meg
a földi visszásságok. Yorick monológjai a Baka költészetében bekövetkező váltást azzal is
jelzik, hogy a szerep-vers szubjektuma radikálisan nézőpontot vált: a nem hivatalosság,
a periféria, a nevetés-kultúra szemléletét imitálva tekint a hivatalosságra, a tekintélyek
világára, sőt, az úgynevezett végső kérdésekre is. Ebből a perspektívából játssza újra,
„folytatja” a Yorick-maszk Shakespeare Hamletjét, visszájára fordítva a klasszikus, kanonizált szöveget, kétségbe vonva annak hitelességét; ily módon Hamlet, aki a „hivatalos krónikákban sovány búskomor és filosvéd”, „kövér és harsány” lesz, s hogy a szerepcsere teljes legyen – ráadásul rossz színész, mármint Yorick epigonja.
A ciklus első négy monológját a dán–svéd ellentét motívuma uralja, amely a shakespeare-i dán–norvég szembenállás travesztiája. Rába György úgy véli, hogy a költőt
megcsalta az emlékezete, mikor dán–svéd ellentétről beszél, noha ebben csak félig van
igaza. Valójában az történt, hogy Baka először tényleg rosszul emlékezett a szituációra, ám rájött még írás közben, hogy hibázott, majd utána szándékosan hagyta így
végig a Yorick-versek szövegében – ugyanis a pontatlansággal, a hibás kulturális emlékezettel a szubkulturális stilizáció még teljesebb. A dán–svéd ellentéttel lényegében
Baka a politikumot, az aktuális jelent viszi be a ciklus verseibe (nem véletlenül, a monológok a rendszerváltás évében születtek). Az, hogy Yorick „az ördögi praktikák diadalát kiáltja világgá” (Rába György), s hogy őbelőle is „spionná züllesztett bolond” lesz,
a maszk szubkulturális nézőpontjának nagyon is jelenidejű hitelességét támasztja alá.
A Yorick-versek ellen-világában így még szabadabban tobzódhat az indulat a politika
pokoli ármánykodásai és a kultúrát nem tisztelő hatalmasságok ellen, ami a monológokban a sértett, megalkuvásra kényszerített, bolonddá degradált művész torzra stilizált indulatává lényegül át, aki még nyelvi létében is veszélyeztetett, „kisebbségi” helyzetre kárhoztatott. A néhol zavaró, ideológiai konkrétumokat érintő „bon mot”-kat,
mint például a „filosvéd”, „csángótájszólás” stb. a versekben feloldja a szerep középpontba helyezett, önreflektáló, kifejtett metaforája, amely a shakespeare-i „Színház az
egész világ” parafrázisa: vö.: Hamlet, aki „nem profi”, mint Yorick, ezért viszolyog
a felvett szereptől, Ophelia „szereptévesztve” hull a halálba, Fortinbras Yorick paródiáiból „tanulja szerepét”, az udvari beszédet.
Baka Yorick-ciklusában korábbi szerep-verseihez képest, a szubkulturális nézőponton kívül éppen a szerepre való határozott reflexió tűnik az egyik újdonságnak.
A másik újdonság Baka versbeszéde, a „novellisztikusan alacsonyan járó prózát rejtett Jupiter-lámpákkal átvilágító versfajta” (Lator László). Nem csak az utóbbi, ahogy
Lator László feltételezi, de úgy gondolom mindkettő Joszif Brodszkij versei hatására,
a fordítások tapasztalata nyomán jelenik meg költészetében. Az indulati líra az tulajdonképpen, amely ebben az alacsonyan járó prózában „tárgyiasul”, a monológok sorában fokozatosan felerősödik a vulgáris-naturális beszédmodor, párhuzamosan azzal,

1998. július

67

ahogy Yorick a szó szoros értelmében egyre mélyebbre süllyed, udvari bolondból,
fizetett besúgóból nincstelen, megalázott „falu bolondja” lesz, akit végképp kivetett
a gonosz világ, félretaszított az ördögi ármány – a politika. A ciklus utolsó két darabja,
a Yorick arsch poeticája és a Yorick alkonya sajátos összegezés, számvetés, melyek egyúttal megvalósítják az „ars poetica”- és „exegi monumentum”-típusú versek travesztiáját.
Ily módon válik teljessé a küldetéses költő hagyományos figurájának elidegenítése,
a fent említett versekben látszatra „karnevalizálódik” a XIX. századi magyar költészeti
tradícióból átörökített költői hivatástudat, s Baka a Yorick-maszkkal ebben az elidegenítésben szinte elmegy a végsőkig, a blaszfémiáig. Ahogy a korábbiakban már utaltam
rá, Yorick maszkjával Baka a romantikus groteszk kései változatát teremti meg, ám
ugyanakkor a monológokban, a beszédmódban a Bahtyin által leírt, karneválinak nevezett középkori népi nevetéskultúra külsődleges – trágár, materiális – jegyeit is felhasználja. Azért gondolom, hogy csak külsődleges jegyekről lehet beszélni, mert Baka
szemlélete, nevetése alapjaiban nem karneváli; noha a vásári groteszk letaszít a mélybe,
az alantas világba, Bahtyin szerint a karnevál jellegét tekintve mégis felszabadítóan
utópikus, magában hordozza az újjászületés, a megújulás állapotát. Baka világképéből
azonban teljesen hiányzik ez az optimista, termékeny ambivalencia, az ő világában az
utópia helyett az eleve elrendelés uralkodik, nála a „játéktér” egyre szűkül, s ezt a szűkülő teret kell a végsőkig kihasználni, s domesztikálni azt csupán a kulturális emlékezet segítségével lehet. A Yorick arsch poeticájában Baka a karneváli nevetésből oly ismerős „fent” és „lent” materiális megfordítását, a magasztos és alantas összekeverését,
a giccses és trágár egymásba játszását, vagyis az „irodalmiság” kigúnyolását abszolút tökélyre viszi. A fej és fenék, a szó és szellentés felcserélésére alapozó bolond rímes beszéd, s főként az orvosi latin közkeletű kifejezéseivel való játék, a tökéletes jambikus
sorok és a vaskos, a jó ízlés határát súroló „népi” humor teszi ezt a szándékosan „alulnézetből” íródott goromba „költői hitvallást” egyedivé.
A monológok köre a Yorick alkonyában zárul be végképp. A „történet” is itt nyer
befejezést; Yorick perifériára kerül, s ezzel „bolond beszéde” is megváltozik, rezignált
vallomássá látszik szelidülni, Helsingőr földi pokla – az ármány, a politika – maga alá
gyűri. Mindjárt a vers elején a palota helyett a „sötét folyosók” és a „zab- és lótrágyaszagú
hátsóudvar” képei jelennek meg, melyek szimbolikája a Pokol locus-át idézi fel, mind
Baka költészetének képi világából, mind a rá oly nagy hatást gyakorolt orosz klasszikus irodalomból. Az 1979-es Éjszaka című versben a hold-hordó-patkány alvilági szimbolikája egy „sötét és nyirkos pincezug” képében lokalizálódik: „s hová jutnánk a korhadó
/dongákon túl ki tudja / a Mennybe-e vagy egy sötét / és nyirkos pincezugba”. A Hervay
Gizella emlékének szentelt Circumdederunt című versben szintén megjelenik a világpince képe; ám az sem kizárható, hogy e metaforák irodalmi „ősképe” Bakánál Dosztojevszkij Bűn és bűnhődésére, Szvidrigaljov híres monológjára vezethető vissza: „Mindig
úgy képzeljük az örökkévalóságot, hogy az valami eszme, ésszel fel nem érhető, és
óriási nagy, óriási. De miért bizonyos, hogy óriási? Hátha csak egy sötét kuckó lesz,
képzelje! Olyanforma, mint a falusi fürdőházak, csupa korom, a szegletekben pókháló
és kiderül, hogy ennyi az egész örökkévalóság!” (Görög Imre és G. Beke Margit fordítása.)
Yorick, aki „annyi rendszerváltást” „túl élt”, most az „eladó az egész világ” poklát
kénytelen megélni, ám Baka Yorickját e körülmények között is egy dolog élteti,
a szereppel való teljes identifikáció, a művész-bolond groteszk öntudata: „a dán irodalmi
nyelvet / az én anekdótáim teremtették meg”. Ez a Baka költészetében a kezdetektől

68

tiszatáj

fogva jelenlevő öntudat, amely heroikusan szembeszáll az értelmetlen világgal, jogosít
fel bennünket arra, hogy a Yorick-ciklusban a bolond szerepét, s a maszkból következő poétikai-stilisztikai megoldásokat ne csak egyedül a „kifordított világ”, a bahtyini
közösségi ellen-kultúra paradigmáját szem előtt tartva vizsgáljuk.
*
(Yorick és a „szent eszelős”) Amennyiben a bolond figurájának megjelenését Baka
verseiben a magyar irodalmi hagyományra vezetjük vissza, akkor a szerepjátszó én
egyik archetípusa akár Arany János Bolond Istókja is lehetne. Ám Baka költészetének
mélyén, a fordítások és a saját versek bonyolult „intertextuális” kapcsolatainak köszönhetően ott rejlik az „orosz kulturális kód”, amely a magyar hagyománnyal kölcsönviszonyba lépve, létrehoz egy különösen egyedi, „multikulturális” versvilágot.
A monológok Yorick-maszkja, kiváltképp a benne munkáló öntudat és indulat miatt,
ahogy nem felel meg teljes egészében a középkori európai kultúra bohóc-figurájának,
úgy Arany Bolond Istókja mentalitásának sem, noha őrzi, sőt, a saját képére és hasonlatosságára formálja e hagyományok bizonyos elemeit. Baka Yorick-ja, úgy gondolom,
leginkább az orosz „jurogyivij”-re, a szent eszelősre emlékeztet, akit éppen keresetlen
őszintesége állít szembe az alakoskodó, ravaszkodó, színlelő bohóccal és színésszel.
A jurogyivij „anti-viselkedését”, nevetés-kultúráját, vallási funkcióját a régi orosz kultúrában és irodalomban D. Lihacsov és A. Pancsenko írták le a A régi Oroszország nevetésvilága című könyvükben. A régi orosz kultúrában a „szent eszelősség” (jurodsztvo)
a vallási anarchizmus kanonizált megnyilvánulása volt – hiszen néhányukat ténylegesen
szentté avatták. Szent eszelősnek lehetett születni, de lehetett választott út is, „Krisztusért”. (Jurogyivij Hriszta ragyi.) A szent eszelősre jellemző a vallási előírásokat semmibe vevő szabad viselkedés, valamint a szegénység és nincstelenség, mind testi, mind
lelki értelemben. A szent eszelősség paradigmájának van passzív és aktív része. A paszszív rész az aszketikus önmegalázásban, a színlelt őrületben, a test megsértésében, lenézésében, sőt, néha csonkításában jut kifejezésre. Az aktív rész a szent eszelős világi
magatartására vonatkozik: az a hivatása, hogy szidja a világot, szemrehányással illesse
azt, torz taglejtésekkel kísért szidalmait viszont a templomokban is előadhatja. Nyelve
artikulálatlan, zavaros, inkább indulati-gesztus nyelv, mintsem összefüggő beszéd, bár
rímeket is használ. A szent eszelős nappal bolondozik, éjszaka imádkozik, úgy él,
mint a koldusok, de nem kér alamizsnát. Lihacsov és Pancsenko szerint a szent eszelős „sui generis színész”, s léte tulajdonképpen az egyszemélyes színházat valósítja meg.
Ami fölöttébb érdekes, a szent eszelős kiváltotta katarzis; aki megérti nevetséges-félelmetes „előadását”, az az igazságot tapasztalja meg. Ez a „színház” viszont csak a bűnösöknek nevetséges, akik nem érthetik lélekmentő funkcióját. Éppen ezért a kívánt effektus ambivalens: zokogni a nevetségesen, megsiratni a nevetségest. A szent eszelős
nevetés-kultúrájában voltaképpen a rút emelkedik a pozitív esztétikai minőség rangjára
a korai keresztény eszmény szellemében, mely szerint a testi szépség amúgy is az ördögtől való. Az esztétikát tehát az etika teljességgel uralma alá vonja.
Mikor Baka Yorick-jának „öntudatos groteszkségét” próbáljuk megfejteni, e kulturális archetípus számos jellemző jegye megvilágító erejű lehet. Talán ezzel az archetipikussággal magyarázható, hogy Yorick nevetése a legképtelenebb nyelvi mutatványok ellenére sem felszabadult, ha torz módon is, de „küldetéses”, s a befogadó nem
tud elszakadni attól a gondolattól, hogy mindez egy előrevetített, megrendítő tragédia
előjátéka csupán. A szent eszelős miközben ostorozza a földi poklot, artikulálatlan

1998. július

69

kinyilatkoztatásai az égben meghallgatásra találnak. Az „utolsókból lesznek az elsők”
reménye, erkölcsi pátosza azt hiszem, Baka Yorickjától sem idegen. Másképp ugyan
miért vállalná e torz prófétaságot... Nem tekinthető éppen ezért véletlennek, mikor
Yorick visszatér – Baka 1994-ben íródott, egyik utolsó ciklusának ez a címe –, nem
Fortinbrassal vagy Hamlettel perel már, hanem az Úrral, rajta kéri számon a földi
poklot, a politika visszásságait. De ez a Yorick már nem azonos a monológok Yorickmaszkjával.
*
(Yorick visszatér: a perlekedő öntudat utolsó versei) Baka költészetében a Yorick
monológjait a Sztyepan Pehotnij testamentuma közvetlen előzményének lehet tekinteni, elsősorban a versek „multikulturális” kódrendszere miatt. Sztyepan Pehotnij,
a képzelt orosz költő „léthelyzetét” szintén a kivetettség, a durva, új világgal való szembeállás jellemzi, amely Oroszországban egzisztenciális értelemben kegyetlenebb, mint
„Dániában”. Ám míg Yorick „beszél”, szent eszelős módjára, „szétdúlt mondatokban”
(Lator László), s artikulálatlan indulatát a világnak kiáltja, addig Sztyepan Pehotnij
„ír”, s veretes formájú verseiben a sivár jelen szubkultúrájával a klasszikus orosz irodalom képi világát állítja szembe, a kulturális emlékezetre apellál a kiüresedés, a lepusztult világ, az agresszíven megszakított történelem, a „társbérleti éjek” közepette. Két
alteregója közül Baka mégis a bolond figuráját idézi meg újra – bár a Yorick visszatér
ciklusának utolsó versében mindkettőjüktől elbúcsúzik –, mikor verseiben mindinkább a végső számadásra készül. A második Yorick-ciklus versei a megőrzött szerep,
a groteszk-elidegenítő hatások ellenére Baka kései vallomásos lírájának legszebb darabjai. A vulgáris-naturális nyelvi réteg noha ezekben a versekben is megmarad, karneváli
jellege azonban majdhogynem végképp eltűnik, itt „Yorick” meztelen léte már a tét.
A szerep-líra és a vallomásos líra határán egyensúlyozó versek lírai szubjektuma már felkészült a végső búcsúra a „világ-cellának” (Yorick panaszdala) nevezett földi pokolból,
melyet most már még keresetlenebb őszinteséggel ostoroz, mint a Yorick monológjaiban. A földi szenvedések iránt közömbös, távollevő Isten megszólításának a manicheizmusból ismert gesztusát már nem a szerep, hanem a nemlét közelisége hitelesíti;
a ciklus első versében, a Yorick visszatérben, Istent a világ, a teremtés tökéletlenségéért
felelősségre vonó hang a „fent” és „lent” hierarchiáját a vezetéknév kisbetűs változatából képzett metafora segítségével teszi én-képűvé, hogy a Baka számára oly fontos, plebejus öntudat végképp autentikus formát nyerjen: „De én Uram bakád én hol vagyok”. A földi pokol hierarchiája itt az égi hierarchia tükörképe; ugyanúgy működik
az „égi parlament”, „akárcsak idelenn / Kétharmaddal dönt a történelem”. Az Istennel
perlekedő indulat, amely a plebejus tisztesség (Baka erkölcsi kódexében ez a legfontosabb kategória) nevében ítéli el az égi-földi hatalmasok világát – vallásos anarchizmus
ez, mint a szent eszelős esetében – , ebben a versben ugyanakkor groteszk rezignációvá
halkul, hiszen a nemléttel szemtől-szembe utolsó reménynek, mentsvárnak egy dolog
marad csak, amihez nem férkőzhet hozzá a gonosz világ, s amit az individuumnak még
az utolsó lehelletével is védelmeznie kell: az öntudat.
S ha minden varjú azt károgja voltál
Azt felelem nyugodtan félig holtan
Igazatok van udvaroncok voltam
De nem ti én támadok fel újra

70

tiszatáj

A Háry-versek kapcsán Fried István rendkívül pontosan fogalmazza meg az öntudat fontosságát, „világteremtő” funkcióját Baka költészetében: „A szenvedés és a világszerűvé tett lét nem üdvtörténeti folyamatban zajlik; nem ott nyeri el végső értelmét, hanem a megőrzött öntudatban, amely a külső világ rideg tényeit is sajátjaként
képes elismerni, ahogy a belső terek kivetítése a Mindenségbe szintén a mindvégig
megőrzött (ön)tudat munkálkodását reprezentálja.”
A ciklus utolsó versében, a Búcsú barátaimtól című versben, úgy tűnhet, mintha
a lírai „én” kilépne a szerep-versek köréből – mintha önvallomást írna; de nem a világtól, az emberektől, hanem alteregóitól, s azok teremtett világától vesz búcsút; búcsúzik
a kulturális emlékezet által otthonossá varázsolt élettől, a költészettől. A vers talányos,
utolsó versszakában az arcról mintegy végképp leválik a maszk, mikor mesteri, groteszk csavarral a romantikából jól ismert „kimondhatatlan”-dilemmája vesz egzisztenciális fordulatot: TITOKTALAN – ami a Semmi lenne tán? – lesz belőle:
Búcsúzom tőletek barátaim ti
Kik elfecsegve minden titkomat
Csak egyet nem mondhattatok ki
A legnagyobbat a Titoktalant.
Ezzel a „Titoktalannal” – a Semmivel zárul Baka búcsúja, amivel most már meztelen arccal, kedves maszkjai nélkül kényszerül szembenézni, s amihez képest Yorick
pokla, a földi pokol (a politika) merő banalitás csupán. A szenvedések ellenére mindvégig megőrzött öntudat Baka utolsó éveinek költészetében megdöbbentő erejű verseket hozott létre.
*
(Post scriptum) Azt hiszem, Baka-Yoricknak megkésett vigasztalásul szolgálhatnának Weöres Sándor sorai, aki szintén bizonyos értelemben a gnosztikusok kései tanítványa volt: „Ha pokolra jutsz, legmélyére térj: / az már a menny. Mert minden körbeér.
(A fogak tornáca)”

IRODALOM
FRIED ISTVÁN: Baka István hetvenkedő katonája (a tragikus Háry János). Jelenkor, 1995/6.
RÁBA GYÖRGY: Sátán és Isten foglya (Baka István: Tájkép fohásszal). Holmi, 1997/2.
FÜZI LÁSZLÓ: A költő titkai. Töredékek Baka Istvánról. Kalligram, 1997/4.
LATOR LÁSZLÓ: Utószó. In: Kormos István és Baka István versei, Magyar Költészet Kincsestára.
Unikornis Kiadó. Bp. 1998.
M. BAHTYIN: François Rabelais művészete, a középkor és a reneszánsz népi kultúrája. Bp. 1982.
D. SZ. LIHACSOV, A. M. PANCSENKO: „Szmehovoj mir” Drevnyej Ruszi. Leningrád, 1976.
Szimbólumtár. Szerk.: Pál József és Újvári Edit. Balassi kiadó. Bp. 1997.

1998. július

71

SZIGETI LAJOS SÁNDOR

(De)formáció és (de)mitologizáció
BAKA ISTVÁN ANGYALAINAK TÜNDÖKLÉSE (ÉS BUKÁSA?)
Az angyal motívumra – mint kompozíció-meghatározó képzetre – épülő Baka-versek közt jelentős szerepe van a Mészöly Miklósnak ajánlott Képeslap 1965-ből címűnek,
mert egyrészt összegzi, szintetizálja benne az addigi formációkat, másrészt viszont
olyan új elemek (deformációk) is megjelennek már benne, amelyek ettől kezdve jellemezni fogják egy idevonatkozó új típusú vers sajátosságait. E versben ugyanis a költő
visszatér az álom és egyúttal a művészet megtartó világába, amelyben együvé sorolhatók, sőt ültethetők azok, akiket Szekszárd éltetett, akik e város transzcendens létét
adták: „– újra tó a Csörge-tó // halott vizének jégkérge alatt, / a régi házban verset ír
Babits, / Liszt zongorázik Augusznál, s szikáran / ülsz a sarokban s hallgatod te is...”
A három pont több mindent megenged e szövegvilágban: azt is, hogy amint számos
versében Baka maga is asztal melletti vendéglétként képezi meg a saját sorsát, hogy időjátékaiban maga is jelen van a Liszt-koncerteken, azonban itt nem ez történik, hanem
egyszer csak vége a vers egyik idejének, hogy átléphessünk egy másikba, ugyanis a vers
– címe szerint – abba az esztendőbe vezet vissza, amelyhez – a visszaemlékezők által
megerősített módon – Baka István költői indulása köthető; a szerző tehát, mintegy
játszva az idővel – 1990-ben született a vers – visszamenőlegesen is, mégis bekapcsolja
magát az akkori irodalom véráramába: „Nem tudok rólad, félig tiltva vagy, / és nem
tudom még, hogy Te vezeted / a leforrázott égi sereget: / megrontott mézü múlt napok hadát, // de már előre megmosolygod a / Megbocsátás suta őrangyalát.” Az idővel
való játék átlátható: a képeslap idejében a költészetbe éppen csak induló Baka valóban
nem nagyon tudhat Mészöly Miklósról, hogy tiltva van, azt is csak későbbről vetítheti
vissza, mindenesetre Mészölynek ekkor valóban csak meséi jelennek meg (mint
a szerző maga mondja: kicsiknek és nagyoknak) a Móra Könyvkiadó gondozásában
Az elvarázsolt tűzoltózenekar címmel, a „félig tiltva vagy” igazsága pedig abban nyilvánul
meg, hogy ekkor Az atléta halála a kultúrpolitikai körülmények folytán nem magyarul, hanem franciául jelent meg először, de éppen 1965-ben (!), itthon egy évvel később
látott napvilágot a regény. A kurzívan szedett Megbocsátás című, a vers befejezésében –
erre fut ki a mű – említett kisregény pedig jóval, közel húsz évvel későbbi, hiszen
1984-ben jelenik meg önálló kötetként. A vers értelmezéséhez sokban hozzájárul a kisregény ismerete, az például, hogy a benne megformált történet is a múlthoz és a régi
Aliscához kötődik, vagy az, hogy Mészöly érdeklődése az ekkor (tehát a nyolcvanas
években) írt műveiben térbelileg a Dél-Dunántúl, illetve Szekszárd felé irányul, mind
mélyebb rétegeket tárva föl annak históriájából. Ez azonban önmagában még kevés ok
és magyarázat arra, több lehetséges Mészöly-mű közül kitüntetetten miért éppen erre
hivatkozik Baka István. A lehetséges válaszok egyike újabb intertextuális értelmezést
ad, hiszen maga az elbeszélés-cím értelemszerű magyarázatot nem kap egyetlen epizódban sem, de a keresztyén erkölcs központi kategóriáját idézi, és az alapima mikép-

72

tiszatáj

pen mi is megbocsátunk részletét aktualizálja.1 Baka István verse, mint láttuk, úgy épül
föl, hogy a Mészöly-mű még meg sem született e „képeslap” idejében, a Baka-líra is éppen csak születőben van, a Képeslap megírásának ideje (1990) szempontjából azonban
a Megbocsátás előszövegnek tekinthető s mint ilyen, struktúraépítő funkciót kap egy közös irodalmi és kulturális forrásvidék már megvalósult és beépített tárgyaként, ahogy
Liszt és Babits is részeseivé válnak a hagyomány Baka István-i teremtésének és átértékelődésének, illetve magának e folyamatnak, amely e szövegköziséget létrehozva mégis
saját szuverén mozgást, önálló létet kap, amelyben – kulturális-irodalmi emlékezetről,
(bizonyos értelemben) kultuszteremtésről lévén szó – egy lehetséges világ jön létre,
amelyben Baka Mészölye vezeti az angyalokat, saját alkonyt idéző költői képére viszszautalva: „a leforrázott égi sereget”, amely a vers kompozíciójának, címének megfelelően szintén idődimenziót kap s lesz „megrontott mézü múlt napok hadá”-vá, hogy így
immár logikusan vonhassa maga után mind a megbocsátást, mind pedig a fölötte való
kontempláció beláthatóságát, ami mögött ott van annak a bizonysága is, hogy ezt „hőseivel” (választott elődeivel) az író/költő meg is teheti. A Baka-versben az angyali világ
ráadásul olyan értelemben is jelenti a múltat, hogy az egyúttal a gyerekkor visszavágyott ideje és tere is. A verszárás összevonja a két transzcendenciát: azt, amelyben az
angyalok a közvetítő lények Isten és ember között és azt, amelyet egy másfajta teremtés: a művészi jelent. Hogy a megbocsátás szólhat magának a mindenkoron leélt életnek, az egyéni-egyedi emberi sorosoknak, benne a szerzőinek is, hogy tehát a Bakavers megengedi a keresztényi értelemben vett bűnbocsánatot is (sajátos értelmezésben
persze), azt megerősítheti az, hogy a Képeslapot a költő már eredetileg is a Farkasok
órája ciklusba helyezte (kötetbeli megjelenéseikor pedig mindannyiszor változatlanul
ott is hagyta), s a cikluscímadó verset is hasonlóan, liturgikus fordulattal, illetve annak
parafrazeálásával fejezte be: „Felébredek. / Már hamujába roskad / az éj. / Uram, irgalmazz farkasodnak!”2
Fontos helyet foglal el Baka angyalversei közt a Mészöly Miklósnak ajánlott Képeslappal egy időben írt Örökség című is, mely tulajdonképpen egyetlen ötletre épül,
azonban olyanra, amely évszázadok filozófiai gondolkodását és a legújabbkor nietzschei tagadását is magában foglalja, mégpedig oly módon, hogy a Teremtőt, pontosabban maradékát képezi meg a mű. A „meghalt az Isten” tételét a Baka-vers úgy értelmezi, hogy már teremtésünk egyúttal az Isten pusztulását, halálát jelentette s mi
élők – földi és égi világ egyaránt – belőle, testi-lelki mivoltából lettünk, vagyunk s még
ma is ő éltet bennünket: „Lágy részeit az angyalok lerágták” – hangzott az első sor, jelezve, hogy a teremtőhöz legközelebb lévő lények nyerték a legtöbbet az Úr testi mivoltából is, nekünk, embereknek csak a hatalmas váz maradt, ebből képződött a bennünket körülvevő világ: „meszes-fehér koponyaként borul / reánk az égbolt, és szemüregén / hol nap süt át, hol ólom-hold vonul”. Ebben, az Isten emberi fogalmaink szerinti földi maradványaiból létrejött univerzumban élünk, mint „korhadó világban”,
ahol mindennek logikus magyarázata van: „fogaiból bányászva érceket” biztosítjuk
a magunk létét, miközben nem is tudjuk, „hogy e koponya kié”, a platonikus meggondolást is kifordítja a költő, amikor azt mondja: „s nem sejtjük, hogy csak vágyak, érzetek / voltunk: Teremtőnk gondolatai, míg élt”, mára azonban a végtelen egész is csak
az ő nemlétét hordozza: „lecsupaszodott / Tejút-gerince, s éles csontszilánkok / a fosz1
2

Vö. Thomka Beáta: Mészöly Miklós. Kalligram, 1995. 88.
E dolgozat része egy hosszabb tanulmánynak. Az első részt az Új Dunatáj 1998. 7. közli.

1998. július

73

for-villogású csillagok”. E parazitalétet is az Isten irányítja ugyan, de az is csak furcsahalvány követése lehet az örökül hagyottnak: „s agyveleje, mely szétfolyt, elrohadt, /
hajnalban a talajból felszivárog, – / eltévedünk ködgomolyaiban”. Vigaszként akar
szólni vajon a zárószakasz? Nem tudjuk, mindenesetre fontosnak véli a szerző – keretet is adva versének – újra tudatosítani, hogy az isten testén való osztozásban (lásd József Attila!) jelentős szerepet kaptak az angyalok is: „élősködünk, s nemcsak mi, ámde
fenn / az angyal-regimentek is, – miénk lett / a bomló, édes, rég kihűlt tetem, / Zabáljuk hát, míg át nem jár a méreg.” Az egész vers egy trouvaille, de marad energiája
a műnek a poén létrehozására is: az utolsó szó, a méreg azonban csak első olvasásra
hökkent meg bennünket (Isten mint méreg? Isten mint halál?), valójában hihetetlenül
logikusan következik az egész képből: hiszen egy holt tetemből táplálkozunk, amely
mint ilyen halált hordoz magában, halálával életet (és halált is) adva úgy, hogy pusztulásából végső soron a mi pusztulásunk lesz. S ha már poénról volt szó, még ezt is megtetézi Baka azzal, hogy versét milyen ciklusba helyezi. Ez az első vers Az apokalipszis
szakácskönyvéből című ciklusban, ahol a címadó triptichon is hasonló képzetekre épül,
különösen a második darabja, amelyben újra szerephez jutnak az angyalok: „Zörög
a fény, az égi sztaniol. / Bontogatják a megavasodott / bonbont – a Földgolyót – az
angyalok, / nyáluk csurog, s kialszik a Pokol // egy percre, – ámde máris újralobban /
s cukortól kéken ég a kárhozat / (mint akta új lapján az áthozat), / olt s szít az édes
nyál, ha tűzbe pottyan.” Ellentétei e versek azoknak, amelyekben az Isten vagy az istenek mintegy felzabálják az embert, egy egyetemes étlap kínálataként, mint a Szaturnusz gyermekei látomásában vagy a „szakácskönyv” első darabjában, amely felépítésében az Örökségre emlékeztet, hiszen itt is „az Isten téli szájában megyünk”, itt is „homorún borul fölénk, mint szájpadlás, a menny”, a különbség azonban jelentős, mégpedig az, hogy itt nem mi osztozunk az Isten testén, hanem épp mi vagyunk az
„ínyencfalatok”. Mindehhez hozzátehetjük, hogy egy sajátos intertextualitás nyomait
itt is felfedezhetjük: Baka minden bizonnyal akkor találkozhatott e képzetekkel, amikor Bellmannt fordított – és teremtette meg közben egyik nagyon sajátos alteregóját:
Fredmannt –, minden bizonnyal a svéd költőt olvasva és „tolmácsolva”, rajta keresztül
(is) megismerked(he)tett az óészaki eredetmítosz, a skandináv mitológia idevonatkozó
metaforakincsével: a mitologikus és hősi énekek világával, a Grimmír-énekkel, amely
szerint Ymir óriás a világ első emberszabású őslénye, leszármazottai az áz istenek:
Odin, Tór, Loki (hasonló elképzelésekkel más – déli és keleti – mitológiákban is találkozhatunk). A skandináv mitológia szerint Ymir feláldozásával, testének feldarabolásával jött létre a földi világ (leszármazottai áldozzák fel). „Ymir húsából / hasították
a földet, / véréből vették a tengert, / hegyekké csontját törték, / hajából csomóztak erdőt, / eget koponyája kerít. // Szempilláiból alkották / a szíves hatalmak Emberhont
/ az emberfiaknak, / háborgó felhőket / habartak agyvelejéből, / létével lettek mindenek.”3
Mindez talán elfogadható, csakhogy fölmerül a kérdés: érvényes lehet-e ez a Bakaversre is, hiszen az Örökségben a keresztény Isten képzete jelenik meg. Az elsők, akik
„áldozatnak” tekintik az Urat, éppen a keresztény mitológia közvetítő lényei: az angyalok. Ne felejtsük el, hogy ha nem is ilyen formában, de a keresztény hagyomány3

Edda. Északi mitologikus és hősi énekek. Szerk., nyersfordítás N. Balog Anikó, Ford.
Tandori Dezső. Európa, 1985. 40–41. vers. – A helyre doktorandusom: Újvári Edit hívta fel
a figyelmemet.

74

tiszatáj

ban is megjelenik a kozmikus ember, igaz, nem csupán mint a kezdet, hanem mint
a teremtés, az élet végső célja. A Biblia szerint az ember Isten másaként teremtetett:
„Isten újra szólt: Teremtsünk embert képmásunkra, magunkhoz hasonlóvá” (Ter
1,26), a mikrokozmosz és a makrokozmosz, vagyis Isten és ember párhuzama tehát itt
is megvalósul, azaz itt is szerepelhet az ember a kozmikus kapcsolatok csomópontjaként, a kozmikus ember modellje itt is ismeretes, gondoljunk csak arra, hogyan ábrázolja Leonardo da Vinci egy körbe és négyzetbe rajzolva az ember és természet, a mikrokozmosz és a makrokozmosz összefüggését (ld. test és hús). A középkori európai
gondolkodásban is fontos helyet foglal el a szervanalógia, amely a társadalom felépítését állítja párhuzamba az emberi test felépítésével, Pálnak abból a gondolatából indulva
ki, amely szerint az egyház Krisztus teste, az egyház feje pedig maga Jézus. Hozzátehetjük, a kabbalista hagyományban Ádám a teremtés pillanatában óriás volt, teste
a földtől az égig, északtól délig, kelettől nyugatig ért, vagyis kozmikus természetű volt,
Isten később zsugorította össze, a kabbala szerint Isten végtelensége a „bölcsesség 32 útjában” fejeződik ki (a tíz szefirotban és a héber ábécé 22 betűjében), a szefirotok egyegy testrész megfelelői. Hamvas Béla így foglalja össze a kozmikus ember ősi hagyományokban megjelenő szimbolikáját: „Az első ember a világ ősi alapformája volt.
Kozmikus jelenség. Őslény, akiben az isteni származás világos tudata élt. Az ősi ember
a homo aeternus, az örök ember.”4
A Baka-életműben ezt követően – érthető okokból hosszú időn keresztül – nem
vagy alig találkozunk a motívummal, mégpedig azért, mert ezután írja meg Baka
a Pehotnij-verseket, pontosabban fogalmazva: a Pehotnij-füzeteket, hiszen az első füzetben találhatók régebbi versek is (1972 és 1990 közöttiekből állította össze a költő),
a második füzet pedig már tudatosan épül az eltávolításra, az újabb alteregó-keresés
szándékára, következésképpen ha azt mondtuk, hogy az angyal motívuma-metaforája
kifejezetten személyes képzet, nem egyszer a lírai én gyerekkorába vezet vissza, logikus, hogy amikor – a szerzői szándék szerint – egy önmagától eltávolított világba
kényszeríti magát, akkor e személyesség jegyei háttérbe szorulnak. A Pehotnij-versek –
jóllehet, a Baka-költeményekben, mint láttuk, nem érvényesül egyfajta időbeli linearitás – a Raszkolnyikov éjszakái és a Testamentum között feszülnek mint végpontok, legyen bár szó – szinte kivételesen – biográfiai, kronológiai vagy épp a metaforikus képzetsor, a demitologizációs folyamat kezdő- és végszaváról. E füzetekben, ne feledjük,
a felszínen mégiscsak Oroszországban vagyunk, még akkor is, amikor a „birodalom”
költőjeként, a mindannyiunk sérelmeit megfogalmazó szövegekben egy teljesebb
– a magyarságot, annak minden birodalmi kínjával együtt is beépítő – kelet-európai
világot jelenít meg a költő, logikus tehát a kérdés: mit is keresne itt az angyal bármily
funkciójában is. Nem is nagyon jelenik meg, ha mégis, részben visszautalásként, részben az adott világra jellemző módon: az első füzetben egyáltalán nincs jelen, a másodikban egyszer, a harmadikban pedig mindössze kétszer és az sem véletlen, hogy hogyan: a Leningrádi estében, ahol – mint a korábban idézett versekben is láttuk e megközelítést – „egy égi száj” jelenik meg, csakhogy itt „jelmondatot böfög”, hiszen itt egy
olyan „kis” világban vagyunk, ahol automatikusan tudomásul vesszük, hogy ami fémjelzi a környezetet, az nem más, mint egy „Lenin-ikonosztáz a tér fölött”, egy ilyen világban az Isten- és emberlét között képződött metaforikus átmenet is csak holmi lá4

Vö. Hamvas Béla: A Vízöntő, 21. = Láthatatlan történet. Ld. Még Hans Biedermann:
Szimbólumlexikon. Corvina, 1996., ill.: Szibólumtár „Kozmikus ember” címszava.

1998. július

75

tens, kifordított üzenetként lehet jelen csupán, nincs (nem lehet) építő, áthidaló, egyáltalán: létet mutató funkciója, úgy jelenhet meg – logikusan –, mint utalás valami
másra, valami itt létezhetetlenre, de (torzult formájában) mégis szükségszerűen, törvényszerűen jelenlevőre: „S az utcák orrlikát átjárja a / Felhő-pelenkák angyalhúgyszaga.” S ez a vers zárórémája: poénja. S ha mégis megjelenik az angyal, mert nem tehet
mást, még ebben a – neki idegen – világban is meg kell jelennie, akkor tulajdonképpen
mégsem ebben a kézzelfogható, mint kiderült, tehetetlenülését és lehetetlenülését
súlyozó környezetben ad létformát magának, hanem – mint a Mészölynek szóló képeslapon láttuk – átgázol a lehetséges világba, hogy egyáltalán valamilyen formát
legyen képes adni önnön mégis-létének, még egy ilyen világban való létformájának is,
hiszen muszáj megjelennie.
Az angyalnak ugyanezt a tehetetlenségét, tétovaságát mutatja a Szentpéterváron újra
című vers, melyben maga a lírai én – persze Pehotnijként – veszi magára a cselekvésképtelenség kívülről is rákényszerített (részben az orosz hagyománynak is megfelelő
gogoli) köpönyegét: „megdermedt lábam haza nem találhat”, együvé téve az orosz kultúra és a magyar kiégettség időszakának mentalitását, hogy valamiféle tibláboló bizonyosságot mégis kereshessen e valahova – nem akárhova – partra vetett figura, aki
Pehotnij álarcába öltözve egyszerre sok mindent ölel magába. Ezt a tétovaságot mutatja az ige, a „lépegetek”, amely szerint minden cél és irány nélküli cselekvésről van
szó, azonban így folytatódik: „de máshová” s hogy többé-kevésbé világos legyen,
egyáltalán hova lehetséges e mozgás, hamarosan kiderül, hogy mint lehetséges világról,
nem lehet másról szó, mint arról, amelyről már beszélt a költő a „képeslapon” is, tehát
a művészi transzcendencia világáról, ahol, minden börtönök ellenére találkozhatnak
e „világ” lakói, ez az a „más”világ, amelybe belépni egyrészt szükségszerű, másrészt
egyáltalán a lehetőségek lehetőségét jelenti, ezért mondhatja a szöveg: „Lépegetek de
máshova oda”, azaz hirtelen egy olyan univerzumba lépünk át, amelyben a világi-mindennapi-politikai (stb.) irányítás nem működik, egy önálló létet – másik létet – élő világ
ez, olyan, mint volt a Képeslapon is, ahol Liszt, Babits, Mészöly és – tán a szöveg sugallata szerint is(!) – Baka is egy asztal mellett ülne, olyan világ tehát, „hol Mandelstam
lohol telefonálgat / S ír konyhaasztalán Ahmatova.” Itt nem lehetetlen tehát, hogy valahol és valamikor – a bahtyini időtér (kronotoposz) koordinátái közt megvalósuljon
egy századvégi időtlen orosz kulturális képzet, amelyben végre – e hely adta szükségszerűségnek megfelelően – megjelenik – ha inkább csak a zene, a képzőművészet és az
irodalom adta lehetőségként is csupán, de mégis – a motívum, még ha egy szerelmet
csöndesen illegető mivoltában is, így: „A zöld szalonban tea gőze terjeng / Szivarfüstfelhőn puttó könyököl”. A szerelem pufók angyalának hirtelen megjelenése inkább
egy franciás budoáros lexikonkép némi iróniával is felkent megjelenítését mutatja,
semmint hogy korábbi funkcióiban látnánk viszont a képzetet, az már más kérdés,
hogy a kis Ámor – mint rekvizitum – megformálódásakor hogyan jeleníttetnek meg
a korszak – nem véletlenül – megnevezett költői, a maguk előképével egyetemben, iróniával száműzve minden orosz irodalomismeret és -történet patetikusságát és emelkedettségét: „Előszobából sárcipőt levetve / Blok lép be és a kerevetre dől”. Egész eddig
azt hihetnénk, valamilyen többé-kevésbé új orosz költészettörténetet írunk (a vers
szerzőjével közösen egyébként, legyünk őszinték, végső soron ezt is tesszük), valójában azonban többről és másról is van szó éspedig arról, hogy itt a korábbi kánonok,
sőt a politikai-kultúrpolitikai szempontok szerint felépített „hivatalos” irodalomtörténet-létből eddig hiányzó szerzők jelennek meg a maguk legtermészetesebb módján, egy

76

tiszatáj

Baka-kánon alakításában, mint akik hovatovább hivatalosak erre a – Baka István szervezte, versében természetessé tett – tea-partira, amelyen joga van bárkinek megjelenni.
Utólagos kérdés csupán az lehet, kinek engedi meg – s ez már valóban minőséget jelent
–, hogy megmutassa itt magát: „A zöld szalonban tea gőze terjeng / Szivarfüstfelhőn
puttó könyököl / Előszobából sárcipőt levetve / Blok lép be és a kerevetre dől /
Hodaszevics heringgel a kezében / Csúszkál a járdán Puskinról motyog”. Fent és lent
világa találkozik e versben is, mégpedig úgy, hogy amit eddig láttunk, az – mint
transzcendencia – álomnak minősül és szembesül azzal a lehúzó „valósággal”, amelyben „megindulnak Kronstadt felé a jégen / Végső rohamra a bolsevikok”. Nem véletlen, hogy a Pehotnij-füzetek végpontjaként megformált vers sem tud más Testamentumot hagyni, csak olyat, amely szerint halála után sem kíván a költő alteregója – itt
logikusan: dvojnyikja – e vidéken kapni helyet: „Ha meghalok, a nyirkos pétervári /
Talajba engem ne temessetek!” A minden mindegy végzetes megjelenítésében el tudja
fogadni az olvasó, hogy a lírai én olyan élethelyzetben van, melyben a vágy szinte
szükségszerű: „Burok-koporsó rejtsen embrióként! / Gyökér-köldökzsinór köt össze
itt / A Föld-anyával, – szívom majd a hólét: / Vérét az Utolsó Ítéletig.” S ha már
megjelenik a bibliai végítélet, azt várnánk, hogy itt megtörténik valamiféle kilépés
e világból, Bakának azonban erre is van válasza, ismét megjelenítve a minden mindegy
relativizálását, mégpedig azt is úgy, hogy szükségszerűen maradnunk kell birodalmi
meghatározottságunkban, még ha ez másban nem, csupán az alternatívában jelenik is
meg: „Angyalkürt ébreszt vagy az Auróra / ágyúszava, mindegy lesz énnekem, / S az
is, hogy mennybe szállok vagy pokolra / Taszít alá közömbös végzetem.”
A betegség és a halálközelség tudatában, amikor szükségszerűen személyesebbé lesz
a költői gondolkodás is, gyakrabban jelenik meg, még a látszólag távolító költeményekben, az orosz kódot mutató művekben is, a motívum, így például a Változatok egy
orosz témára címűben, ahol megpróbál a költő a választott mottó szerint tudatosan beöltözni az 1989-ben elhunyt Arszenyij Tarkovszkij éntelen énjébe. A Tarkovszkijtól
kölcsönzött sorok így szólnak: „Én az vagyok, ki élte századát, / S nem én volt...”,
Baka a Testamentumra emlékeztető módon ezt magára vonatkoztatottan (is) egy álom
részeként formálja meg, melyben a létező világot a látomással váltaná fel, már itt megés felidézve a betegség- és haláltudat kifordított teremtő szándékát: „Én az vagyok, ki
nincsen is talán, / Egy álom – mint egy asszony – oldalán / Elnyúltam egyszer, és
azóta várom, / Hogy a való helyére lépjen álmom.” Ez is deformáció: egyszerre szól
Tarkovszkij és a maga nevében is, kifordítva ugyanakkor József Attila gyönyörű sorait, melyek szerint „nem volna szép, ha égre kelne az éji folyó csillaga”. A második
szakaszban derül ki, hogy álomként az életen túli, az élet fölötti létet – a halálon túlit,
ha tetszik – próbálja versben megélni és nem „egyszerűen” „csak” emberi méltósággal
elfogadni (pedig már az is hatalmas küzdelem eredménye lehet csupán, gondoljunk
Babits Balázsolás, de még inkább József Attila Talán eltűnök hirtelen című művére!), itt
azonban másról van szó: a Baka-vers megemeli a halált, az élet fölé helyezi, kifordítva
ismét a platoni tételt is: „Én az lennék, ki nincs, de léte több, / Mint bárkié a létezők
között, / Mert vanni könnyű – lenni nehezebb / Léleknek, földi árnyképek felett.”
E szakasszal, de különösen zárósorával visszautal a Caspar Hauser-re („a tömlöc jó volt
vaknak lenni jó volt / én nem tudom ki volt ki engemet / kiragadott a semmiből a jóból / hogy árnyak közt mulandó árny legyek”), hogy azután a szonett sextettje egy
olyan helyre költöztethesse a lírai ént – ismét egy játék a dimenziókkal –, ahol lélekké
lehet, még ha e léleklét csupán arra szolgál is, hogy díszleteként a menny világa jelen-

1998. július

77

hessék meg, s vele nem a halál, hanem az elnyugvás, a békés – bár egyúttal a súlyos betegre jellemző lemondó, apátiás – belenyugvás a várható elkerülhetetlenbe, amelyben
a metaforába a betegeket óvó-vigyázó ápolónővérek emelkednek meg, válnak transzcendens lényekké, a „létel” tehát folytatódik, de immár odafönt, az égi világban, amely
a betegségből való kilábalást és a betegség súlyosbodását egyaránt hordozza, hiszen
hittel szóló szavai kapnak némi palinodikus (sőt katatimikus – önbecsapó –) jelleget,
a zárósorok azonban visszarántanak az egészen valóságosnak látszó kórházi körülmények közé: „Hol angyalok kötöznék át sebem: A kék csempéjű égi kórterem / Vasrácsos ágyán volna jó örökre // Elszenderedni és aludni csak, / Gyógyulni fény-infúzióba kötve, / Míg mint a var pereg le napra nap.”
A Gecsemáné ciklus címadó versében már az előbb említettek jegyében nyilatkozik
meg a költő, aki a korábbiakhoz mérten tudja: „Borok virrasztják át az éjt velem /
Szemem csak félig hunyva álmokat / Nem álmodom de látok jó előre / Mindent amíg
a vaksötétbe nézek”. Ebben a tagadott álomlétben lesz értelmessé egy olyan lehetséges
világ megteremtése, amelyben a bibliai értelemben vett Jézus, az Isten fia a maga nagyon is emberi érzéseivel, halálfélelmével küzd és – megerősítve az Atya akaratával –
aláveti magát kiszabott küldetésének, csakhogy mindezt olyan módon látjuk viszont,
hogy a lírai én nem egyszerűen párhuzamot, hanem ellenpontot teremt a klasszikus jelenetben. A vers egy többszörösen összetett mondatot mutató párbeszédében egy Istennel folytatott – helyenként Jónás perlekedésére emlékeztető – vitát szólaltat meg,
amelyben az Úr hallgat ugyan, de rendíthetetlen némasága minden szájába adott szónál
(ha ezt tette volna a költő) nagyobb erővel fejezi ki végtelen hatalmát és akaratának
megdönthetetlenségét. A vers mindezek ellenére (vagy mindezzel együtt) imaként is
értelmezhető, de nem az Atya akaratába belenyugvó Istenfiúé, hanem a titán kiáltása
az Úr arcába: nem bűn vagy istenkáromlás, hiszen ugyanúgy, ahogy a görög héroszok
tettei, ez sem tudatos protestálás, hanem a létezés szükségszerű velejárója s mint ilyen,
nem morális kérdés, annak ellenére sem az, hogy a hübriszt a görög istenek sem hagyták megtorlás nélkül, ám a büntetés tudata nem befolyásolta a tettet. (Mindez annak ellenére is igaz, hogy az elbizakodottság értelmében vett hübrisz a tragikus vétség fogalmával kapcsolódott össze s az újkori tragikumelméletek – abból kiindulva, hogy
részvétet csak alapjában vétlen hősök iránt érezhetünk – összemosták a hübrisz és
a hamartia fogalmát.) A Gecsemáné szerzője felveszi ezt a magatartásformát, mellyel nem
saját honnanjöttségének megfelelően viselkedik, ugyanis Istennel hadakozik, Istent
perli ember létére. Csakhogy ne feledkezzünk meg arról, hogy nem egyszerűen emberként, hanem ráadásul költőként teszi ezt, azt is mondhatnám persze, hogy egyúttal
az Evangéliumot átíró olvasóként/költőként, tehát nem a teológiai hermeneutikának
az alapképlete szerint, amely nem más, mint a kinyilatkoztatott szöveg (a Szentírás)
tekintélyének és az Írást értelmező ember engedelmességének szembenállása. Jauss
e feltevésének megfogalmazásához E. Fuchs következő gondolatához megy vissza:
„Annak, hogy egy szöveget Verbum dei-ként értsünk, sajátos premisszája van: a hit álláspontján lévők számára a szöveg »megszólítás-jellegű« s a megértő én »eleve megszólított én«.”5 A teológiai olvasattal szemben (amely szerint az ember rendeltetése, hogy
válaszként létezzen) az esztétikai tapasztalat éppen az ellenkezőjét fogalmazza meg,
mint a Gadamerrel vitatkozó Pannenberg is tette: „Csak a kérdező ember számára vá5

E. Fuchs: Hermeneutik. 1958. 133. Id. H. R. Jauss: Ästhetische Erfahrung und literarische
Hermeneutik. Frankfurt am Main, 1982.

78

tiszatáj

lik kérdéssé a szöveg, magától nem az.”6 Mártonffy Marcell szerint a párbeszéd-metafora Gadamer Igazság és módszer című könyvének közvetítésével vált a hermeneutikai
gondolkodás szemléleti alapjává, az írásokkal való foglalatoskodás természetes közege
azonban kezdettől fogva az Ige szabad és teremtő – dialogikus – befogadása.7 Baka versében e dialogikusság, sőt a szembehelyezkedés is nyomon követhető, mégpedig annak
sajátságos intertextualitásában, illetve a megjelenő deformációkban, a vers részleteiben
és makrostruktúrájában is: deformált szimbólum az ujj, a bor, a pohár motívuma s maguk a bibliai idézetek is: „Már évek óta csak búcsúzkodom / S még mindig itt vagyok
tréfálsz velem / Hogy annál jobban megalázz Uram / Te azt hiszed hogy végül elhiszem / Meg sem halok s megint nyugodtan alszom / És akkor de csak akkor ujjaid /
Egyetlen pöccintésével a férgek / Közé parancsolsz hát nem hát nem / Nem ejtesz át
ily könnyen a bőröndöm / Becsomagolva és lezárva áll az / Ajtóm előtt rég útra kész
vagyok / Borok virrasztják át az éjt velem / Szemem csak félig hunyva álmokat /
Nem álmodom de látok jó előre / Mindent amíg a vaksötétbe nézek / Látlak ahogy Te
engem sohasem / Mert mit is lát aki maga a Látás / S tudom nem múlhat tőlem e pohár / Kitépem hát az angyalod kezéből / Magam hogy mégse úgy legyen ahogy Te /
Akarod hanem ahogy én ahogy / Én akarom én akarom Uram.” Mint látható, nem
lehet a szó eredeti értelmében vett imáról beszélni, pedig a vershelyzet önmagában
még megengedné, hiszen akkor és ott kezdődik, amikor az evangélium így szól: „Akkor elméne Jézus velök egy helyre, amelyet Gecsemánénak hívtak és monda a tanítványoknak: Üljetek le itt, míg elmegyek és amott imádkozom.” (Máté, 26: 36) Mégsem
ima a szöveg, mert bár a költő felveszi ugyan a krisztusi képzetet, a deformációk másfelé mutatnak. Az ujj, Isten ujja például mint a teremtés jelképe jelenik meg mindannyiunkban, különösen Michelangelo Teremtésének hagyománytörténése révén,
a festményen az ujj életet ad, itt a szövegben ellenkezőleg: halálhozó eszköze az Úrnak,
akinek az ember tehetetlen kiszolgáltatottja. A szövegkörnyezet csak megerősíti e hatást: a sírgödörre, a pokolra utalással, a férgek megjelenítésével, a pöccint ige durvaságával, prózaiságával, mindezek a köznapi asszociációkat, leginkább a fenyegetést helyezik előtérbe. A bor motívuma Krisztus vérére, az áldozatra (ld. a keresztre feszítést)
és a megváltásra utal (ld. az utolsó vacsorát), itt azonban mintegy lefokozódik a szöveghelyzet egy pillanatára maga Krisztus is Megváltóból apostollá, ugyanakkor fel is
értékelődik, hiszen a „borok” virrasztanak, az apostolok pedig nem, ők magára hagyták Jézust. Kettős deformáció ez tehát és magában foglalja a dacot, mellyel a beszélő Istenhez fordul, kifejezve paradox fölényét, amelyet a következő sorokban indokol, magyaráz a halál sötétségével is ironizálva: „de látok jó előre Mindent amíg a vaksötétbe
nézek”. A borhoz közvetlenül kapcsolható a pohár mint jelkép, mely elsődlegesen
a keserű pohár szimbólumára utal, amely a következőképp formálódik meg eredetileg
Máténál: „És egy kissé előre menve, arcra borula, könyörögvén és mondván: Atyám!
ha lehetséges, múljék el tőlem e pohár!, mindazáltal ne úgy legyen, amint én akarom,
hanem amint te.” (26,39), majd később: „Ismét elméne másodszor is és könyörge,
mondván: Atyám! ha el nem múlhatik tőlem e pohár, hogy ki ne igyam, legyen meg
a te akaratod.” (26,42). Ugyanerre történik utalás János evangéliumában is: „Monda
6

7

Vö. W. Pannenberg: Hermeneutik und Universalgeschichte. Grundfragen systematischer
Theologie. Göttingen, 1971.
Vö. Mártonffy Marcell: Kérdések kertje. Az irodalmi szempontú Biblia-értelmezés néhány
problémájáról. Literatura, 1996. 4. 424.

1998. július

79

azért Jézus Péternek: Tedd hüvelyébe a te szablyádat, avagy nem kell-é kiinnom a
pohárt, amelyet az Atya adott nékem?”(18,11). Azaz, mint a Zsidókhoz írt levélben
olvasható: „Ámbár Fiú, megtanulta azokból, amiket szenvedett, az engedelmességet.”(5,8) Baka versében azonban szó sincs engedelmességről, az alázat, a küldetéstudat
kifejeződéséről, ezek mind a hübrisz gesztusaivá válnak, különösen, ha arra figyelünk,
hogy – Baka, mint már mondtuk, gyakran utal a vendégség motívumára – itt nemcsak
a keserű pohár értelmezése jelenhet meg a deformáció, a demitologizáció tárgyaként,
de az örömök pohara is, ha a huszonharmadik zsoltárra gondolunk, melynek második
versszakában ott van a Baka emlegette sötétség mint a halál sötétsége is, a harmadik
szakaszban pedig a hitretalálás öröme: „Ha a halál árnyékában járnék is, / De nem félnék még ő sötét völgyén is, / Mert mindenütt te jelen vagy én velem, / Vessződ és botod megvigasztal engem, / És nekem az én ellenségim ellen / Asztalt készítesz, eledelt
adsz bőven. // Az én fejemet megkened olajjal, / És engemet itatsz teljes pohárral: /
Jóvoltod, kegyességed körülvészen / És követ engem egész életemben. / Az Úr énnékem megengedi nyilván, / Hogy mind éltiglen lakjam ő házában.” A Gecsemáné
című vers lírai énje ugyan jézusi helyzetből, illetve a Jézust követő hívő helyzetéből
beszél, ki is mondja Jézus szavait, de e szavakat egyúttal át is alakítja a szövegegész,
Ady „hiszek hitetlenül” magatartása ez így, miközben tudjuk, hogy a profán emberi
hang a halálos beteg költőé is egyúttal, aki korábban is harcolt, pörölt Istennel, a Zsoltárban így: „Tudod hogy nem szeretlek Istenem”. A halál közeledtét bizton érezve és
tudva még a nem-hívő is – többnyire – keresi Istent megbékélni vele, számot vetve életével, Baka azonban még ekkor sem, nem a megbékélés, nem a belenyugvás hangján
szól. Tudja ugyan, hogy nem múlhat tőle sem a kín, akár Jézustól, a különbség – mint
láttuk – alapvető: Jézus teljességgel az Atyára bízza, az ő akaratának rendeli alá magát,
ezzel szemben a költő nem engedi, hogy Isten döntsön az életéről, még kevésbé a haláláról, a halált sem fogadja tehát el tőle: „S tudom, nem múlhat tőlem e pohár / Kitépem hát az angyalod kezéből”. Vállalja a szenvedést, a kínt, de egyedül, Isten nélkül.
Életében és halálában sem engedi közel magához az Istent, az Úrral való szembenállása
már a második sorban, a „tréfálsz velem” kijelentésében megszólal, s innen kezdve
bontakozik ki az elmúlást elrendelő Isten és – mert így is értelmezhető – a méltóságáért küzdő ember „párviadala”.
A Gecsemáné tehát nem a halálfélelmet oszlatja el, sokkal inkább arra keresi a választ, hogyan lehet méltó módon viselni a betegséget és a halált. Az ujja pöccintésével
az embert a férgek közé parancsolni tudó Isten megjelenítésében egyúttal a lehető legkifejezőbben az önbecsüléséhez, öntudatához kétségbeesetten ragaszkodó ember is jelentést kap, s az így elindított gondolatsort a bőrönd képe lendíti tovább, amely az
utazást idézi meg: a „becsomagolva” és „lezárva” kifejezések a felkészültség, a készenlét
állapotát jelzik, amely újra a Bibliát evokálja, hiszen az evangéliumok egyik legfontosabb tanítása a virrasztás tana: a halálra fel kell készülnünk, hogy tisztán állhassunk az
Úr ítélőszéke elé. Ehhez a virrasztáshoz, az élet és halál határán való léthez is kapcsolódik a bor kettős szimbóluma: mint az élet itala (az életöröm jelképe) és mint Krisztus
kiontott vére (az áldozatiság jelképe). Majd összemosódik a virrasztás valós és biblikus
képe: „Szemem csak félig hunyva”, a lelki és a testi virrasztás összekapcsolódásával a
lelki szenvedések mellett feldereng a testi szenvedés árnya is, a lélek és a test világának
egybemosódása továbbfolytatódik, hiszen a „vaksötét” – mint már láttuk – utal a halálra és a halált követő sejtelmes ismeretlen világra, de utal a betegen átvirrasztott éjszakákra is. Ezen a ponton – nem véletlenül – kanyarodik vissza a vers a Gecsemáné-

80

tiszatáj

szimbolikához, de úgy, hogy ez nem jelent szakítást a költemény eddigi menetével, hiszen a sötét szobából (a betegszobából, a kórházi ágyból) észrevétlenül kerülünk át az
éjszakai Gecsemáné-kertbe, ahol Jézushoz hasonlóan a költőnek is megjelenik az angyal a szenvedések keserű kelyhével, ekkor, az elmúlást megelőző utolsó pillanatban
mégis felülkerekedik az ember, aki elég bátor ahhoz, hogy szembenézzen a sorsával, de
aki nem képes arra, hogy akár az utolsó pillanatban is kiengedje kezéből sorsának irányítását, nem engedi, hogy megfosztassék szabad akaratától. Az emberi akaratnak ezt
a radikális következetességét kevesen fogalmazták meg napjainkban úgy, ahogy Baka teszi
a demitologizáció, a deformáció eszközével, Jézus szavainak átfordításával és az „én akarom” többszöri ismétlésével.
Ezeknek a deformációknak a hatását már a verssorokban húzódó ellentétek is erősítik: sorrendben elsőként a már-még szópár: „Már évek óta csak búcsúzkodom S még
mindig itt vagyok”. Ez a szembenállás az időtényezőt tágítja, ez a kiterjedés pedig csak
fokozza a mű szemrehányás-jellegét. Hasonlóan viselkedik a hiszed-elhiszem, a Te-én
pár is: alátámasztják a lírai én istenképének ellenféljellegét. Fölmerülhet bennünk a kérdés: miért ellenfél az Isten? Túl egyszerű lenne az a válasz, amit pedig sokan kézenfekvőnek lát(hat)nak: Baka nem volt istenhívő (a szó vallásgyakorló értelmében semmiképpen). Itt azonban ennek nincs jelentősége. Talán azért ellenfél, mert nem biztonságot ad, hanem rámutat, rá akar mutatni (Baka világértelmezésében) az ember alárendeltségére, fenyegetettségére. Olyan ez az Isten, mint az ókori görögök vagy rómaiak
istenei, akik szabadon irányíthatják az emberek sorsát, „tréfál”-nak velük, mint láthatjuk a Baka-triptichonokban is: például az Aeneas és Didoban.8 Ez a szemlélet indokolhatja (ha indokra van egyáltalán szükség) a versben megszólaló ember titáni magatartását. A költő szavai azt mutatják, hogy – látszólag – fölényt érez, hogy – szándéka szerint – fölényre akar szert tenni: „Látlak ahogy Te engem sohasem Mert mit is lát aki
maga a látás”. Ezek a sorok is visszautalhatnak az ókorra: Anaxagorasz filozófiájának
eleme az a fajta istenkép, amely szerint az isten minden tökéletesség összessége, gömb
alakú s mindenütt szemek borítják, emiatt csak önmagát látja, nincs rálátása a részletekre, ezzel szemben az ember, bár a teljességet, a tökéletességet felfogni nem tudja,
több nézőponttal bír, ezt érzi előnynek a beszélő. Lehet, hogy ebből az érzésből fakad
az ereje is. Az erő jelenléte egyértelmű, ha figyelünk a szavak erejére: „kitépem”, „parancsolsz”, „megalázz”, az ismételt felkiáltásokra: „hát nem hát nem hát nem”, „én
akarom én akarom”, a központozás hiányára, a különböző stílusrétegekből vett szavak
egymás mellé-, konzekvensebben fogalmazva: egymással szembehelyezésére: „nem ejtesz át ilyen könnyen” – „nem múlhat tőlem e pohár” (e stílusvegyítés emlékeztethet
Babits Jónásának a nyelvben megformálódó magatartására). Az erő, a lírai én ereje
azonban nem konstans, a vers zárószava mintha feloldaná, megtorpanásként hatva, főként az indulatos sorkezdés után, ezt az erőt: mintha a lírai én valamelyest megenyhülne, bár ez az enyhület nem elég erőteljes ahhoz, hogy igazán, fenntartás nélkül elfogadható lenne. Annyi bizonyos, hogy az utolsó sorok óriási erővel fejezik ki az elszakadni vágyást. Ez az evangélium- és zsoltárparafrázis olyasmi, mintha egy apokrif
irat lenne: szereplői – köztük hangsúlyozottan az angyal – bibliaiak, evangéliumiak,
témája is az, üzenete azonban nem egyeztethető össze az egyház tanaival, még a teoló8

A vers részletes elemzését vö. Szigeti Lajos Sándor: „Te is megháromszorozódsz előttem”.
Tükörszonettek és triptichonok Baka István lírájában. Tiszatáj, 1998. 4. Diákmelléklet.
10–14.

1998. július

81

giai hermeneutika – mondjuk bultmanni, pannenbergi, rahneri szabadabb – nézőpontjával sem, esztétikai és végső emberi tapasztalat szülötte, amely végső soron úgy jön
létre, hogy a helyzet evangéliumi, az erő titáni, a szándék pedig nagyon is emberi s így
hiábavaló az angyal „segítsége”.
A Gecsemáné egyike a magyar költészettörténet legradikálisabb nagycsütörtök-verseinek, ezt akkor látjuk különösen, ha összehasonlítjuk Dsida Jenő versével, amely pedig a költői magatartásforma szerint egyszerre elégíti ki mind a hívő keresztényi, mind
az általános emberi elvárásokat, jóllehet, a várhatóság elvének (abban az értelemben,
ahogy azt az orosz formalisták használták) azért ellentmond s éppen ezért nagy vers.
A Baka-vershez hasonló motívumok, az ember végső dolgainak kérdései együtt alkotják
a Dsida-vers méltóságát is és vezetnek el olyan szintézisversekig, mint a Nagycsütörtök
és az Út a kálváriára. A kötetcímadó vers egyike a Megváltóval való Dsida-i metaforikus azonosulás verseinek, azoknak, amelyek érzelmi evidenciaként fogadtatják el velünk, hogy a költő helyzete egylényegű a Messiáséval, hogy itt Krisztus mennyei,
a költő földi küldetésének metafizikus egylényegűsége kell, hogy megmutatkozzék.
„Nem volt csatlakozás. Hat óra késést / jeleztek és a fullatag sötétben / hat órát üldögéltem a kocsárdi / váróteremben, nagycsütörtökön. / Testem törött volt és nehéz
a lelkem, / mint ki sötétben titkos útnak indult, / végzetes földön csillagok szavára, /
sors elől szökve, mégis szembe sorssal / s finom ideggel érzi messziről / nyomán lopódzó ellenségeit. / Az ablakon túl mozdonyok zörögtek, / sűrű füst, mint roppant denevérszárny, / legyintett arcul. Tompa borzalom / fogott el, mély állati félelem. / Körülnéztem: szerettem volna néhány / szót váltani jó, meghitt emberekkel, / de nyirkos
éj volt és hideg sötét volt, / Péter aludt, János aludt, Jakab / aludt, Máté aludt és mind
aludtak... / Kövér csöppek indultak homlokomról / s végigcsurogtak gyűrött arcomon.” A Nagycsütörtök a korai expresszionista versek tárgyiasságára, tárgyilagos közléssoraira emlékeztet bennünket, ugyanakkor az út, az utazás fogalmi síkon mégis felidézi Krisztusnak a Gecsemáné-kertbéli nagycsütörtök éji halálfélelmét, magányát és
vívódását, de úgy, hogy az evangéliumi parafrázis mindvégig a személyes élményrajznak van alárendelve, a hétköznapian realisztikus képek utalásszerűen vonatkoznak
a jézusi történetre, mígnem az utolsó négy sor a tanítványok felsorolásszerű megnevezésével azonosítja a megtört testű, „mély állati félelem”-től gyötört lírai ént Krisztussal; jellegzetesen huszadik századivá, modernné épp az teszi a verset, hogy a szerepazonosság csak a verszárlatban történik meg, csak itt kerül át a látszólag valóságosan
realisztikus történet az evangéliumi szenvedéstörténet mítoszába, azaz az ezt megelőző
állapotrajz emberi tartalmai csak utólag telítődnek krisztusi vonásokkal. Ami igazán
hasonlóvá teszi Baka István Gecsemáné című verséhez, mintegy előképet képezve, az
az, hogy Krisztus szenvedéstörténetéből a Nagycsütörtök is a halállal való szembenézésnek, a magányos virrasztásnak a motívumát emeli ki, mégpedig saját életművéhez (például Nocturno című verséhez) képest azzal a fontos különbséggel mégis, hogy ebből
a leírásból – Bakát azonban mintegy megelőlegezve – hiányzik a bibliai táj megnevezése, így a bibliai parafrázis mitikus rekvizitumaitól megfosztva, lecsupaszítva kerül be
a személyes emberi lét egészen hétköznapi valóságába, a várakozás helyzetrajzába,
a profán tárgyiasságba, amelyet nem csak a mozdonyok hangja, a szálló füst képe jelez,
de már a helyszín megnevezése is: a Dsida élettörténetét vagy a modern Erdély történelmét nem ismerő olvasónak legfeljebb csak versbéli ellenpontot, esetleg lekicsinylő
vidékiséget jelölő jelző, a „kocsárdi”, ugyanis „a székelykocsárdi állomás majd minden
erdélyi előtt ismerős, jeles hely. Pár kilométerre attól a ponttól, ahol az Aranyos a Ma-

82

tiszatáj

rosba torkollik, három erdélyi tájegység határán áll. Itt csatlakozik a Balkánt Európával összekötő, Kolozsváron is áthaladó fővonalba a Maros és az Olt völgyét követő
Székely Körvasút. Tulajdonképpen az állomás a puszta mezőn van, a helység, amely
a nevét adta, távol esik tőle, nem sok köze van hozzá. Két magyar tájegység, két erdélyi
magyar kultúrcentrum, Kolozsvár és Marosvásárhely között vonattal utazó számára –
és ez Dsida idejében csaknem általános – kikerülhetetlen intermezzo, a maga európaibalkáni átmenetiségében. És penitencia is, hiszen a kisebbségi érzékenység pontosan
felismeri a mindenkori hivatal packázó szándékosságát abban, hogy a két város, a két
tájegység között soha sincs közvetlen járat, és Kocsárdon menetrendszerűen rossz
a csatlakozás. Millió órákban mérhető az a gyötrelmes várakozási idő, amit az elmúlt
háromnegyed évszázad során eltöltöttek itt az erdélyi utazók. Ilyen hangulat tapad ehhez az állomáshoz, melynek román neve egyébként Razboieni, amit Háborúfalvának,
Háborúdnak fordíthatnánk.”9 E várakozásban alig van valami, talán csak a „fullatag sötét” jelzős szerkezet, ami Krisztusra mutatna. Ami mégis kiemeli a lírai ént a vershelyzet e mély realitásából, az a „titkos út”, a „csillagok szava” által jelzett elkerülhetetlenség képzete, a kijelölt messiási sorsra utaló elrendeltség: „sors elől szökve, mégis
szembe sorssal”, azaz a sors elől kitérni lehetetlen, küldetése elől a Krisztus-sorsú ember nem menekülhet. Természetesen a vers egészét – annak tárgyias epikus részét is –
áthatja a cím, a „nagycsütörtök” fogalmisága, az, hogy mégis mindig ott érezzük benne
az evangéliumi szenvedéstörténet üzenetét is. Azt is, amit az evangélisták közül csak
Lukács tudott, hogy a tanítványok elaludtak (ezt követi a Baka-vers is), s ő tudta csak
Jézus megindítóan emberi félelmét, magányát, verejtékezését az Olajfák hegyének
fullatag, nagycsütörtöki éjszakájában, Lukács így idézi fel ezt az időt: „És haláltusában
lévén, buzgóságosabban imádkozék; és az ő verítéke olyan vala, mint a nagy vércseppek, melyek a földre hullanak.”(Lukács,22.,44). A teljes elhagyottság tragikumának ad
hangot, mint már annyiszor: a feleségének, Imbery Melindának írt Örök útitársak
című versében is előbb épp az a fontos, hogy könnyebb talán szembenézni a halállal,
ha van melletted valaki: „Halld meg, halál: nem vagyok egyedül!”, de rögtön így kénytelen bevallani szorongását: „Miért alszol most, társam? Félve félek.” Az idézett evangéliumban Jézus is így fordul társaihoz, a tanítványokhoz: „Miért alusztok?”(22,46) Így
válik még inkább érthetővé és követhetővé, hogy „a vállalt küldetés emberfölötti terhei embervállal hordhatatlannak tűnnek, vállalásuk, hordozásuk éppen ezért a küldetéstudat tisztán emberi szépségét, emberi áldozatát domborítja ki”,10 ezt hangsúlyozza
a vers kompozíciója is, az, ahogy a külső benyomások, a helyzetkép átváltanak a magányos, védtelen ember lélekrajzába, vallomásba, amely szerint a költősors elrendelés
is, így kerekíti ki a zárlat a legenda-parafrázist s válik az Olajfák hegyén halálverítékben fürdő Krisztus evangéliumi portréja költői önarcképpé. Mint Lengyel Balázs írja:
„Úgy áll a költő a versben törékeny alakjával, mint El Greco képén Krisztus az Olajfák hegyén, alvó tanítványai között. A festmény és a vers szinte akusztikus víziójukkal
egyet vallanak: a létezés – amíg tart – megkövesült Nagycsütörtök este.”11 Baka István
versében is a Lukács megfogalmazta krisztusi magány helyzetében vagyunk, de míg
Dsida elfogadni kényszerül a beteljesedést, addig a Gecsemáné című vers beszélője
9
10
11

Éltető József: Nagycsütörtök. 99 híres magyar vers és értelmezése. Móra, 1995. 521–522.
Láng Gusztáv: A legenda ember-arca. Dsida Jenő: Nagycsütörtök. Utunk, 1973. 29.
Lengyel Balázs: Angyalok citeráján. Dsida Jenő költői arcképe. = Közelképek. Szépirodalmi,
1979. 162.

1998. július

83

(Krisztusa) lázad, pöröl, még az előtörténetből vigaszul érkező angyalt is elutasítja magától, azaz nagycsütörtökvers marad ugyan a szöveg, de olyan, amelyben Krisztus példájából a beszélő nem evangéliumi hitet merít, hanem emberi-titáni lázadást, dacot parancsol magára.
Ahogy Dsida megírja a maga nagypéntekversét (Út a Kálváriára), Baka István is
szembenéz a nagypénteki megváltó halállal és az azt követő feltámadás lehetőségét is
felvillantja, igaz, ismét deformációk sorozatában, mégpedig egy doppelgänger-versében, a Yorick visszatér címűben, melynek zárósorai így hangzanak: „S ha minden varjú
azt károgja voltál / Azt felelem nyugodtan félig holtan / Igazatok van udvaroncok
voltam / De nem ti én támadok fel újra.” Ez a vers több szempontból is meghatározó
a kései művek között, paradigmatikus jellegű, mert bár itt is megfogalmazódik a bűn
és a bűntudat kérdése is, mégis másként, mert ismét többszörös deformációval találjuk
magunkat szemben. Mint József Attila kései verseiben a csillagok, az univerzum mint
börtönképzet jelenik meg, Baka csillagai is felsejdítik a metafora ilyen kontextusát is,
de úgy, hogy bekapcsolja a költői képbe az angyal motívumát is, mégpedig a verskezdet, az alaphang ráütésével máris: „A csillagok igen a csillagok / Az angyalok rangjelzései ott / Vannak hová felvarrta őket a / Mennyei káplár-hierarchia / De én Uram
bakád én hol vagyok”. E kezdősorok eszünkbe juttathatják Pilinszky Jánost, aki egyik
éppen József Attilához szóló versében a következőket írja: „Te: bakája a mindenségnek, / Én: kadettja valami másnak. / Odaadnám tiszti kesztyűmet / cserébe a bakaruhának.”(Újra József Attila). A két költőt összehasonlító tanulmányában Beney Zsuzsa
azt mondja, hogy e vers szerint Pilinszky a maga létformájának megvalósulását a semmit is magában foglaló transzcendenciában képzelte el. A tanulmány megfogalmazza
a vers sajátos paradoxonát, s a két költő nyelvi-szemléleti hasonlóságában rejlő különbségre is felhívja a figyelmet: „Mi az, ami a mindenségen túl lehet, mi az, ami más, mint
a mindent magában foglaló? A paradoxon hasítóan fájdalmas; hiszen a mindenség Isten
teremtése, az a teljesség, mely teremtőt és teremtettet, Istent és a világot egyesíti. Az,
ami ezen a világon kívül helyezkedik el, talán maga a semmi – akkor, ha feltételezzük,
hogy a semmi Isten hatalmán kívül áll, hogy a létezés elemei nem terjednek ki a mindenségre; ez azonban, a mindenség értelmezése szempontjából abszurditás. Nem marad más megoldás, mint szó szerinti értelemben venni a „más” létezését, a világon, Istenen, a mindenségen kívülállónak. Aligha tudunk szabadulni a topológiai fantáziaképtől, talán a szúró meleg kocka aljától, hol ég és föld beroppan, megszünik, / s akár
a moslék, egybehuppan és ahol: itt lelhetjük meg, egyesegyedül, / amit anyánk örökre
elveszitett. Annak a »más«-nak helye talán itt van, ideje pedig abban a mozdíthatatlanságban, a mozgás ellenképében, melyet Pilinszky oly sokszor leírt, mint emlékeinek és
létezésének közegét. A kívülállásnak (mely nem azonos a kirekesztettséggel – de tán
jobb is, rosszabb is annál) ezt a magányát nem lehet másképpen, mint a romantika pátoszába öltözötten elviselni. S ez megint olyan kérdés, ami összeköti a két világképet,
s ami egymás megvilágításában vizsgálódásra készteti e két költői attitűd kutatóját: vajon a szikárságában, puritanizmusában aszkétikusnak ható Pilinszky »távolállásának«
romantikájára hatott-e a nem-romantikus képekben fogalmazott József Attila-i »szöveg«? – s ha igen, reakciója-e ennek a kései Pilinszky lírája, vagy egyenes következménye – olyan módon, hogy Pilinszky olvasatában talán a József Attila-i »bakaruha«

84

tiszatáj

a romantikus álöltözetek egyike?”12 A kérdésre nem válaszol a tanulmány szerzője, de
elgondolkodtatja olvasóját azon, milyen jelentések tulajdoníthatók Pilinszky József
Attilára vonatkozó kijelentésének: „Hiszen bakának lenni a mindenségben, a leginkább lenézettnek, leginkább meggyötörtnek, a legalsó lények közösségébe észrevétlenül beolvadónak, nyilvánvalóan olyan rang, melynél nagyobbat ember el nem képzelhet – már-már Isten szenvedő szolgájával egyenértékű. Az a más, amiről Pilinszky
ír, ennek a beolvadásnak számára meg-nem adatott lehetősége, ugyanaz, amit az Apokrifban így fejez ki: kimeredek a földből. A világból való kimeredésnek tragikuma és
pátosza.”13 Hosszan idéztem Beney Zsuzsát, mert úgy vélem, a Pilinszky kapcsán József Attiláról mondottak érvényesek Baka Istvánra és különösen a Yorick visszatér
című versére is. Csakhogy Baka esetében irodalmi onomasztikáról van szó, ha tetszik,
a József Attila-i értelemben vett „névvarázs”-ról,14 hiszen ő saját vezetéknevét viszi be
egy metaforasorba. Ráadásul a vers elején e rájátszásban tovább is megy Baka, mint
Pilinszky tette József Attilával kapcsolatban, ugyanis Baka öntudattal helyezi magát
a fénylő csillagok közé: „S hogy közlegényként is ragyoghatok / Te tetted-é vagy én tettem magammal”, olyan értéket tulajdonít tehát magának, mint amilyet Pilinszky adott
József Attilának, hogy a következő sorban a vallomásértékű, egyszerre többjelentésű
versmondat („Jó jó tudom sohase voltam angyal”) látszólagos palinódikussága mégse
visszavonást, mégse visszavonulást, meghunyászkodást, Istentől való félelmet jelentsen,
hanem a korábban már látott dacot és öntudatot, hiszen így zárul a szegmentum:
„S mégis üres fakózöld váll-lapom / Szebb mint amit Te hordasz válladon.” E sorok
eszünkbe juttathatják Bertók Lászlónak azokat a műveit, amelyekben az vezérli, hogy
megformálja önmagát: Petőfiről szólva azt a tanulságot vonja le – mintha Petőfi
üzenné neki –, hogy „legyek különb, legyek magam”, mint ahogy Hamlethez forduló
verse is erről a törekvésről tanúskodik: „húzd körül / piros vonallal részedet (...) Bennünket jelölsz, ha elkülöníted / pontosan, ami még te vagy” (Szavak a súgólyukból).
Baka is ezt érzékelteti: költői öntudatát, s leginkább azt, hogyan próbálja védeni, körülhatárolni önmagát; azt, hogy saját – költői és emberi – identitását, szabadságát
akarja biztosítani az Istennel szemben is, mi sem mutatja jobban, mint – talán nem belemagyarázás –, hogy a választott vállapszín éppen a zöld („fakózöld”), amely korábban a közlegényeké (bakáké) volt, később (és ma is) éppen a határőröké.
Ettől kezdve a vers már nem védekezés, hanem – mint már utaltam is rá – deformációk sorozatába, demitologizációs láncokba zárt pörölés, amelynek során a beszélő
Istent teszi meg nem csak felelőssé mindenekért, de sok tekintetben bűnössé is.
A szakrálisból kezdetben profán lesz,15 később pedig a vulgaritás szintjére jut a versbeszéd. Itt nem egyszerűen arról van szó, ami a korai klasszikus modernség jellemzője,
hogy a szakrálisból a profánba való átmenet során a szubjektum olyan sorsot jelöl ki
12

13

14

15

Beney Zsuzsa: Én, kadetje valami másnak. Pilinszky János és József Attila. = „Merre,
hogyan?” Tanulmányok Pilinszky Jánosról. Szerk.: Tasi József. Petőfi Irodalmi Múzeum,
1997. 116.
Uo.; Az Apokrif c. Vers értelmezését ld. Szigeti Lajos Sándor: A teremtett Isten csendje.
Pilinszky Apokrifja és apokrifjei. = Evangélium és esztétikum. Bibliai motívumok a modern
költészetben. Széphalom Könyvműhely, 1996. 183–207.
Az irodalmi onomasztikára vonatkozóan ld. A Helikon A név hatalma c. különszámát (1992.
3–4.), abból különösen Tverdota György: A névvarázs poétikája. 410–421.
Vö. Mircea Eliade: A szent és a profán. A vallási lényegről. Európa, 1996.

1998. július

85

magának, amelyben a „halott Isten” utóda és örököse, hanem arról, hogy a szubsztancia filozófiáját felváltja a szubjektum filozófiája, ráadásul Baka – ha a Schelling alapján
gondolkodó Heidegger-értelmezésből a szubjektivitásnak nem a pozitív, hanem éppen
– a negatív szubjektivitás jellemzőit tulajdonítja az Istennek. A szubjektivitás pozitív
meghatározásaiban: önmagaság (szellem, akarat, kreatúra- és természetfelettiség és -kívüliség), szabadság, összefogottság (folyamatos létel az isteni akaratban és a szeretet elvében, saját erők isteni mértéke és egyensúlya, szollicitáció (a rosszra és jóra képesség
és kísértés zaklatott állapota), rendezettség, elhatározottság (átlépés a szabadságba és az
egzisztenciába), vágyakozás (ugyan a teremtés kezdetén van, de a kreatúrában mint
tettben végig ható erő) és ösztönösség. Amennyiben azonban a létel nem iránybetetőző, akkor a szubjektivitás nem más, mint visszaélés, (a természetbe juttatott) rendetlenség és hamis élet. „Ez az a fajta élet, amely az emberben szorongást keltvén a centrumból, ahol a szeretet akarásában kell élnie, a perifériára űzi. A lételnek ez a szorongást keltő szakadékossága azonban az embert a létezés legexponáltabb helyzetébe állítja, ez Schelling legfontosabb üzenete.”16 Nos, Baka István ilyen negatív szubjektivitást tulajdonít az Úrnak a vers második szakaszától kezdve: „Végül is hogy gondoltad
az egész / Világot hol egészebb lett a rész / Mint kozmoszból varrt díszruhád a rend /
Mit rég kihíztál és csillag-patent- / Ek ezre pattan rajta szét örökkön”. A Káoszt, a negatív isteni szubjektumból fakadó rendetlenséget és rendezetlenséget még a versformával is súlyozza, amikor az Isten öltözetét összetartani sem tudó „csillagpatentek” metaforáját kettészeli, a többes szám jelét és a kötőhangzót nagybetűvel a következő sor
elejére „biggyesztve”. Hogy szándékos gúnyról és e gúny kedvéért vállalt öngúnyról
van szó, azt mutatja a következő két sornyi zárójelbe tett, mintegy odavetett megjegyzés: „(Rangjelzés vagy patent e képzavar / Ha téged nem hát engem sem zavar)”. Míg
e sorokban csak a késői versekben amúgy is megszokott öngúny, a magát eltávolító
szándék érződik, addig a szakasz befejezésében már megkezdődik az a folyamat,
amelynek során a versbeszéd fokozatosan válik istenkáromlássá: „Körömpiszoknyi
földünk s e piszokba / Amely fölött körmöd lerágott holdja / Fénylik vetünk és aratunk is rögtön / Hogy meg ne lásd hasznunk lehet belőle”. A harmadik szegmentum
utalásrendszere az özönvíz ősi mitikus motívumát idézi meg, amely ott van már a Gilgames-eposzban, az indiai és a görög mitológiában is, ahol Deukalion és felesége
(Pürrha) élik túl a pusztító vizet, míg a bibliai történetben Noé és családja. E mondák
többségében hajók mentik meg az emberiséget a pusztulástól s a középkorban magát
az egyházat is ábrázolták megmentő hajóként (Bakánál ez is csak egy bárka!), a katasztrófáról szóló történet annak mitikus szimbóluma, hogy az emberiség állandóan ki
van téve a természeti tragédiák fenyegetésének, illetve ez egyúttal az ember bűnének
bevallása, melyért Isten büntet, hogy végül mégis megbocsásson. Bakánál azonban az
ószövetségi történet is deformálódik: nem bűn és büntetés kettőse, hanem Isten közönyössége és az ember mindenkori Isten elleni lázadása, Isten előtti meg nem hunyászkodása, kölcsönös egymást lenéző magatartása formálódik meg Yorick szavaiban:
„Mert mint mi rád úgy köpnél rá a földre / Meg is tetted már Vízözön-alakban / S mi
úszhattunk a mocskos-barna habban / Bárkánkra oly sebtében felpakolva / Egy listára
került az eb s a bolha / De mégis mindig volt egy Ararát / S nem csókolgattuk zsar16

Vö. Egyed Péter: A teremtés biztonsága. Korunk, 1996. 12. 13–14. Hivatkozásai: Heidegger:
Költőien lakozik az ember. T-Twins-Pompeji, 1994. És Schelling: System des transzendentalen Idealismus. Reclam, Leipzig, 1979.

86

tiszatáj

nokunk farát”. Baka megközelítésében tehát az emberiség megmentése sem bűnbocsánatként, nem az Úr ajándékaként jelenik meg, hanem mint ami az isteni akarattól függetlenül adott/adatott az embernek. A tudatos cselekvés vállalását, Isten közönyösségét, s az ennek megfelelően szükségszerűnek, törvényszerűnek látszó életforma kialakítását mutatja be, történetet formálva a (valójában) negatív szubjektumként megjelenő embernek, a hamis életnek, amelyért – ha bűnnek tekinti – az Úrnak kell(ene)
felelnie: „Szőlőt ültettünk inkább hegy tövén / Lerészegedtünk s asszonyunk ölén /
Alusszuk át azóta éjszakáink / Mit bánva Ábelt és mit bánva Káint”. Ádám és Éva
gyermekeit: a Megváltó, a „jó pásztor” előképének tekintett ártatlan áldozatot és
a testvérgyilkost sem azért említi Yorick, mintha az ősbűnökben bűntudatának okát
keresné, hanem sokkal inkább azért, hogy a korábban látottakhoz hasonlóan itt is felelősségre vonhassa Istent: „Az ősökért ne hidd hogy az felel / Ki nyíltan él s nem felhő
rejti el / Mint téged és hitvány üzelmeid”. Ez már valóban istenkáromlás, de oly módon, hogy épp e káromlásból derül ki, hogy az ember az, aki legalább nem bújik el tettei mögé, aki – szabadságát is bizonyítva – vállalja adott létét, szemben az Úrral, akit
felelőtlen negatív szubjektumnak mond. (Hogy mennyire elszakad a versbeszéd már
nem csak a szakrálistól, de még a profántól is, hogy vulgarizálódik, azt leginkább akkor látjuk, ha felidézzük ismét Dsidát, akinél szintén találkozunk a szent és a profán
kettősségével, hitbéli kételyekkel, mint ahogy például hasonló szkepszist, némi önigazolást is sugalló iróniát olvashatunk ki a Leselkedő magány Bakát megelőlegező verssorából is: „az Isten is egyedül van az ormok fölött”, de itt még csak az emberi magánynak az Úrra vetítését látjuk.) Majd hirtelen vágással a Baka-vers a legújabbkorra,
napjainkra, a politikai pártokra épülő világra utalva mutat vissza a bibliai őstörténet állandóságára s arra, hogy az ember – bár mint láttuk, egy nézőpont szerint, „ura”
a szükségszerűen neki jutott sorsának – már csak azért sem hódol(hat) az isteninek,
mert amellett mindig ott van az ördögi is: „Hogy Te vagy Isten egyedül ne hidd / Itt
isten az kinek bár púp a hátán / Koalíciós partnere a Sátán / Hol jobbra ülve hol meg
balra fent / Így működik az égi parlament”. A következő egység első két sora – bár
tudjuk, hogy a versegészben Yorick beszél – megerősíti az olvasóban, hogy – mint
annyiszor másutt – itt is helye van és meg is szólal a költői öntudat: „Voltam s vagyok
de hogyha nem leszek / Hiányod lennék és nem érdemed”, hogy azután igazi Yorickmonológgá lehessen a szakasz, amely már valóban vulgáris (és nem csak stilisztikai-retorikai szempontból csupán). E kifejezetten durva rész idézésével kell rákérdeznünk,
hogyan, miért alakulhat ilyen formájúvá e szövegrész? A válasz egyszerű: ne felejtsük
el, hogy itt az a Yorick beszél a versben, akit Shakespeare Hamletjének különös figurájaként ismerünk, ugyanis ő az, aki jelen is van, meg nincs is a színpadon, nincs ott, hiszen halott, a koponyáját a sírásótól átvéve Hamlet tarja kezében, de jelen van, hiszen
a szellemét (gondolkodását, magatartását) idézi meg a dán királyfi a nagy monológban,
abban, amelyben a kor felismeréseit adja főhőse szájába a szerző, de úgy, hogy e felismerések és az igazság kimondásához Yorick segíti hozzá Hamletet, mégpedig azzal is,
hogy Yorick nem más, mint Hamlet megölt apjának, a királynak az udvari bolondja,
márpedig ő, az udvari bolond az egyetlen ember, akinek eltűrik (még a király is), hogy
megmondja az igazat. Nos, Baka Yorickja is ilyen figura, azzal a különbséggel, hogy
nem a királynak, hanem a mennyek, a világ Urának vágja szemébe felismeréseit, ráadásul úgy, hogy kezdetnek saját ruházatával öltözteti föl, s csak azután káromolja is, gúnyolva, karikírozva, még durvábban, mint ahogy egy királyt lehetne szidni: „Bohócnadrágodon a luk hol épp / Résre talált s most szállong a sötét / S hidd csak tovább

1998. július

87

hogy a fekete lyuk / A segglikad hová minden bejut / S ki nem holott a funkciója nem
/ Ez voltaképp de tiltja illemem / Az olvasók előtt kiteregetnem / Hisz nem vagyok
se csillagász se Isten”. Yorick tehát elbúcsúzik az Úrtól, mégpedig a jól végzett munka
(beszéd) és a maga igazának tudatában, megmutatva még egyszer, mit is lát(hat) az Úr
jóvoltából maga körül: „Isten hát véled Istenem igen / Helsingőr úgy lebeg a semmiben / Ahogy Noé kasztrált hímtagja éppen / (Nem megható e bibliai képem?)” Itt,
a vers e második zárójeles megjegyzésében érzékeljük, hogy a szerzői én mintegy kiszól
a Yorick-i versbeszédből, önironikusan, de egyúttal belehelyezkedve hőse, pontosabban alteregója szemléletébe is, amely a durva káromlás után objektívebb, de éppen
ezért keserűbb egyetemes tapasztalatokról tudósít: „Véget nem ér amit e sárgolyóra /
Kimért az Úr s akárcsak idelenn / Kétharmaddal dönt a történelem / Fent vagy elég
tán az egyszerű többség / Hogy ezt a kis világot romba döntsék”. A már idézett verszárlat pedig egyértelműen tudatosítja, hogy a szerzői én nem csak zárójelesen akart
megszólalni, magára vonatkoztatja azt is, amit doppelgängerével mondatott ki, igazán
eggyé újra akkor válnak, amikor – megerősítve a Hamlet-monológ szellemének, igazságtartalmának és fedezetének evokációját is – öntudatukat mutathatják meg (az Úr és
Krisztus által kínált halálon túli lét helyett a magukét választva), hittel, bizakodva, az
utolsó sorban: „De nem ti én én támadok fel újra”. (A sor azért is érdekes, mert egyszerre hangsúlyozza az individuum fontosságát és az alteregók kettősségét az „én”
megkettőzésében.) Hasonlóan formálódik meg a Yorick panaszdala is e kettősséget illetően: „Hisz együtt bűzlünk s tudom nem a testem / Világ-cellámban lelkem rothad
el.” De itt új mozzanatra is felfigyelhetünk, amely jellemző lesz az angyalversek egy
egész csoportjára, attól kezdve, hogy Baka elköszön választott alteregóitól, Yoricktól
és Pehotnijtól, a „fogadott fivérek”-től (Búcsú barátaimtól), mégpedig a börtön képzetének hangsúlyossá, kompozció-meghatározó tematikai motívummá válására.
Börtönképzetet hordoz az Orosz triptichon mindhárom egyes szám első személyben megidézett költő-énjének „története”: Gumiljov, Jeszenyin és Cvetajeva áldozattá
válása. (Az említett költőkről írt Baka esszéket is, kedvenc költői közé tartoztak, akiket fordított is, akik hatással is voltak rá, itt pedig azt tartja fontosnak, hogy a „hivatalos” – a politikai – kánon okán kevésbé ismert költőkről versei mellé jegyzeteket is
mellékeljen, mégpedig a következőket: „1. Nyikolaj Gumiljov, Anna Ahmatova első
férje, az Afrika-kutató és háborús hős, volt a bolsevik forradalom első költő-áldozata.
1921 augusztusában tartóztatta le és végeztette ki – koholt vádak alapján – a pétervári
Cseka. Gumiljov halála az orosz értelmiséggel való leszámolás nyitányát jelentette. 2.
Angleterre – leningrádi szálloda, ahol Szergej Jeszenyin 1925 decemberében öngyilkos
lett. 3. Marina Cvetajeva, családját követve, fiával együtt 1939 nyarán tért vissza párizsi
emigrációjából Moszkvába. De férje és Ariadna lánya néhány hónap múlva eltűnt a lágerek poklában, őt pedig – a háború kezdetén – a „szovjet” írókkal együtt az Uralba
evakuálták. Munkához, megélhetéshez nem jutott, még egy mosogatói állásra is hiába
pályázott, – végső elkeseredésében 1941. augusztus 31-én felakasztotta magát. Fia három évvel később elesett.” Az angyal motívuma az első versben jelenik meg, a kivégzés
előtt álló Gumiljov szavaiban, a földi kínoktól való szabadulást hozó lövedékekre
utaló metaforában: „A börtönőrök ólomlábait / Ólomgolyók váltják fel holnap reggel;
/ Már hallom: szürke angyalszárnyaik- / Kal surrogva hogy kísérnek a Mennybe.”
Hogy ezekben a versekben önmagát is megmutatja Baka, hogy e művek is részeivé
válnak a halál közelségével számoló összegző műveknek, hogy – a látszat ellenére –
„beöltözések” ezek is, azt nem csak az egyes szám első személyűségük mutatja, hanem

88

tiszatáj

tematizáltságuk, retorikájuk, metaforaláncaik, a klasszikus alanyi, illetve én-versekre
emlékeztető szókincsük: Ólomgolyóként átsurrantam én a / Világon, s úgy szállt vélem, mint soha / Még senkivel, az égen át a néma / Kométa: az Orosz História.” Hasonló építkezést mutat a tükörszonettekre (is) emlékeztető Strófák című műve, mely
két versből áll, közülük az első az idő kegyetlen múlását érzékien-érzékletesen megjelenítő létsirató, a második viszont kompozíció-meghatározó módon hordozza magában a börtön képzetét és az angyal motívumát úgy, hogy a Változatok és a Yorick viszszatér elemeit (is) szintetizálni látszik: „Így van reményed üthet még az óra / eljő
a kormányzó és Leonóra / Kilép a részeg foglárok közül / (Ő volt csak absztinens itt
egyedül)”. Ez, az első szakasz egészében vonja be a szövegvilágba Beethoven operáját,
a Fideliót, egyes szám első személyben szólva a fogoly Florestan nevében, aki föld alatti
cellájában sínylődik, ahova az őt kínzó és megölni is szándékozó fogházparancsnokon,
Pizzarón kívül senki sem léphet be. Leonóra nem más, mint a címszereplő, Fidelio, aki
férfiruhába bújva keresi bebörtönzött férjét, csellel sikerül is bejutnia a fogházba, s –
a második felvonásban – megmenti a halál elől a férjét, korty bort és egy falat kenyeret
nyújtva neki, amikor rátalál. Ekkor érkezik a miniszter (Bakánál a kormányzó): Don
Fernando is, aki felszabadítja az igaz embereket és méltó büntetést ró a zsarnokokra
(Pizarróra is), hogy felhangozhassék az összegyűlt nép szava: éltethesse a hős asszonyt
(Leonóra-Fideliót), aki kimentette férjét a halál karmaiból: „Nincs oly szó, mely méltón zengje, hős szíve csodát művelt, hős szíve csodát művelt” („Nie wird es zu hoch
besungen, Retterin des Gotten sein, Retterin des Gotten sein”).17 A versben azonban
éppen az az érdekes, ahogy Baka átalakítja az opera szövegkönyvét, ahogy a „történetet” folytatja, ahogy a börtönből való szabadulás, mint korábban látott műveiben, itt is
a mennyei világgal lesz azonos, intertextualitássá emelve nem csak a Beethoven-operát,
de saját megszenvedett napjait-óráit is, így lesz nem csak Fidelio-Leonora, de Florestan
s véle először maga Baka is angyallá: „Majd hazavisz erőlevessel táplál / Félig hű asszonyod de félig káplár / Ki rangjelzést hord fénylő szárnyain / S ekkor megérted véget
ért a kín // Ez itt a menny és épp olyan ahogy / A prédikációkban hallhatod / S a
gyermekcsont-halomra sem haraggal / Gondolsz hisz angyal lettél végre angyal” (A kiemelés tőlem: Sz. L. S.). A zárószakaszokban már az égi világ mutatja meg magát, úgy,
ahogy Baka – még innen – az előre fájlalható hiányokat is sorolva, megpróbálva elfedni
őket, látni szeretné: „S milyen közöd lehet az őszi tájhoz / Avar cefréje nem vonz már
magához / A téli törkölyt főzze más belőle / Ambróziád szeszmentes égi lőre // Jobb
volt kerülni hidd el ide föl / Ahol mi nem hevít nem is gyötör / Bár ami nem gyötör
nem is hevít / Nyugalmat kértél megtaláltad itt.”
A létbezártság ontikus fájdalma szól ki a Van Gogh börtönudvarán című versből is,
mely Vincent Van Gogh Börtönudvar című festményét vonja be a szövegvilágba, Beethoven Fideliójához hasonló erővel, sőt itt a teljes vers a képre épül, annak hangulatát
sugallja, de kozmikussá tágítva művészi üzenetét. „Mint van Gogh börtönudvarán ...”
– indul a vers, szinte várva, hogy az olvasó képzelje vagy tegye maga elé a festményt,
a Van Gogh képzelte világot: az egymást követő, körbe menetelő, magukba roskadt
foglyokat. Akik a képet ismerik, tudják, milyen módon képes a festő ábrázolni a reményvesztettséget, megtörtséget, fáradtságot, fásultságot hordozó életérzést: a rabok
feje lehajtva, válluk, egész testük megrogyva vánszorognak, szinte húzva magukat,
körbe, a zárt falak között. Ezt a hangulatot és életérzést ragadja meg a kép alapján
17

Vö. Gál György Sándor: Új operakalauz. I. kötet. Zeneműkiadó, 1978. 200–207.

1998. július

89

Baka, de már az első szakasz végén tovább is mélyíti: sajátjává, magára vonatkoztatottá
teszi, illetve egyúttal kivetíti az egész emberi világra, ontikus létbezártságunkra: „Mint
Van Gogh börtönudvarán, a tarka / Falak között, kopaszra nyírt rabok, / Úgy követik egymást, a sort betartva, / Társukkal – vélem – hetek, hónapok.” A lírai én és az
idő is fogolyként jelenik meg a képbezárt börtönudvaron: az idő sem tehet tehát mást,
mint forog körbe, saját tengelyén, ahogy a festő alakjai, ez magyarázza a következő
szakasz többes szám első személyűségét: „Megyünk a rend szerint, csak körbe, körbe,
/ Fénytől vakon, tapogatózva még, / Cellák sötétlő bűzéből kitörve, / E napi séta,
ennyi épp elég.” Hasonló jelenetnek lehetünk tanúi a Fidelióban is, amikor FidelioLeonora kérésére a foglár teljesíti régi ígéretét, egyszer kiengedi az udvarra a foglyokat,
akik először vakon tántorognak a napfényben (hiszen rég elszoktak már a napsugár
fényességétől). Nincs tehát más, csak a kör, az egyhangú, megváltoztathatatlan állapot:
a lét börtöne, mely időbe-zártságként mutatkozik meg, menny és pokol nélküli világ
ez, melyből nincs menekvés, felvillantja ugyan a vers a szabadulás esetleges lehetőségét,
egy pillanatra valamiféle transzcendenciára hivatkozva, amikor bekapcsolja az angyalképzetet, de a következőkben azonnal vissza is vonja: „Kút ez az udvar – azt hiszed,
kimerhet / Belőle még egy mennyei vödör, / Ám angyal-őreid csak kinevetnek; / Tudják: nincs fent, se lent, csupán a kör. // Sem a pokol tüze, se mennyek fénye, / Csak
ez van, ez a zárt udvar, melyet / Még Isten mért ki körzője hegyével, / S ő szabta meg
a büntetésedet.” Az utolsó szakasz nyelvi-retorikai és metaforikus szintézise a versnek,
egyszerre önmegszólítás és mindannyiunkhoz fordulás is: „Hetek közt, hónapok között, időd / Fegyházában sínylődő földi rab, / Keringsz tovább te is, akárcsak ők, / És
várod a szabadulásodat.”
Hova lesz és lehet menekülésünk e létbezártságból? A vers tanúságtétele szerint
csak a halálba. Mi sem bizonyíthatja ezt jobban, mint hogy az eredeti megjelenéskor,
a November angyalához című, a költő életében utolsóként megjelent kötetben záróversként és a (még a költő által összeállított) posztumusz gyűjteményes kötetben is, e börtönverset éppen az eredetileg kötetcímadó gyönyörű klasszikus petrarcai szonett követi, amely (részbeni) összefoglalását is jelenti az angyal motívum életműbéli immanens történetének, ugyanis az ódai magatartásformának megfelelően a megszólított
őszi hónap angyala a posztuláció mozzanatában magába sűríti mind a klasszikus ókori,
mind a keresztény mitológia idevonatkozó jellegzetességeit, mégpedig úgy, hogy hihetetlenül érzékien jeleníttetik meg: „Jöjj el hozzám, köd-peplumodban és / Krizantémöllel, őszöm angyala! / Lefordítottad fáklyádat, de ma – / Bár kőpapucsban – a szívembe lépsz.” Az oktáva második négyese még erőteljesebben vágykiteljesítő, ugyanakkor emlékeztet az Én itt vagyok című vers logikájára, amely szerint a mitológiai alakok (Europé és Marsyas) éppen nem kővémeredésüknek,18 hanem ellenkezőleg: kőből
való újraéledésüknek köszönhetik versbéli létüket, amikor „Kint száll a köd és megmozdulnak a / kőszobrok most egy képzelt őszi kertben” – olvashatjuk ott, s hasonló
szerepet szán a költő a megszólított lénynek is, akihez a következő szakaszban vallomással fordul: „Lennék halottad, s úgy élnék veled, / Ahogy gyökérrel él a föld, a víz;
/ S bár szemgolyód fehér, akár a gipsz, / Poromból támaszt föl tekinteted.” A sextettben az eddig megfogalmazottak önellentétükbe fordulnak át, hiszen a költői kép szerint a szoborangyal pillantásától halottaiból feltámadó lírai én biztatja hasonlóra azt,
18

Erről Kerényi Károly: Ember és maszk. = Az égei ünnep. Vál. és ford. Kocziszky Éva.
Kráter Műhely Egyesület, 1995.85.

90

tiszatáj

akiben társra látszik lelni, hogy a zárósor erotikája kettős jelentést hordozhasson: egyszerre jeleníthesse meg az élniakarást és a halál ilyetén módon – a szerelemben való elnyugvás eufemisztikus formájába öltöztetett – elfogadását: „Jöjj el hozzám, november
angyala! / Halottak napja elmúlt, – élni kell! / S ha élni kell, a kő is énekel, // S bódít
krizantém-szirmod illata, – / Halotti mécs, öröklét lángja tán? / Mindegy! Fejem
öledbe hajtanám.”
A költő, életének utolsó – csonka – esztendejében (1995-ben) már keveset ír, a gyűjteményes kötetben mindössze hat mű szerepel Új versek cikluscímmel, közülük kettő
azonban nem is szerepelt a költő által összeállított tartalomjegyzékben (Rapszódia,
Sellő). Az angyal motívumát verbálisan is idéző mű pedig csak egy van, mégpedig
a Toldi című, amely egyetlen – igaz, nyolc versszaknyi – hosszú mondat. Jóllehet, már
Aranynál is látható, hogy egy-egy versmondata gyakran kitölt egy teljes versszakot felező tizenkettősökben írt elbeszélő költeményében, mint már az Előhangban is: „Mint
ha pásztortűz ég őszi éjszakákon, / Messziről lobogva tenger pusztaságon: / Toldi
Miklós képe úgy lobog fel nékem / Majd kilenc-tíz ember-öltő régiségben.” De Baka
itt nem Aranyt evokálja (verselése is eltér: tizenegyeseket és tízeseket váltogat szabályosan), hanem az Ilosvai és Arany megénekelte hőst, hogy mintegy még utoljára „beöltözhessen” valakinek, akiben egyszerre szólalhat meg választott alteregó és a lírai én,
az önmagától távolító szerep és a személyességet mégis nyíltan hordozó önvallomás:
mindkettő a léttapasztalatok keserű tárházaként mutatkozik meg, hiábavalónak láttatva mind a vitézi cselekedetek, mind az emberi törekvések – bármily hősies – megnyilvánulási formáit, pedig választott népi hősét is a mennybe helyezi, mint korábbi
idemutató verseinek alakjait, csakhogy e menny a legkevésbé sem tudja szebbnek hazudni magát, mint amilyennek a kettős énbe szorított költő láttatja: „Oly sűrű lett az
alkony mint a kása / mit angyalok kavarnak szorgosan / felhők fehérlő lisztjével berántva / tömegkonyhának látom most Uram // a Mennyedet egy bádogperemű ho- /
rizontnyi éj jut itt mindenkinek”. Az olvasót bizonytalanná teszi már a szokatlan,
minden központozást nélkülöző dikció (bár a késői Baka-vers gyakran él vele) is,
a költő azonban még tovább nehezíti kontemplációra készülő szemléletünket, mert az
enjambement-ok (amelyek nem csak verssorokat, de versszakokat is egymásba hajlítanak) eltérítenek egy ilyen olvasat lehetőségétől, a szavakat sorvégen kettétörő mozdulat pedig lehetetleníti is ilyen közelítésünket, azt sugallva hihetetlen keménységgel,
hogy ez nem a (más költőknél esetleg ismerős) mégis-derűs szemlélődés tere és ideje,
hanem a keserű-fájdalmas ítéleteké, amelyek mögött ott van természetesen Toldi történetének számos, tapasztalatokkal telített mozzanata csakúgy, mint a korábbi angyalversek történetesített lehetőségei, de úgy, hogy a kettős én által hordozott tételek ismét – és végérvényesen – a deformáció és demitologizáció eszközeivé lesznek, mert
egy-egy pillanatra feldereng a lét lehető boldogságára utaló menny valóságának enyhet
adó képzete („és aszujától álomi boroknak / szám szélén csordul édesen a nyál”), a költői szándék azonban ezt is visszaperli, visszahúzza és lemondó gesztusokká merevíti.
A Toldi-történetnek az olvasóban bűnt vagy hősiességet idéző rekvizitumai kozmikus
emberi hiábavalósággá, a hősi szembenézés, a harc vállalása értelmetlen kilátástalansággá silányul: „a telihold-malomkő feldereng még / vér- és velő-szennyel de engemet /
nem bűntudat gyötör kegyetlen eszmék / feszítik próbatétre szívemet // s közben fölöttem címert festegetve / sárkányt levágott karddal és / bíbor lángnyelveket formáz
az este / heraldika talán ez az egész // Világ s behorpadt pajzsa bár a Naprend- / szernek de mégis acélsisakom / résén át nézem lándzsáját szegezve / hogy támad rám na-

1998. július

91

ponta új napom”. A vers befejezése a mennyből visszanéző kettős én életút-értelmezése, amely szerint ahogy maga a lét, annak hiábavalósága, újra- és újrakérdező állapota
s vele kiszolgáltatottságunk, folytatódik odaát is: „bár fröcsköltem volna szét a Tejúton / a Bence-hozta sárga aranyat / a csillagokat s nem kellene folyton / bizonygatnom vitézi voltomat // megfékezni a megvadult bikákat / itt méltóbb dolgom amúgy
se leszen / odalökik jutalmul majd a májat / s híg angyal-kásám feltéttel eszem”. Hihetetlen iróniával szólnak e sorok, azt sugallva, mintha a világ egésze sem hordozhatna
értelmet, mintha nélkülöznünk kellene a hitet a lehetségesben, mintha az isteni nem is
létezne s csak az ördögi vezérelné a sorsunkat. Ezt a kettős kiszolgáltatottságunkat
többször megfogalmazta a költő (a Sátán és Isten foglya című művétől kezdve számos
prózai és költői alkotásban) s tudjuk, hogy az ördögi valamikor égi volt, hiszen Lucifer
sem más, mint bukott angyal, ez azonban már egy újabb „története” a Baka-lírának.
Hiábavaló volt tehát a költői-emberi kísérlet: odafordulni és megkapaszkodni az
égi világot közvetítő lényekben, s vajon ők – a várt feladat-teljesítés közben – bukásra
ítéltettek? Az olvasó csak nem-mel válaszolhat, megismerve azt a költői teljesítményt,
amely e versek és e motívum hozadéka is, az igazi választ azonban csak Baka István és
(még inkább) angyalai tudják odafönt!

92

tiszatáj

GÉCZI JÁNOS

Megjegyzések a szegedi rózsákról
EGY BAKA ISTVÁN MOTÍVUMHOZ
Az újszegedi parkban, a templom mögött bozótos kezdődik (hetvenes évek vége!)
s tart a liget közepébe beült sörkertig. A sűrű és elmúlás szagú vegetációban, tenyeres
bodzák, telenként láthatóvá váló, fekete, fürtös fagyalok közén szökőkút mozaikkövekkel kirakott betonmedencéje állt, mindig üresen. Kicsi tisztás, arányos fák, gaztól felvert ösvény. Innen már regény, innen már dulakodás. Romkertnek kinevezett helyzet.
Azt a magába forduló, önmagával elfoglalt ligetes teret tavasszal érdemesnek látszott megkeresni; pl. a vizsgára készülő, félmeztelen egyetemista lányok és a farktollaikat próbálgató pávakakasok miatt. A pávák, mint akiknek saját pokluk van, elviselhetetlen hangon rikoltoztak, de a meglepett, a vizsgákon egyébként kevésbé félszeg bölcsészlányok is. A ligeti majálistól, május elsejétől kezdve a platánok lombjába költözött fényképezőgépes kölykök, tűnődő párok, alkalmi szatírok is előfordultak arrafelé, s mindez tartott június végéig, amikor egycsapásra eltűntek a lányok, s utánuk
a hódolók is lassan belevesztek a park csendjébe.
Ebben a helyzetben rózsának is illik lenni. Valóban ott nő terjedelmes bokorként
a szép, csipkés szélű levelekkel borított gallyak végén sok-sok apró, fürtökben álló virágokkal. Sárga rózsa, öt szirmos. Picit poloskára emlékeztetően, de azért illatozva.
A félig feslő bimbók, amelyekből kivillog az izzó kén (a fülük hegyén kirojtozott
csészelevelek csúcsukkal még összekapcsolódnak), mindig elárultak valamit: hajbatűzötten, rövidke szárral csokorba szedve, az albérletben, a gomblukban hervadva
vagy szétszórtan, de mégsem hervadóan a harmattól lucskos reggeli füvön: mindig
ugyanarról a dologról beszéltek. Ez a kis rózsatő annyi feslő bimbót termett, hogy
arra a nagy, folyóparti rózsakert sem lett volna képes, annyi volt a sóhaja, amennyi
a Tisza vize, s annyi a káromkodása, mint az ég szemérmetlen angyala.
*
Van ez a rózsa, ami (mint ama Rózsakert söröző a park zöld szívének közepében)
beült a szövegbe, próbálgatja magát, lassan nődögél, belekotor a hamus szavak dobozába, hajtásával egy-egy mondat mögé búvik és kifecsegi a mögötte lapuló, egymás testét tapasztaló fiatalokat. A lány, mint akkor még minden lány, szőke.
*
Az alsóvárosi templom előtt, a tért átszelő járda két oldalán rosszul metszett rózsák. Tearózsák, nagy virágok gyér lombozatban. Mintha az esti szürkületben látni is
lehetne vérsötét virágfejeiket. Az illatuk azonban biztos. Az egybefolyt, határozott
volt és meghatározta a sötétedés gyors folyamatát. A helyi, gacsos lábú mitológia ott
szeretett volt üldögélni, s ott jegyezte fel apró blokklapokra, mikor jött, már aki jött,
s mikor ment, már akinek el volt szokása menni.
*

1998. július

93

Fejfájdító szag, holott illat. Olajrózsáé, Bulgáriából. Tirnovoból, a Sipka szoroson
át két óra járásnyira a rózsamezők. A rózsaültetvény: az mező?
Ujjnyi fatok. Faragott és festett. A tisztfeleségek kedvelik az ilyesmit; piros vonalvirág, zöld vonallevél. A félszeg fiúkat is kedvelik a tisztfeleségek. És ezek a feleségek
tapasztalatlanok, elvégre azért szeretik a félszegségüket határozottságukkal leplező koravén, pattanásos képű ifjakat.
Csavaros kupak. Csavaros kupakkal lezárható koporsó, benne, fiolában, egy köbcenti illóolaj. Kinek jutott az eszébe, hogy abban ondót kellene visszaküldeni? Szegedről Bulgáriába.
Jó érzés, ha forró, rózsaillatú kéz emeli meg az ember tökét.
*
A pártbizottság előtt véres, holland tulipánok nevelkednek. Mindazokat, főszerkesztőváltáskor, ki lehet rugdosni. Nagy kígyófejükkel halálra ijesztik az éjszakai embert.
Vagy azok függőónok? A sötét, a sötét ugyan függőleges marad e olyankor?
Forradalmi helyszíneken nem maradnak meg a rózsák. A kitekert nyakú liba előtt
sem: oda a színészek járnak vizelni, árvácskákat színesíteni.
Valaki Jánosnak mondta, de csupán azért, hogy fájdítsa azt a büdösnagy fekete
szívű kultúrfelügyelőt: az ifjak, a gazdátlanok a rózsásokba járnak; attól telve karomnyomokkal az arcuk, csíkos a mellkasuk, tüskékkel tele a térdük
És nekik, huszonéves véneknek, együtt sincs tizedannyi sebük, számoljon csak az
elvtárs utána.
Akkor ősszel csupán a templomok előtt s az újszegedi utcákon, no és a magánkertekben maradhattak meg a rózsák.
*
Az első rózsát, amelyről tudunk, amelyet valamennyire ismer(he)tünk, valamikor
időszámításunk előtt 1900 és 1700 között festették. A virágot, igaz, csupán képmás
formájában, egy fal őrizte meg a knószoszi palota királyi utját szegélyező egyik freskón, azt a rajzot, amely éppen számunkra most érdekes. A sors fintora, hogy hiába
nézi mindenki ezt a festett kőfalról, térdmagas emelvényről lecsüngő cserjét, nem azt
látja, hanem a freskó elhíresült névadóját, egy kék madarat.
A Kék madaras freskó a Freskók házának nevezett épület talán legszerényebb alkotása, habár annyira mégsem, hogy ha valaki manapság az elérhető és elérhetetlen vágyakról szólni akar, ne ejtene szót erről a képről is ( a kék madár kifejezés századelőnk
lélekdús ábrándozásaiban volt jó helyen, abban a korban, amikor a freskót Sir Arthur
Evans munkatársaival egyetemben föltárta). A madár és a rózsa együttszerepeltetése
a legkorábbi európai rózsaábrázoláson nem feltétlenül véletlen; mégha anno nem is
volt az annyira nyilvánvaló, mint ma – elvégre majd a kereszténység is hozzájuk
ragasztja a maga sokféle értelmezéseit. A galambban és rózsában egyként kimutatható
egy vagy több ambivalencia, amelyek nyilvánvalóan az ember, s nem pedig a galamb
illetve a rózsa tulajdonságai.
A falkép karcsú, felröppenni kész madara formára valamely galambfaj egyedének
látszik, mégha csőrét valami más madár csőrévé is restaurálták.
Nem sok maradt belőle. Csupán két, picit megemelt, de még a testhez simuló sárgás és kékes színű szárny, a szárnyhegyek alól hosszan kinyúló faroktollazat. A madár
dekoratív növényzet közepében ül, talán gallyon, lehet, kődarabon, de az is lehet,

94

tiszatáj

a restaurálás erre nem terjedt ki, hogy a kőfal kiszögellésén. Ha kőfal ábrája lenne az
eredeti képen, az magyarázatul szolgálna arra is, hogy azok az átellenes levelekkel rakott ágak miért törnek oly szabályosan fölfelé, s a kép bal felső sarkában a cserje,
amely a mi rózsánk, gallyai súlya alatt miért hajlik először le, hogy finom ív után fölfelé, a magasba emelkedjen, ahol a fény erősebb.
A szemlélőnek háttal ülő madár jobb oldalán három, bal oldalán pedig kettő gally,
levele alapján olajág is lehetne, de a levélállás ezt nem indokolja. S nem is az! Minden
hajtás végén (az eredeti freskódarabon is láthatóan) elmosódott fürt áll, merev, sajátos
formával: a fürt egymásra szabályosan következő virágemeletekből, örvökből szedődik
egybe, ahogyan az ajakos virágok közé tartozó zsályákra jellemző. A zsályafajok valamelyike van a freskón, magas illóolajtartalmuk, tömeges előfordulásuk miatt régen ismeri és használja némelyikét a mediterrán ember.
E növény pontosabb meghatározása lehetetlen. Leginkább, mert ha nem is véletlenül lett kiválasztva, hogy freskórészlet legyen belőle, azért kecses levélalakjával, szabályos állásával térkitöltő dekoráció is, így aztán könnyen válhatott stilizáció áldozatává, ezzel mintegy fajjellegzetességeit is elvesztve. A korai ábrázolásokon mindenhol szerephez jut, láthatjuk, az ismétlésnek e szabályos ritmust adó változata. De
a meghatározás bizonytalanságait tovább növelték a restaurálás kiegészítései. A mester
elképzelése a kép egészére vonatkozott, amely aztán meg is változtathatta a részletek
sajátosságait – s most az elkészült képből úgy kellene visszabontani az eredeti részeket,
hogy a törmelékek, ha akadnak, mást is mondhassanak, netán éppen azt, amit eredeti
kinézetükben jelentettek volna.
Mintha az eredeti faldarabokon nem lennének oly szabályozottak a levelek, mint
a kiegészítéseken. Vagy mégis?
A kép akkor hullt darabjaira, borult a fallal együtt a királyi út lapos köveire, amikor a minószi palota elpusztult: időszámításunk előtt 1450-ben, a Santorini vulkánjának kitörésekor s az azt követő tengerrengésben. Meglehet, éppen ez a katasztrófa
tette lehetővé, hogy a porlékony falból – a maga paszteles földfestékszíneivel együtt –
háromezer-négyszáz évvel később még találjanak valamit. Így történhetett, hogy
A. Evans elképzelése szerint, alaposan kiegészülve és háttérszínekkel felerősítve visszakerültek a falakra a freskók, s angol régészünk feltárta a minószi kultúra egyik legszebb palotáját, s ezzel megismerhetővé tette az európai civilizáció kezdeti formáját.
Nem különös, hogy azon csodálatra érdemes tények, amelyek valóságosan (vagy
csupán képzeletben) körbeállják ezt a kék madarat, természetes módon elvonták a figyelmet a törpe rózsabokorról. Mindez nem kizárólag a krétai kultúra, a koragörög
civilizáció eredménye, a paloták, az ötvenezer lélekszámú város, vagy annak éppen az
első európai trónja, hajói, szobrai, hanem a görög mondavilágéi is, a labirintusban kóborló Thészeusszal, a fonalgombolyagot átadó Ariadnéval, s a királylány féltestvérével,
az elárult minotaurusszal egyetemben. Ráadásul ezt a furcsa tollazatszínű madarat (miként a liliomos herceget, a párizsi nőnek nevezett, fitos orrú szépséget, a kék delfineket és a többi freskót) nem csupán a saját kora határozza meg s alakítja át az eredetitől
eltérővé, kissé mássá, mint amilyen, hanem az az idő is, amely mindenestől magába fogadta az úgynevezett európai kultúrát.
Sir Arthur a következők szerint írta le freskórészletünket: „Balra, az ókori művészetben először megjelenik egy vadrózsabokor, a részben mélyvörös és a részben fehér
háttér előtt, s e növény hajtásai egy terméskőívről tekeregnek alá. A virágok aranyrózsaszínűek, a közepük narancs, mélyvörös pettyekkel. A művész öt helyett hat szi-

1998. július

95

rommal ábrázolta azokat s a levélkék számát hármas csoportokká csökkentette, amint
az az epernél látható.”
Az öt faldarab, amelyen a knószoszi rózsa található, két csoportot képez. Felül
négy darab tartozik egymáshoz, ott a legnagyobb freskódarabból indulnak azok a hajtások, amelyeken három kinyílt virág függeszkedik. E rózsacsoportnak nincs kapcsolata a freskó bal sarkát kitöltő, repedésekkel megosztott de összefüggő maradvánnyal,
amelyen két, egymás mellett elhelyezkedő, nyíló rózsa van, számos, három levélkéből
összeszedett, összetett levél között. Az itteni virágok felett azonban egy szabályos rózsalevél három levélkéje is látható, összetéveszthetetlenül. Talán két egyed virít virágaival ezen a freskón, az épebb a freskó festett falának tövén, a másik pedig fent, egy
kőrepedésből előtörten, vagy csupán egy növény részei, csak éppen nem maradt meg
vagy nem is volt látható, amint a részletek közötti összefüggés a hosszan futó növényeknél nem is mindig követhető. Teljes mértékben restaurálatlan virág csupán az
alsó, legnagyobb darabon ékeskedik.
A sok új, eperszerűnek leírt levél mindkét csoport kinézetét meghatározza. Hogy
éppen eperhez lettek hasonlítva a freskó levelei, abba talán belejátszhat az, hogy az
eper közeli rokona a rózsáknak, a rózsafélékhez tartozik. De ha megnézzük a korabeli
ábrázolásokat, azokon a helyeken, ahol nincs virágmotívum, a leveleket borostyánlevélként is meghatározhatjuk. A borostyánlevelek mintázatát az ókortól kezdve dekoratív felületek kialakítására használták. Miközben az is igaz, hogy egészen a középkor utolsó harmadáig nem fedezték fel a rózsák valódi levélformáját, s a növény öt
esetleg hét levélkéből összetett levelét a végletekig stilizálták. Minden esetre éppen ez
a stilizálás jelzi azt, hogy a rózsát az antikvitás kezdetén már legalább kettő vagy több
okkal kedvelték: egyszer, mert a sok vadon élő növény közül bármi indokkal (s ezek
a rózsatermészetből következően vagy az illatban vagy pedig a feltűnő sziromlevelekben
lennének megtalálhatók) kiválasztották, másszor pedig, mert hogy fontos, kiválasztott
növénnyé vált, a másolatával, a reá való utalással is díszítésre nyílik mód.
A növényrajz rekonstrukciójában résztvevőknek azonban nem tűnt fel, de mi sem
találunk semmi olyan előzményt, amely miatt szabálytalanságot követtek volna el,
amikor a rózsahajtások végére olyan félig nyílt virágot illesztettek, amelyek nem valók
oda. Merthogy azok (és én megvizsgáltam eredetiben is a Kék madaras freskót) a gránátalma kifeslés előtti bimbóit utánozzák.
A mindenféle esetlegesség ellenére Evans angliai botanikus munkatársa, C. C. Hugs
e rózsában felismerni vélte az Abesszíniában, Kisázsiában és Egyiptomban elterjedt rózsa fajt, a Rosa sanctát.
A szerencsés növényhatározás ellenére mégis meg kell hogy állapítsuk, ez az első
európai rózsa mégsem ennyire egyértelmű növény, mégsem ilyen egy jelentésű virág,
amint azt Hurst mondja.
*
A rózsák lombhullatóak vagy örökzöldek, tüskés száruk kúszik vagy feláll.
A cserjék levelei minden esetben páratlanul szárnyaltan összetettek, a levélalapnál pálhásak. Kivételt képez a Rosa persica, amely levelei a levélcsúcsok egyetlen tüskeszerű
képletével magányosan ülnek a száron.
A rózsák virága általában feltűnő, alakja, mérete, színe, illata miatt. A virág magányos vagy többed magával ernyőt illetve fürtöt alkot. E fajok virága pentametrikus, virágtakarója kettős: csészeleveleinek és sziromleveleinek száma 5, illetve annak többszöröse. A virág porzóinak illetve termőinek száma határozatlan. A termése színes, ál-

96

tiszatáj

talában húsos falú, korsó alakú szerv foglalja magába az aszmagokat. A rózsa nemzetség ilyen termését csipkebogyónak is hívják.
A botanikusok máig nem tudták eldönteni a rózsafélék alcsaládján belül, a szigorú
értelemben vett rózsákhoz (a rózsák tribuszához) hány rózsafaj tartozik. Abban megegyeztek, hogy számuk kettőszáznál nem lehet több, száznál pedig nem lehet kevesebb. Persze, ha a faj fogalmát átértelmeznénk, amint erre számos kísérlet történt,
a fajok száma igencsak megnövekedne.
A rózsák az északi mérsékelt éghajlati öv mindhárom nagy életközösségében, a füves pusztákon, a lomberdőkben és a fenyőerdőkben előfordulnak, egyesek, mégha ritkán is, az északi félgömb trópusi magashegységeiben ugyancsak alkalmas életkörülményeket találnak maguknak.
Jellemzőjük a nagy mértékű változatosság és a kereszteződésre való hajlam: éppen
ez adott arra lehetőséget, hogy változatos körülmények között változatos emberi igényeket is ki tudott úgy elégíteni, hogy közben a lényege, a rózsaság attribútumai nem
változtak meg.
A korai európai kultúrrózsák három vad fajjal mutatnak rokonságot.
*
Japán rózsák közé heverni ősszel (a Füvészkert hátsó traktusában, a felmondókert
mellett – s éppen egy biol-kémes lánnyal –) annyi, mint gyorsan levet ereszteni.
*
A József Attila sugárút és a Retek utca sarkán, az ABC és a presszó előtt rózsaágyás
monumentuma. A blokkházak megépülése után, a beköltözésekkel egyidőben a környezetszennyezést elviselő dísznövényeket ültettek az utak mellé. De hetek alatt kipusztult valamennyi, nem bírták a taposást. Marhacsapások szelték ketté a füvezett
területeket, a buszmegállókhoz egyenes ösvények szaladtak, át a madárbirsek telepén,
ükörke loncokon, sövényrózsákon.
Néhány rumszagú, kevertillatú rózsatő maradt életben a szúrós cserjék takarásában, sárga virágúak, amelyeket azért lehetett szeretni, mert bimbóban, a sziromcimpákon ott volt a pinatűz, s a pirosas szegély csak akkorra tűnt el, amikor felfeslett a virágfej.
A húgyszag sosem érződött rajtuk. Holott éjszakánként vizeletben zuhanyozott
mindahány.
*
A szigeten (dehogy sziget az, csak homokos lapos, tavasszal és ősszel elárasztott ligeterdő, és mindig merő szemét, bádoglavór és emberi hulla) ebrózsa nő, közönséges,
dehát nőkben is szükség van a közönségesekre. Olyat tudnak, amit más senki, kihúzatott szemfogaik helyén keletkezett résből spricceset köpni, tele szájjal nevetni, tiszanézve órákat álldogálni, keringő dongókat tűrni, hirdetni, lesz idő holnap is.

1998. július

97

C. ODRAJAS

Orosz novella

I. m. I. B.

Vannak esték, amikor a folyóval párhuzamos sétányra tévedek. Ilyenkor
úgy tűnik, mintha semmi dolgom nem lenne, nem kell sietnem, nem kényszerít rohanásra a munka, csak sétálok, sétálok, mint a száz évvel ezelőtti magánzók, s a lelkem eltelik ismeretlen eredetű szomorúsággal.
A híd felé lépegetve megpróbálom elképzelni ezt a várost olyannak, amilyennek sohasem láttam. Ám hiába a képeslapok, vagy Adam Ponicsán akvarelljei: éppen annyira idegen vagyok abban a képzeletbeli városban, mint
ebben.
Ki tudja, mitől csúszós a bitumen; a délutáni eső, a jázmin illata ez vagy
a folyóról párálló ködé? Csak az öreg híd látványa tölt el az ismerős bizonyossággal: megállok, mint mindig, nagyjából ezen a helyen, s a folyó fölött átívelő
építmény úgy tetszik innen, mintha a sétánnyal lenne párhuzamos. Nem a folyón át vezet, hanem a folyón hosszában, valamerre dél felé! „Lenn délen, édes
éjen édent remélsz...” fütyülöm hangtalanul a fogam között a jól ismert dallamot. Arra az érzésre gondolok, amely összeköthet bennünket, ismeretleneket:
annak a pillanatnak a fölismerése ez, hogy még nem merültünk el az időben.
Hirtelen nagyot lélegzem és szaporázni kezdem lépteimet.
Ez az este is olyan volt, mint a többi: ünnep és hétköznap fonódott össze
azonosíthatatlanul a mozdulatokban, a félszavakban: úgy tesszük dolgunkat,
ahogy két jól illeszkedő, olajozott fogaskerék, zajtalanul, a legkevesebb energiaveszteséggel, örvendve az együttlétnek, annak, hogy van otthonunk és otthon vagyunk.
A gyerekeket lefektettük, még fülünkben a szuszogásfészek, de már készülünk az éjszakai munkára. Ülünk a konyhai asztal mellett egy kicsit, kortyoljuk a maradék teát, a munkára gondolunk, elernyedő izmaink fölkészülnek az
újabb erőfeszítésre.
Ekkor szólalt meg a telefon. Alig szólt kettőt, mert ugrottam, hogy fölvegyem a kagylót – nem is a gyerekek miatt, de annyira kényszerítő volt
a csengése.
– Halló!
Egy ideig szuszogás hallatszott, majd egy ismerős hang szólalt meg:
– Andrej vagyok. Fölmennék hozzátok.
Eltartottam a kagylót, de így is láttam a hangban a várakozást. Andrejt már
nyolc hónapja eltemettük. Kiabálni kellene, de annyira elgyengültem ekkora
pimaszságtól, hogy erőm se volt hozzá. Aztán csak annyit mondtam:

98

tiszatáj

– Jó.
Natasa elképedt, amikor elmondtam, ki telefonált. Ma már mindenre képesek az emberek! Egy időben minden éjjel kettő és három között – a farkasok
órájában, ahogy Andrej és Ingmar nevezte – fölcsörgettek bennünket. Aztán
egyszercsak abbamaradt.
– Újra kezdik
– Lehet. De ha mégis ő lenne?...
Nem kellett válaszolnia: egyszerre tekintettünk az órára. Nem volt éjfél,
negyed tíz múlott öt perccel.
Most megszólalt a bejárati ajtó csengője. Mintha idegen akarat mozgatott
volna, fölálltam a székről, meghúztam a nadrágomat és az ajtóhoz mentem.
Elmenet még láttam, hogy Natasa szintén fölemelkedik a lócáról, aztán már az
ajtónál voltam.
Amikor kinyitottam, Andrej állt az ajtóban. Gyorsan belépett, szinte benyomult – meglepetten hátráltam – kint fújt a szél. A város szélén lakunk, itt
mindig fúj a szél.
Zakót viselt – a színére nem emlékszem, azt hiszem, sötét volt –, kockás inget, nyakkendő nélkül. Fekete keretes szemüvege bepárásodott, de a homályos
üvegen keresztül is megvillant ismerős tekintete. Ő volt, kétségtelenül.
– Gyere beljebb – invitáltam.
– Szervusz, Andrej! – suttogta a feleségem. Andrej mormogott valamit és
kezet fogtak.
Hellyel kínáltuk, leült az asztal mellé. A feleségem visszaült a lócára, én is.
Néztünk egymásra alig titkolt megrettenéssel, s megpróbáltunk normálisan viselkedni. Andrej csak ült és figyelt bennünket, néha megsimította rövidre nyírt
szakállát.
– Hogy vagy?
A kérdő hangsúly megbicsaklik, Andrej némi értetlen csodálkozással néz
ránk. Itt van, itt ül. Az arca nem annyira fáradt, mint amikor utoljára láttam,
a szeme csillog, nem révedező – hát ki bírja ezt ki szó nélkül. Ugyanakkor
egyre bizonyosabbak vagyunk abban, hogy valóban Andrej jött el hozzánk,
a régi Andrej ül közöttünk. Valami vagy valaki viszont szűköl a félelemtől az
agyamban: „Láttam a ravatalon lehunyt szemmel, rövidre nyírt szakállal, hegyes orral és beesett arccal! Ott voltam a temetésén, ma is emlékszem minden
mozzanatra!”
Natasán is érzem, nyugodt akar maradni, sőt valamelyes kíváncsiság árnyalja viselkedését. Hallgatunk az asztal mellett. Visszatért és eljött: valaminek
történnie kell – de nem mi irányítjuk az eseményeket. Valami idegen ritmus
kezd erőt venni rajtunk, ismeretlen erő türelme tart vissza mindkettőnket, pedig én legszívesebben fölugranék, magamhoz ölelném Tamásként is, Péterként
is. Ülünk és nézünk, hol egymásra, hol pedig elkapjuk tekintetünket.

1998. július

99

– Milyen a másvilág? – kérdezi egyszerre Natasa.
Megszólalásunkat csodálkozva fogadja, mintha gyermeki tudatlanságunkon
ámulna el. Leveszi a szemüvegét, esküszöm, mindjárt a pipájáért nyúl! De
nem. Ránk néz, aztán megadóan bólint, beszélni kezd, de valahogyan motyogva, kásásan, érthetetlenül. Nem merjük ismétlésre vagy jobb artikulációra
kérni, csak hallgatjuk szívütötten a sutyorgást – mintha az avar zizegne.
Az avar.
– Dehát meghaltál! – kiáltottam fel elemi erővel, félbeszakasztva a szórögök
zuhogását. Meghaltál, meghaltál, meghaltál!
Natasa megfogta a karomat, nyugtatott és korholt is, ugyanakkor a szája
szélén ejtve a halk szavakat:
– Tapintatlan vagy.
Andrej ránk pillant, elhallgat, aztán újra megszólal:
– Hát az egyes csapatban kezdem, a kettesben folytatom és a két-és-felesben
fejezem be a focit.
Nem értem. Nem értem! Jurij igen, Jurij ma is, ha éppen itthon van. De
Andrejtől soha nem hallottam, hogy játszott volna valaha, vagy ha valamikor
igen, azt sem emlegette. Nincs egyetlenegy általam ismert sora, amelyben
szóba kerülne a foci. Meg kellene kérdezni újra, meg kellene kérni, hogy ismételje el!
– Mi lesz velünk azután?
Ki kérdezte ezt? Natasa? Én?
– Nem tudom, mi lesz – a voltra egyre kevésbé emlékezem.
Tisztán, hallhatóan ejtette a szavakat, de mit ér, ha nincs bizonyosság. Hirtelen ötlettel egy lemezt hozok be.
– Nézd!
A kezébe adom összes műveinek elkészült cédé-lemezét.
Óvatosan tartja, kipattintja a műanyag tokot, szakemberhez illő ügyességgel kiemeli a lemezt, vigyázva, ujjbegyével tartja a szélénél, s az ezüstös visszavert fényben mintha halványan elmosolyodna. Talán megszólal, talán lehet beszélgetni vele..., de nem, hallgat. Nézi egy ideig, aztán visszateszi a tokjába, és
leteszi az asztalra.
Ekkor egyszer csak állatok, madarak jelennek meg valahonnan hátulról,
a konyha kitárul és kitágul; tukán, trópusi madarak – de mennyi! mi történik
itt? – köszöntik, énekelnek. Fűszeres illattal telik meg a levegő, fölszakadni készül belőlünk a félelem, az aggódás, az öröm és a bánat.
– Mit innál? Van tea, főzök egy jó kávét, bor is akad...
Andrej elhárítja a kínálást és le is zárja.
Nézünk egymásra hárman, akár a westernfilmekben.
Egyszer csak Natasa szólal meg:
– Andrej, voltál te templomban?

100

tiszatáj

– Mikor?
– Mise idején.
– Lehetetlen.
A válasz úgy hullik közénk, mint valami sötét tüllkendő. Betakar a puhasága. Andrej feláll, kicsit kihúzza magát, egy pillanatig vár, aztán így szól:
– Elmegyek.
Nem tudunk neki mit mondani. Kezet fogunk, kikísérem az ajtóhoz, próbálom alakját követni, de az utcai lámpa körén túl beleveszik a ködös homályba.
Visszamegyek a konyhába.
– A megváltás éppen úgy érvényes mindenkire, ahogyan az áldás is? – kérdezi Natasa.
– Nem tudom. – felelem.
– A megváltás éppen úgy érvényes mindenkire, ahogyan az áldás is. –
mondja Natasa. Lehet, hogy ez csoda volt? – kérdezem magamtól, de hangosan
nem merem föltenni.
– El kell adnod a porszívót, amíg jó – mondja Natasa.
A porszívót?
A Szent Anna templom harangjai zúgnak a debreceni májusi reggelen.
A kollégiumi szoba vaságyán, mélyedésben fekszem, a sodrony teljesen elengedett, fáj a derekam. Az ablak nyitva, galambok és pihék szálldosnak a levegőben. Reggel van.
Május vagy október – a Mária-litániák hónapja.
Andrejjel és Jurijjal megyek a folyóval párhuzamos sétányon. Alakzatváltás,
kerülni kell az útépítést: Andrej elől, Jurij utána, én kissé lemaradva. A beszélgetést abbahagytuk, éppen a gyökérről beszéltek ketten, előre s a lábunk alá,
elé figyelünk. Nem látom, csak tudom: utunk vége közeleg. A sárgára festett
kavics csikorog a lépteink alatt.
Fordította: ÁRPÁS KÁROLY

KRITIKA

Csoóri Sándor új esszéi
CSOÓRI SÁNDOR: SZÁLLA ALÁ POKLOKRA
A Püski Kiadó 1994-ben Tenger és diólevél címmel két hatalmas kötetben foglalta össze Csoóri Sándor gazdag esszéírói
munkásságát. A Szálla alá poklokra a Felsőmagyarország Kiadó karácsonyi ajándéka,
Csoóri Sándor újabb esszéinek gyűjteménye. Rendkívül szerteágazó tematikája ellenére egységes karakterű kötetté avatja
a szerzőnek az a különleges képessége,
hogy a világ legkülönfélébb apróbb-nagyobb dolgait merész, de mindig meggyőző okfejtéssel kapcsolja bele érdeklődésének fő irányába. Könnyű Csoóri Sándornak – mondhatnánk Farkas Árpád
Sütő András esszéiről írt megállapítását
kölcsönvéve –, hiszen mindenről az jut
eszébe, amit éppen mondani akar. Csoóri
Sándornak valóban van néhány olyan
alapgondja, melyektől nem tud, s nem is
akar szabadulni, melyeknek az újabb,
immár rendszerváltás utáni idő szorításában is újra meg újra nekifeszül, mert az
emberi minőség és a közelebbről a magyar
nemzet létkérdéseinek tudja azokat. Kép-

zelete, gondolkodása ezért emeli ezekhez
az alapügyekhez a legkülönfélébb jelenségeket. Ezáltal szervesül szemléletileg a heterogén tematika is. Egyszerre tanúsítván
az írói szemlélet, érdeklődési kör tágasságát, nyitottságát és közösségi felelősségtudattól áthatott szervességét, célirányosságát. Németh László azt vallotta, hogy
a „szellem: rendező nyugtalanság”. Csoóri
Sándor esszéiben ennek a szellemnek,
ennek a rendező nyugtalanságnak a folytonosan eleven működését látjuk. Igazi
értelmiségiként állítja mindig egyetemes
összefüggésekbe az egyes jelenségeket, írásainak nagy belső tágasságuk és távlatuk
van.
A kötetet nyitó Két jegenye című kis
esszé a könyv írásainak egyik jellegbeli
mintája lehetne. Ezúttal mondhatni jelentéktelen tárgy, a költő ablaka előtt álló
két jegenye röpteti föl a képzeletet. A két
jegenye a távlatok, magasságok, ég felé törekvés, torony-emberség jelképeivé emelkedik, a „lehúzó, törpe világ” ellenpontjaként az emberi nagyság lehetőségét is jelzi.
A költői látomásban gazdag életet nyernek a jegenyék, egyszer az ég felé törő
„prométheuszi lények”, máskor a „Van
Gógh-i őrület” jelképei vagy olyanok,
mint „a góliátok megfeketedett csontvázai”. A valóság is a művekben nyer mélyebb értelmet.
A jegenyékről való tűnődés, a mélységperspektívákat, távlatokat, létértelmező összefüggéseket megvilágító kis esszé
után az Indulatos levél egy szerkesztőhöz áll.
Felsõmagyarország Kiadó
Miskolc, 1997
232 oldal, 750 Ft

102
Egészen más műfajú írás tehát, de a láttatás ereje ebben sem kevesebb. Már
a Hattyúkkal, ágyútűzben, s még inkább
a Ha volna életem verseiben is feltűnt az,
hogy a rendszerváltással összekapcsolódó,
hatalmi célok által motivált közéleti
mocskolódások, rágalmazások pergőtüzébe került
Csoóri Sándor keserûségében nem egyszer
szarkasztikus és animizációs
(emberi tulajdonságokat, magatartásformákat állatok tulajdonságaival jellemző)
stíluselemekkel figyelmeztetett az emberhez méltatlan felelőtlenség, ellenségeskedés tobzódására. Mostani indulatos levele
„saját képzeletükbe belemámorosodott”
rágalmazóinak mocskolódása ellen emel
szót. Érveinek felsorakoztatása mellett
a stílus metsző élére is figyelnünk kell.
A fontos ügyekről szóló felszínes, „sima,
gördülékeny” rádióbeszélgetést úgy hallgatja Csoóri Sándor, mint ahogy gyermekkorában perceken át figyelhette a réti
folyó „felszínén szaladgáló vízibogarak
mutatványát”. E magatartás erkölcsi megítélését is erős képbe foglalja, midőn a nyilatkozó „burjánzó látomását” említi. Azzal pedig már az új történelmi helyzetet is
jellemzi, hogy olyanok ítélkeznek most
„a levegőben úszó ökörnyál nyomát követve a levegőben úszó pletykák alapján”,
„akikről azt hihette az ember, hogy korábbi életük öncsalásai s politikai karamboljai után teljesen megváltoztak, s nem
bonyolódnak többé meggondolatlan kalandokba”. A súlyos, de közismert életrajzi tényekre épülő megsemmisítő ítéletet az alaptalan rágalmazás, mocskolódás
váltotta ki Csoóri Sándorból. Ezért kérheti azt rágalmazóitól, hogy inkább jelentsék föl, minthogy rágalmazzák: „Az
alaposan megindokolt följelentés férfiasabb a mocskolódásnál.” A Két jegenye és
az Indulatos levél egy szerkesztőnek két véglet: az előbbi a fölemelő távlatok jelképe,
az utóbbinak a földreverő hitványság a

tiszatáj
tárgya. Az utóbbival is gyakran szembesülve, de mindig az előbbiért küzdve mérik mai világunkat, életünket Csoóri Sándor újabb esszéi.
A Csoóri Sándor által is használt mozaiknemzet fogalom mintájára
mozaikkönyvnek is nevezhetjük ezt a kötetet,
azt értve az elnevezésen, hogy mindegyik
írása önmagában is értékes színfolt, valóságos értéküket azonban a kötet egészében nyerik el az egyes írások. Így, együtt
nézve a kötetet, biztonsággal állapíthatjuk
meg róla, hogy Csoóri Sándor korábbi
esszéköteteinek szerves folytatása ez a
gyűjtemény – szemléletileg és tematikailag
egyaránt. Besorolható ez a könyve is
nemzeti önismeretünk mélyítésének alapművei közé annak ellenére, hogy – egykét kivételtől eltekintve – rövid esszék
foglalata.
A szerves folytatás Csoóri Sándor
könyve esetében szószerint értendő: nem
ismétel, hanem az új idő, az új történelmi
helyzet kihívásai felől néz szembe a régi és
új gondokkal, jelenségekkel. Így a Szántottam gyöpöt, Egykor elindula tizenkét kőmives, Utazás félálomban, Tenger és diólevél, A magyar apokalipszis, Műfajok őrségváltása?, Kapaszkodás a megmaradásért,
Eltemetetlen gondok a Duna-tájon és a többi nevezetes Csoóri-esszé szemléleti előzményként, alapozásként odaértendő az
utóbbi években készült elemzések, töprengések elé.
Újabb esszéi szellemi súlyukat, létérdekű fontosságukat pedig nem kis részben
annak is köszönhetik, hogy bennük olyan
ember keresi a történelmi cselekvés mai
szellemi és erkölcsi lehetőségeit, aki a diktatúra évtizedeiben a hatvanas évek elejétől kezdve minden kulturális és politikai
ellenzéki megmozdulás, esemény elindításában és alakításában kezdeményező szerepet vállalt. Reménytelen időszakban
volt szellemi „bujtogató”, történelmi értelemben is cselekvő ember. A nehéz évti-

1998. július
zedek küzdelmeiben megszerzett szellemi
és erkölcsi tőkéje alapján választották
1991-ben közfelkiáltással a Magyarok Világszövetsége elnökévé. Senki más nem
volt, aki az elmúlt évtizedekben annyit
tett volna a magyarság egészéért, a szétszórt magyarság szellemi-lelki összetartásáért, mint Csoóri Sándor. Ez a nagy szerep lehet gyötrelmes a hivatal ügyeinek
tekintetében, de szellemi értelemben semmi változást nem hozott Csoóri Sándor
pályáján. A magyarság alapügyeit évtizedek óta sajátjaként vállalta.
Ady Endre – saját vallomása szerint –
úgy érezte, mintha ő volna az utolsó magyar, aki még tehet valamit ezért a nemzetért. Ez a szüntelenül cselekvésre szólító
felelősségtudat él Csoóri Sándorban is. Ez
a közösségi ethosz jelöli ki esszéinek főbb
motívumköreit is. Állandó a gyötrelme
amiatt, hogy – meggyőződése szerint –
a magyarság messze alatta marad most
a saját lehetséges szellemi-erkölcsi színvonalának.
Az egyéniség mindenek fölött való
szabadságát hangoztató elmék ma gyakran
szembeállítják a szabadság-központú és
a közösség-központú gondolkodást és magatartást – ez utóbbit korszerűtlennek minősítve. Csoóri Sándor gondolkodásában
számomra éppen az az egyik legrokonszenvesebb vonás, hogy ez az álellentét őt
meg sem érinti. Sok árnyalatban kibontott gondolata szerint személyes részvételünk nélkül a világ sem létezik számunkra.
A személyiség értékét nemcsak megbecsüli, hanem a közösség formálása
szempontjából is döntő jelentőségűnek
tartja a hiteles személyiségek és gondolatok kiválasztódását, mágnes-szerepét. Az
elvontabb gondolatok felé is mindig személyes élményből, tapasztalatból indul.
Azt azonban a magyar történelem is tanúsítja számára, hogy „áldozatszerepünk:
közösségi szerep”. Ebből az aligha vitatható tényből viszont az következik, hogy

103
„sorsdöntő pillanatainkban közösségként
kellene igent vagy nemet mondanunk”.
Történelmünkben – korábban többször
szólt erről Csoóri Sándor – két nagy pillanat volt, amikor a magyarság valóban
„közös ihlettel” cselekedett, nemzetként
viselkedett: 1848-ban és 1956-ban. Most
azonban különös rendszerváltásunk egész
története azt mutatja, hogy a magyarság
képtelen erre a közös cselekvésre, nem
tud közösségként igen-t vagy nem-et mondani.
Csoóri Sándor újabb esszéinek egyik
motívumsora sokoldalúan és árnyaltan világítja meg a nemzeti újjászületés elmaradását, a szellemi-lelki-gazdasági nemzeti
szétszórtság okait és tényeit. Döbbenetes
látleletet készít a magyarság itthoni és
külhoni állapotáról egyaránt. Okok és
okozatok leverő leltárát készíti el számbavéve és új szempontok szerint megvilágítva a bajok – itt föl nem sorolható – sokaságát. Ezek megmutatása, leleplezése
azonban sohasem az önemésztő reménytelenséghez vezet az ő esszéiben, hanem
minden esetben a nemzeti kibontakozás,
megújulás útját keresi. A bajok átvilágítása, értelmezése azok megszüntetésére
irányul. Minden írásával a felelős közösségi gondolkodás- és magatartásmód kialakítására ösztönöz. Azt tudatosítja,
hogy elkerülhetetlen történelmi feladatunk a magyarság önpusztító tétovaságának, megosztottságának a megszüntetése.
Nem valamiféle naiv egységeszme jegyében érvel, a jó megosztottságok történelemalakító szerepét maga is vallja, de sokoldalúan világítja meg ama Bethlen Gábor-i eszme mai aktualitását, mely szerint:
előbb a natio és csak azután a religio.
Csoóri Sándor már a rendszerváltás első
pillanataiban figyelmeztetett ennek a gondolatnak a fontosságára, már akkor féltette a nemzetet attól, hogy a pártosodás
lázában elmulasztja az egységesülés történelmi lehetőségét. Sokak által félreértett, még inkább félre magyarázott kese-

104
rűségét is az váltotta ki a Nappali hold
című esszéjében is, hogy tapasztalta a részérdekeknek a nemzet érdekei elé helyezését.
A rendszerváltás utáni évek eseményeit, magatartásmódjait számbavéve
sem reked meg a nyilvánvaló veszteségek
listájánál, hanem – mintha azt remélné,
hogy legalább a sok rossz tapasztalat segít
észhez térni – ma is a nemzeti megújulás
szükségességét vallja:
„De hiába acsarkodunk ellene, a magyar abszurditások változatlanok maradnak mindaddig, amíg nem erősödik meg
bennünk egy olyan eszme, olyan gondolat, amely a külön-külön röpködő részeket összerántja, hogy egésszé állhassanak
össze.
Kérdés: van-e ilyen mágneses erejű
gondolatunk? Van! Csak a lélek ereje hiányzik a működéséhez. S ez a gondolat
nem más, mint amit a politika nyelvén
szólva magyar–magyar integrációnak nevezhetnénk. Egységesülésünk határoktól
független, fokozatos megszervezésének.”
Csoóri Sándor a magyarságról, mint
közösségről, mint nemzetről a történelem
folyamatában gondolkodik. Ezért emelheti a különféle – történelmi kényszerből
származó vagy a rendszerváltás folyamatában kialakult – ellentétek fölé a közös
magyar érdek képviseletét. Esszéinek
nemzetnevelő erejét elsősorban ennek az
egységes nemzeti érdeknek a következetes
képviseletében látom. A mai idő kihívásaival is abból a szempontból vet számot,
hogy egy-egy történelmi válaszunk mit jelent a magyarság egésze számára.
Ennek a magyar érdekegyesítést szorgalmazó koncepciónak szerves része az irodalom rangjának, szerepének a védelme is.
Az irodalmi mûveltséget háttérbe szorító
„vizuális kultúra” felszínessége
azt a mélyebb eszmélkedést iktatja ki a
nemzeti művelődésből, amelyik nélkül

tiszatáj
nem ismerhető meg a dolgok szerves alakulása. Az „irodalom és a nyelv elszegényedésével párhuzamosan azonnal elszegényednek az érzelmek, hajléktalanná válik a gondolkodás is”. Csoóri Sándor gondolkodásában az irodalom a dolgok értelmének, távlatának a felismeréséhez nélkülözhetetlen eszköz, éppen ezért érthetetlen, hogy szerepvesztését nem egyszer
maguk az írók okozzák. „A művek eltűnése nemcsak a személyiségek eltűnését jelentené világunkban, hanem a valóságét
is” – fogalmaz máskor a modern hermeneutika gondolatával teljesen egybehangzóan. Az irodalomban is a részek fölött
képződik meg számára a nemzeti irodalom kánonja. Adyról és Kosztolányiról
írja: „Olyan a viszonyuk egymáshoz, mint
a Biblia két megszentelt könyvének: az
Ószövetségnek és az Újszövetségnek.”
Más helyen irodalmunk Babits nyomán
indult ágáról vallja, hogy az „olyan gazdagodás, amely nem csupán tágította, de
mélyítette is a magyar költészetet”. Az
irodalmi élet mai hiányát azért tartja súlyos gondnak, mert a gondolatok és személyiségek kikristályosodásának, a szellem szabad mozgásának a lehetőségétől
fosztjuk meg magunkat ezáltal. Az irodalomban a valóság ismeretlen dimenzióinak a feltárását is megmutatja midőn
Apollinaire Égöv című versét a televízió
látásmódjának megelőlegezéseként értelmezi, azzal a lényeges különbséggel persze, hogy „Apollinaire a versben azonban
rendet tart”. Csoóri Sándor számára ez a
szemléleti rendtartás éppoly fontos, mint
a pillanatonként más-más tájra szárnyaló
nyitottság. Gondolkodásának sokak számára talán anakronisztikus, számomra
azonban fölöttébb rokonszenves vonása,
hogy az irodalmat ma is a személyiség- és
közösségformálás egyik legfontosabb lehetőségének tekinti. Ady, Németh László,
Illyés neve okkal szerepel gyakran az
újabb esszékben is. Ugyancsak tágas összefüggések rendjében elemzi a József Attila-i

1998. július
eszmélet értelmét és szükségességét a mi
életünkben is. „Alultáplált tudat”-tal
ugyanis sem az ország, sem a nemzet nem
tud helyesen dönteni, nem tud autonóm
lenni saját dolgaiban sem.
Történelmünknek azokkal a tényeivel
néz szembe „életveszélyesen megsértett
igazságérzettel” Csoóri Sándor, amelyek
még a nemzet történelem iránt érzékenyebb tagjaiban is fölöttébb összemaszatolódtak a diktatúra évtizedeiben, s a jól
manipulálható nemzeti bűntudat részévé
lettek. Történelmünk tényeit megváltoztatnunk nem lehet, de megváltozhat a viszonyunk az egyes eseményekhez, ha öszszetettebben és folyamatában látjuk történelmünket, s nem vesszük át szolgamód
ellenségeink rólunk alkotott torzképeit.
Csoóri Sándor a Magyarok Világszövetsége elnökeként avatta föl a Don-kanyarban elpusztult II. magyar hadsereg
katonáinak emlékoszlopát – a tragikus
pusztulás után több mint ötven esztendővel. Ebben a drámainak nevezhető helyzetben elmondott beszéde e tragédia történeti előzményeit úgy tárja föl, hogy
megvilágítja annak sokágú történelmi
előzményeit, s így más összefüggésbe kerül a magyar közgondolkodásba évtizedeken keresztül belevert bűntudat is. Emlékeztet arra, hogy Ferenc József kérésére
1849-ben I. Miklós cár úgy küldte a magyar szabadságharc ellen kétszázezer katonáját, hogy „előtte egyetlen rossz szót
nem ejtettünk egymásról”. „Ha mindez
nem történik meg az európai történelem
egyik válságos és önkényes pillanatában,
mi most nem egy sokat szenvedett kis nép
képviselőiként állunk egy sokat szenvedett nagy nép képviselőivel együtt halottaink csontjai fölött, hanem más ügyben, a
rokonszenv és a nagyrabecsülés légkörében, egyenrangúan s bűntudat nélkül.”
Igen, e nélkül nem lett volna, nem ilyen
lett volna a kiegyezés, e nélkül nem következhetett volna be Trianon sem, s tovább: a magyarság nem válik a második

105
világháborúban idegen érdekek áldozatává. A tények persze tények maradnak,
de mégsem csak a megsemmisítő bűntudat
marad bennünk, hanem mások történelmi
felelőssége is erős hangsúlyt kap.
A kötet legjelentősebb esszéje, a Határsértés, súlyos gondokkal ilyen „glóriás közhelyeket” felszámoló szemlélettel néz
szembe a trianoni békediktátum előzményeivel és következményeivel. Csoóri
Sándor a hetvenes évek elején írt Utazás
félálomban című esszéje óta számtalanszor
emelt szót a kisebbségi magyarság beolvasztásának, felszámolásának ördögi mechanizmusa ellen. Most a trianoni trauma
okozta „orvosolhatatlan lelkiállapotról”
vall. Minden erdélyi utazása mindmáig
„egy bozótos igazságtalanságon való átkelés is”. Ezzel az igazságtalansággal vet
számot ez az esszé, ennek a gyökereit és
mai következményeit világítja meg. Elkülöníti a tudomásul vételt az elfogadástól.
Kényszerűségeket az ember tudomásul
vesz, de igazságtalanságokat sohasem fogadhat el, mert az elfogadással szentesítené
azokat. Az őszinteséget éppen a kölcsönös
megértés érdekében tartja szükségesnek,
de az őszinteség őt a román–magyar viszony tekintetében arra ösztönzi, hogy
sorra leszámoljon a tényeket meghamisító
„glóriás közhelyekkel”. Így minősíti kártékonynak azt a nyilvánvaló csúsztatást,
hogy a német–francia megegyezéssel hozzák párhuzamba a román–magyar kibékülést, hiszen „a kis kés nem azonos a nagy
késsel”, összemérhetetlen arányokról van
itt szó.
Ugyanígy tárja fel a versailles-i békeszerzõk
elfogultságát és tájékozatlanságát,
majd a Trianont követő magyar kisebbségellenes néma háború tényeit, az „utódállamok hetvenhét éve tartó módszeres
honfoglalás”-át, mely a Trianonban tett
ígéretekkel homlokegyenest ellenkezik.
Mennyit hangoztatták évtizedeken keresztül a kiegyezés utáni magyarság ki-

106
sebbségellenes politikáját. Ezzel szemben
Csoóri Sándor rámutat arra, hogy a tények másról tanúskodnak: „Soha olyan
nemzetiségi virulás sehol, népszaporulatban, értelmiségi erősödésben, öntudatgyarapodásban, mint az Osztrák–Magyar
Monarchia magyarok által uralt tájain!”
Ezzel a nemzetiségi kibontakozással
szembeállítja a Trianon utáni magyarság
történetét: „Nem kéne az ezeréves mitológiát fölcserélni a hetvenhét éve fölhalmozódó tényekkel? Mert még megbocsátani egymásnak is csak azt lehet, amit
őszintén beismerünk.”
A történelem tényeit most már az olvasó történelmi szakmunkákból is megismerheti. Csoóri Sándor esszéjének újdonsága nem a tények föltárása, hanem a
folyamatok együtt-láttatása és személyes
hitelű árnyalt és távlatos mérlegelése. Ennek során a kisebbségi autonómia igényét
fogalmazza meg, mert „egyedül ez jelenthetné a megkésett, történelmi jóvátételt
mindenért, mert ebben az esetben mind a
két félnek egyformán kellene vigyáznia az
együttélés írott és íratlan törvényeire. Ez

tiszatáj
lehetne egy újszerű egyenrangúság alapja,
maga a kiegyensúlyozó erő.” Politikai
bölcsesség és etikai követelmény együttes
megnyilatkozása ez. Történelmi tények
sokaságával dokumentálja a kisebbségi autonómiák szükségességét, hiszen több ízben megbizonyosodott már, hogy a legszebb ígéretek is semmivé váltak a kölcsönösség kényszerítő ereje nélkül. Ami
a logika és az erkölcs szerint evidencia, az
még nem biztos, hogy történelmi realitás
is, hiszen a hatalomba jutott többségnek
erkölcsi emelkedettséggel is kellene rendelkeznie ahhoz, hogy a demokráciát ne
a saját érdekei szerint értelmezze, hanem
egyetemes emberi elvek szolgálatában működtesse.
Csoóri Sándor „pokolviselt ember”nek mondja magát az egyik interjúban.
Kötetének esszéi arról tanúskodnak, hogy
a poklot is ép lélekkel járta meg, cselekvő
történelmi jelenléte kultúránk eszméltető
értéke.

Görömbei András

1998. július

107

Visszaadni a szavak értelmét"
" GÖRÖMBEI ANDRÁS TANULMÁNYAI
Napjaink divatos nyelvfilozófiai (sőt:
nyelvpolitikai) elméleteinek idején különösen üdítő olvasmányok Görömbei
András tanulmányai, esszéi, kritikái. Lényegük szerint nincsen itt szó másról,
mint arról, hogy a szerző átláthatóságot,
pontosságot, tiszta rendezettséget, világosságot, alakoskodás nélküli egyértelműséget, szellemi párfordulásoktól mentes világot, más, számára esetleg nem rokonszenves felfogásokkal szemben lehetőleg
békés párbeszédet, komplementer jellegű
világképbeli többszínűséget, kölcsönös
megbecsülésen alapuló szakmai vitákat –
és még sok efféle „divatja múlt” gesztust és
életelvet, kutatási módszert és érvelési
stratégiát szeretne látni, tapasztalni maga
körül, azaz, a magyar szellemi (és politikai) életben. Már legalább jó két évtizede.
De hát az efféle kívánalomrendszer – még
a maga szinte természetesnek látszó egyszerűségében sem – egyáltalán nem magától értetődő. A Kádár-korszak szellemi és
politikai viszonyai között (itt érthetően
persze) a folyamatos hatalmi és ideológiai
nyomás miatt nem érvényesülhetett a

maga eredendő tisztaságában a szavak értelme (a szóban forgó Görömbei-kötetnek
ez a pontos címe), az úgynevezett rendszerváltozás után pedig még inkább bonyolódott a szavak eredeti jelentése és a
szavakba kódolt egyéb üzenetek viszonya.
Hiszen most már – a viszonylagos szabadság eredményeképpen – ténylegesen is
több pólusúvá vált a magyar szellemi élet,
s még azt is elmondhatjuk, hogy a pénz
parlamenti diktatúrájának virágkorában
még inkább fontossá, még inkább (politikai, hatalmi, pénzügyi, ideológiai) létkérdéssé vált a szavak értelmének az összezavarása. „Az ország morális válságának
csak egyik része: a megtévesztettek, becsapottak, keserű kétségbeesése, közönybe
hullása. Óriási baj azonban – fogalmaz
pontosan Görömbei –, hogy a szabadság
szellemének már a szellőjével is egy új
kaméleonkorszak köszöntött Magyarországra. A nagy pálfordulások korszaka.
A szavak, a szerencsétlen szavak újabb keresztre feszítése. Most már fejjel lefelé.”
A szavak értelmének a visszaadása nemcsak a „magyar nemzet erkölcsi válságá”nak az enyhítése miatt rendkívül fontos,
de – Görömbei felfogásában – a nemzeti
értékek sorába tartozó irodalmi jelenségek
tiszta elvű, világos értékszempontú megközelítése és megítélése miatt is.
Görömbei András ebben a vaskos tanulmánykötetében többször hangsúlyozza,
hogy az irodalmi műalkotás – mint bármely műalkotás – érvényes megítélésének
egyetlen kritériuma az esztétikai érték.
(Mégpedig – Poszler György nyomán – az
Püski Kiadó
Budapest, 1996
464 oldal, 780 Ft

108
ismeretelméleti és eszmét sugárzó érték,
valamint az emotív és konstrukciós érték
együttes, sőt egymást életre hívó öntvényeként, vegyületeként.) Az esztétikai érték – nyilvánvalóan – nem kötődik, nem
kötődhet az írói szemléletmódhoz, írói világképhez, elkötelezettséghez avagy el
nem kötelezettséghez. „Tudomásul kellene venni végre – emeli ki többször is
gondolatmenetében a szerző –, hogy egy
irodalomban a különféle szemléletmódú
művek egymást gazdagítják, kiegészítik.
Sőt egymás súlyát növelik. Szánalmas
igyekezet minden kirekesztés, minden
olyan szembeállítás, amelyik a másik jelleg lebecsülése révén akar emelkedni.”
Mindebből elég világosan következik –
Görömbei András irodalomszemléletének
az egyik fő összetevőjeként –, hogy védelmére kel, sőt képviselőjévé válik a
nyolcvanas évek végétől – a személyiség
„szabadsága” jegyében – egyre többször és
egyre hangosabban ócsárolt, a közösségi
gondokat irodalomba emelő törekvéseknek. Ahhoz az irányzathoz csatlakozott
(és vált időközben egyik reprezentáns
képviselőjévé), amelyik azt követelte a
maga tudományos érvrendszerével, hogy
az ún. közösségi gyökerű irodalmi mű az
ún. „személyiség”-(„szabadság”)-orientált
irodalmi törekvések mellett legalább azonos mércével méressék, értékeltessék. Tehát korántsem valami olcsó privilégiumot
kívánna ő a közösségi, a „sors”-irodalom
képviseletének (hiszen ez az álláspont is
mélységesen ellentmondana a szavak valódi értelmének), hanem az esztétikai
szempontokat mindenkor és mindenhol
egyformán alkalmazó kritikát és irodalomtörténet-írást óhajtana. „Fölösleges s
egy különben is megviselt idegzetű irodalmi életben egyenesen káros egymással
szembeállítani, egymás ellen kijátszani
írókat. [...] ha egy irodalomban a nemzeti
sors kérdéseit fölvető, azokkal közvetlenül is foglalkozó művek már eleve elutasításban részesülnek, akkor bizonyos, hogy

tiszatáj
az a nemzet beteg, önismereti zavarokkal
küzd vagy már nem is küzd.” Görömbei
tehát e kötetében is mindahányszor
azzal a csonkító, a részt egésszé növesztve abszolutizáló irodalomszemlélettel vitázik,
amelyik a korábban agyonideologizált
„mondandó”, „eszmei mondanivaló” mindenároni keresésének elutasítását túlhajtva
az „autonóm szöveg”-szerűség privilégiumának jegyében veti fel az irodalmi műalkotás „létérdekű” szempontok szerinti
irodalomtudományi kutatását, egyáltalán
az irodalomnak mint szövegnek a lehetséges létérdekű értelmezését. Egyetértőleg
idézi ezzel kapcsolatban – egyik (föltehetően) irodalomtörténészi példaképét –,
Béládi Miklóst: „Jó lenne, szép lenne, ha
ez a két ág: az irodalom mint a nemzeti
őrszellem, az etnikai lelkiismeret letéteményese és az irodalom mint szöveg, önmagát igazoló nyelvi struktúra, ironikus
parafrázis – nem távoli, hanem a kézzel
elérhető közeli jövőben találkozna, sőt
össze is olvadna a hivatás szellemében és
artisztikumában.”
Nos, aki csak egy kicsit is járatos a
napjaink irodalmában iránymutatóan honos uralkodó eszmék hatóerejének tényleges működésében, az világosan tapasztalhatja azt is, hogy a Béládi Miklós megálmodta irodalmi eszmény manapság még
távolabb van kialakulásának esélyeitől,
mint az ő idejében volt.
Görömbei András irodalomszemléletének egy másik – sarkalatosan fontos –
eleme (szinte „ikertársa” az előbbinek) az
„egység és sokféleség” vonzó és a teljesség
igézetét sugalló dialektikája. A nyugati
magyar irodalomról szóló egyik tanulmányában úgy jellemzi önmagát, mint aki
nem szakértője ugyan a témának „csupán
a magyar irodalom egészét együtt látni kívánó irodalomtörténész [...], aki úgy véli,
hogy bármely résszel is foglalkozzék behatóbban, nem kerülheti el, hogy az
egészre is tekintsen.” Idézi Márai Sándort:

1998. július
„Nincs más haza, csak az anyanyelv”, és
Szabó Zoltánt is: „Az irodalmi nemzet az
országok határait államhatároknak elismeri.” Ám: „az együvé tartozókat” az államhatárok egymástól „el nem idegeníthetik”. Ha elidegenítik: az irodalmi nemzetben idegen erők működnek. A magyar
nyelven írott művek összessége – tehát a
magyar irodalom – egyetemes; még ha az
egyes részei rendelkeznek is relatív autonómiával, sajátos jelleggel, sajátos színekkel, értékekkel. Sőt, az egészséges értékítélet és értékkorrekció működtetése azt is
napvilágra hozza, hogy „a rész felől maradandó szemléleti értékek sugározhatnak
az egészhez, hogy adott pillanatban és
adott vonatkozásban a rész az egész előtt
járhat”.
Csoóri Sándor esszéinek elemzése során Görömbei András az „új, korszerű
egyetemesség-eszme” fogalmát veti föl,
rögtön meg is adva az alapdefiniciót:
„egyéni és nemzeti, nemzeti és egyetemes
mintaszerű egysége valósul meg szemléletében”. Vagyis a rész és egész mindig érzékeny egyensúlyának az eszménye, melyet – mint láttuk – a magyar irodalom
oszthatatlan egysége vonatkozásában az
evidenciák meggyőző erejével képvisel
Görömbei, ebben a megközelítésben új,
gazdagon rétegzett értelmet nyer: az individuum sohasem önmagában és önmagától létezik – alkot, hanem mindig determinált a környezetétől: közösségétől, népétől, nemzetétől. És ez az összefüggés a
fordított irányból megközelítve is igaz:
semmiféle érvényes (tehát esztétikailag is
hiteles) „egyetemes” érvényű megnyilvánulás nem képzelhető el a környezetétől,
nemzeti kultúrájától (és sok egyéb más
meghatározó, befolyásoló motívumtól)
gazdagon árnyalt egyéni, individuális („szabadság-orientált”) determináció nélkül.
Éppen ebből a vizsgálódási pozícióból
szemlélődve tartja Görömbei a „küldetés”,
a „küldetésesség” fogalmait változatlanul
időszerűnek és korszerűnek. „A küldetés

109
szót – írja – az utóbbi időben nem illik kiejteni sem, pedig semmiféle vajákos misztika nincs benne. Annyit jelent csupán,
hogy az embernek dolga van a földön, s
azt becsülettel végzi. Kinek-kinek azokat
az értékeket kell képviselnie a nemzeti
kultúrában, amelyben illetékes. A többieket pedig el kell sajátítania, a többiekben
illetékességet kell szereznie.” Világos,
tiszta, aligha támadható érvelés ez. (Vö.
„Visszaadni a szavak értelmét”.) Amiből az
is egyenesen következik, hogy – például –
a népi irodalom fogalma Görömbei értelmezésében jóval tágabb kategória, semmint csak a paraszti kultúrához, illetőleg a
parasztság szociológiájához közvetlenül
kapcsolódó alkotói megnyilvánulás, illetőleg ennek a szemléletnek a következetes
képviselete. Illyés Gyula, Nagy László,
Csoóri Sándor vagy Kányádi Sándor
életművének a példája is bizonyság rá,
hogy a „népi”-nek és a korszerűen egyetemes szemléletnek, alkotói-művészi egysége, egyidejűleg egy műben vagy akár a
teljes életműben, nagyon is értékes esztétikai értékek hordozójaként jelenhet, jelenik meg. Görömbei András – másfelől –
egyáltalán nem vitatja a nem „küldetéses”,
a nem „népi-nemzeti”, a nem „elkötelezett” alkotók működésének esetleg épp ily
értékes és súlyos alkotói, művészi eredményeit. Pusztán amellett érvel – újra és
újra –, hogy
adassék meg e „küldetéses” irodalom valódi
értékeinek a maga önértékû rangja.
Mégpedig az oly sokat emlegetett és hivatkozott „értékpluralizmus” és „tolerancia” jegyében és szellemében. Hiszen a valóságban (a szavak, a fogalmak, a szövegek
természetes rendjében) nincs ellentét a különböző szemléletmódok és eszközrendszerek szerint létrejött valódi esztétikai értékek között. A „közösségi”, „sors-vállaló” indíttatású irodalom sem magától a
témától válik, válhat értékké (erre figyelmeztet Görömbei András például Veres

110
Péter igazából soha ki nem teljesedett írói
világát elemezve), ámde nem lehet eleve
lebecsülendő, eleve ki nem teljesedhető,
önmagát egyetemessé ki nem tágítható
irodalmi jelenségként kezelni.
Mindezen kikristályosított, valójában
igen egyszerű, már-már evidenciákként
ható, ám a mai magyar kritikai gyakorlatban mégsem egészen így működő irodalomszemléleti alapelvek szerint közelíti
meg Görömbei András a huszadik századi
magyar irodalom számos kiválóságát,
(nem kifogásolható, inkább természetes,
hogy az ő kritikusi, irodalomtörténészi
alkatához, irodalmi eszményeihez közel
álló) számos íróját, költőjét, Ady Endrétől
Csoóri Sándorig – és tovább. Ez az irányválasztás ugyanakkor megerősíti azt is,
amire már utaltunk, hogy ti. a szerző nem
tud, de nem is akar mit kezdeni a „népi
irodalom” leszűkített és már-már ténylegesen is átprogramozott fogalom tartalmával. Látható, hogy őt ebben az összefüggésben is a „sorsvállaló” magyar irodalom egyetemes mércével mért és egyetemes (már nemcsak „magyar”) irodalmi értékeket is létrehozó alkotói, illetve az általuk létrehozott művek, életművek foglalkoztatják a leginkább. Többek között
Ady Endre Tamási Áron, Kuncz Aladár,
Dsida Jenő, Veress Péter, Szabó Zoltán,
Németh László, Illyés Gyula, Márai Sándor, Kányádi Sándor, Sütő András, Tőzsér Árpád, Nagy László, Csoóri Sándor.
Adyról, illetve utóéletérõl joggal állapítja meg
– s éppen e miatt a tény miatt is nagy kihívás az ő számára is Ady életműve –,
hogy bár „még életében elfoglalta helyét a
legnagyobb magyar művészek között,
életművének megnyugtató irodalomtörténeti elemzése és értékelése tulajdonképpen mindmáig nem történt meg”. (Legújabban például Kenyeres Zoltán, illetve
Bíró Zoltán vállalkozott az Ady-életmű
újraértékelésére.) Lényegre törő és pontosan fogalmazó tanulmányban tárja föl az

tiszatáj
addigi hatalmas Ady-szakirodalom meghatározóan fontos értékítélet-rendszerét,
rendszereit, illetőleg ezeknek az értékítéleteknek az eszmetörténeti-ideológiai indíttatásait. Rámutatva például arra is,
hogy Király István monumentális Adymonográfiájának „forradalmiság koncepciója” mennyire leszűkítette az Adyéletmű valóságos értékvilágát. A „forradalmiság” különféle fokozatait mint fő megítélési szempontot érvényesíteni ennek az
óriási életműnek a vizsgálatában egyet
jelent szerzője művészi nagyságának a lefokozásával, illetve háttérbe szorításával.
Örömteli olvasmányok Görömbei
András számára Szabó Zoltán művei is.
Nem kis mértékben azért, mivel Szabó
Zoltán „alapvető fontosságot tulajdonít
annak a nemzeti kohéziónak, mely tiszta
érzelmű hazaszeretet nélkül elképzelhetetlen”. Meg amiatt is, mivel megvesztegethetetlenül – az emigrációban is – mindvégig ragaszkodott a valósághoz és a szavak
értelméhez. Görömbei emblematikus érvényűnek tartja a „mi a magyar”, „ki
a magyar”, sokszor felmerült és máig érő
vitáinak idején éppen Szabó Zoltán okfejtését, amely szerint „magyarnak lenni
nem születés, nem adottság – hanem
eredmény. A magyarsághoz el kell jutnia
a született magyarnak és az asszimiláltnak
egyként”. A „rossz pörök idején” sokat
tanulhatunk tőle – figyelmeztet nagyon
helyesen Görömbei András –, miként
Márai Sándortól is, aki egyként és egyszerre volt, lehetett „magyar, keresztény,
polgár és európai.”
A Németh László-i életmű küldetéses
érvényének, egyszersmind benső lényegének azt a reflexszerűen egyszerű meggyőződését tekinti Görömbei, amely szerint a
magyar szellemi életnek „a magyar érdekek képviseletén keresztül kell az emberiség értékeihez a maga külön színeivel
hozzájárulnia”. Másfelől – idehaza – Németh László gondolatvilága éppen az eszmények, az utópiák mint lehetőségek feltá-

1998. július
rásával, ezzel a sajátosan értelmiségi magatartással maradt időszerű és korszerű napjainkban is. Görömbei András meggyőző
nyomatékkal szól arról is, hogy mily távol állott mindig is Némethtől a nacionalizmus, a revizionizmus és az antiszemitizmus. (Hozzátehetnénk ehhez: az antiliberalizmus is.) Az a megállapítása is
egyértelműen tényszerű, hogy Németh
László nem az idegeneket vádolta, nem
őket tette felelőssé magyarországi szellemi
térhódításaik miatt, hanem az önmagát
felőrölt, és kiürült magyar szellemiséget,
illetőleg annak képviselőit és intézményrendszerét hibáztatta. Mélyen igaz és napjainkban is fölöttébb időszerű, amit ezzel
kapcsolatban Németh többször is hangoztatott: „A magyarság nem zár ki senkit,
aki igazán vele tart. De azt sem akarja,
hogy hazafiság színe alatt lehessen őt idegen ösztönöknek gyűlölni s fojtogatni.”
A drámaíró Németh László irodalomtörténeti megítéléséhez is szolgál új szempontokkal Görömbei András. Egyfajta –
valóban sajátos – „újklasszicista” formakultúrával és dramaturgiával az ő „nemzeti küldetéstudata” a gondolati dráma típusát színezi, gazdagítja: „konzervatív
újító”-ként. Újítása abban áll, hogy éppen
a gondolat súlyának és erejének színpadi
lehetőségeit kutatja, s ehhez teremt adekvát színpadi nyelvet, amely nem áll távol
esszéinek nyelvezetétől. Görömbei észreveszi azt is, hogy Németh hőseinek vívódása „bő teret ad az iróniának, öniróniának” is. Újításának leglényegesebb eleme,
jellegzetessége az a szintetizáló törekvés,
amivel például újra élővé tudta tenni a
történelmi dráma műfaját, amely a harmincas években Európa-szerte korszerűtlenné vált.
Külön tanulmányban olvashatunk a
Galilei-rejtélyről – a dráma megírása után
több mint negyven évvel. Ismeretes, hogy
Németh eredetileg Galileire nézve önfelmentő gesztussal zárta a darabot. Azaz,
hogy Galilei a további tudományos mun-

111
kásságának mintegy a tudomány egyetemes jellegének a védelmében, védelme miatt tagadta meg korábbi önmagát, vállalva
a „visszavonás” gyalázatát. Az akkori kultúrpolitikai kívánalmak szerint átírt változatban – csak ezt a befejezést olvashattuk egészen a legutóbbi időkig – már katartikus a végszó: Galilei rájön, rádöbben,
hogy a tudomány mint szabad és mint
egyetemes szellemi terrénum, nincsen
egyetlen személyhez, egyetlen fejhez
kötve. Erkölcsi felelőssége ennélfogva tehát egyetemesebb és erősebb, mint a tudomány képviselőjének az általa elképzelt
szerepe, felelőssége. A két befejezés közül
– szerintünk – mint drámai végkifejlet is
jobb, erőteljesebb az átírt, a második változat (éppen a katarzis megjelenése, illetve
fölerősödése következtében), ám el lehet
fogadnunk Görömbei Andrásnak – az
íróéval végül is összecsengő – konklúzióját is: „Galileiből a kikényszerített visszavonás éppúgy kiválthatja a dacos szembeszegülést, mint a teljes erkölcsi megsemmisülést.” Végül is a két különböző előjelű befejezés nem ellentmond egymásnak,
hanem kiegészíti, kiegészítheti egymást,
méghozzá a mindennapi élet természetes
pszichikai-idegi reakciói szerint.
Görömbei András fentebb vázolt irodalomszemlélete ismeretében szinte törvényszerűnek is mondható (legalábbis annak tűnik), hogy
a szerzõt régtõl fogva tartotta és tartja
igézetében Nagy László költõi életmûve,
mûvészete.
S persze a már említettek miatt, következtében: egyéninek, népinek, nemzetinek és
az egyetemes emberinek kivételesen magas művészi színvonalon történő megragadása, szintézise, az ebben az életműben
fölmagasodó gazdag és színes harmóniája
miatt. Nagymonográfiája lényegi vonulatait summázza most e szóban forgó kötetében (az érdeklődő diákság számára),
felmutatva Nagy László költészetének

112
esztétikai és morális értelemben egyaránt
fontos értékeit. Megragadva azt a belső
konfliktust is, amely abból fakadt, hogy
pályája második felében tragikus szakadást
érzett az általa megformált embereszmény, valamint a század emberének – az
emberiségnek – „morális és biológiai”
helyzete, állapota között. Azonban ekkor
sem adta fel „teljességre, szépségre, harmóniára igényt tartó személyiségjegyeit,
az eszmény megvalósítását lehetetlennek
érezve (’elhullt bolondok nyomán’) is
küzdött az eszményért. Utolsó évei valóban a ’lehetetlen képviseletében’ teltek”.
Csoóri Sándor költői-esszéírói munkássága arra is példa értékű bizonyíték
Görömbei számára, hogy a személyiség és
a személyesség szabadsága, a „személyiség-,
szabadság-orientált” világkép, valamint
a közösségi indíttatás, a „képviseleti”, a
„küldetéses” meggyőződés nem ellentéte,
hanem – egy egészséges eszmerendszerben, egy egészségesen teljes világképben –
kiegészítői egymásnak; tehát ki is egészíthetik egymást a mindennapi írói, művészi, alkotói gyakorlatban. (Akárcsak a magyar irodalom oly sok más nagy nagyjának életművében.) Csoóri esszéi és versei – mutat rá a szerző – „a maguk tágasságával, élményszerű gazdagságával éppen
azt mutatják, hogy a személyiség erkölcsi
következetessége folytán beleütközik
nemzetének alapproblémáiba”. Éppen
ezért Csoóri volt az a hiteles személyiség
Görömbei számára, akinek életútjában azt

tiszatáj
látta bizonyossággá válni, hogy az ’alsó
Magyarország’-ból jötteknek is lehet, sőt
van is „képviseleti” küldetésük a szellemi
pályákon, tereken. És tovább: Csoóri
Sándor pályáján is ugyanabba az irányba
mutató, az egyénitől az egyetemesbe táguló szellemi szintézist fedezi fel, mint
Ady Endre, Szabó Zoltán, Németh
László, Illyés Gyula vagy Nagy László
írói-költői életművében.
Számos tanulmányról, esszéről (gondolatról, értelmezésről, összefüggésről, értékelésről) nem szólhattunk ebben a rövid
reflexióban Görömbei András közel félszáz írást tartalmazó könyvét ismertetve.
Miként (viszont) azt is bízvást kimondhatjuk – talán érzékeltettük is valamelyest –,
hogy az ő jelenlétét (irodalomtörténészi
eredményeinek eddigi szellemi összteljesítménye, értékei szerint) egyfajta folytonosság képviseleteként is számon tarthatjuk. Olyan irodalmi eszmény megújítva
továbbéltetőjeként, mely eszmény a múlt
századi reformkorszaktól kezdődően, végig a huszadik században is, jól kivehetően a legnagyobb, a legjelentősebb íróiköltői világképek meghatározója volt.
Ez az a látszólag divatjamúlt értékvilág,
irodalmi eszmény, mely Görömbei András
munkásságában éppen mint élő, mint termékeny, mint érvényes, tehát mint folytatható szellemi hagyomány vonul végig.

Monostori Imre

Baka István-összeállításunk a Szegedért Alapítvány anyagi támogatásával jelent meg. Segítségüket köszönjük!
*
Baka István családja a költő szellemi és tárgyi örökségének közkinccsé tétele reményében alapítványt hozott létre. A Baka István Alapítvány célja, hogy
az életmű a „nemzeti kultúra szerves részévé, annak eleven hagyományává váljék”. Az alapítvány a legújabb magyar irodalom és a társművészetek bemutatására, idegen nyelvű művek magyarra fordításának ösztönzésére is törekszik.
A kuratórium elnöke Ilia Mihály, titkára Tényi Jánosné. Tagjai: Árpás Károly, Bombitz Attila, Balog József, Darvasi László, Lengyel András, Olasz
Sándor, Roboz István, Szigeti Lajos Sándor, Szőke Katalin. Az alapítvány
OTP számlaszáma: 11735005–20482547. Címe: Szeged, Molnár u. 4. II/6. 6723
(Tényi Jánosné titkár).
Az alapítvány könyvheti rendezvényein mutatták be Móser Zoltán Szavak
és képek Baka Istvánról – Baka Istvánhoz c. fotóalbumát, valamint az Unikornis
Kiadó sorozatában (A Magyar Költészet Kincsestára) megjelent Kormos István
és Baka István versei c. kötetet.
*
A Juhász Gyula Művelődési Ház és a Zöldfás Katolikus Ifjúsági Központ
június 10-én Tiszatáj-estet rendezett, melynek Darvasi László, Hász Róbert,
Sándor Iván és Zalán Tibor voltak a vendégei. A Tiszatájt és szerzőit Olasz
Sándor főszerkesztő mutatta be. Közreműködtek: Kiss Máté, Ördögh Nóra,
Jenei Rita, valamint a Karinthy Irodalmi Kör tagjai.
*
Néhány szerzőnkről. TÉREY JÁNOS először publikál lapunkban, a legújabb
lírikus nemzedék egyik legjelentősebb képviselője. Tulajdonosi szemlélet c.
kötetéről májusi számunkban írtunk. FERDINANDY GYÖRGY Puerto Ricoból
települt haza, könyvheti novelláskötete Nézem az életemet címmel jelent meg.
MÓSER ZOLTÁN fotóművész Baka-albuma mellett az utóbbi időben Írott képek címmel adott ki kötetet. SZŐKE KATALIN a JATE Szláv Filológiai Tanszékének docense.

Augusztusi számunk tartalmából:
KOVÁCS ANDRÁS FERENC, MARSALL LÁSZLÓ, TORNAI JÓZSEF versei
ZALÁN TIBOR regénye, CZIGÁNY LÓRÁNT emlékirata
„Honnan jövünk? Mik vagyunk? Hová megyünk?”
(BORBÁNDI GYULA, KABDEBÓ TAMÁS, SULYOK VINCE hozzászólása)

