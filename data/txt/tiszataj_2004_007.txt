tiszatáj
5 8.

200i

É V F O L Y A M

125 éve született
Móricz Zsigmond
(Juhász Ferenc,
Cséve Anna, Beke Judit,
Be
Benyovszky
Krisztián,
Balogh Tamás,
Péter László írása)

125 éve született
Móra Ferenc
(Kosztolányi Dezső,
Lengyel András,
Péter László,
Miklya Zsolt írása)

„A Tisza-parton mit
keresek?"
(Hollósi Zsolt beszélgetése
Zsigmond Vilmos
Oscar-díjas operatőrrel,
Szeged díszpolgárával)

7

2004. július

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
^ s | ^rff
Nemzeti Kulturális Alapprogram
—- Ü
támogatásával.

NI M/l II kl I II H AIJS ÖRÖKSÉG Felelős kiadó: Tiszatáj Alapítvány.
MIMs/iriíU MA
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549- Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LV I II . ÉVFOLYAM, 7. SZÁM
2004. JÚLIUS
125 éve született Móricz Zsigmond
JUHÁSZ FERENC: Születésnapi halál-napló ........................

4

CSÉVE ANNA: Az autorizált hang keresése (A móriczi tragédia prózapoétikai megalkotottsága) .......................

13

BEKE JUDIT: Komikum és/vagy elátkozottság (Móricz
Isten háta mögött című regényéről – Balassa Péter
hagyatékából) ..............................................................

31

BENYOVSZKY KRISZTIÁN: Évődés (Az étel és az evés szemiotikája Móricz Zsigmond műveiben [Kísérlet]) .....

37

BALOGH TAMÁS: Mai színpadra átírta: Móricz Zsigmond
(Egy kiadatlan Móricz-könyv története) ....................

48

PÉTER LÁSZLÓ: Móricz Zsigmond sövényházi levelezőtársa .............................................................................

68

125 éve született Móra Ferenc
KOSZTOLÁNYI DEZSŐ: Móra Ferenc ....................................

72

LENGYEL ANDRÁS: Kner Imre Mórának készített „Privatdruck”-jai ....................................................................

75

PÉTER LÁSZLÓ: Löw Immánuel és Móra Ferenc ................

84

MIKLYA ZSOLT: in memoriam mora (post-humus versek
Móra Ferenctől) ..........................................................

92

„A Tisza-parton mit keresek?”
HOLLÓSI ZSOLT: „Szeretném, ha a film művészet lenne”
(Beszélgetés Zsigmond Vilmos operatőrrel) ..............

97

Szerkesztői asztal ............................................. a belső borítón

ILLUSZTRÁCIÓ
KASS JÁNOS Móra-illusztrációja a címlapon
Fénykép MÓRICZ ZSIGMONDról a 3. oldalon
KASS JÁNOS Móricz-illusztrációi a 12., 30., 36., 47.
és a 67. oldalon
Fényképek MÓRA FERENCről a 71., 74., 83. és a 96. oldalon

125

ÉVE SZÜLETETT

MÓRICZ ZSIGMOND

JUHÁSZ FERENC

Születésnapi halál-napló
Móricz Zsigmond emlékének

És még láttalak,
szóltál hozzám, beszéltem veled
gyűrt, redős szoborrá töppedt
hó-salak.
Bátor, merész
mohóság,
megismerés és fölismerés,
akit a halál-szobrász
fütyülve gyúr és sóhajtva farag,
amíg láthatatlan mindenség-hüvelykujjával
a földbe nem nyom,
hogy belőled nő a rózsafa, a gyom,
a van-is-nem
Isten.
Én láttam őt,
mint Csokonai Vitéz Mihály
a vén tölgynek árnyában
a sápadt időt.
És fehér volt a haj
és fehér volt az arc
és fehér volt a kéz
és a száj is dupla hullám-éj
giliszta gyűrűsor-lánc puszta méz
és fehér volt a bajusz szárnyában
a rugalmas, fésűs porhanyó mész
és az elmúlás úgy állt körül,
mint gyermekkoszorú, ha búcsúban örül
és felejtve mind, ami fájt, ami fáj,

2004. július

5
mint befagyott tengerszem körött
a hósziklabércek,
némán és fehéren
és szemeid, mint a világtér sasfészkek,
s azokban a gyémántkés szemű ragadozómadarak.
Voltál, mint a világ önmagában.
És előtted Kerubok, Szeráfok
a földön térden:
a kristály felhőkarcolók
és végzetes csipkeszárnyuk púpborzas ernyőtömegében
fénypontok, fénykazetták, fénybordák, fénydzsungel gyilkolók.
Láttam őt,
mint az elmúlásban a korhadt időt.
Ült a kicsi könyvsátor-asztal mögött,
mögötte férfiak, asszonyok és persze Csibe:
a proli-lány jövő-hite, megmaradás-hite
és piros vászonkötésű könyvei
tornyokban jobbra és balra az asztalon
és néztem őt,
mint Csokonai a sápadt időt
és kezemben zöld diófalevélként összehajtogatott
tízpengős:
anyám nagymosásból összegyűjtött pénze,
a tenyér-verejtékfoltos zöld csomagocska,
boldogság-levél, boldogság-boríték, lucskos posta,
s ő azt kérdezte rám visszanézve,
szemében sas-tőrrel igézve,
csipogva, mint egy hajnali madár,
mint egy alkonyi madár
a fehér virágmorzsa-tányérú bodzaágon kuporogva:
„Akarsz-e venni könyvet kisfiam?”
Én pedig nem akartam,
másfajta bűvölet volt rajtam,
másfajta vágy kölyök-szívemben
és szégyenemben
néztem hogy cipőmön szürke papucs a rászáradt falusi sár.

6

tiszatáj
És csak néztem őt,
mint az önmagával hömpölygő tenger-redőt,
habkagyló vízbarlang-tódulást,
mint a rámnéző fehér halált,
hiszen szemével megtalált
és nem forrt, mint a bor
a hasábos, léces, vésővel függőlegesre árkozott arcú
feketeruhás apró krétaszobor.
Azóta felnőttem,
megöregedtem
és beletévedtem mindenféle nősténybe, sivatagba, hőbe,
ovuláló, hisztérikus, alattomos kőbe, jégmezőbe,
selyemszagú vak esőbe, meteorzáporba, sziklakúp-erdőbe,
mint egy ecetfás temetőbe,
mint egy isonzói katonatemetőbe,
hiszen csak magamba,
mint egy lélegző lélekhangba,
villámtűzjelző nagyharangba.
És kijárok hozzád a Kerepesi Temetőbe.
Hogy is voltál te ott,
most már halott?
Piciny sátradtól jobbra, balra
az egymással háborús nagyhatalmak
vásárcsarnokai:
a német és a szovjet
és kígyózó, kíváncsi embersokaság,
mint a vízgyökér-zöldlila folyamdelta-fák,
a lefektetett mélység, zúgás, csönd és suhogás,
mint a terpedt vízér-legyező szomjúság,
az emberi métely és kíváncsiság,
meg mindenféle más befejezés és kezdet, alakzat,
az asszony és az asszonyban a magzat,
és fortyogott bennük a vágy hatalma!
És sátrad előtt
a lelőtt repülőgépek roncsaiból,
ezüsthalmaz gyászaiból
üvegsejtes szárnyas fémhegy, kúp-tetején

2004. július

7
a dróthuzalos, galaktikus műszerfalak,
égett gumik és fémek
és gépágyú-gyűjtemények
kristályidom-levegőcsöndjében
egy szovjet vadászrepülő
légbe-levelező levélfarka,
mint egy szárnyait összehajtogatott virágporbársony
lepke zöld fűkalászon,
a nyári aranyvászon
rejtelem-döbbeneten
a pihenő aranykoponyás fekete lepke,
s farok toll-lapát vörös csillaga
vérzett, mint egy kiboncolt emberszív
kettévágva a márványteknő boncasztalon.
Ó, háború! Ó szétzúzott, diadal,
halál-fémhalomból füstként szivárgó
megtalált halál, elveszett irgalom.
Földrengésben összedőlt város
földrepedések iszonyú háló-magánya,
elhasznált múlt-idő,
gyűrt kenderkóc-szobor szánalom.
Ne kérjed
szitakötő-fejű, légyszemű halotti védjegy!
Amit nem tudtam akkor
tizennégy évesen,
szegényen, lenni-mohó szívvel, éhesen,
most már tudom.
Ó, te lét-vadász
lángelmeláz,
a szigorúság kozmikus türelme.
Ring, mint szélben a zöld fűkalász
aki megaláz,
s a kalász növényi tű-ecset hegyén
a szempillátlan, szemhéjtalan, barna gyöngygombóc
szemű légy ül feketén,
mint az árny-kosz
tünemény,

8

tiszatáj
mint a dög-kanász,
akit a halott kidülledt zöld szemén kaparász,
nyalakszik, kotorász
és kitinhab-lóhere talpú lábai
az írisz vérháló-mozaikon.
Ó, akkor micsoda világ volt,
ami csalóka, csorba jelenével rámszólt,
s te ültél a jelenkor hazuglágy zűrzavarában,
a béke-hit őscsalódás-ajánlatában,
mint a hóember udvarunkon otthon,
amit én csináltam gyerekkoromban,
aki otthon sohase volt otthon,
de a depresszió-vadonban
ültél, mint jegesmedve fehéren
az Északi Sarki hó-jelenlétben
és körötted rókák, rozmárok, fókák, pingvinek
csorda-ömlenye szuszog, hörög, ugat,
hempereg, ásít, tipeg,
mint a virágzó ítélet-fájdalom.
Az elégedettség, a félelem, a nyüzsgő, tolongó hatalom.
Te tudtad már a halált!
Én addig csak láttam
minden koporsóban és minden hulla-másban.
És kinyílt virág-szívem az öröklét-elmúlásban.
Te tudtad ami volt és ami van
apró, tömzsi, bajuszos krétaszobor,
fehér redők, ráncok, kazetták, sávok, vályúk, vonalak
összege, halál-kész gyűjteménye, boldogtalan.
Tömör kicsi test
oltottmész-magány fehéren,
mégis: megmagányosodott mítoszi bika,
elevenen is őslény-fosszilia,
gigászi sárkánygyíktaréjú behavazott téli temető,
emberiség-tető,
mészcsipke szoborrá zsugorodott lét-egész Éden
a vákuum kiismerhetetlen mélyhűtött szívében,

2004. július

9
galaxistengerek koszorúlánc hömpölygése
a vagyok-mégse mindenség tenyér-tömegében.
Hatszázmilliárd fényév
és még egy!
Lélek-láz
Isten-ház.
Forró mézzel töltött
világnagy darázsbegy.
Virágpor csillag-szikraváz
darázsarc, darázsszem, darázscsáp
tavasz-felvonulás.
Istenszem könnyvirága sivatagi láp.
Ó, te halállal-zsongó kaptár,
szenvedés-adattár.
Szívedben
a lét-egész
szenvedés,
meg a méz,
meg a mész.
Meg a búgócsigaként pörgő tejút-óriás
kés
a szívpitvar piros hárfái között.
Beléd a bánat öltözött,
beléd a látomásköd álom költözött,
te fénybölény,
vállaidon ül, nem lovon,
a gond-merész: bozontláz
masztodon,
jégkorszakon robogó szikla-pamut
gyémánt-agyarbajszú mamut.
És nincs hova út!
Így látlak!

10

tiszatáj
Így láttalak
lángelme-ősalak,
világvákuumban lebegő
titáni agy,
aki voltál, aki vagy,
ó te emberi jóság és Krisztusi szeretet
szövedéke Világ-Valóság.
Nem tetted, amit a bűnös elkövet!
Nem tetted, amit csak gyilkos tehet!
Vén-fehér Nem-öreg:
néztelek.
S az egész tömött gyémánt-tűz tüneményen
visszaverődött gyermeki fényem,
magamat láttam, s mögöttem a vásárt
csokorrá-dobozozva,
ezerré megsokszorozva,
akár a vurstliban a tükörházban
az ezüstlázban,
a tükrökkel függőlegesen fölszeletelt
tükörgyász-varázsban,
az eltévedésben
a tükrök falához ütközésben,
akár a barnagríz-tojásszemű légy
és dongása, sikítása, mint disznót ha ölnek,
földöntve leszúrnak,
tántorogtam a tükörvárban
a gyerekkor lángvarázs-mítoszában
ámultam én, a gyermek,
magamat láttam tebenned
és én lettem a bajszos öreg
és te lettél a kopaszra-nyírt gyerek,
nézésed csobogó, ringó hidegében
úsztam aranypettyes kocsonya-törpe,
hím tarajosgőte,
hátán a dinoszaurusz-múlt kristályfűrész-taréjjal,
moszatbolyhok, hínárok, csíborok
vízbőrön csúszó vízipók lencsekerék küllőárnyak

2004. július

11
közt, az utána-előtte
aranypettyes légyszemű üveghús-bajusz
pupilládban lebegő tarajosgőte.
S te voltál, mint fehér cukorsüveg:
kréta-vulkán, báránybőr kúp-alak
fehér-kalap,
s lényedtől nem váltam páraköddé.
Ó, te rettenetes bibliai Átok és Harag,
ó, te Mindenség-Szívverés, Jajgatás-Harang,
ó, te lápfekélyen virágzó Szent Hit, Áhítat,
ó, te sziklához láncolt keselyű-tépte Erő és Áldozat,
ó, te bozontos, neutroncsillagsúly Éhség, Mámor, Átkozat,
ó, te Gyönyörű Magyarország!
Benned a halál és születés,
a föltámadás és a temetés,
barbár dühök és barbár öldöklések
szánalma: Szigorúság,
Országnyi Ember-Alakulat!
Szívedben minden válasz
és minden ígéret,
a világvége gyász,
az Utolsó Ítélet,
a Szeretet, a Kanság, a Szerelem,
aminek vége soha nincs,
ami önmagába réved.
Mert nem az a bűnös, aki téved,
de akiben millió összevissza rács, fekete gát,
aki megadja önmagát.
Ó, te, nézésedtől roppant tömeg
gigászi tűz,
ember-tűzözön,
őscsillag-ember-öröm,
műveidben a gyász-rengeteg,
az élet-óceán,
te kék titán,
halállal birkózó ősangyal-magány,
Szent Madárcsipogás,

12

tiszatáj
gyötrelem-varázs,
aki ott lebegsz mindörökké az óceán örömén:
Titok-Lény, Krisztus-korona korall-bozont-virágzás,
akár a fogas cet: a narvál, a dugong, a szirén.
Végzet-test, ember-hit, valóság-szerelem,
mint a csillag-aranyparázs a madárszem-feketén.
Fiadat ne kövezd meg,
hiszen keresztre vár, akit fölszögeznek.
Lény-vadász szívedből etess meg,
mint madár a kicsinyét bogárral, rovarral, kukaccal.
És ne törődj a kudarccal.
Hiszen szeretlek!

2004. július

13

CSÉVE ANNA

Az autorizált hang keresése
A MÓRICZI TRAGÉDIA PRÓZAPOÉTIKAI MEGALKOTOTTSÁGA

Móricz naptárbejegyzése szerint a Tragédia című novella 1909. szeptember 11-én született. Ez az első szövegváltozat még nem viseli magán az általunk ismert novella markáns
vonásait. Nyers; alulformáltsága, kopogása, nehézkessége szembeötlő. Hiányzik a Nyugat
szeptember 16-i számában megjelenő (szinte) végleges novellára jellemző formai „bravúr,
amellyel mindig eltalálja, mit kell kimondani, mit elhallgatni, mit homályban hagyni,
s mit részletezni”.1 Móricznak a – (fél)kész novella felől vetett – szerzői pillantása indítja
e pár nap alatt saját fikcióteremtésének korrekciójára. A szövegek között létrejövő erőtér
hivatott annak a változásnak az érzékeltetésére, mely során Móricz Zsigmond elszakad az
anekdotikus elbeszélő módtól s a stilizálás eszközeivel többet bíz a nyelvre, valamint az
olvasó szövegteremtő együttműködésére, mint a narrátorra. A műolvasatok azonban szerencsésen túlterjednek e kettős szövegösszevetésen. Az első variáns vissza (az 1908-ig sikertelennek bizonyuló kezdetekre), s a kész mű előre (többek között az 1933-as Egyszer
jóllakni c. közegvariánsra) utal, miközben felkínálja Móricz Zsigmond indulásának oly sokat emlegetett, de kevéssé elemzett irányát. Interpretációnkban a Tragédia olyan párbeszédet kezdeményez az életművön belül, és olyan viszonyulásokat jelez, melyek élő öszszefüggések rendszerébe kapcsolják a szöveget, de a címadással (mint a műfajmegjelölés
mozzanatával) az író egész életművére jellemző prózapoétikai nézeteinek is első felvetését
kínálják.

*
Az elbeszélő mindjárt az első mondatban megjelöli azt az eseményt, mely körül a történet szerveződik. A lakodalom hírének erejét a még háromszori ismétlésben továbbfodrozódó jelentésárnyalatok egyre növelik. Mindenki témája: szokványos „beszél a falu”helyzet áll előttünk, melyre Móricz korai novellái között is akad példa. „Egy fél óra múlva
mindenki tudta, hogy a tiszteletes házasodik. […] Három megyének vagy negyven falujából gyűltek össze az emberek; ilyenkor aratás előtt… De azért ahány ember itt van, mindnek az a legérdekesebb kérdés, hogy kit vesz el…”2 Ez a novella azonban nem a lakodalomról és nem a Sarudy-lányról szól, a „mindenki”-re (később a „valaki”, „senki”, határozatlanságot tovább erősítő névmásokra) eső hangsúly jelzi, hogy a falubeliek is háttérként
szerepelnek majd. Éppen ellentétes folyamat zajlik, mint eddigi írásaiban, amelyekben
1
2

Schöpflin Aladár, Hét krajcár (1909) = Uő, Móricz Zsigmondról, Szépirodalmi, 1979, 17.
Házasodik a tiszteletes úr. Életkép (1905) = Móricz Zsigmond, Elbeszélések, Szépirodalmi, 1973,
I, 104, 107.

14

tiszatáj

a személynevek hangulatos beszélő nevek, vagy még gyűjtőnevet is helyettesítenek,3 vagyis a jelölt szubjektum reprezentánsa a közösségnek. Ebben a művében a nyelvi konkretizáció oly következetes, hogy a kutya is nevet kap,4 de főhősére a tulajdonnév közszó értelemben használt jelentése vetül: kis-ember, kicsi ember, kisember, egy a sok közül. A Tragédiában az általános és határozatlan névmások azt sugallják, hogy bármilyen közösséggel
helyettesíthetjük a falu népét. A keresztek jelentésre vonatkozó kétértelműsége (homoníma: a keresztfák + a learatott gabona kévéiből felhalmozott kereszt alaprajzú kupacok)
az időtlen emberi sorsok értelmezését támasztja alá.
A szoknyák árnyékában pihenő és beszélgető emberek látványa nemcsak visszakapcsolódási pontja lesz a napon leheverő Kis János jellemzésének, hanem a délidő közvetett
időmegjelölésére szolgál. A képi temporalitás átfedésben mutatja meg a helyzetet, mindvégig követve és kötve a mondanivalót a napszakok egymásra következő epizódjaira.
A novellának ezen a pontján még az „aratók” is lehetnének a novella főszereplői. „Olvasókönyvi közhellyé vált az aratás, mint a magyar paraszt legnagyobb munkabeli erőfeszítése… nem akarva szimbólumává válik… Móricz Zsigmond dolgozási módjának.”5 A népies-nemzeti iskolára oly jellemző témaválasztás – Móricz 1902-ben készülő kötetnek
Első aratás lett volna a címe –, mégsem lesz tárgya a novellának.
A fogalmazványban a bevezetés esik át a legtöbb változtatáson. Szembetűnő az a szöveg egészére kisugárzó következetes igyekezet, ahogy Móricz az elbeszélő figura hangvételét javítja. Valószínűleg nem látja kellően előkészítettnek a tragédiát. A történet változatlan, csak az elbeszélés módja lesz kifejezőbb. Az író hol szorosabbra fogja, hol lazábbra
ereszti az elbeszélés menetét, felfedi vagy elrejti a történetet szemünk elől. Nemcsak a mű
auktoriális értelmezésén lát javítani valót, hanem erőfeszítései alapvetően két egyidejű és
ellentmondásos célra, a szöveg konkretizálására (közelítés), illetve általánosítására (távolítás) irányulnak. Móricz a cselekményesség szintjén minden olyan körülhatárolt közlést
lefejt a történetről, ami annak szociográfiai hitelességét szolgálná, s áthelyezi azt a nyelvi
megnyilatkozások stiláris formájába. A fogalmazványban a nehéz fizikai munka – „kapáltak”, „kukoricát töltögettek”, „nehezen vonták a kapát”, „csákányozni kellett” –, az ebédhozatal és az étkezés szokásrendjének monoton leírását (így a bevezetést magát, az első
mondat kivételével) feleslegesnek tartja. A textust megtűzdeli a népies szóhasználatra jellemző kifejezésekkel (pl. „korpacibere”, „szalmadikó”), melyek nem szerepelnek az első
változatban. Ezeknek a szavaknak a hangulatteremtő ereje jóval erősebb a körülírásoknál
(„nem ágyon feküdt, hanem az eresz alatt” – „szalmadikón”). A nyelvi realitás-effektusokat (jöhet – gyühet, volna – vón javításokkal) utólag építi bele a szövegbe. Az ételek megnevezését is megváltoztatja, a polgári konyhát speciálisan alföldi, tájjellegű ételekre szegényíti (vastag füstölt disznóhús helyett az orja szerepel) a sziláris hitelesség érdekében. Ezt
a nyelvi referencialitás – a népnyelv általános nyelvjárási (dőlt – dűlt, borjú – bornyú) és
speciálisan felső-tisza-vidéki sajátosságai (meghívhatna – meghíjhatna) segítségével mélyebben gyökerezteti, a fikcionált valóság látszatát keltve. A nyelvi hitelesítés nem volt

3
4
5

Pl. „Volt már neki elég Böskéje, Julcsája…” Ciróka-maróka (1909) = Elbeszélések, I, 398.
Bodri, vö. Barbárok.
Schöpflin Aladár, Móricz Zsigmond (1909) = I. m. 28.

2004. július

15

szerves mozzanata az első változatnak.6 „Legtöbb sikerem azzal volt, hogy a parasztokról
egészen új dolgokat mondtam el… ezek nem parasztok… az egész falu csak álarc…” Az
1934. június 27-i naplófeljegyzésben említett fiktív falu megteremtése és a szövegnek az
utólagos nyelvi felruházása írói tudatosságból fakad, s cáfolja mindazokat a feltételezéseket, melyek szerint a magyar falu szociográfiai bemutatása lett volna a cél. A javítások azt
tükrözik, hogy az író többet bíz a nyelvre és a stílusra a cselekményesség rovására a későbbiekben is.

*
A szerző a következőkben – argumentálás helyett – látszólag elrugaszkodik a témától,
az elbeszélőt is megakasztja, méghozzá a novella legpoétikusabbra hangszerelt és a rövid
mondatok szövegkörnyezetében feltűnően hosszú mellérendelő mondatával, melyet
egyébként utólag applikált a műbe. A tájat alapszínében jelölő sárga többször visszatér
majd a szövegben: „sárga mezőn”, „sárga, zsíros tyúkhúsleves”, „sárga zsír” „sárga csontnyelű törött villa”. Az arany színét lefokozva közvetítő sárga színszimbolikája gyakran
használt a századforduló novellairodalmában.7 Móricz 1909. április 21-én elégetett Vér c.
regényének és a szeptember 21-én megkezdett Sáraranynak címadása az ekkoriban
„mámoros odaadást” kiváltó Vér és arany c. Ady kötethez kapcsolódhat.8 Az egyszínű
tájba helyezett, pontszerűen festett sürgő-forgó embercsoportra közelítő elbeszélői nézőpont elsősorban látványként ábrázolja a nehéz napszámos munkát végző dolgozókat. A fizikai erőfeszítést érzetként (mozgó, járó végtagok látványaként) észleljük, egy meglehetősen távoli szemlélő pozíciójából. A „végtelen és határtalan”-nal szembeállított mozgás
gyakorítása, a szaggatottságot sugalló szópárok (izegtek-mozogtak, mozgatták-jártatták,
szóval és kézzel) természeti egység részeként mutatják be az embert. A naturális lények
a táj részletei, abba belesimuló színfoltok, körvonalak. Mintha visszavenne még az aratás
ábrázolt valóságosságából is. Az embertelen munkavégzést meghazudtolva/kijátszva –
mint Bródy Sándor Színészvér c. regényében a munkások „övig meztelenül, térdig fölgyűrött ruhában sürögtek-forogtak… Mint egy aranykéve, úgy hajlott hátukon a nehéz gabonás- vagy cementeszsák. Fáradtságuk, nyögésük és káromkodásuk nem látszott, nem hallatszott ide”9 – az aratók figyelme nem a feladatra, hanem egymásra irányul. Móricz a nehéz fizikai munka helyett árnyalt, elaprózott, játékos mozdulatokkal („csipkedték meg
egymást szóval és kézzel”) sugallja mindent elfedő derűjük jogosultságát. Ezek a hangyaszorgalmú emberek közelebbi perspektívából már nem neutrálisra csupaszított bábok,
hanem jól kivehetően legények és lányok. A szerző – valószínűleg szándékosan – még
mindig nem elég célratörően nevezi meg a novella témáját, ezen a ponton az „erotikus”nak nevezett (Csipkés Komárominé, Ciróka-maróka) sorozat egyik aratási variációja is
lehetne.

6

7
8

9

Hasonló a tapasztalatunk a Szegény emberek c. novellával. Móricz a „patrujj”, „forverc” szavakat
a nyomdai levonatba toldotta be, közvetlenül az elbeszélés megjelenése előtt.
Vö. Szini Gyula A sárga batár és Lovik Károly „sárga ház”-a a Kísértetekben stb.
A Vér és aranyról 1909. május 17-én írt kritika Én, mámorfejedelem címmel június 1-jén jelent
meg a Nyugatban.
A nap lovagja és más kisregények, Unikornis, 1997, 115.

16

tiszatáj

E betoldás azt mutatja meg számunkra, hogy a szerző – az ábrázolt tér (jelentésképző)
távlatából – elkülönül. A „hangyaszorgalmú” emberek jelzőjében rejlő metaforizáltság
megelőlegezi (az itt érzékeltetett) szerzői nézőpontot, mely végigvonul majd a novellán: itt
az emberi lét puszta kicsinységében szemlélendő.10 A távolító perspektíva miatt úgy érezzük, mintha a mozdulatok csak imitálnák a munkát. Az elbeszélés leghosszabb mondatában ábrázolt allegorizált tér (és allegorizált lét) ugyanabba a szerzői stratégiába illeszkedik, mely csak a megformáltság szintjén árulja el, hogy a történet másra irányul. A Móricztól eddig szokatlan modern stílusjegyek használata is elgondolkodtató. Az írónak bizonyos periódusokban saját hangjától elütő stílusjegyeiben valószínűleg az „új” mondanivaló keltette hivatkozás értékű értékvonzatok rejlenek. Például Én, mámorfejedelem c.
Ady-kritikája (1909), a Kerek Ferkó szecessziós körmondatbetétei (1912), Zsoltár c. expresszionista prózaverse (1914),11 Műteremben című impresszionista-szürrealista „Pasztell”-je (1915). Ez a betét a feltételezhető elbeszélő hangok sorát szaporítja a novellában,
melyek más és más megvilágításban közvetítik az író alkotta fikciót.

*
Az ebédidőben színre lépő Kis János bemutatásával az elbeszélő az „ebéd után”-nal
kezdődő s ebéd előtt-tel folytatódó időfolytonosságot immár másodszor töri meg. A lineáris előrehaladás minduntalan kitérőkkel terhelődik, a szerző egy rövid nap kiterjesztésének érdekében rögtön még egy „Kis Jánost” is beiktat, apja fiát, azaz ijesztő hasonmását.
A főhős arcába fia tükörképén keresztül is tekinthetünk. Ez a felütés újabb tematikát kínál
fel a novellában, nem lehetünk biztosak abban, hogy ez az írás illeszkedik-e majd a századfordulós novellairodalom jellemző apa-fiú és hasonmástörténeteinek sorába.12 Mintha
még mindig a bevezetésben lebegtetett témamegjelölés variálódna tovább (lakodalmas,
aratási életkép, erotikus zsánerkép, hasonmás történetek), bizonytalanságban tartva az
olvasót. Az összetéveszthető vagy egymásban tükröződő „én”(ek) személytelensége, sorsszerűsége és a generációs távlatok megnyitása újabb kódolt jelentéseket sugall előre.
A „körülnézett, de lusta volt” ellentétes mondatszerkezet szemantikai tömörítésről árulkodik. A keresztek a közelben vannak, mert a főhős jól hallja a lakodalomról szóló beszélgetést (visszacsatolás az első mondatra), de nem tartozik a közösséghez, inkább a tűző napot
választja (a novella értelmezésére vonatkozó első retorikai kijelentés).

*
A hangfoszlányok még alvás előtt bogarat ültetnek a fülébe a bornyúvágásról, hogy
– az elszalasztott beszédhelyzetet pótlandó – az alvás öntudatlan állapotában Kis János
maga teremtsen kapcsolatot a hírrel. „Azzal elaludt.” A fogalmazványban eredetileg nem
szereplő időhatározónak mintha dramaturgia szerepe lenne: a késleltetés/kiemelés. A hiá-

10
11

12

Vö. „Munkában élt az ember mint a hangya…” (Vörösmarty Mihály: Előszó)
A Zsoltár c. vers a magyar történelmi események analógiájaként jelentkező 137. zsoltár intertextuális beágyazottságának – Madáchtól Ottlikig tartó – vonulatába illeszkedik. Vö. Kiczenko Judit,
„Sötét vizek partján”. Egy bibliai motívum története = A forradalom után. Vereség vagy győzelem?, PIM, 2001.
Vö. Kosztolányi Dezső: Károly apja, Csáth Géza: Apa és fiú, Cholnoky Viktor: Szent Ciprián
tükre stb.

2004. július

17

nyos mondat (csekély közlő ereje ellenére) új bekezdésben áll, meseszerű egyszerűséget
kölcsönözve a stílusnak. A népmesék „Avval…” „Azzal” gyakori átkötésének (L. még a novellában: „Ezzel felborította…”; „Azzal a szenvedély részegségével…”) jelentése: azután.
A felhasznált hagyomány-formák kavargásának egyik jele a mesei elemek jelenléte a novellában: a háromszori ismétlődés, a hatvanas szám, a népmesei fordulatok („akkor lakott jól
utoljára, beteg is lett tőle” stb.). Móricznak a mesetípusok, mesei elemek iránti érdeklődését nemcsak a néprajzi gyűjtő utakon (1903–1907) jegyzett kéziratos mesegyűjteménye,
hanem például könyvtárában található 1907-es kiadású, a mesetípusokra vonatkozó széljegyzetelt Magyar népköltési mesegyűjteménye is bizonyítja.
A Kis János álma alatt tett látszólagos kitérőben a narrátor lehetőséget kap a történet
előkészítésére, immár harmadik nekifutásban folyik az olvasó felkészítése az események
értelmezésére. A következő „közjáték” látszólag semmivel nem bonyolítja a novella fonalát, de az edényről, a fiúról és a kutyáról szóló epizódban a narrátor bújtatott üzenetekkel
tereli figyelmünket. Az alvás miatt elmaradt beszédhelyzetet (ha a keresztig menne, mint
„mindenki”, hozzászólhatna a hírhez) a szerző tovább erősíti, a „senki sem törődött vele”
megfogalmazás már a mindkét irányból elszalasztott lehetőség burkolt megfogalmazása.
A novellában még három alkalommal visszatérő figyelemfelkeltő ténymegállapítás („Észre
sem vette senki.”, „…senki se törődött vele”, „Senki se vette észre…”) látszólag Kis János
fiára és a távolabb fekvő aratókra vonatkozik. Nem érthetjük azonban tisztán, miért is
kellene törődni egy alvó emberrel? Miért éppen a fiának az apjával? A gondoskodásnak
fordított irányát szoktuk meg. Kit takar a „senki” megjelölés? Az embert általában nem
veszik észre, mert hiszen jelenléte mindennapos a közösség számára. A „senki”, mint nem
létező alanyiság, csak két fiktív személy lehet, ebből egyik feltételezésünk, a szerző ki van
zárva, hiszen ő Kis János életének mindentudója. A másik lehetséges személy maga az olvasó – jelen esetben a Nyugat olvasóközönsége, és a mindenkori olvasó –, ő lesz az, aki
a szerző nyomdokain haladva észreveszi a nem könnyen megláthatót. Ezt a feltételezésünket igazolja Kis János fiának viselkedése is. A gyerek ugyanis figyeli apját, pontosabban
a nála lévő fazekat, mert amint elalszik – ébrenlétben nem meri, tehát fél tőle – megközelíti
a mázas edényt. Dühében felrúgja, ahogy apja is tenni fogja. Az éhség kiváltotta reakciók
tettlegességhez vezetnek, ez nem más, mint majd az edényen, a feleségen, a macskán beteljesített – főszereplői inadekvát cselekvéssor egészen a végkifejletig, a cselekvés immár
adekvát minőségű formájáig – (el)hárítási folyamat. Az edény olyan üres, mint a kutya
tálja (Kis János olyan, mint a kutya), Bodri mintha kimosogatta volna (a kutya olyan,
mint az ember) a gyerek viselkedése „követő”, akkor is, amikor apját lesi, s akkor is, amikor Bodri után ered (olyan, mint egy figyelő állat). Mindez a létezés animális szintjének
jelzésére szolgál. Elsősorban arról a létről van szó, melynek jellemzésében a „jelenlét” ki is
iktatható (a senki-létben, az álomban, az automatikus cselekvésben).

*
A gépiratos fogalmazványban Kis János két térde közé szorított fazékkal, evés közben
jobbra-balra fülelve, állatias benyomást kelt. Móricz e jellemzést, valamint a „rettenetes
nagy lakoma”, az „irtózatos nagy lakoma” és a „borzalmas sok tyúk, malac” stb. felsorolását is elhagyja a végleges változatban. A direkt rámutatás narrációs túltengése, a túlzások
és felsorolások elmaradnak vagy rövidülnek. A szöveg kerülő úton lesz kifejező, nem értelmez, nem fordít, hiányként tünteti fel a tartalmat. Azért van szüksége az elhallgatásra,

18

tiszatáj

hogy a történet folytatódhasson, a mennyiség „tragikus” nagyságának tapasztalatát az író
(a narrátor helyett) főszereplője számára tartogatja. A gépiratban olvasható közhelyszerű
megfogalmazást – „Kövér gazda, zabáló gazda, ami sovány hús van, az mind neki koplal.” –,
mint oda nem illőt, elveti. E megfogalmazás gondolati variánsa – „az urak se hízzanak
a mi húsunkon”13 – már egy 1904-es novellában is előfordul. Az indulatos falusi elégedetlenkedőket az író szintén a terített asztalhoz [!] vezeti, az írásnak a címe is mutatja, milyen
céllal. A református néptanítói, valláserkölcsi szemléletmód és a hozzá társított anekdotikus hangvétel – a korai novellákban és a Tragédia-fogalmazványban még erőteljesen jelenlévő tonalitása – a végleges formában kitörlődik. Moralizáló hangvétele is fordulatot
vesz: kimaradnak a magyarázó sorok, a szegény-gazdag, kövér-sovány ellentétpárok is.
A témával kapcsolatos érzékenység már az írásmódban nyilvánul meg. Keresztekről a gépiratban még szó sem esik, változatlanul általános alannyal fejezi ki a történéseket: „elnyúltak”, „elaludtak”. Az író a töltött káposztával és annak készítésével kapcsolatos gondolatsort elhagyja, ebből megállapíthatjuk, hogy az evés tematizálása a javítások során
más formát ölt. Kis János jellemvonásainak felmutatása során az író megvonja tőle a cselekvésben való megmutatkozás lehetőségét, s ezzel párhuzamosan az elbeszélőtől a magyarázatot. Például a fődi (ekkor még földi) mogyoróról nem tartja már szükségesnek
megjegyezni, hogy fogyasztható („Azt is meg lehet enni.”). A beszédcselekvések monológba zártak, s minduntalan beleakadnak az álom, a vízió epizódként szerepeltetett szintjeibe. A szerző Kis Jánost – környezetének tükrözöttségében – alvás közben teszi animálissá. A novella szoros szerkezetében folyamatosan csak az előrejelzések sora kódolt, az
ítéletmondás („Dögölj meg, kutya!”)14 álcázott kifejezésformája, pretextusa ez az epizód.

*
Az ébredés után Kiss János megnyalja száját, ezzel a narrátor az átéltség fokát és az
álom jelentőségét érzékelteti a főhős önkifejezésének korlátjaival együtt. „Elfelejtett mindent”, „…nem volt múltja…”, csak teste emlékszik, reagál az álomra. Szabad függő beszédben hangsúlyozottan a narrátor szól helyette („Legalább ne ébredt vón fel.”). Elbeszél, sőt
értelmez: hozzá volt szokva. Az álomban való jóllakás elszalasztása – az álom mint vágykép felszabadító ereje – hozza a gondolatot: „Hadd laknék jól eccer.”15
Kis János felemeli a hüvelykujját. A hüvelykujj a férfi princípium, az erő, a kreativitás,
Hüvelyk Matyi meséjében az energikusság és aktivitás kifejezője. A hüvelyk (a „felemel”,
„mereven állott”, „kinyújtotta” igékkel) a férfi potenciális erejét jelzi. A számolásnak induló kéz megállapodik az egynél. A gondolkodás és a testmozdulat egymást előhívó pszichológia jelensége a századforduló irodalmában közismert prózapoétikai mozzanat, mint
például Papp Dániel elbeszélésben. „…kinyújtotta a kezét, hogy valamibe fogózzék… Szük-

13
14

15

Borúra derű = Elbeszélések, I, 60.
Vö. „E világ annyiban létezik a számára, amennyiben elpusztítandó, ő maga annyiban létező,
amennyiben pusztít.” Eisemann György: „Barbárok” a Móricz-prózában = A Magvető nyomában. Móricz Zsigmondról, szerk. Szabó B. István, 1993, 100.
A novella átírásából született 1933-ban az Egyszer jóllakni c. elbeszélés, ez is bizonyítja, hogy
a Tragédiában felvetett gondolatok kapcsolatot tartanak az életmű egészével. Vö. A szöveg átírása –
intertextualitás = Móricz Zsigmond, Tragédia, Szegény emberek, Barbárok, szerk., sajtó alá rend.
és a tanulmányokat írta Kéve Anna, Matúra Klasszikusok, Raabe Klett Kiadó, 1999, 101–102.

2004. július

19

sége volt az ilyen külső támasztékra, mint a nagy szónokoknak a ceruzára. – Tejet? – kérdezte ismét, miközben sikerült egy vékony körtefába kapaszkodnia. – Igen tejet hordok
a városba.”16 Móricz is több helyütt alkalmazza. Az Isten háta mögött c. regényében
a gombot szorongató kézre fonódik rá a cselekményt elindító lélektani momentum: „Igaz
– mondta Veres úr, mint akinek valami jut az eszébe, s bal kezével megfogta kollegája kabátján a felső gombot… Nem látta a feleségemet?” 17 A gondolat rátelepszik a mozdulatra,
a Tragédiában a húsleves a ráirányulást, az akarást kelti fel benne; ez az összekapcsolódás
az első előrejelző mozzanat a totális birtoklás megfogalmazása felé: „…kieszem a vagyonábul” Elég csak a húsleves szót kiejtenie, marokszámra18 csúszik le a nyeldeklőjén a csigatészta. A novellában szinte minden elem relációban él, előre- és visszautalások erősítik
helyi jelentését. A lakodalom állításként már a kezdőmondatban bennfoglaltatik, de még
mindig csak lehetőségénél tartunk Kis János történetében. A hős típusának alaptulajdonsága az örök kívülmaradás, nem képes a jelenlétre ott, ahol történik valami (álmában sem
tudott jóllakni).
A cselekmény aprólékossá zsugorodik. A főszereplő gesztusokra tördelt eseménytelen
történetében a cselekvés a testrészek mozgástöredékeire („Körülnézett”, „helyben dőlt el”,
„felemelte a hüvelykujját”, „megrúgta az edényt” stb.) korlátozódik. A közönséges mozdulatokból összeálló metaforikus jelentésadás a Móricz-prózának jellegzetese vonása már
a korai novellákban is. Mint gyakori jelenségre, a kortárs kritika is felfigyelt. „Különösen
a karjukkal nem tudnak mit csinálni, annyira mozgékonyak, s irtózatos éhséget éreznek
még nehéz, szomorú helyzetekben is.”19 Kis János „két keze a levegőbe kapott”, „Összerántotta a szemöldökét, és felvillant előtte az igazság”;20 „Az öregember megszédült,
s a szeméhez kapott a kezével…”,21 „Az ember felugrott, nagyot dobbantott, és az öklével
belerúgott a semmibe.”22 A közönséges mozdulatok a nagy tettek lehetetlenségének elfedésére szolgálnak. A Sáraranyban is életepizód szerepet tölt be a szürke narratívában
a szereplői megnyilatkozások non-verbális módja: „…valami emelkedett hangulatot érzett
magában. Valami szokatlant, szépet, nagyot akart tenni. Körülnézett bágyadt fényű szemével, piszkos körmével belekapart a szakállába, s átérezte helyzete fonákságát, át azt
a lehetetlenséget, hogy ő itt valahogyan hozzájusson emberi méltóságához illő egyetlen
mozdulathoz… Kinyitotta az ablakot.” 23

*
Az anekdotikus beszédességgel ellentétben megjelenő új vonás az önkifejezéssel küszködő ember „megszólaltatása”. A kultúrától nem érintett nyelv de- és rekódolási kísérlete
a Szegény embereken, a Barbárokon keresztül az Árvácskáig nem hagyja el az írót, a „ru-

16
17
18

19
20
21
22
23

Házigazdám (1899) = Novellák a századvégről és a századelőről, Unikornis, 1998, 96.
Az Isten háta mögött = Móricz Zsigmond, Regények, I., Szépirodalmi, 418.
Vagyis kézzel nyúl a levesbe, a fogalmazványban a végkifejletből kihagyott szövegrésszel egybevetve: „ahogy a libát tömik”.
Kéki Lajos: Móricz Zsigmond (1913) = Kortársak Móricz Zsigmondról, Akadémiai, 226.
Ciróka-maróka (1909) = Elbeszélések, I, 401.
A hiba (1909) = Elbeszélések, I, 433
A százszínselyem keszkenő (1909), = Elbeszélések, I, 372.
Regények, I., 128.

20

tiszatáj

hátlan államinak” az is tilos, hogy beszéljen, s ezt az írónak szavakon keresztül kell közvetítenie. A szöveg poétikai kezdetlegessége sugallt, a kimondatlan, nem verbalizált tartomány retorizálása saját írói nyelvként a tét.24 …„egész életemben Tiborcot kerestem… Tiborc olyan szegény ember, hogy nem is tud s nem is mer saját magáról beszélni… Bánk
jobbágya még csak szenvedte az éhezést… csak hatszáz év után jut el oda, hogy kifejezést
tud adni érzéseiről. De ezt a kifejezést sem az ős Tiborc jobbágyivadéka adja ki, hanem az
irodalom, mely szót kölcsönöz…”25 Móricz tehát olyan még feltáratlan területet közvetít az
irodalom század eleji formanyelvébe, mely a megnyilatkozás előtti „fogalom”-tartományt
indulatként vonja be a diskurzusba.

*
A szerzőnek a tragédiát nagy szavak és nagyszabású történések hiánya ellenében kell
megalapoznia. Ezen a ponton jelentkezik a novellában az irónia. A narrátor látszólag
a szerző ellen dolgozik – lebeszél minket a tragédiavárásról, Kis János jellemzése közben
kiderül, hogy nincs is mit mondani róla, tulajdonságai még nem tudtak kifejlődni. A 19.
század utolsó évtizedeinek eszmétlensége és kényszerítő tapasztalatai ironizálják a hagyományt és a hős fogalmát: „más körülmények között hős lett volna belőlem, valami
nagyszerű mártír – de amikor az embernek nincsen hozzá tárgya – mikor az nagy eszméknek akar élni és nincs mire alkalmazni! Mikor minden, ami körülveszi, olyan végtelenül törpe – semmi!”26
Ebben a novellában Móricz a hiányokon keresztül (arctalanság)27 érzékeltet, a jellemzésben olyan vonások felsorolása következik, amelyeket nem is szükséges kimondani,
a cselekményben olyan események vannak, amelyeket feljegyzésre is érdemtelenek. Az
irónia a narrátor jellemzője, érezzük, hogy az itt közöltekkel ellentétben Kis Jánost akként
íratja fel a hősök sorába – a rögzült tradícióval, 1906-ban alkotott s az Akadémiai Bizottsághoz pályázott Hunyadi László c. drámájával szemben –, hogy csupa magától értetődő
természetes vonást emel ki benne. Kis János „olyan volt, mint egy ember; két szeme volt,
meg egy orra.” „Se nem erős, se nem gyenge” (se nem tragikus, se nem komikus); „sem kicsi, sem nagy”, „nem sánta, nem begyes” (se nem rút, se nem szép). Az ellentétpárok elutasítása a túlzásoktól mentes köztes térben jelöli ki – a korai elbeszélésekhez28 és Gogol
Holt lelkek c. művéhez29 hasonlóan – a szereplők karakterének körvonalait.
A szerző, sejtjük, másfajta tudással is rendelkezik Kis Jánosról, de szándékosan későbbre halasztja a közöltek megfejtését, új viszonyrendszerbe állítását. Szándéka a figyelem fokozására irányul, az elbeszélőt is „visszatartatja”. A narrátor mást beszél el, vagyis
24

25
26
27

28

29

Vö. Szirák Péter: Az ösztön „nyelve” és a nyelv cselekedtető ereje. Szempontok Móricz Zsigmond
néhány művének újraolvasásához = A kifosztott Móricz?, Krónika Nova Kiadó, 2001, 226–240.
Tiborc. = Kálmán Kata fényképei, Előszó. (1937)
Gozsdu Elek: A mártír = A köd, Szépirodalmi, 1969, 360.
Vö. „Semmi sem következett. Az örök egyformaság, az örök bizonytalanság… Egyetlen arcot sem
tudok megkülönböztetni, még a magamét sem, amely szintén elfolyik a semmibe.” Szini Gyula,
A sárga batár (1907) = Novellák a századvégről és a századelőről, 166.
„Erős se volt, szép se volt, fürge se volt.” Misike (1905) 124.; „– Én nem vagyok se jó ember, se
rossz ember. Mer én csak ember vagyok.” Sustorgós, ropogós tafotába (1909), 383.; „Nem volt
szép lány, de nem is rút.” A hiba (1909) = Elbeszélések, I. 426.
Csicsikov „se nem magas, se nem alacsony, se nem szép, se nem csúnya férfiú”.

2004. július

21

„el-beszél” közlendője felett, most sem mondhat többet a látványnál. Az ugyanebben az
évben keletkezett Sustorgós, ropogós tafotába c. novellában „az öregember hallgatott. Fél
karja az asztalon volt, a másikat leeresztette maga mellé a lócára. Úgy ült ott, mintha faragva lenne valami feketebarna fából. A lelkébe nem láthat bele senki.”30 Az 1909-es év újdonsága, hogy a Tragédia egésze már egyedül erre az utóbbi mondatra, a lélekelemzésre
épül.

*
Az „Így élte le egész életét” összegzésben Kis János „egész” életének lezárultságát sugallja. A jellemzés egyben mintha a „hős” búcsúztatása lenne, ugyanis az elbeszélő most is
a bárhol fellehető, mindenkire illő hétköznapiságon belül marad. Kosztolányi Dezső Halotti beszédében a jellemzés hasonlóan indul („Nem volt nagy és kiváló”; „akárki is volt”,
„szerette ezt vagy azt az ételt”), de ellenkező irányban teljesedik ki, hogy felmutassa a névtelenben az egyéniség visszahozhatatlan értékét, s a lét ünnepélyességét. Mintha a mese
mindenkivel megtörténhető példázatára emlékeztethetne, „mint az az ember ottan a mesében”. „Ha reggel volt, felkelt, este lefeküdt; mikor eljött az ideje megházasodott.” A mindennapi élet körfolyamatainak ismétlődésében rejlő közönségesség nemcsak Kis János,
hanem Túri Dani sorsának is jellemzője: „Született, felnőtt, kiszolgálta hároméves katonaságát s megházasodott egy ember. Mint a többi.”31 Az isten háta mögött albírója is foglya
a hétköznapiságnak: „Micsoda karikatúrája ez a világ, amiben élünk a karikatúrának… Ez
már közönségesség.”32 A Tragédiában a felsorolások monotóniájában az evéssel kapcsolatos negatív testi állapot (éhezés, rosszullét a jóllakottságtól saját lakodalmán) nő fel az
eseményesség szintjére. Kis János „hőstette” – a tál galuska elbirtoklása vagy sikeres megmenekülése apja ütésétől – tragikomikus. Apákat látunk, akik fiaik éhezése árán laknak
jól. Fiúkat, akik apjuk tányérjára pályáznak. Bár ezt a vonatkozást Móricz csak megpendíti, Kis János mégis végrehajtója – „Sarudyja” – a falubéli törvényeknek. A faluközösség
biztos ismerete is benne van Móricz ismeretanyagában. „A falu embere köteles azzá válni,
amivé a falu lelke őt eredetileg elrendeli… Mikor a gazdalegény fagyos szalonnát vág a padláson, a zsellérfiú főtt kukoricát eszik marékból… A faluközösségnek s a falu szabályának
a törvénye, hogy senki sem lehet különb, se gyengébb, mint amilyennek kell lennie annak
a névnek, amit visel. Egy ötholdas parasztfiú nem lehet bátrabb, erősebb és virtusosabb,
mint az ötvenholdasnak a fia. Ha természetétől az, akkor a hibát [!] korrigálni kell azzal,
hogy eltitkolja, mint valami betegséget, vagy testi hibát.”33 Senki nem lehet se gyengébb,
se erősebb, mint apja volt. Az ütéstől megtántorodó apa halála, baljós sorselőrevetítés,
még erősebb utalás arra, hogy az elkerülhetetlen vég jelen van már (múltként és annak
analógiájában jövőként) a novellában.

*
A kisember-ábrázolás koronként más-más vetületben mutat rá a „látásból” való kirekesztettség tudatállapotára és az öntudat és az önnön jelentéktelenség-tudat változatai30
31
32
33

Sustorgós, ropogós tafotába (1909) = Elbeszélések, I, 383.
Sárarany = Regények, I, 20.
Az Isten háta mögött = Regények, I, 424.
Életem regénye = Regények, VI, 704–706.

22

tiszatáj

ban jelentkező típusokra. Kis János, mint Gogol, Dosztojevszkij, Csehov közvetítette alakváltozatok (kishivatalnokok, csinovnyikok, parasztok), csak saját leszűkített világában
„boldogul”, várva, hogy egy váratlan esemény kimozdítsa pozíciójából.
A novella szövegkörnyezetében 1909-ben számos példát találunk a váratlan bekövetkezés köré kristályosodó novellaszerkezetre (Cica meg a macska, Ciróka-maróka). Sarudy bejelentése szabaddá teszi az utat Kis János vágyai előtt. Mégis a motiválatlan élettörténetben felbukkanó lehetőség – a múlt- és az álombeli emlékek kerülőútján – hitelessé teszi számunkra a főhős ijedtségét. Különös érzéseiből „hüvelykujja” hozza vissza
a valóságba. A dézsányi tyúkhúsleves képe furcsa vízióra készteti. Kis János szenvedéseinek
– a megszokott ételek szülte folyamatos éhségnek – mennyiségét káddal méri, ennyiben
összegződik a sorssal való számvetés. Jellemző népmesei elem a teknővel mért arany,
a vékával mért torony stb. Valószínűnek tartjuk, hogy Móricz ismerhette a papi kilenced
beszedésének helyi szokását, miszerint például a bor esetében egy hordóba öntötték
termésük egytized részét a parasztok a papi lak elé kitett hordóba. Némely helyen az étellel
is hasonló volt a szokás.34 Móricz igyekezett néprajzi tudását kamatoztatni, a beillesztés
eredetét igazolja a mondat végén elejtett megjegyzés: „még az egri érsek pincéjében sincs
olyan nagy hordó”.
A gondolatot megelőző mosoly – mint mimika vagy gesztusjelzés – a megszokottból
való kizökkenés előjele a Móricz-novellák szövegkörnyezetében. „Elmosolyodik. – Megállj
– mondta félhangosan –, teszek én róla. Még ma teszek róla. Visszafordul az úton és erős,
biztos léptekkel halad be a faluba.”35 Azonban a Kis János-féle felismerésben „a tett” a félálomba csúszik át, hánykolódása közben nem megfogalmazódik a gondolat, hanem megtörténik vele a mozdulat. Ébredésekor a számvetés végeredményeként a feladat – az étel
elpusztítása – is felszínre bukkan. Don Quijote-i vagy népmesei logika szerint a gazdáéból
magáévá tett étel mennyisége a szegénység-gazdagság különbség élét is tompíthatja/megszüntetheti. Ételcsere – szerepváltás, az étel általi információhoz jutás ugyanaz az „élettani” nyelv a „Mondd meg, mit eszel, s megmondom, ki vagy”36 értelmében.
A jóllakás vágyát a birtoklás37 és nem a bosszú, de még inkább a pusztítás érzése fedi
el. Ezen a ponton már biztosak lehetünk abban, hogy az éhezés és az étel metaforikus, irányító szerepet játszik a történetben. A „Mit értem el eddig? Ebből hogyan következik az,
hogy ki vagyok én? Mik a lehetőségeim?” témakörét a „Mit ettem eddig?” kérdés jelképezi.
Az enni–élni metaforája a Nem élhetek muzsikaszó nélkül c. regényében a következő, ön-

34
35
36
37

Draveczky Balázs szíves közlése.
Ciróka-maróka, i. m. 403.
Brillat-Savarin aforizmája. Bölcsességek könyve, 1994, 76.
A szöveg értelmezése során az alábbi párhuzamokra bukkantam: „Gyermekkoromban vala Udvarhely városában egy pápista mészáros… kevély, erős, akaratos, szálas, izmos ember. Érénk pedig egyik esztendőben Húshagyó keddet, amidőn ott mind református, mind pápista hatalmasan
eszik és iszik vala. Ugyanez a mészáros… érezvén, hogy már alig fér bé több étel és ital, felkelvén
az asztalról felhág vala a padra, onnan le, és még leszökik vala; és ismég asztalhoz ülvén eszik és
iszik vala; meg ismét megrázza magát, miért is sokan intik vala, hogy ne cselekdné, de hiába.
Hamvas szeredán nem kelhete fel az ágyból, s azután meghala.” Hermányi Dienes József Nagyenyedi Demokritus c. anekdotagyűjteményéből, 221.

2004. július

23

magába visszatérő kört zárja be: „Enni, hogy éljünk […] s főzni, hogy legyen mit enni,
enni: élni.”38

*
Ha lecsupaszítjuk a történetet, az esszenciális vázban tanulságos jellemzőkre bukkanhatunk. Ezek a szövegfragmensek bármely környezetben előadható/fellelhető sorsot tömörítenek.
„…valósággal megijedt. Attól ijedt meg, hogy nem bír majd megfelelni a feladatnak.
A többiek ujjongtak, éljeneztek, de ő hallgatott… Nem gondolt semmit. De igen különösen érezte magát. Mintha nagy-nagy feladat várna reá, a legnagyobb életében. Nem
volt tisztában vele… Egész éjszaka nem tudott aludni… Tisztán érezte, hogy igen nehéz
a melle… Megszűnt körülötte a világ. Nem látta a nagy búzatáblát… nem ismert senkit és
semmit, nem volt múltja, jövője, egész valója egyetlen akarattá keményedett. Úgy ment
eléje, mint valami emberi léten felüli feladatnak. S érezte, hogy az egész belseje, gyomra
átalakul… Megérezte emberi kicsinységét... Végtelen fájdalommal, irigységgel nézett körül a népen… Mindenki vidám volt… És ő már tudta, hogy vége.”
A schopenhaueri eszmék minden bizonnyal nagy hatást gyakoroltak Móriczra, hiszen
első publikációja témájául választotta (Reflexiók. Schopenhauer olvasása közben). 1899ben még ambivalens érzésekkel vitázott a gondolkodóval: „Felmerül előttünk a kérdés, érdemes-e élni, miért jöttünk a világra, hova megyünk a síron túl?… Az ember, ha nem tud
élni, meghal, visszaadja magát a földnek, mely letartja utódait. Tehát a lények nemcsak
tökéletesednek nemzedékről nemzedékre – hanem, ha megszűntek élni, utódaiknak javára szolgálnak… Pesszimista csak az erős, erejében bízó férfi lehet, az is csak akkor lesz,
ha egyenesen magánkörülményei teszik azzá, melyek életét sajátosan jellemzik az általánossal szemben, és különválasztják attól.”39 Az író önmegértési/beérési folyamatának további vizsgálatra szoruló aspektusa az a tény, hogyan változott az íróban a kisújszállási olvasmányélmények (Schopenahuer mellett Wundt, Kant, később Nietzsche) értelmezése.
„A Sárarany szociologikus anyaga (és az ehhez fűződő ideologikus viszony) elfedte azt
a tényt, hogy Móricz e regényében nem a parasztot, hanem az Ibsen és Nietzsche nyomán
nagybetűvel írott Embert óhajtotta megírni, s főhősében nem egy rétegnek, hanem az általában vett emberiségnek a reprezentánsát látta…” 40 A századforduló megváltozott
létérzékelése nem volt ismeretlen tapasztalat Móricz számára. A teleologikus világkép és
értékrend válságélményén tűnődve 1908-ban A Biblia c. tanulmányában arról a hiányról
beszél, mely űrként veszi körül az embert. Az író szerint az átlagember képtelen megalkotni saját létbölcseletét vagyis felfogását az életről, hogy a készen kapott vallás fogódzóit pótolja. „Mi a létünk a mindenség létében?” Az űr csapda – vélekedik – „így végül
oda jutunk, ahol az ősember volt: ő elveszett az ismeretlen világban, mi eltörpülünk
a megismertben… Abból, ha az egyén elveszti ezt a kívülről jött szellemi segélyt [a vallást],
az következik, hogy a saját maga kis körére szorul élete, maga lesz önistenévé, mert csak
38
39
40

Kisregények, I, Szépirodalmi, 1985, 109.
Tanulmányok, I, 6–9.
Margócsy István: Kísérlet a narráció megújítására. Sárarany = A kifosztott Móricz?, 26.

24

tiszatáj

magában bízhat, csak önmagától várhat segélyt: szóval a legegyszerűbb emberi föladat
megoldására is képtelenné válik, mihelyt az ő parányi léte a nagy mindenség létével kerül
szembe.”41
A gondolatsorban benne foglaltatik a teológiahallgató, a zsoltárfordító szemléletmódja;
így a parasztfigura példáján keresztül nem a szociális réteg, hanem a bibliai értelemben
vett egzisztenciális szegénység lesz a kisember-történetek variánsa. A fent kiemelt sorok
az első fogalmazvány szövegével azonosak, tehát a műnek alaptételeként értelmezhetőek.
Mégis átesnek apróbb stiláris javításokon (rá-reá, teste-valója, kicsiségét-kicsinységét,
nézett körül az embereken-nézett körül a népen), mert az író igyekszik fel- és kiemelni
a főhőst, eltávolítani a falu színhelyétől; valamint általánosabbá és ünnepélyesebbé tenni
a textust. A szöveg „felruházottsága” a csupasz példázatot elfedi: nem könnyű felismerni a
szokatlan környezetbe és típusba telepített szándékot.

*
Kis János a lakodalomban teljes fegyverzetben fakanállal és törött villával (Don Quijote-párhuzam!) kezd hozzá a harchoz. Nem ismer mértéket (nagyszabású), elszántsága
nyugodt (szilárd) s – a levestől a töltött káposztáig cselekvése – automatikus. A ritmus
(ismétlődésben, felsorolásban, fokozásban) a novella az egyik legerősebb stilisztikai
eleme. A „taktusra” kiváltott feszültség a tetőpont előtt átvált vészes nyugalomra. Amikor
a hős elhagyja a csata (az ebéd) színterét, teste még egészségesen védekezik. Kis János
akar élni, hiszen egy öklendezéssel megszabadul a kínzó falattól. A novellában sugallt ellenfélkép hirtelen irányt vált, nem Sarudy az; sőt ellenfél sincs, ha mégis, akkor az csak ő
maga. Saját meghátrálásáért következetes megtorlást hajt végre önmagán. A józan ész és
az indulat küzdelme adja a konfliktus lényegét mint a közel egyidőben keletkező Sáraranyban: „…mindennek megvolt az oka, s kimondta az okot: dühömbe!… Megint érezte
azt a kettős lelket…”42 A „szenvedély részegsége” kifejezésben rejlő ellentétes esztétikai
minőség, a fenséges (szenvedély) és a bizarr (részegség) társítása groteszk hatást kelt.
A „Dögölj meg, kutya!” felszólításban a halálos ítélet groteszk metaforája rejlik, mely az író
későbbi műveiben is „legfeltűnőbben az emberi és állati” viselkedések „közötti párhuzamban épül.”43 Ezen a szálon is megtaláljuk az előrejelzéseket a novellában, ahogy a létezés
animális szintjének bemutatásától a szöveg sikeresen túlnő az éhezés témakörén. A színre
vitt küzdelem ugyanis az evés ürügyén nem az életért folyik, nem is a bosszúért, hanem
a tiszta tudat megszületéséért. Egy önmaga sorsát dacosan eltávolító, már kívülről is látó
(„Megérezte emberi kicsinységét…”, „…már tudta, hogy vége.”), gúzsba kötött gondolkodó
lélek saját eszközeivel mondja ki önmaga felett az ítéletet. Nem az ételadag halálos, hanem a főhős dühe, elszántsága. Kis János nem azt teszi, amit tennie kell, hanem amit előírt maga számára. Meghasonlik önmagával – a tragédia ereje teljére fut – miközben a legnagyobb kegyetlenséggel teszi (egyazon lendületben) esztelenségét nevetségessé. Elég
Don Quijotéra vagy Akakij Akakievicsre gondolnunk, hogy megállapíthassuk, Kis János
igazi antihős, végrehajtója és egyben áldozata a kibontakozó tragédiának. Megsejtve élete
lényegét, testén erőszakot téve akarattal mond le róla. A gyakorlati megismerési folya41
42
43

Tanulmányok, I, 220.
Regények, I, 154–156.
Eisemann György, i.m. 97.

2004. július

25

matban elvétett tapasztalat a hős halálával tehát pusztán az észlelés szintjén marad abba.
A „Móricz-próza történetalkotásának metaforikus jellege” valamint „szatirikus-ironikus
változatai” kapcsolódnak össze a novellában. 44

*
A zárómondatokkal kapcsolatos kritikai megjegyzések többsége – a Hét krajcáréhoz
hasonló poentírozott befejezést emlegetve – a Tragédia csúcspontjának azt tartja, hogy
senki nem veszi észre a tragikus hős bukását.45 Kis János tragédiája csak összefüggéseiben
értelmezhető, a saját fajtájabeliek számára nem feltáruló. „Nem-létének” életbeli és halálon túli szakasza összemosódik. A műben nem csak az olvasó „Kis Jánosokra” irányuló tekintete hiányolt („senki se vette észre”), hanem a Kis Jánosban megtestesülő lét, az egzisztencia. Két „nincsből” teremt novellaformát és mondanivalót az író. A Tragédia főszereplője sem más, mint a Sáraranyé: „életre boszorkányozott halott”,46 akinek csak a külső
„burka” ép. Móricz éppen e két nemlét közt rejti el mondandója lényegét: a hős, aki nem
volt és már nincs is – csak egy katartikus pillanat maradt számára: önmaga erejének érzékelése.
A Tragédia novella a Sárarany sodrában született, összehasonlító textológiai vizsgálatuk, melyből e helyütt csak néhány összefüggésre szorítkoztunk, nélkülözhetetlen a további elemzésekhez. A Tragédia aratási jelenete a Sárarany c. regényben is hasonló
– a népnemzeti hagyományokban gyökerező, biblikus vagy mesei – „lefoglalt” jelentést hajtogat: „Az aratók, akik most értek a maguk rendjének végére nagy ujjongással kurjongattak az égi madarak után, majd legények, lányok csintalanul egymásba csíptek, s nyáréji
viháncolás csatározott.”47 Mégis, mindkét műben az a terep, melyen a főhős erőpróbája
először lezajlik. Kis János „úgy ment eléje, mint valami emberi léten felüli feladatnak”.
Túri Dani „kijárhatja magát az isten szabad földjén”. Emberi léten felüli, isteni terep
metaforája a mező. Kis János „képes lett volna vállalkozni arra, hogy a kévéket úgy eregesse le magába, mint cséplőgépet a dobba”. Túri Daniból „csak úgy süvöltött… a kieresztett energia, mint a gépből a gőz, szinte fütyült.”48 Csak e köztes térben aktivizálódó
(gépies) energia teszi az aratást a potenciális erő „beérésének” jelképévé.
Az életigenlés és derű a természeti törvényekkel harmóniában élő „többieké”; a célok
vállalásának pillanatnyi szépsége Kis Jánosé: „amint szikrázó szemmel belenézett a világba”, mintha saját léte mögé tekintene. Farkasszemet néz vele, leválva róla, látóvá válik.
A novella ezért a pillanatért, a létbe pillantásért49 íródott. A Móricz-főhősök az író egész
életművében visszatérő tekintete ez, mely e novellában jelenik meg először. A távlatokat

44
45
46

47
48
49

Uo.
Schiller Erzsébet, Az utolsó utáni mondatok. = A kifosztott Móricz?, 64.
„Tudja, hogy csak egy hang szóljon hozzá, szét kell omlania, porrá, mint a mesében az életre boszorkányozott halottnak.” Regények, 157.
Uo. 73.
Uo. 72.
Vö. „Hiszen minden perc vég s kezdet is?”; „És talán több-é, mint álom, a lét… Miért e percnyi
öntudat” Madách Imre, Az ember tragédiája, 15. szín.

26

tiszatáj

fürkésző és nyitó révületek sora Túri Danival, Kerek Ferkóval, Matolcsy Miklóssal folytatódik Báthory Gáborig és még tovább.50

*
A Tragédia-elemzések többsége a Nyugat-beli közlésből elhagyott záró sorokkal foglalkozik, pedig a Nyugat folyóiratban olvasható befejezés utáni végszó nem a történeté, az
könnyen lefejthető a novelláról. A senkiknek, mint „nem-látóknak” közössége a részegre
és a körorvosra ugyanúgy vonatkozik. Teljességgel indokolatlan, hogy miért az utolsó sorokban színre lépő új, a cselekményen kívül álló szereplő, a körorvos – pontatlan, s a Nyugat-beli közlés után feleslegesnek bizonyuló – értelmezése zárja a történetet. A szerző
szándéka a zárlattal a csak fizikai adatokat látó boncnok ironikus „lejáratása”, aki nem
tudhat többet a részegnél, hiszen csak a testtel találkozik. S miért „alázza meg” a szerző
a drámaírót (talán önmagát?) azzal, hogy megengedi azt a feltételezést, mely szerint nem jól
állapította meg az emberhalál okát? A drámaíró kilétével kapcsolatban is elbizonytalanodunk. Első olvasatban a címre és a mű szerzőjére gondolunk.
Ez a szövegrész nyilvánvalóan a paratextusra vonatkozik, mert a cím értelmezéséről
kezdeményez vitát. Ez a tragédiafogalom a prózaíró értelmezésében különbözik a megszokottól.

*
A Tragédia és a Sárarany címadásán elgondolkodva lehetetlen nem bevonnunk Madách Az ember tragédiája c. művét vizsgálódásunk körébe, egyelőre csak reflexiókra szorítkozva. Utóbbi megszokott rövidítése – Tragédia – olyan címazonosság, mely – már
a novella elolvasása előtt – nemcsak a műfaji jeggyel állítja viszonylatba Móricz írását, hanem megszólítja a magyar irodalomtörténet egyetlen így nevezett művének viszonylatában is. A címválasztás nyilvánvaló tudatos. A „sárból, napsugárból összegyúrva” szavakkal
jellemzett Ádám és Móricz Tragédiájának (Sárarany-os) hőse hasonlóságokat mutat.
Móricz immár nem az emberi történelem, hanem a strukturált emberi személyiség mélységeibe tekint, hogy a „tudásra törpe és vakságra nagy” ember lehetőségeit újra mérlegelje. Ádám esetében ugyanolyan jelentőségű a dac hajtóereje – „Bár százszor mondja
a sors: Eddig élj: / Kikacagom, s ha tetszik, hát nem élek.”51 –, mint Kis Jánosban a düh, az
elszántság. Móricz egyszerre csatlakozik a nagy irodalmi hagyományokhoz és a világirodalom modernségperspektívájához52 e novellával, melyben a tragédia fogalma átminősül.
A modernségben megújított esztétikai tapasztalat, mely a biztos tudásnak nem letéteményese, alkotja újra a konvencióktól független tragédia fogalmát Móricz gondolatmenetében. Segítségünkre siet az író 1909. október 16-án a Nyugatban közölt tragédiafelfogása: a nagy esztéták elrontották „a tragédia fogalmát azzal, hogy az emberi, lélektani
nyomozás helyett a kész drámákból szűrték le a tragikum meghatározását…” A Tragédiában valóban a lélekrajz példázatos ereje válik hangsúlyossá, s „ez a gazdagabb rajza az,
50
51
52

Vö. Eisemann György, i. m. 92–93.
Az ember tragédiája, uo.
Terjedelmi okok miatt jelenleg a kortárs recepció rendkívül fontos kapcsolódási pontjait nem
tudtuk még jelezni a Tragédia vonatkozásában. A fent említett világirodalmi példatár ezekben az
összefüggésekben is körvonalazható lesz.

2004. július

27

ami Móriczot az irodalom modern áramlatához köti. Az emberrajz nála is, mint minden
modernnek nevezett írónál, a pszichológiai komplikációk rajza”.53
Móricz e fent említett fogalomdefinícióval közvetlenül a novella megjelenése után egy
hónappal nem mond kevesebbet, minthogy a tragédiák nem a könyvekben, hanem az
életben rejlenek. Nézeteinek megalapozottságát igazolja a következő, 1936-ban feljegyzett
naplórészlet fejtegetése: „…a háttérben folyik le az élet, a társadalmi fejlődés hátterében
a tragikus esemény… egy a százezer közül. A nem látható, nem ellenőrizhető tragédiák közül. A tragédia, mely nem járul hozzá a tömeg életéhez, de ebben folyik le a tömeg élete…54
a parányok életében végrehajtódik a tragikus esemény, melyet csak a megírás juttat a közösség elé.”55 Móricz „tiltakozik” a mesterség írástechnikai alkalmazása ellen, „mert nem
esztétikai… magyarázata annak, hogy az író ír”,56 hanem az érintettség. Ebbe a gondolatmenetbe illik Móricz 1900-ban fogant esztétikai vélekedése a szép fogalmáról. „A szép, az
egy szó… éspedig indulatszó… ez a felkiáltás csak bizonyos érzelmi állapotban tör ki az
emberből…”.57 E sajátos prózapoétikai vélekedését 1940-ben veti papírra, tehát minden
valószínűség szerint az eltelt negyven évet átfogó életmű egészének jellemzője.
Móricz tehát a címválasztással reflektál s a szöveggel vitát kezdeményez a kanonizált
irodalmi hagyománnyal, s depatetizálja, valamint a lélektanisággal kapcsolja össze a tragédia átértelmezésének lehetőségét. Móricz ebben a novellában már egyértelműen szembefordul a tradícióval, szükségképpen mást mond, máshonnan veszi a sors reprezentálásának mintáját, s a parasztfigurát (nem a magyar falubelit, hanem „azt az emberi lelket és
lobogást… amit a falu tömött levegője izzóbbá tesz”)58 bevonja a kisember hősök világirodalmi példatárába.

*
A novella szintetizáló szerkezetének ereje többszörös megerősítésén alapszik. Mind az
események, mind a főszereplő késleltetve kapcsolódik a narratívába, a lineárisan haladó
történet helyett a bevezetés idő- és térbeli kiterjeszkedése és pulzálása a szerzői jelentésintenciók nagyobb szerepét előlegezi meg, szemben az 1909-ig írt novellákkal. Az események adagolása és felfüggesztése arra a kettős célra irányul, hogy miközben a főszereplőt
az időtlenségbe ragadja (példázat), hitelesítse őt valóságos nyelvi-tárgyi környezetével.
Megfosztja nyelvétől, viszont a közlő erőt mozdulatokba menekíti. Ezek (következetesnek
tűnő) tartalomra fonódottsága dekódolhatja a korai novellák textúráját. A hagyományos
szerkezeti forma helyett a Tragédia újat kínál, például bevezetésből legalább hármat, befejezésből (eredetileg) kettőt találunk. E szerkezet csomópontok körül szerveződik, különböző elbeszélő (és korreferáló) hangok más és más szálon (az esemény fonalára aggatott
epizódok, álmok, emlékezések, látomások közvetítésével) járulnak hozzá a fikcióalkotás
sikeréhez. Az elhallgatásból és így az értetlenségből fakadó feszültség (a főhősé, a szerzőé,
53
54

55
56
57
58

Schöpflin Aladár, Az új magyar irodalom. Ady Endre és Móricz Zsigmond. (1912) = I. m. 76.
Vö. „A nagy tömeget, – ámbár öntudattá / Nem ébred benne, és csak sejtelemkint / Zaklatja…”
Az ember tragédiája, 773.
Napló, 1936. 2. 21. A Rab oroszlán c. regényről (1935) szól az idézet.
Kaffka Margit, 1911 = Tanulmányok, I, 294.
Szép! = Tanulmányok, III, 491.
Napló, 1934. június 27. 12 ó. = Móricz Virág, Tíz év, 1981, I, 195.

28

tiszatáj

a narrátoré, a „senkiké”, az olvasóé, valamint a Nyugat-kiadásból elhagyott szövegrész
drámaírójáé és a kórboncnoké) mindvégig tudatosan fenntartott centrifugális erő. „A novella… megtűri azt a mozaik-stílust, amellyel az író jelenetet jelenet mellé rak, s az olvasó
képzelete teszi aztán az egész képet egységessé.”59 Minden rész az egészet jelöli. A novella
(az eseménytelenség logikájának megfelelően) napszakokhoz igazodó metaforikus fragmensei felett köthető össze a történet. A szerző fő igyekezete, hogy a jelentéskapcsolás
„olyan természetes legyen, hogy senki se érezze rajta a célt, mintha valósággal és véletlenül igazán úgy esett volna az eset”.60 Móricz a novella „buborékjában”61 kritikai viszonyt
teremt azzal a kisepikai gyakorlattal, melyben egyben otthonra talált.

*
A novella elemzése e gondolatok felvetésével ezen a ponton abbamarad, folytatásra
vár. A következőkben már csak néhány csomópontot szeretnék megjelölni a Tragédia
elemzésének eddigi tanulságaként, ugyanis a felvetett szövegösszefüggések már most felkínálják Móricz Zsigmond indulásának árnyaltabb megközelítését.
A szakirodalom még ma is a „tehetség gejzírszerű kitörését 1908-tól” mindvégig egy
„meddő küzdelem”62 lezárásaként értékeli. A novellaelemzések hiányoznak ezek mögött
a summázatok mögött, s csak vélelmezett tudásunk van a „Hét krajcár hozta változás előtti
[és utáni] stílusának” mibenlétéről. A többször idézett „modern alkotáshoz nélkülözhetetlen távlatok”, szociális elkötelezettség, a válságok („csak azt lehet leírni, ami fáj”),
a modernizmus irányzatainak hatása (biológiai-élettani érdeklődés, naturalizmus, szimbolista-szecessziós áramlatok) nem kínálnak elégséges magyarázatot.
Nem kerülheti el a figyelmünket, hogy több egyidejűleg érvényes értelmezői közösség
egyszerre figyelt fel a Hét krajcár kötetre. A konzervatív bírálók között akadt, aki „a magyar erőnek, a magyar léleknek, magyar nyelvnek, magyar faj és föld szépségének” búzagarmadájaként emlegeti a kötetet, s szerzőjében a „gyermeklelkű hatalmas és csodás magyar népnek”63 íróját látják. Ady a „kálvinista magyar fiú” könyvében azt a parasztképet
értékeli, mely „durva, erős, gonosz, piszkos” figurát mutat, mely „sokban több az igaznál”.
A két kritikai megközelítés elbeszélget a mű fölött, valószínűleg azért, mert a kötet a normatív és normatívaellenes értelmezés metszéspontjában áll.
A Tragédia elemzése kapcsán feltáruló összefüggések bizonyítják, hogy Móricz Zsigmond korai írói kísérletei nem bizonyultak folytathatatlannak. A pályakezdés körüli
értelmezési zavarokat először Bori Imre jelezte, aki a Hét krajcár helyett az író erotikus novelláit jelölte meg a modernség kezdőpontjának. A „különösebb előrejelzés nélkül”64 megjelenő erotika-téma mögött ebben az időszakból még feltáratlan filológiai adatok is meghúzódhatnak. Móricz 1907 novemberétől ugyanis francia tárcákat fordított a Pesti Hírlapnak, „így Zsigmondunknak nemcsak a stílusa szabadult fel, hanem erotikus képzelete is.
59
60
61

62
63
64

Schöpflin Aladár, Sári bíró (1910) = I. m. 19.
Móricz Zsigmond Elek Artúrnak, 1909. szept. 18. = Móricz Zsigmond levelei, I, Akadémiai, 1963, 95.
„Gyötörtem egy-egy témát addig, míg csak egy buborék marad belőle: amiben mégis minden
benne van…” Uo.
Tamás Ferenc, Móricz Zsigmond írói indulása = A kifosztott Móricz?, 50.
Móricz Pál: Móricz Zsigmond könyve (1909) = Kortársak Móricz Zsigmondról, 30.
Uo., 52.

2004. július

29

Nemcsak írni tanult meg a franciáktól, de arra is rájött, hogy mindenről szabad írni.” 65 Az
átértelmezési próbálkozások közé illenék Fráter Zoltán megjegyzése az író Mikszáth Kálmán nekrológjáról, melynek „merészsége talán a Hét krajcárnál is nagyobb feltűnést kelt,
s a legszebb méltánylásnak megfelelően kiváltja a kortársak irigységét.”66
A sikert hozó Hét krajcár kötet és a Tragédia című novella Nyugatban való megjelenése időben igen közel esik egymáshoz. A Hét krajcár azonos novella- és kötetcíme zavart
okoz; hol a novellára, hol pedig a kötetre (legtöbbször a dátumok említése nélkül) összpontosító figyelem megoszlik a tekintetben, hogy a beérkezés 1908-ra vagy 1909-re tehető. A Hét krajcár kötet 12 elbeszélése közül három 1908 előtt született. Az újdonságként üdvözölt kötet Móricz első, 1907-ben kigondolt, nyomdai kalkulációval rendelkező
kötettervének címadó novelláját is tartalmazza, a Hímes tojásokat. A Hét krajcárt az író
családi költségvetésének terhére adta ki, tehát kétéves elgondolását váltotta valóra.
Sem a nagyközönség, sem a kritikusok nem „kaphatták” tisztán az írói „fejlődés” vonalát. 1909 szeptemberében jelenik meg a Sárarany folytatásokban, 1910-ben még 11 rész
következik, miközben A galamb papné 13 folytatásban olvasható a Vasárnapi Újságban
és a Harmatos rózsa 23 részben az Életben. 1911-ben a Nyugatban az Az Isten háta mögött 12 folytatásban majd az Árvalányok kisregény. 5 nagyobb mű három év alatt valóban
szokatlan, lendületes aktivitást mutat, pedig a megírt darabok száma természetesen ennél
jóval több. Tanulságosnak ígérkezik tehát az indulás szempontjából, ha az alkotói folyamat következetes szemmel tartása érdekében az írások publikálása helyett keletkezésük
időrendjét vesszük figyelembe.
A Sáraranyról az első bejegyzést 1909. szeptember 21-én vezeti naptárába, mellette
„1–12” megjelöléssel számba veszi a megírt oldalakat. A galamb papné és a Harmatos rózsa ekkor már régen elkészült, fiókban várta megjelenését. A galamb papnét 1907-ben
a Ne légy jó c. tárca jelentette be az Ország-Világban. A Vasárnapi Újság 1909 nyarán fizette ki a közlési díjat. A Harmatos rózsát, ugyan még más címmel – „Eltűnt a szivárvány. Részlet a legközelebb megjelenő Mézeshetek c. könyvéből” – szintén 1907-ben jelezte ugyanez a folyóirat. Feltételezhető, hogy a kézirat 1908-ban, az Élet indulása előtti
évben már Andor Józsefnél pihent publikálásra várva. Az Isten háta mögött67 is korábbi
keltezésű, a naptárbejegyzések szerint 1909. június 24-én a 33–48. oldalakat is megírta.
A Galambfelhők hattyútollal gyönyörűen kanyarított kézirata 1904-ben keletkezett, csak
a végleges címadás származik 1911–ből; a kész regény szövegét ekkor, négy nap alatt
alakította az új – Szép Ernő „adta” Árvalányok – címhez.
1909-ben tehát az új írások azonnali megszólalásra (közzétételre) születnek. Az 1910–
1911-ben publikált új Móricz-regények pedig nem új művek, bár komoly javításokon és
címváltáson esnek át, a korábbi – Hét krajcár előtti – stílusvilágban gyökereznek. Fontos
még megjegyeznünk, hogy a Tavaszi szél (1912) és a Magyarok (1912) c. kötetek elbeszéléseinek kétharmadát azok a novellák alkotják, amelyeket Móricz még a Hét krajcár előtt
írt, „de valamilyen okból nem akart átadni a feledésnek”. Tehát általános tendenciának
tarthatjuk azt, hogy az író – bár maga is fordulónak tekinti a Hét krajcár megjelenését
65
66
67

Móricz Miklós, Móricz Zsigmond indulása, 1959, 405.
Olvasni jó (Napló Móriczról) = A Magvető nyomában, 8.
A címadás előzménye az 1903-ban íródott Atyafiság c. novella – „hogy én elbújjak az Isten háta
mögé…” – gondolata.

30

tiszatáj

(1908-at!) – mégis az időben előre haladva „vissza/be”csempészi írásait az „irodalomba”,
azaz sikeres íróként visszamenőleg szentesíti azok létét. Az 1902-ben még a Figyelő által
szóra sem méltatott novellát beválogatja A tavaszi szélbe, A bécsi bútorban Osvát felismeri az általa elutasított írást. Az 1900-as évek elejének „folyamatai” tehát nem törnek
meg, sőt kötetbe menekítésük zajlik.
Nem szabad elhanyagolnunk azt az életrajzi tényt sem, hogy Móricz a Tragédia Nyugat-beli megjelenése után 1909. szeptember 21-én vált meg Az Újság szerkesztőségétől,
melynek 1903-tól tagja volt.
Ha a kettéosztottság helyett (vagy mellett) folyamatában szeretnénk megragadni Móricz pályakezdését, az említett szempontok figyelembevétele semmiképpen nem elhanyagolható. A Tragédia alternatív olvasata számunkra azt az új feltételezést körvonalazza,
hogy Hét krajcárhoz viszonyítva a Tragédia megszületése, vagyis az 1909-es év alkalmas
inkább Móricz szintetizálva megőrző és megújuló hangjának bemutatásához. A még 1908ban, visszhangtalan közegben keletkezett – s feltételezésünk szerint némiképp utólag –
kanonizált művel szemben a Tragédia az az alkotás, melyben az országos recepcióval
„értelmet”/igazolást nyert írói szerep betetőz és elindít.

2004. július

31

BEKE JUDIT

Komikum és/vagy elátkozottság
M ÓRICZ ISTEN HÁTA MÖGÖTT CÍMŰ REGÉNYÉRŐL
– BALASSA P ÉTER HAGYATÉKÁBÓL

1999. október 26. és 2000. május 2.-a között, két féléven át az ELTE-BTK Esztétika Tanszékén Balassa Péter – évtizedes magántradíció szerint – kedd esténként hattól fél nyolcig
műelemző szemináriumot tartott, melynek témája ebben a tanévben Móricz „kisprózájának” vizsgálata volt (elbeszélések, valamint az Árvácska, Az Isten háta mögött és a Sárarany). A közös interpretációs tevékenység szerves része volt annak a nagy munkának,
amelyet a tanár úr a Korona Kiadónak egy Móricz-monográfia megírására való felkérésétől kezdve 2003. június 30-án bekövetkezett haláláig folytatott – ez utóbbi állítást a szó
szoros értelmében véve, hiszen a hagyatékban maradt írások tanúbizonysága alapján (ld.
Leonóra-papírok; Jelenkor, 2003/12.) még a végső napokban is azért küzdött, hogy minél
többet papírra tudjon vetni a már összegyűjtött anyagból. Bevált szakmai metódusa szerint a szigorú filológiai munka (primer és szekunder szövegek összegyűjtése, rendezése,
kiegészítése, olvasása és újraolvasása) alapozó eljárásai után az eleven értelmezői diskurzus közösségi tapasztalatainak próbatételére bocsátotta irodalomtörténészi és -tudósi hipotéziseit. Az esti egyetemi órák általában termékenyen feszült hangvételű vitáinak hozadékát pedig a továbbgondolás és -olvasás folyamataiban dolgozta át publikációképes tudományos szöveggé. Minden jel szerint a Móricz-monográfiát előkészítő munkálatok már
az utolsó fázisban tartottak, az anyag készen állt, már „csak” meg kellett volna írni, és a tanár úr, úgy is mint a gadameri Bildung-értelmezés (személyiséget alakító, fel- és megszabadító) munkafelfogásának megszállottja, a tüdőrák szorításában meg is kezdte az idővel
való versenyfutást, hiszen élete utolsó napjaiban elkezdte diktálni a művet – mint az általa
oly nagyra tartott és tisztelve szeretett, ugyancsak szabadság-megszállott Bartók, ő is tele
bőrönddel ment el…
Jelen sorok írója számára a fent említett tanév a kilencedik volt, amelyet a mestereként tisztelt szemináriumvezető óráin töltött. Az alábbiakban annak a lehetetlen feladatnak megközelítésére történne kísérlet, hogy a négy és fél évvel ezelőtt készült órajegyzetek
alapján, amelyek a tanár úr vitaindító felvetései és a Vele való folyamatos párbeszédben a
diákok részéről megfogalmazott referátumok, hozzászólások elhangzásakor készültek, egy
hajdani Isten háta mögött-olvasat rekonstruálódjon – az emlékezet és felejtés szakadékának peremén lebegve.
Móricznak egy 1939. január 14-én készült följegyzése szerint Az Isten háta mögött
című regényében arról van szó, hogy az ember nem más, mint állat. A szerzői intenció

32

tiszatáj

szerint tehát ez a mű nem foglalkozik az állatiság(unk) alól való felszabadulás lehetőségeivel, hanem „csak” ezen anti-antropológia bemutatásával. E koncepciónak megfelelően a szövegben nem képződik meg egy olyan világ, amelyben érzelmek és kapcsolatok jelen(hetné)nek meg, hanem ösztönkielégítési és -elfojtási mechanizmusok elvileg vég nélkül ismételhető szériáiról olvashatunk.
A mű helyszíne, Ilosva, sajátos szociokulturális összefüggéseket exponál: a Tiszántúl
mélyen kálvinista szemléletű világában vagyunk, melynek érzületét a súlyos elfojtásokkal
megterhelt, szekularizációt nem ismerő, ítéletközpontú vallásosság hatja át. A móriczi
életmű látásmódjában a fentiek által kondicionált ön- és világérzékelés szembesül a (szociál)darwinizmus, determinizmus, valamint Nietzsche és Freud gondolatvilágával. A századforduló Nyugat-Európájának ez utóbbi katalógus által jelzett szellemi mozgásai egy
személyes Istent feltételező világrend összeomlására utalnak. E kulturális megrázkódtatás
úgy is megfogalmazható, mint a mindenható ítélőbíró pozíciójába emelt apafigura radikális trónfosztása, melynek végrehajtását – paradox módon – a zsarnok hiányából fakadó
frusztráció görcsössége követi.
Móricz számára tehát adottnak tekinthető egy olyan teológiai narratíva, mely szerint
az ember bűnössége révén eleve ítélet alatt áll, azaz Isten színe-szeme elől száműzött,
nincs az Ő tekintete előtt, az Örökkévaló háta mögött van. Az emberi lénynek ez a pozíciója elátkozottságként értelmezhető, másképpen szólva: a kiűzetettség stigmája maga
a büntetés. A megbélyegzés, a szabadulás lehetőségei nélküli fogság és ítélet viszont lázadást szül, melyben megnyílik a reflektálatlan animalitás örvénye: a puszta, ezért rossz elfojtásból a pőre coitusvágy tör elő, melynek szorításában, fogságában vergődik Az Isten
háta mögött összes, kivétel nélkül kisstílű figurája.
A kicsinység, hitványság, banalitás kategóriái viszont lehetővé teszik a regény olvasatának a komikum irányába való kiterjesztését. Ezt a lehetőséget tovább erősíti a mű reflektált intertextualizáltsága elsősorban Flaubert Bovarynéja felé. Amennyiben pedig
a Madame Bovary maga is egyfajta XIX. századi giccskultúrával áthatott Don Quijote-paródia, annyiban az Isten háta mögött a karikatúra karikatúrája, vagyis egyfajta, mármár a félelmetességig túlfeszített antidivinális komédia. E mű kétségbeesett és görcsös
röhögése ugyanis azt a szakadékot nyitja meg, amely az emberi lény puszta kicsinysége
távlattalanságának rettenete és a hülyék bírósági ítélet alól való mentesülésének evidenciája között tárul fel.
A Bovaryné és az Isten háta mögött bonyolult kapcsolata rávilágít a két szöveg közötti
alapvetően depravációs jellegű viszonyra. A Flaubert-mű világával legfeljebb az albíró figurája érintkezik, amennyiben ő a reflexió határán mozog, s elvágyódásának kilátástalansága öngyilkosságba torkollik – és/de az ő alakja sem írja fölül a műben a kétségbeejtő
banalitás általános érvényességét. („Az albíró elgondolkozva nézett a két tanítóra. Bovarynéra gondolt, akinek az esete oly nagyszerű volt, de amely nem fog ismétlődni soha.
Nincsen olyan nagy nő a kisvárosban… Ahhoz, hogy valaki olyan arányúvá fejlődjék,
ahhoz valami nagy kultúra kell… Micsoda karikatúrája ez a világ, amelyben élünk,
a karikatúrának… Ez már a közönségesség. Az unalmas, egyszerű közönségesség… Hol
vannak azok a színek, hangulatok, amiket a francia kisváros ködös emléke a könyvön
keresztül meghagyott … Ott színe, illata van az életnek… De itt olyan józan, olyan szimpla

2004. július

33

minden… nem lehet valami közönségesebb, mint egy házasságtörés ebben a társaságban…” )1
Emma Bovary önteremtési kísérletei saját kora giccskultúrájának másolatai, de az
ő történetében a sznobizmusok és az álmodozások világának (a romantikában rejlő) viszonyítási pontjai még érzékelhetőek. Veresné esetében már nem kutatható fel az a mintakép,
melynek a giccs vacak másolata („– Zongorázz egy kicsit, fiam – mondta a tanító. …
A fiatalember vidáman nézte a hosszú, sárga zongorát, amely megadással nyúlt el a szoba
sötét mélyén. Az asszony felnyitotta a tetejét, aztán leült elibe, s kotta nélkül nekiment
a billentyűknek. A fiatalembernek a szája is nyitva maradt a bámulattól. Az asszony mereven kinyújtott ujjakkal, mint a dobverőkkel, rávert a billentyűkre, amelyek kétségbeesetten s kissé összevissza kezdtek lármázni. Valami csodálatos volt ez a zongorázás, oly
szapora és olyan rettenthetetlen, mint egy huszár-attak, és valami bámulatosan határozott kakofónia keletkezett, amelynek nem volt egy ép hangja, de imponálóbb volt minden
zenénél, amit valaha hallott. … Az asszony nagyszerűen megoldotta a saját élete zenéjének titkát. Valóságos boszorkánykulcsot talált, amely örökre képessé tette, hogy népdalzenével ellássa a maga társaságát. Jobb kézzel játszotta az énekhangot, a ballal pedig
minden hanghoz leütötte a szabályos fő akkordot, már ahogy tőle és a zongorától telt.
Az albíró szélesen elmosolyodott, s igazat adott az asszonynak. Le van egyszerűsítve itt
az egész élet. Ki van dobva belőle minden bonyodalom, minden művészet. Csak meg kell
találni az élet kulcsát, olyan egyszerű lesz itt minden, mint a patak folyása.)2 Az Isten
háta mögött esetében a móriczi regénypoézis kizárólagosan hulladékból építkezik: a figurák közötti kommunikáció párbeszéd-paneltöredékekből épül („– Tessék parancsolni
húst… Na, de ne ezt a csontosat, hanem ezt… Meg kell magát házasítani, még a tálból
sem tud szedni. Na, de nem tudom kit vesz el, ha így választ. – Hát bizony a házasság
olyan mint a rántott csirke – mondta a tanító”)3, a kontaktus-kísérleteket a testi fogyatékosság generálja („– Édes gyermekem – morogta újra a pap, s felforrt a vére a saját
hangjában megcsikorduló érzéstől. A szeme meghályogosodott, s a könnyes fátyolon át
mindent lehetőnek látott, amire titkon vágyakozott. … Drága kislányom, imádom magát! – Az asszony nem is figyelt arra, mit hebeg és zagyvál összevissza, de ez a szó brutálisan arcul ütötte. – Megbolondult! – szólt rá durván az öregemberre. … A pap fakó
arccal bámult rá, s a szája nyitva maradt. Csorba, kikorhadt fogai kimeredeztek meglilásodott ínye közül, s ajka lepittyedt, sírós remegéssel, mint az egész kis gyerekeké. …
Az öregember, akinek soha még ilyen visszautasításban nem volt része, s aki semmiképpen sem tudta elhinni, hogy vége a régi szép időknek, amikor a tanítónék kitüntetésnek
vették, ha kegyeibe fogadta őket, lassan tudatára kezdett jönni annak, mi történt
vele.”)4, a cselekményt a meg nem történt események szervezik („Vége az eleven özvegységnek. Fel fog állani és kimegy, és csak próbáljon útjába állani az az ember! Aki ott fekszik, olyan közel, hogy fejen rúghatná, s aki teszi magát, hogy alszik. Primitív s szinte
állati szűk gondolatai, de hihetetlen tágas testi érzései voltak. … Lázasan, félönkívületben ment a hideg téglákon, s úgy fogta meg a diákszoba vaskilincsét, ahogy a lázas beteg a hideg kanalat: Muszáj bevenni, ami benne van. … És asszonyi gyöngédséggel megszánta az ártatlant, a szűz fiút s nagy elájulással villant fel, mit kell tennie. Remegő kézzel nyúlt a vállához és kioldta a két gombot! … És mégis folyton tart a csönd. … – Laci! –
sikoltja és az ágyhoz rohan. Az ágy üres. És a szoba is üres. És a madár távol, távol

34

tiszatáj

van.”)5. A kétségbeesés valós tettei (az albíró és a közjegyzőné valóban véghezvitt házasságtörése, az asszony meggyilkolása és a „csábító” öngyilkossága) csak szóbeszéd tárgyai,
nem válnak a szövegben érzékileg megtapasztalhatóvá, mintegy az olvasó háta mögött
esnek meg.
Veresné házasságának üressége a szövegben az evés és az aranyfog motívumaiban,
mintegy reflexiós szint nélkül képződik meg. A reflektálatlanság narratológiai megjelenítésének tekinthető a szövegnek az a sajátossága is, hogy a Flaubert-i, regénytörténeti jelentőségű nézőponttechnikai poétika eljárásai helyett a Móricz-mű egy külső narrátor
egyenes beszédében szólal meg. A szereplőknél a szándékok és az önkifejezés közötti
diszkrepancia önfelépítő és önlebontó struktúrákat generál, melyek a cselekményt sehonnan sehová nem vezérlik: Veresné seggreesésben végződő öngyilkossági kísérletének rettenetes komikuma a kései Móricz kultúrkritikájának kegyetlenségét jeleníti meg.
Ilosva tót világa intertextuális lehetőségeket hordoz a mikszáthi elbeszélések irányában is, de ebben az esetben a kisvárosi értelmiségnek semmiféle értékszféra sem tulajdonítható, a helyi, provinciális istenek nem emlékeztetnek senkire és semmire, a tájnyelv
használata nem válik humorforrássá. A butaság metafizikájának poézise szervezi a szöveget, mely az ítéletes beszédmódból való kitörés lehetetlenségéről beszél. („– Az a baj – ismételte a polgármester –, hogy mindenféle idegen fiatalembereket hozzák ide a hivatalokba, az iskolákba, ezen kellene segíteni. Vannak nekünk derék fiaink, a városban születték, és azok kintelenek messze földön kínlódni, és nincs is állásuk, és ide csak szépen
idehelyezi a miniszter BÜNTETÉSBŐL (kiemelés: B. J.) mindenféle egyéneket. Ha azok valamit teszik, hát kérem, jönnek az újságok, és a várost kompromittálnak.”)6 Ennek a világnak természetéből adódóan nincs mód a bűnös megigazulására – még abban a rettenetes értelemben sem, amelyet a Luther-korabeli nyelvhasználat mutat be, amennyiben
a Rechtwertigung kifejezést általában kivégzés értelemben használták.
A regény különösen fontos figurája Veres Laci, aki, főleg a gimnázium provinciális
terrora áldozatának szerepébe kerülve, Nyilas Misi egyik előképének tekinthető. Az ő diákélete a besúgásoktól fülledt légkörben kisstílű botrányoktól botrányokig zajlik, a tanulás
tétje a karrierépítés és a szeretőfogás. („…aztán a tanító elemezte az ötletet. – Mit? Latint? Meg görögöt? Hát kell azt tudni? … Az asszony gúnyosan elvonta a száját. – Persze, hogy kell! Aki azt sem bírja megtanulni, az már nagy szamár, abból nem lesz pap.
Sem úriember, megmarad mesterembernek. Azért kell tanulni a fiatalembereknek szorgalmasan, hogy hozzájussanak ahhoz az úriosztályhoz, ahol jó lenni. Ha nem tanulná
valaki a görögöt meg a latint, hát hogy jutna hozzá, hogy egy úriasszonynak udvaroljon!”)7 A tanár-diák világ szerkezete a maga borzalmas kisszerűségében a regény ítéletes
metafizikai világképének sűrítménye: a pedagógiai terror maga generálja a diáktanya
animális rettenetét („A fiú [ti. Mácsik] habzsolva beszélt, csak úgy frecsegett a nyála… –
…Aztán jelentkeztem az igazgató úrnál… Micsoda őrült ideges volt az. …Nekem jön, azt
hittem felpofoz, az ajtóig hátráltam, akkor éppen, mikor hozzám rúg, meg akart rúgni,
kinyitom az ajtót, és a lába élit bevágja. Nem tudta tovább mondani, majd megfúlt a kacagástól. A többiek is olyan hangosan harsogtak, hogy úgy se lehetett volna egy szót
sem megérteni. – Kimentem aztán, és megint elbújtam a lépcső alá. Hát egyszer csak jön
a direktor, olyan remekül sántított, hogy majd meghasadtam a kacagástól… Na hát az
barátom majd megdöglött, a guta majd megütötte. … De nekem menekülni kellett, mert

2004. július

35

már nem bírtam tartani a kacagást. A fiúk jobbra-balra dőltek. Mikor felocsúdtak, jött
a többi diákemlék. Laci úgy ült a helyén, mint valami bacchanálián, ahol valaki józan maradt, és most nem tudja megérteni, mi folyik körülötte.”)8; a testiséghez való, bűntudatban megalapozott, keresztény/keresztyén viszony okozza a pszichoszexuális értelemben
nem a férfivá éréshez elvezető libidinózus túlfűtöttséget („S elmondott (ti. Mácsik) valami
drasztikus históriát… Mindenki vigyorgó áhitattal figyelt rá, szinte szétpattantotta őket
a vér… De ez a nagy nyíltság Lacit összepréselte, mint valami rászakadó ház. Nem bírta
el. Titkon ápolgatott bujaságát, pincében nőtt satnya érzékiségét szinte leperzselte ez
a hőség, amely neki túl erős volt, vad és égető. És úgy járt, mint a tökinda a napon, lekókadt. Nem élvezetet szerzett neki a soha nem hallott brutális mesék raja, hanem fájdalmat, kínt.”)9
Veres Laci még csak megszületni próbáló személyisége elvileg hordoz(hat)ná az Istentől való száműzetés e büntetőtelepéről való kiválás lehetőségét, melyet élhetetlenségének megnyilvánulásai és deflorációjának mint Paradicsom-vesztésnek megsiratása jelez
(„Veres Laci lebágyadva, szomorúan állott… Meg volt alázva, meg volt gyalázva s rettenetesen ki volt ábrándulva. Az éjszakára gondolt, és siratta az idealizmusát, a szüzességét. Rühesnek érezte magát, s rettegett, hogy „valami betegséget kapott”. … Ez az egész?
– ismételgette magában – ez a szerelem? emiatt teszik tönkre magukat az asszonyok,
a férfiak? ezért vágyják egymást a nemek? Mintha leszakadt és szétporlott volna körülötte
az egész világ. Minden illúziója odavolt. Az elveszett paradicsom ez!”).10 Csakhogy ez
a mű a szabadulásnak semmiféle távlatát nem nyitja meg: a kamaszfiúban csupán az önpusztító egzaltáció vágya születhet meg ( „Magasabb igazságokat! Ismeretlenebb sikereket! Hatványozott ideggyönyöröket! Őrületet! Őrületet! mert megöl a valóság. Megfullaszt ez az élet, mint a szennyes árvíz, amely dögöket és trágyát és ismeretlen városok
csatornaömledékét sodorja. Hadd lakmározzanak benne a hüllők, ő itt megfúl. Megfúl.
A torkához kapott és felhördült”.).11
Az Isten háta mögött sajátos helyet foglal el a Móricz-életműben, amennyiben egy
alapvetően nem komikus alkatú gondolkodás- és beszédmód e szöveg esetében figyelemre
méltó komikus érzékről tesz tanúbizonyságot. Azok az iszonyatos átkok és káromkodások,
melyeket az Árvácskában az emberi lény önnön csupasz ösztönvilágába való bebörtönözöttségének rettenetes, pusztai látványa kelt, az ilosvai ostobaság világában a hörgésbe
fulladó nevetés nyelvén szólalnak meg.
A fenti rekonstrukciós próbálkozás lehetetlensége megkísérlésének egyik legfőbb
mentsége az a szándék, mely a Balassa-féle Móricz-olvasat talán fentiekből is megsejthető
radikális megelevenítő jellegének felidézésére irányult. Valószínűnek tartható, hogy a hagyományos realista kánonképzés problematikusságából kiindulva s e klasszifikációból kiszabadítva az oeuvre-t, olyan interpretatív munkának lehettünk volna olvasó részesei,
amely a móriczi szövegalkotást a későmodernitás antropológiai és metafizikai válságából
fakadó radikális, dekonstruktív jellegű kultúrkritika távlatába helyezi.
Amint pedig oly sok Móricz-figurát végletes szegénysége megfoszt a nyelvi önértelmezés mindenféle lehetőségétől, úgy a kérdező-beszélgető-író nélkül maradt tanítványnakolvasónak sincsenek szavai a hiány elbeszélésére…

36

tiszatáj
JEGYZETEK

Az idézetek az alábbi kiadásból származnak:
Móricz Zsigmond: Az Isten háta mögött – Árvácska. Szépirodalmi Könyvkiadó, Budapest, 1974.
1
2
3
4
5
6
7
8
9
10
11

I. m. 15–16. old.
I. m. 76.; 77.; 78. old.
I. m. 83. old.
I. m. 104.; 105. old.
I. m. 120.; 121. old.
I. m. 134. old.
I. m. 24. old.
I. m. 36.; 37.; 38. old.
I. m. 38. old.
I. m. 125.; 126. old.
I. m. 128–129. old.

2004. július

37

BENYOVSZKY KRISZTIÁN

Évődés
AZ ÉTEL ÉS AZ EVÉS SZEMIOTIKÁJA M ÓRICZ ZSIGMOND MŰVEIBEN
(Kísérlet)

„Ez a világ olyan, mint egy óriási, soha ki nem fogyó kenyér,
amelyből Móricz Zsigmond évről évre újabb karéjokat szel.”
(Hevesi András)

Vargha Kálmán Móricz-monográfiájában található egy fotó, melyen az író épp perecet vásárol. Sötét nagykabát van rajta, prémes gallérral, fején elegáns puha kalap, bal karján
sétabot lóg, s kezében már legalább négy perecet szorongat, miközben jobbjával a szolgálatkészen álldogáló árus perechalma felé nyúl. Vajon kinek viszi? Furcsa ez a fénykép, hisz
művei ismeretében korántsem a törékeny perec az az étel, ami eszünkbe jutna róla. Sokkal
inkább valami disznóság – szalonna, egy darab füstölt sonka vagy egy nagy adag bográcsban főtt gulyás. Nem a nassolás, az ínyenc ropogtatás illik hozzá, inkább a habzsolás, a zabálás vagy annak ellentéte, a koplalás. Nem mondunk új dolgot azzal, ha kijelentjük, hogy
Móricz olyan író, akinek regényeiben és novelláiban meghatározó szerepet játszanak
a gasztronómiai témák és képzetek. Talán nem túlzás egyenesen azt állítani, hogy Krúdy
mellett Móricz a gyomor (s különösképp a magyar gyomor) örömeinek legemlékezetesebb
irodalmi megörökítője. Érdemesnek látszik éppen ezért Móricz műveit ebből a szempontból is megvizsgálni.
Az alábbi írás – miként az alcím is jelzi – próba, rendszerezési kísérlet, azaz esszé. Abban az értelemben legalábbis, hogy az itt olvasható elemző észrevételek és gondolatok
csupán egy megkezdett kutatás-újraolvasás első eredményeinek tekintendők, tehát egy,
a további finomítás és kiegészítés irányában nyitott elméleti és interpretációs vázlatnak.
Nem térek ki Móricznak minden olyan művére, mely a választott témát tekintve figyelmet
érdemel, csupán néhány regényét és novelláját veszem szemügyre egy olyan aspektusból,
amit az evés szemiotikájának neveztem el. Ez alatt az evéssel kapcsolatos motívumok jelentésképző szerepét értem. A táplálkozás kultúrája mind a szemiotikának, mind a néprajznak jól körülhatárolható kutatási részterületei közé tartozik. Az ételek a kultúra rendszerében nemcsak a létfenntartáshoz elengedhetetlenül szükséges állati és növényi
„nyersanyagok”, hanem számos, ezen túlmutató járulékos jelentést is felvehetnek: kifejezhetnek, helyettesíthetnek, reprezentálhatnak valamit, utalhatnak valamire, elfogyasztásukat jelképes gesztusok kísérik. Minden ilyen esetben már nemcsak vegetatív funkciót betöltő dologként, hanem jelként működnek. Az ételek szimbolikája, az ízlelés, a kóstolás
kódjai, az asztali viselkedés megannyi szabálya, az öltözködéstől a rendelési rituálékon át
a társalgási szokásokig egy olyan bonyolult, kulturálisan meghatározott kommunikációs

38

tiszatáj

folyamat összetevőinek tekinthetők, amely feltételezi a kódok, tehát a jelentéstulajdonítás
szabályainak ismeretét.
Esszémben mindenekelőtt a művekben ábrázolt (fiktív) világ, s abban is a szereplők
életvilága felől veszem szemügyre az étel és az evés jelentéskonfigurációit. Vizsgálódásom
tehát tematikus irányultságúnak mondható, ugyanakkor nem feledkezem meg a művek
alapvetően nyelvi felépítettségéről. A szemiotikai kutatások klasszikus, morrisi felosztását
alapul véve úgy fogalmazhatnék, hogy elsősorban az evés pragmatikája érdekel, tehát az
ételt befogadók, fogyasztók viselkedése, annak testi és nyelvi vonatkozásai. Elemzésemben František Miko azon elgondolásából indultam ki, hogy a fiktív művek szereplőit három fő szempont alapján érdemes vizsgálni: 1. mit tesznek, 2. mit mondanak, 3. mit éreznek, gondolnak1. Miként az alábbiakból is kiderül, nincs sok értelme élesen különválasztani ezt a három elemzési aspektust, s így vizsgálni a Móricz-szövegeket, mivel ezek – az
olvasási tapasztalat igazolja ezt – minduntalan áthajlanak egymásba, kölcsönösen feltételezik és keresztezik egymást. Mindazonáltal elmondható, hogy az étel- és evés-motívumok a tettek, a beszéd és az érzelmi, illetve mentális folyamatok felől nyernek el sajátos
jelentéseket, és az evés szimbolikájáról is leginkább ezen területekre nézve beszélhetünk.

Az evés vigasztaló, búfelejtő ereje
Nem egy Móricz-regényben találkozunk az evés közösségteremtő és feszültségoldó
szerepének dicséretével. Olyan jelenetekkel, ahol egy jóízűen elfogyasztott ebéd vagy egy
bőséges vacsora kapcsán az elbeszélő vagy valamely szereplő azon meggyőződésének ad
hangot, hogy a közös evés egy időre feledtetni tudja a személyes ellentéteket és gyűlölködéseket, amelyek mintegy feloldódnak a gyomor közös örömeiben. Móricz műveiben azt
látjuk, hogy a jó étvágy és az ízletes, általában bőséges menü familiáris közelségbe képes
hozni a haragosokat is; olykor radikális – jóllehet csupán rövid ideig ható – érzelmi, magatartásbeli változásokat idéz elő. Mindez explicit módon nyer kifejezést Móricz egyik
méltán legjobbnak tartott regényében, az Árvalányokban (1914): „Egy időre mindenki
elfelejtett minden bánatot és minden haragot…Ez az igazi perc, s e percben a tál az asztalon, a tányér, a kés, a villa, ezek a legdicsőbb szerszámok, s a szájban szétfolyó nedvek,
a pác íze, a tejfelek, a fűszerek, a zsírok, a jól sült, friss kenyér, a jó könnyű, iható szőlősi
bor. Ez olyan gyönyörű és nemes érzésekkel fonta össze a társaságot, hogy ebben a szent
pillanatban senkinek nem volt gyilkos szándéka felebarátja ellen. Most magas lánggal
égett felettük a keresztény emberszeretet dicsősége.”2 Főként az utolsó mondat gúnyos
modalitása teszi hangsúlyossá azt, hogy a terített asztalnál, ahol lelkészek és feleségeik
foglalnak helyet, nem a keresztény eszmék, a szent parancsolatok, hanem éppenhogy

1

2

A szlovák irodalomtudós és stíluskutató több tanulmányában és monográfiájában is kifejtette
a művek tematikus rétegével kapcsolatos meglátásait, melyek szerves részét képezik holisztikus,
az irodalmi mű egészét lefedő stíluselméletének. Egy monográfiája olvasható magyarul, Zeman
László fordításában (Az epikától líráig. Az irodalmi mű stilisztikai vizsgálata. Nap Kiadó, Dunaszerdahely 2001), ebben a viszonylag korai művében azonban még csupán látensen van jelen az
idézett szereplőfelfogás.
MÓRICZ Zsigmond: Árvalányok. In: uő: Házasságtörés (Kisregények 1). Budapest, Szépirodalmi
Könyvkiadó 1985, 37.

2004. július

39

a bűnösnek tartott test élvezetei hozzák közel egymáshoz az embereket; az evés varázsolja
„szeretetközösséggé” az egyébként széthúzó társaságot. Hasonlónak lehetünk a tanúi
a Kivilágos kivirradtigban (1924) is. Itt az evés és a mulatás jelene a fenyegető jövővel
szembeni egyedüli alternatívaként mutatkozik meg. Az evésnek itt helyettesítő, elodázó és
felszabadító funkciója van. A legátusnak, aki a külső, idegen szemlélő szerepét tölti be
a lakomán, nem is fér a fejébe a házigazda asztali viselkedése, hogy „ennyi csapás után, ami
ma érte ezt a nagyszerű kun embert, olyan jóízűen lehessen enni.” Majd hozzáteszi: „Egyáltalán étvágyban nem volt hiány.”3 Később, már a regény és a lakoma végéhez közeledve,
az elbeszélő is reflektál az evés feszültségoldó, mondhatni terapeutikus erejére: „A tánc is
arra kell, a muzsika, a bor, az evés, hogy éjfélutánra előkészítse a szíveket, s ez a furcsa
nagy közös gyónás megkönnyebbíti, szinte feloldja a hétköznapi élet minden feszültsége
alól a lelkeket. Már újra csámcsogva, csemcsegve, forró tea, borleves és hideg sült falatozása mellett.”4 (Kiemelés: B. K.)

Az evés és a nyelv örömei
Miként arra Bahtyin is rámutatott, a lakmározás szorosan kapcsolódik „a beszédhez,
a bölcs társalgáshoz, a vidám igazsághoz”5. Móricz műveiben számos példáját találjuk annak, hogy az ételek és az evés szomszédságában a nyelv játékos módon kezd működni. Az
evés-ivás öröme nemcsak a lelki feszültségeket és a beszélők nyelvét „oldja fel”, hanem ezzel együtt mintha magát a nyelvet is megpuhítaná, alakzatait szétmozgatná, felszabadítva
lappangó retorikai potenciálját. Elsőként a Légy jó mindhalálig (1920) kenőcsöt falatozó
éhenkórász diákjainak feledhetetlen kollégiumi életképére hivatkoznék. Amikor Nyilas
Misi tetten éri a csomagját dézsmáló társait, és kiderül, hogy azok falánkságukban, kenyérre kenve, megették az édesanyja küldte cipőkenőcsöt is, egy kölcsönös vádaskodás veszi kezdetét: „Ki kente? Te kented! – szólt elvörösödve Andrási. – Nézd csak, ő ette meg
oszt még ránk kenné – kiabált Tök Marci.”6 Láthatjuk, hogy miként él itt Móricz a szó
szerinti és az átvitt értelmű jelentés cseréjén alapuló szójátékkal (megkenni a kenyeretáthárítani a felelősséget valakire). Emlékeztetnék továbbá az Úri muri (1920) könyvárusára, Lekenczey Mukira, aki grófos eleganciával lép be Csörgheő Csuliék törzshelyére,
majd rántottát rendel; húsz tojásból. Mikor kihozzák neki a hatalmas adagot, s már éppen
hozzáfogna az elpusztításához, Csuli lép oda az asztalához, s meglehetősen furcsa módját
választja az ismerkedésnek: „Hát csak feláll Csörgheő Csuli, s nagy méltóságos léptekkel
átsétál a termen a másik oldalra, s szó nékül odaáll az idegen úr asztalához. Az éppen
fogta a kést és a villát, hogy belekezdjen a rántottahegybe. Akkor Csuli kinyújtja a tenyerét
s belemarkol kézzel a tálba, s tömi szájába a rántottát. Az idegen nagyot néz, nagy szemet
mereszt, azzal vállat von, ha itt így szokás: s ő is leteszi a kést, villát és belemarkol az
3

4
5

6

MÓRICZ Zsigmond: Kivilágos kivirradtig. In: uő: Regények II. Budapest, Szépirodalmi Könyvkiadó 1975, 566.
MÓRICZ Zsigmond: Uo. 623.
BAHTYIN, Mihail: Francois Rabelais művészete, a középkor és a reneszánsz népi kultúrája. Ford.
Könczöl Csaba, Budapest, Európa Kiadó 1982, 347.
MÓRICZ Zsigmond: Légy jó mindhalálig. In: uő: Regények II. Budapest, Szépirodalmi Könyvkiadó 1975, 291.

40

tiszatáj

ételbe s eszik.”7 E provokatív tett végül is nem verekedéssel, hanem baráti összeborulással
végződik, ami végső soron egy félreértésnek köszönhető: Lekenczey sajátos helyi étkezési
szokásnak nézi Csuli viselkedését. Az ezt követő csipkelődő csevelyben újra a nyelv jut
főszerephez: „– Oszt jaó vót a rántotta? – Kirántotta.”8 A Forró mezők (1929) szintén
szolgáltat példát az evés közbeni évődésre, a szavak jelentésének kiforgatásán alapuló
asztali ugratásra, viccelődésre: „– Som! Ez magának: vágott?” – kiált fel zúgolódva a főkapitány a kihozott sör láttán, mely nem volt tökéletesen megszabadítva a habjától.
„Nézze meg az ember! Ha így folytatja, maga lesz vágott. Sőt fasírozott!”9 E példánál
megfigyelhető továbbá az is, hogy miként is „változtatja” e fordulat (trópus) az emberi
testet étellé. Az ilyen metaforikus „csúsztatások” a szerző más műveiben a groteszk
hatáskeltés eszközeivé válnak. Kis Jánosról a Tragédiában (1909) azt olvassuk: „Az arca
olyan vörösre vált a kalap alatt, mint a főtt rák.”10 A Kerek Ferkóban (1912) olvasható
a következő részlet: „A jó asszony paradicsompiros arca elrémült a Ferkó láttára, s céklavörös kezei remegni kezdettek.”11 (Kiemelések: B.K.) A Kivilágos kivirradtig legátusa, aki
csak véletlenül keveredett a komorló derűvel mulatozó asztaltársaság tagjai közé, már
megérzi az ily módú azonosítások borzalmát is: „…sohase gondolkozott arról, hogy
a hurka disznóból készül. De most valahogy megérezte a teste belsejében a saját hurkáit,
amelyeket éppen úgy meg lehet tölteni rizskásával és a saját vérével keverve (…) Végigfolyt a hátán valami borzadály.”12 A legátus azért kezd gondolkodni az emberi és az állati
test közti analógián, mert az ispán kedvenc disznójáról „Olyan közvetlenül beszélt (…),
mintha emberről beszélne…” Tehát az asztalnál szónokló ispán beszéde, mondhatnánk
retorikája vezeti őt rá erre a felismerésre. A legátus következő gondolata pedig már az,
hogy az ember–állat közt megmutatkozott hasonlóság jelentésköre tovább tágítható; az
asztalnál ülőket csámcsogó állatokként aposztrofálja: „Ezeket a kövér disznókat nézte
most itt az asztal körül, és valahogy úgy érezte, mintha semmivel sem volnának különbek,
mint azok a kanok és emsék, akik odakint szoktak röfögni az ólakban a moslék után.”13 Ez
a látásmód, mely a lakmározó embereket állati vonásokkal ruházza fel, a szerző más regényeire is jellemző, s része a Móricz ábrázolta emberi életvilág erőteljes animalitásának.
A Kerek Ferkóban Merry (azaz Mariska), a polgármester lánya szülei beszélgetését kihallgatva megtudja, hogy Kerekegyházy Ferenc (azaz Kerek Ferkó) a megszöktetésével fenyegetőzik. Ezt gondolja magában: „Megkérni látatlanban, s megszöktetni, ismeretlenül, erre
csak ezek a bárdolatlan, kocsistempójú urak képesek, akik ostobák és műveletlenek és
pökhendiek, önhittek, falánkok, habzsolók, mint az állatok.”14 (Kiemelés: B. K.) Ugyanebben a regényben lehetünk tanúi annak, amint egy báli nyüzsgést megörökítő életkép,
7
8
9
10

11

12
13
14

MÓRICZ Zsigmond: Úri muri. In: uő: Regények II. Budapest, Szépirodalmi Könyvkiadó 1975, 778.
MÓRICZ Zsigmond: Uo. 779.
MÓRICZ Zsigmond: Forró mezők. Budapest, Szépirodalmi Könyvkiadó 1955, 19.
MÓRICZ Zsigmond: Tragédia. In: uő: Elbeszélések I. Budapest, Szépirodalmi Könyvkiadó 1973,
441.
MÓRICZ Zsigmond: Kerek Ferkó. In: uő: Regények I. Budapest, Szépirodalmi Könyvkiadó 1975,
693.
Móricz Zsigmond: Kivilágos kivirradtig… 567.
MÓRICZ Zsigmond: Uo. 567–568.
MÓRICZ Zsigmond: Kerek Ferkó… 580.

2004. július

41

egy hasonlatnak köszönhetően, az állati szférába emelődik át: „Az éjfél utáni szünetben
már megint az ételes asztalok felé törekedtek a népek, s lassan egész népvándorlás indult,
mint mikor a hangyák zsibongnak, s haladnak előre zűrzavaros rendben s mégis valami
cél után.”15 (Kiemelés: B. K. )
Térjünk vissza azonban még egy gondolat erejéig a Kivilágos kivirradtighoz. A nyelv
– az asztali társalgás hangulatának köszönhetően – megélénkülő tropológiai mozgása gyakran hoz létre olyan „széthangzásokat” , mely a szavak jelentését az obszcenitás irányába,
a szexuális jelentéstartalmakat hordozó kétértelműség felé tolja el. Az asztaltársaság vezérszónoka meséli a következőket: „ – Nincs is annál jobb az asszonynak, mint a jó kolbász –
szólt Szalay Péter vidám röhejt ébresztve (…) Mert a kolbász is kétféle volt akkor: volt
a rendes apróra vágott kolbász, s olyan nagyobb darabokból, ezt az ujjával nyomogatta be
a hurkába, idesapám ezt szerette, ez volt a toszogatott kolbász…”16 (Kiemelés: B. K.) Úgy
tűnik, Móricz kedveli a kolbászos szójátékokat; már első regényében, a Sáraranyban
(1910) is olvashatunk egy kétértelmű párbeszédet, ahol egy lány magakellető-felkínálkozó
szólamában bukkan fel az ominózus csemege: „– Eriggy Julcsa te is, enni. – Minek? – Ha
éhes vagy. – Ha nem vagyok! – Mér ne vónál? – Maga mellett? – Én nem lakatlak jól! –
Óh! – dünnyögött csendesen, felvihogva Julcsa. – Gyerehé! – kiáltották csintalanul a vacsorálók. – Kolbászt kapsz! – Nem kell nékem – mondta a lány, és csendesen hozzátette –,
még ha gazduram adná!…”17
A nyelv nemcsak az evést kísérő, díszítő funkciója miatt érdemel figyelmet; legalább
olyan érdekes tanulságokkal szolgál az evésről szóló beszéd is, az a mód, ahogyan a szereplők az ételekről, evésről megnyilatkoznak. Ennek ugyanis némely esetben fontos hírértéke lehet, s a beszélő társadalmi vagy egzisztenciális helyzetére nézvést sokatmondóvá,
akár még leleplezővé is válhat. Ezt figyelhetjük meg a Rokonokban. A regény ezekkel
a mondatokkal kezdődik: „Arra ébredt, hogy a felesége a másik szobában telefonál. – Te
Juliska szívem, mi volt abban a pácban, mikor múltkor nyulat ettünk nálatok? …Az akkor
nagyon ízlett Pistának.”18 Az újonnan kinevezett főügyész, Kopjáss István félálomban
hallja ezeket a mondatokat; az előző éjszaka elhúzódó beiktatási bankettje után még önelégülten lustálkodik ágyában. Jóleső érzéssel nyugtázza magában, hogy életében kedvező
fordulat állt be: „A hatalom a kezébe került, élni kell tudni vele.”19 A későbbiek ennek épp
az ellenkezőjét igazolják. De hősünk még ezt nem sejtheti, a könny is elfutja a szemét
a meghatottságtól, hallva, miként is próbál a felesége kedvében járni a készülő ebéddel. Úgy
tűnik, a kinevezés hatására nemcsak a város befolyásos emberei keresik a kedvét, hanem
a korábban elégedetlen, érzelemnyilvánításaiban tartózkodóbb párja is kedvesebb hozzá.
Móricznak tehát ezzel a látszólag semmitmondó felütéssel – in medias res – a regény
olyan problémagócát sikerült megragadnia, mely kifejezi a szereplő sorsában beálló változás kedvezőnek tűnő irányát, annak lehetséges baljós árnyaival együtt. Még többet lát bele
ebbe a nyitómondatba Hevesi András: „A környezet elszigetelt, még a vidéken belül is
15
16
17
18

19

MÓRICZ Zsigmond: Kerek Ferkó… 633.
MÓRICZ Zsigmond: Kivilágos kivirradtig… 560.
MÓRICZ Zsigmond: Sárarany. In: uő: Regények I. Budapest, Szépirodalmi Könyvkiadó 1975, 75.
MÓRICZ Zsigmond: Rokonok. In: uő: Regények III. Budapest, Szépirodalmi Könyvkiadó 1976,
665.
MÓRICZ Zsigmond: Uo. 666.

42

tiszatáj

provinciális, a nagyvilági élet lehelete sem érintett meg eddig ezt a csendes, kínosan rendben tartott lakást, amelyből a pedáns tisztaság ellenére sem sikerült teljesen kiküszöbölni
a konyhaszagot. „Nyulat ettünk…” – olyan ez az egyszerű mondat, mint egy világítótorony,
amely fénycsóvát vet egy egész emberélet horizontjára. Társaságbeli hölgy is kér konyhareceptet, de nem hangsúlyozza az evés tényét.”20 Az evésről való beszéd, mint látható,
nemcsak jellemfestő funkcióval bírhat, hanem a társadalmi pozíció markáns jelévé is válhat. A mondat árulkodó nyelvi manifesztációja a beszélő, Lina s férje köztes társadalmi
státusának21.

Az étel bosszúja
Más értelemben ugyan, de Kis János tragikus végű zabálásának (Tragédia) is fontos
nyelvi, pontosabban frazeológiai vonatkozásai vannak. A történet egy sajátos műfaji
transzformáció eredményeként születik meg: egy gasztronómiai témájú szólás (Kienni
valakit a vagyonából) novellisztikus kitágításaként. Az evés szemiotikája felől nézve azonban vannak a novellának további érdekes mozzanatai is. Kis János egy szürke, arctalan
bérmunkás, „amolyan láthatatlan ember”, aki bosszúból a halálba eszi magát. A novella
olvasóra tett hatása – a cím ellenére – nem egyértelmű, a tragikum keveredik a morbid
komikummal, s ezért a szöveg ellenáll az egyszerűsítő értelmezéseknek. Nemcsak a zárlat
kelt ilyen vegyes esztétikai hatást, hanem már a főszereplő egyik gyerekkori emléke is
ebbe az irányba mutat. Ráadásul ez is az evéshez kapcsolódik: „Nevetni csak egyszer nevetett életében jóízűen, akkor, amikor az apja le akarta őt ütni, amiért megette az egész tál
galuskát, s amint feléje sújtott, a saját ütésétől megtántorodott, felbukott s falba vágta
a fejét. Bele is halt.”22 Kis János nemcsak arctalan, hanem beszűkült, vegetatív életformát
folytató redukált lény: „Még ez az egy érdekelte: az evés. A feleségét emiatt szokta elverni,
s ha gondolt valaha valamire, arra, hogy mit volna jó enni.”23 Halála azzal is magyarázható, hogy nem a lakomázás szellemének megfelelően eszik; némán és mogorván ül az
asztalnál, szorongva készül a „bosszúra”. S amikor látja, hogy ereje (azaz étvágya) fogytán,
egyre görcsösebben, egyre dühödtebben tömi magába az ételt. Mondhatni szembe megy
azzal a kulturális gyakorlattal, mely a lakmározást a derűvel, a vidámsággal és a könnyed
társalgással kapcsolja össze. Tüntető hallgatása a dzsentri lakomák kedélyes nyelvelőivel
áll oppozícióban. „Szomorúan enni lehetetlen. A bánat és az evés nem egyeztethetők öszsze” – írja Bahtyin24. A novella fényében ezt kiegészíthetjük azzal, hogy haraggal enni is

20

21

22
23
24

HEVESI András: Rokonok. Móricz Zsigmond új regénye. In: uő: A gonoszság dícsérete. Cikkek,
tárcák, bírálatok. Budapest, Magvető 1984, 62. A kritika először 1933-ban jelent meg a Nyugat 4.
számában.
„A főügyésszé választott kultúrtanácsnok két halmaz metszetében találta magát, igazából már
nem tartozik az egyikhez és még nem tartozik a másikhoz, de egyesíti magában a kettőt, maga
a metszet, a közös tényező anélkül, hogy a két világ egymásban közös lenne.” RÁCZ I. Péter: Egy
nem fontos regény? Szép Literatúrai Ajandék 1997/1–2, 155.
MÓRICZ Zsigmond: Uo. 442.
MÓRICZ Zsigmond: i.m. 443.
BAHTYIN, Mihail: Francois Rabelais művészete… 349.

2004. július

43

lehetetlen; vagy legalábbis kockázatos vállalkozás. Némely étkezéssel kapcsolatos szokás,
úgy látszik, nem szeghető meg következmények nélkül.
A Végvacsora (1912) című novella – miként a cím ezt már előre bejelenti – szintén egy
tragikus végű étkezésről szól, de ezúttal nem a vacsoráló, hanem az ételt készítő bosszújáról
van szó. A történet főszereplője Béresné, aki első házassságából származó két fiával él újdonsült ura házában. Azt olvassuk róla, hogy „halálosan fösvény, kapzsi” és „éhes kutya
módjára falánk assszony”25, aki váratlanul megbetegszik. Egyre csak fogy, soványodik,
vérzései vannak, s miután az orvosi vizsgálat megállapítja, hogy betegsége gyógyíthatatlan, s csak pár napja van hátra, elhívatja maga mellé támasznak és vigasztalónak özvegyen
maradt unokatestvérét, Mariskát. „Csúnya, esetlen, bikkfanyelvű”26 asszonyként él fiatalkori emlékeiben, aki annak idején nagyon ragaszkodott hozzá. Sikerül rávennie, hogy
költözzék hozzájuk. Mariska megérkezése konfliktusteremtő eseménnyé válik: „A beteg
asszony iszonyodva figyelte meg, hogy barátnője nemcsak megszépült, meghízott, de affektálni is megtanult”27. Ráadásul férje is szemet vet rá: „Egy pillantással végigmustrálta
az új asszonyt, s megelégedés terült el arcán, amit a beteg jól látott. – Ugye gusztusodra
való? – mondta a pillantásával az urának. Nem olyan keszegsovány, mint én. Ezen van
mit fogni.” Béresné mindezt látva teljesen magába roskad: „Most már bizonyos volt
benne, hogy meghal. És ő maga hozta el magának a hóhért.” 28 A novellán végigvonul
a csontsovány, holtsápadt, kedvetlen és hallgatag asszony és az ereje teljében (jó húsban)
lévő, kedves, beszédes és kacér özvegy ellentétpárja. A férj egyre gyakrabban és egyre
nyíltabban legyeskedik körülötte, s férfivágyainak egyre kevésbé tud parancsolni. A haldokló Béresné ezért határozza el, hogy megmérgezi őket és magát is. Móricz a naturalizmus esztétikájának eleget téve sűríti egy helyre és egy időbe, helyezi zavarba ejtő szomszédságba az érzéki gyönyör pillanatait és a haldoklás kínjait, a lassacskán kihúnyó és az
erejében tobzódó életet. És itt válik témánk szempontjából izgalmassá a történet. A novellában két vacsorázási jelenet szerepel. Az első vacsorát (túrós-tejfeles restderelyét)
a frissen érkezett Mariska készíti el mézes-mázos szavak kíséretében. A férfi habzsolva fogyasztja el: „A gazda nem tudott eléggé jóllakni az étellel. Már egészen el volt szokva
a rendesen főtt ételektől.”29 Maga is érzi a helyzet kínosságát, ezért egy bókkal próbálja azt
oldani: „Hanem hát… a mán igaz… hogy olyan rezsderejét senki se tud csinálni, mint az én
feleségem… Aztat nem kell rágni se… csak behányja az ember… osztán egy-kettő, megy
lefele… – és nevetett hozzá, összenevettek az új asszonnyal.”30 Béresné átlát a szitán, s épp
e mondatok hatására érik meg benne az elhatározás: „Megétetlek benneteket.”31 A második vacsorát, szintén derejét, már ő készíti, s ehhez utolsó csepp erejét is össze kell gyűjtenie („Mintha sírból kelt volna fel.”32 – olvassuk.) A holteleven Béresné nagy fájdalmak
25

26
27
28
29
30
31
32

MÓRICZ Zsigmond: Végvacsora. In: uő: Elbeszélések I. Budapest, Szépirodalmi Könyvkiadó 1973,
538.
MÓRICZ Zsigmond: Végvacsora… 540.
MÓRICZ Zsigmond: Uo. 542.
MÓRICZ Zsigmond: Uo. 542.
MÓRICZ Zsigmond: Uo. 543.
MÓRICZ Zsigmond: Uo. 543.
MÓRICZ Zsigmond: Uo. 543.
MÓRICZ Zsigmond: Végvacsora… 546.

44

tiszatáj

árán főzi ki a derelyét, s amikor egyedül marad a konyhában, megszórja patkányméreggel.
Ezzel a férj – előbb idézett – álságos dicséretének szavai vészjósló élt kapnak. Azonban
sem a férfi, sem az unokahúg nem eszik az ételből, hanem ő maga fog hozzá, a végkimerülés határán, a tanyáról váratlanul hazaérkező farkaséhes kamasz fiaival együtt a „végvacsorához”.
Móricznak ebben a novellájában – akárcsak a Tragédiában – a lakoma kulturálisan
kódolt jelentésének szubverzióját figyelhetjük meg: „A lakoma ünnepi jelentése valami
egyetemes dolog: az élet ünnepli győzelmét a halál fölött. Ebben a vonatkozásban a lakmározás egyenértékű a fogamzással és a születéssel. A győzedelmes test bekebelezi a legyőzött világot, és megújul tőle.”33 (A kiemelések Bahtyintól származnak.) Ez a folyamat
mindkét történetben a visszájára fordul: az élet helyett a halál üli diadalát. S hozzátehetjük, hogy a derű helyett a haraggal párosuló bosszú kíséri az étkezést, a lakmározás nyújtotta öröm helyett pedig kétségbeesett falatozást látunk, melynek a halál kínjai vetnek véget. A szereplők – szimbolikusan – nem tudnak felülkerekedni sem a világon, sem a halálon; mondhatni a halálba eszik magukat. Szemben a Barbárok gyilkos juhászaival,
akiknek sikerült legyőzniük a(z őket is fenyegető) halált, s akik aztán áldozatuk sírhalmán
költik el vacsorájukat. „Mire a hold feljött, akkorra be volt kaparva a vendéglátó gazda
fiastól és a három kutyájával. Tüzet raktak a sírra ganéból, s megsütötték a szalonnájukat.
Jóízűen megvacsoráztak.”34 A Móricz-próza e kétségkívül legkísértetiesebb evési jelenete
jelképes érvényű: a juhászok mintha ezzel a hivalkodó tettükkel is azt akarnák demonstrálni, hogy ők kerekedtek felül a halálon; az étel elfogyasztása itt az élet kontinuitását
fejezi ki.

Az étel és a test habzsolása
Az evés és az erotika közti párhuzamra már olyan fordulatok, állandósult szókapcsolatok is utalnak, mint pl. fáj valakire a foga, nincs ínyére vagy ellenkezőleg gusztusa szerint való valaki, felfalja a szemével, gondolhatunk továbbá a „zabálnivaló”, a „megeszlek”,
illetve a „megkóstollak” kedveskedő vagy éppen kacérkodó-incselkedő hangú használatára
is, mint ahogy például az olyan sürgető kijelentésekre is, hogy ki vagyok rád éhezve.
Ezekben a frazémákban, illetve átvitt értelmű szavakban közös, hogy a test táplálékként
jelenik meg bennük, s ily módon az érzéki gyönyör az evés örömeivel kapcsolódik össze.
Michal Ajvaz Az ínyencség metafizikája35 című esszéjében a személyiség önazonossága szempontjából veszi szemügyre az evés szexuális vonatkozásait. Mint írja, az evés
a radikális Mássággal/Másikkal való találkozás aktusa, s mint ilyen egy felettébb intenzív
idegenség-tapasztalattal jár együtt. Az én önazonosságát megzavarja, identitásának addigi
viszonylagos egységét megrendíti a Más(ik), mely alaktalan káosz formájában, jelszerű
közvetítés nélkül hatol belé. Ez ambivalens hatást idéz elő: „Az ízlelési tapasztalatok terén
egyrészt a szorongás uralkodik, melyet az identitásunkat létében fenyegető alaktalan másság behatolása idéz elő, másrészt egyfajta különös öröm is, mely ezen identitás lerombolá33
34

35

BAHTYIN, Mihail: i.m. 350.
MÓRICZ Zsigmond: Barbárok. In: uő: Elbeszélések III. Budapest, Szépirodalmi Könyvkiadó 1978,
288.
AJVAZ, Michal: Metafizika mlsnosti. In: uő: Tajemství knihy. Brno, Petrov 1998, 19–27.

2004. július

45

sából és az alaktalan Másikkal való azonosulásból ered.”36 Az önmagunk identitásához
való ilyenféle kettős viszonyulás okán, folytatja a szerző, az étel és az evés – miként az
számos kultúrában megfigyelhető – az erotikus tapasztalatokhoz válik hasonlatossá. Ehhez a gondolatmenethez érdekes adalékul szolgálhat Massimo Montanari egyik észrevétele. Az európai táplálkozás kultúrtörténetével foglalkozó szerző arról tesz említést népszerű könyvében, hogy már a késő középkortól kezdve számos olyan irodalmi mű látott
napvilágot, melyben az ételek kifogyhatatlan bőségével kitűnő utópikus országokról történik említés; ennek oka a kor embereinek éhségtől való félelemben keresendő. Ezekben az
irodalmi vágyálmokban a nagy mennyiségű étel és a végeláthatatlan lakmározás örömei
mellett gyakran a szabad és boldog szexuális élet utáni sóvárgás is megjelenik37. Látható
tehát, hogy a mértéktelen evés (vágy)képe fokozottan mozgósítja egyéb testi élvezetek
szabadabb kiélésének szükségletét is
Azért bocsátottam előre a fenti gondolatokat, hogy egy tágabb, kulturális és antropológiai távlatot nyerhessenek a Móricz-próza azon stílusbeli sajátosságai, melyekkel az
alábbiakban foglalkozni kívánok. Nevezetesen az a jelenség, hogy Móricz műveiben az érzéki-erotikus jelentésmozzanatokat, az érzelmi túlfűtöttség kísérte szexuális vágyakat reflektáló hasonlatok vagy lokális metaforák viszonyított/hasonlított eleme meglehetős gyakorisággal a gasztronómia képzetköréhez kapcsolódik. A másik (teste) iránti vágy sokszor
étvágyként jelenik meg, s ily módon az evés, a habzsolás, az ízlelés motívumai erotikus
konnotációkkal gazdagodnak. Első példáért újfent az Árvalányokhoz érdemes fordulni.
Miskolczyné, egy vidéki református lelkész szexuálisan kiéhezett felesége a náluk kosztoló
fiatal óvónőre, a félénk Irmácskára vet szemet. Amikor egy alkalommal kettesben marad
a lánnyal, alig tudja megtartóztatni magát: „A papné fekete szemei ellenségesen villogva
faldosták ezt a nyakat, amely kövér volt és zamatos üde (…) Összecsikorgatta a fogait,
s szeretett volna beleharapni. Egy harapásra kifalni onnan azt a nagy, nagy finomságot…”38 Ugyanilyen étvággyal mustrálgatja Péchy doktor is a mellette ülő özvegyasszonyt
a Kivilágos kivirradtigban: „…mily rendkívül fehér és jó keze van…az egész nő olyan,
mint egy kívánatos falat… hm, s nem veheti ki a tányérjára…”39 (Kiemelés: B. K.) Ugyanennél az asztalnál ül Pogány Imre is, a házigazda kisebbik lányának udvarlója, hallgatólagos vőlegénye, aki szintén csupán vágyakozhat Annuskája után; érzi, hogy a szülőknek az
ő irányában megnyilvánuló faji előítéletei nagyon is masszívak: „Pogány Imre utánanézett
a lánynak. Valami fanyarság volt a szája ízében, úgy nézte, mint valami ízes gyümölcsöt,
amelyik minden pillanatban eltűnik előle…”40 (Kiemelés: B. K.) A patikusról, aki a tanító
kisasszonynak csapja a szelet, azt jegyzi meg az elbeszélő, hogy „úgy meresztette a szemét,
mintha abba akarta volna lenyelni ezt a szép túl nagy lányt…” 41. Kerek Ferkó is űzi
a szexuális vágytól feszülő szemmel evés játékát: „Ferkó mohón itta be a lányt (…) Minden

36
37

38
39
40
41

AJVAZ, Michal: Metafizika mlsnosti… 21.
MONTANARI, Massimo: Hlad a hojnost. Dejiny stravování v Europě. Praha, Nakladatelství Lidové noviny 2003, 95.
MÓRICZ Zsigmond: Árvalányok… 12.
MÓRICZ Zsigmond: Kivilágos kivirradtig… 620.
MÓRICZ Zsigmond: Uo. 554.
MÓRICZ Zsigmond: Uo. 618.

46

tiszatáj

ínye jóízűen telik meg a lánykával.”42 Amikor végül vágyai egy csókban teljesednek be,
szinte vámpírként gyűri maga alá Mariskát: „Míg átölelte, hogy a leheletet szinte beletörte, egyben kiszívta belőle valójában magát az életet.”43

Evés és nemzeti karakter
Az ételek bizonyos fajtái, elkészítésük és elfogyasztásuk sajátos módja a nemzeti identitás fontos alkotóeleme, melyek segítségével népek és népcsoportok különböztetik meg
magukat más, idegen népcsoportoktól, nemzetektől; de ugyanez lehet az alapja egyes
nemzeti sztereotípiák, toposzok kialakulásának is44. Így válhatott a gabona, a szőlő (bor)
és az oliva az ókori rómaiak, a hús, a tej és a sör pedig a kelta és germán lakosság nemzeti
szimbólumává, s így jöhettek létre olyan, gyakran negatív konnotációkat hordozó nemzetkarakterológiák is, mint a részeges német vagy a spagettizabáló olasz alakja. Mindez része
a nemzet kulturális emlékezetének, mely elsősorban az irodalomban és a folklórban őrződött meg és hagyományozódott tovább.
Móricz ebédjei és vacsorái kiváló forrásul szolgálhatnak egy ilyen irányú, alapvetően
nem irodalmi, hanem kultúrantropológiai kutatásnak. Ennek elemzésébe nem bocsátkoznék bele, átengedem ezt e tudományterület művelőinek. Esszém befejezéseként csupán
két olyan szöveghelyre hívnám fel a figyelmet, melyben a narrátor, illetve egy szereplő azt
fejtegeti, mit is jelent az evés a magyar ember számára. Elsőként a már egyszer „megszólaltatott” Szalay Pétert idézném: „Mert az már maga vallás – mondta emelt hangon –
ahogy a magyar ember a szép fehér abrosszal leterített asztalhoz ül, és áhítattal megeszi
azt a jó sárga tyúklevest, avval a jó mennyei ízű csigatésztával, s utána azt a felséges kolozsvári káposztát és a rózsapiros csörögét, és issza azt a jó meszes kellemes szilágysági
bort, és szíjja a pompás tajtékpipából s jóízű dohányfüstöt, s azt kifújja, és nagyokat böfög!”45 A nemzetiként felfogott étkezési szokások dicsérete a vallás profanizálását vonja
maga után, nem sokkal később is folytatódik ez a tendencia, amikor e kiváló asztali szónok
újfent magához ragadja a szót, s az utolsó vacsora, illetve a kánai menyegző deszakralizáló
értelmezésébe fog: „Igen, a Jézus is jelen volt a kánai menyegzőn. – Nagyon helyes –
kiáltotta Szalay Péter –, és azért lett ő isten: mert ember volt! …Megtörte a kenyeret, és
adá az ő tanítványainak, és ekkor vette a poharat, és azt mondta: ez az én testem és ez az
én vérem! Bizonyos jelen volt a kánai menyegzőn, és megszaporítá a bort az emberek
örömére: és ez barátom, ez egy nagy isteni cselekedet volt.”46 A második idézet a Forró
mezőkből való. A Hungária (!) vendéglő kertjében vacsoráló vidéki kereskedők és kupecek
láttán ekképpen vélekedik az elbeszélő a magyarok táplálkozáskultúrájáról: „Bő vacsorákat ettek, mert a magyar ember elsősorban enni szeret. Évszázados tradíció nálunk a nagy
evés. Ha egy népréteg vagyonilag vagy kultúrában emelkedik, elsősorban evésre fordít
gondot. Ezek a kereskedők és kupecek, akik nagyrészt igen szegény családból származtak,
oly elkeseredetten fogyasztották a sertés-, marha-, borjúszeleteket, mintha generációk
42
43
44
45
46

MÓRICZ Zsigmond: Kerek Ferkó… 608.
MÓRICZ Zsigmond: Uo. 696.
MONTANARI, Massimo: Hlad a hojnost… 13–14., 109–115.
MÓRICZ Zsigmond: Kivilágos kivirradtig… 554.
MÓRICZ Zsigmond: Uo. 555.

2004. július

47

koplalását akarták volna enyhíteni. Az étlap maga már egész novella volt, tizenöt-húsz
ételfajta rajta s a konyhában a kövér szákacs folyton fente a kését, mert szakadtalanul húst
kellett szeletelnie.”47 (Kiemelés: B. K.) E kereskedőkben a kisjánosok, kopjásistvánok
magatartására ismerünk, a másik kiemelés viszont már a móriczi irodalmi gasztronómia
olyan tartományai felé mutat, amelynek felderítését ezúttal el kell halasztanunk.

47

MÓRICZ Zsigmond: Forró mezők… 214–215.

48

tiszatáj

BALOGH TAMÁS

Mai színpadra átírta: Móricz Zsigmond
EGY KIADATLAN M ÓRICZ- KÖNYV TÖRTÉNETE

„Az én kísérletem amennyire merész az ideában:
hogy újra teremtsem a dermedten elmúlt régi
színpadi alkotást, annyira szerény és gyöngéd
óhajt lenni a kivitelben: semmiben sem sérteni
a nemes régi költő szándékait. Gyémántcsiszolás:
ez a munkám neve.” 1
„Bámuljuk azt a makacsságot, ahogy Móricz birkózik a színpadi formával. Egyszer-másszor sikerül fölébe kerülni, egyszer-másszor alája került,
végképp a magáévá tenni nem sikerült.” 2

2002. április 27-én, a 3. Szegedi Könyvárverésen 260. tételként Szigligeti Ede Csikós című
népszínművének 1940-es kiadását hirdették meg. Pontosabban a háromfelvonásos darab
Móricz Zsigmond által a „mai színpadra átvitt” változatát. A modern félvászon kötésű, ex
librissel, címlapján tulajdonosi névbeírással ellátott mű – bár könyvészeti adatai is ismertek (Bp., 1940. Lloyd-Társulat. Felelős kiadó: Móricz Zsigmond) – azonban mégsem
kötet, hanem „korrektúrapéldány, Móricz Zsigmond saját kezű javításaival”.
A korrektúrapéldány egy mű keletkezéstörténetének szempontjából az utolsó állomás
a mű megjelenése előtt. Kiemelt fontossággal bír, hiszen az író ekkor módosíthat utoljára
a szövegen, s az esetleges javításokkal ekkor születik meg a szerző által jóváhagyott végleges szövegváltozat. Számos esetben éppen ezért ez az ún. ultima manus, az „utolsó kézérintés”. Minden műnek – általában – egy korrektúrapéldánya van, a szegedi könyvárverésen felbukkant példány tehát gyakorlatilag egy speciális szerzői kézirat.
Így önmagában is jelentős irodalomtörténeti értéket képvisel. Azonban a kötet,
amelynek nyomdai levonatát Móricz saját kezű javításaival látta el, soha nem jelent meg!
A szegedi bekötött korrektúra tehát egy meg nem jelent Móricz-kötet egyetlen példánya.
Ez a paradox helyzet adja igazi értékét és érdekességét.
Az ex libris szerinti előző tulajdonos, Dudás Lajos csongrádi tanár és helytörténész levélbeli érdeklődésemre elmondta, miképpen került hozzá a korrektúra: „Az 1980-as évek
elején papírgyűjtéskor, az iskola udvarára, ahol tanítottam, a gyerekek többvagonnyi papirost halmoztak fel. Véletlenül néhány, házilag összefűzött kéziratot pillantottam meg.
1
2

A vén bakancsos és fia a huszár új formája. Pesti Hírlap, 1916. febr. 27. 11.
Schöpflin Aladár: Kismadár. Nyugat, 1941. jan. 1. = In: Uő: Móricz Zsigmondról. Bp., 1979. 292–
293. Szerk.: Réz Pál.

2004. július

49

Megbontottam a »hegyet«, s kb. 20–30 kg-nyi, Nagygyörgy Józseftől származó anyag került elő. Érdeklődtem a volt tulajdonostól, azt mondták, nem csongrádi, nem tudják, hogy
került ide.”3
A szó szerint az enyészettől megmentett különálló lapokat ő köttette be, majd két évtizednyi őrzés után árverésre bocsátotta. A meg nem jelent és majdnem megsemmisült
Móricz-mű így csak a „szerencsés kéz” véletlene, illetve az értéket meglátó figyelmes
csongrádi tanár révén kerülhetett egyáltalán az irodalomtörténeti vizsgálódás látókörébe,
s így kerülhet – vissza – a Móricz-életműbe.
(A személyes feladat) Móricz Zsigmond saját ügyének érezte, hogy eredeti művei mellett más korábbi szerzők avíttnak tűnő vagy már feledésbe is merült munkáit saját korának igényei szerint újraírja. Ezek között vannak tervben maradt, és vannak elkészült, de
elveszett vagy kallódó darabok is, mint például Jókai A két civisének 1902-ből származó
móriczi változata,4 és Móricz a Bibliát is újrafordította volna, hiszen azt „megfojtotta
a tradíció” és sorsa „elvégeztetett a Károli nyelve által”,5 de mégsem tette.
A fennmaradt (megjelent, bemutatott) átírásai közül a színpadra szánt újraköltések
nagy sikert arattak és egyöntetűen lelkesedő hangú kritikai visszhangot kaptak. Szigeti József A vén bakancsos és fia a huszár című népszínművének bemutatója (Népopera, 1916.
március 4.) után a Nyugat kritikusa úgy véli, „az átdolgozás javított anélkül, hogy rontott
volna, kiigazított anélkül, hogy meghamisított volna, fürgébb menetűvé tette az elellaposuló cselekményt, legfőképp pedig tiszta és biztos szólamúvá tette motívumait, és
evvel közelebb emelte a darabot a klasszicitás felé.”6 Másfél évtizeddel később Móricz még
egy régi magyar darabot írt át a modern színpad számára: Bornemissza Péter Magyar
Elektrájának bemutatója 1931. március 2-án volt a Nemzeti Színházban, és elismerő fogadtatást kapott. Kárpáti Aurél szerint Móricz Zsigmond „nemcsak meglátta, értékelte,
méltányolta a kevesek előtt ismert, néma betűiben szunnyadó drámai és költői szépségeket, hanem szerencsés kézzel át is simította az egész darabot, hiányos részeit kipótolta, rekonstruálta, mintegy másodszor is újjáköltötte, hogy zavartalanul gyönyörködhessék
benne a mai néző válogatott ízlése. […] Kivételes íróművészetének, archaizáló érzékének,
emberlátó és teremtő erejének zsenijével vállalta az eltemetett író feltámasztását, új életre
ébresztését.”7 A dicsérő szókkal szintén nem fukarkodó Schöpflin Aladár szerint Móricz
Zsigmond „konzseniális magyar érzése vette észre a kincset, s írói ösztöne csiszolta fényesre, neki köszönheti a színház, hogy ilyen előadást produkálhatott, s a közönség jóérzésű része, hogy ilyen gyönyörűséget kapott. Színpadra átírása diszkréten meghúzódik
Bornemissza palástja mögé. Amit ő írt bele a darabba, azt olyan művészi hangutánzással
csinálja, hogy észre se lehet benne venni a modern író beszédjét.”8

3
4

5
6
7
8

Dudás Lajos levele, Csongrád, 2002. máj. 15.
Vö.: Móricz Zsigmond levele Gulyás Istvánnak, Kisújszállás, 1902. okt. 3. In: Móricz Zsigmond
levelei, Bp., 1963. I. 320. Szerk.: F. Csanak Dóra.
Idézi: Móricz Virág: Tíz év. Bp., 1981. II. 360.
Barta Lajos: Az átdolgozott Vénbakancsos. Nyugat, 1916. I. 372–374.
Kárpáti Aurél: Magyar Elektra. Pesti Napló, 1931. márc. 3. 14.
Schöpflin Aladár: A Magyar Elektra a Nemzeti Színházban. Nyugat, 1931. márc. 16. 417–419.

50

tiszatáj

Regények átírásával Móricz korántsem ért el ekkora sikert. Hasonló mértékű, azonban
éppen ellenkező előjelű visszhangot váltott ki a Csikós átdolgozásával azonos évben megjelent Rajongók című Kemény–Móricz-kötet. Bár Kemény Zsigmond műve a tizenkilencedik század remekei közé tartozik, s nem kellett annyi port lefújni róla, mint a Magyar
Elektráról, Móricz mégis megtette. A Kelet Népében így vall munkájáról: „Most véletlenül
a kezembe vettem a Rajongókat, s önkéntelen nyúltam a ceruza után, s előbb csak egy
biedermájer szót, fordulatot, mondatszerkesztést riasztottam fel nyolcvanöt éves szendergéséből, majd belemelegedve, voltak oldalak, amiket kihagytam.
Bele nem írtam egy szót sem. Tudtommal egyetlenegy mondat van csak, amit okkal,
akarattal beletettem.
Abszolút tiszteletben tartottam minden egyes sor leírásánál a Kemény Zsigmond gondolati szabadságát.”9
A kritikusok azonban nem így látták. Illés Endre kemény szavakkal illeti a Nyugatban
Móricz átdolgozását, „ízléstelen tévedés”-nek és „felelőtlenség”-nek nevezi, hiszen „amikor [Móricz] saját írásaival elégedetlen, egy belső erő tépi és gyűri ezeket a munkákat,
a Móricz Zsigmond-i lejtőkre Móricz lávája ömlik ki; amikor azonban Kemény Zsigmondhoz nyúl, csak egy idegen és kontár szobrászi véső hamisít új redőket egy befejezett
műre”,10 és talán még nála is élesebben fogalmaz Radnóti Miklós a naplójában: „Móricz
Zsigmond átírta Kemény: Rajongók-ját, az Atheneaum hirdette s már meg is jelent. Kezére kellene csapni, el kell kobozni, be kell tiltani az ilyet, gyalázat! – dühöngtem s vallottam volna, de eszembe jutott, hogy a kézre csapkodásnak, az elkobzásnak, betiltásnak
nem mi szabjuk meg a határát, ahogyan kezdeni sem mi kezdtük… de legalább mi üssünk
rá valóban a mancsára (mert mancs!, kéz nem vállalkozik ilyen munkára!)”.11
De Móricz a támadások ellen jóval korábban felvértezte magát: éppen a Szigeti-darab
átdolgozásakor tett vallomásában arról is beszél, hogy az újraírás mint irodalmi cselekvés
„sem a világirodalomban, sem minálunk nem szokatlan vállalkozás. Arany János hozzáfogott, hogy újraírja az egész Zrínyiászt, s ugyancsak ő átdolgozgatta Az Ember tragédiájának a nyelvét, csak úgy merte kiereszteni a közönség elé. Azokban, akik nagyon szeretik
a literatúránkat, állandóan ott van az a vágy, hogy a magukéból is tegyenek valamit a közös nemzeti kincs meglevő, becses, de olykor kissé fogyatékos darabjaihoz.”12
A népszínmű „megmentésének” felvállalásáról is beszél ekkor: „A népszínmű, amely
a régi formájában elvesztette a közönség kegyét, ebben az új életében, amikor dráma lesz
belőle, vagy vígjáték, vagy egyszerűen színdarab: megint jogosan remélheti a magyar közönség régi rajongó szeretetét.” A gondolat azonban nem ekkor jelenik meg nála; a műfaj
sorsa már korábban is szívügye volt Móricznak. Több cikkében és tanulmányában foglalkozik a történetével és tapasztalható hiányával. 1905-ben A magyar színpad tradíciói
című tanulmányában az előadásszámok összehasonlítása (Katona Bánk bánját 45-ször,
míg Szigligeti Szökött katonáját 98-szor, a Csikóst pedig 93-szor játszották magyar színpadon) és a műfajok (szomorújáték, színmű, vígjáték, bohózat, népszínmű) elkülönítése
és jellemzése után arról szól, hogy a népszínműnek, „e rendkívül kedvelt és művelt műfaj9
10
11
12

Móricz Zsigmond: Kemény Zsigmond: Rajongók. Kelet Népe, 1940. aug. 15. 15.
Illés Endre: A veszélyes út. Móricz Zsigmond és a „Rajongók”. Nyugat, 1941. jan. 1. 8–12.
Radnóti Miklós: Napló. Bp., 1989. 129. S. a. r.: Radnóti Miklósné.
A vén bakancsos és fia a huszár új formája. Pesti Hírlap, 1916. febr. 27. 11.

2004. július

51

nak sem akadt olyan nagy írója, ki Szigligeti örökét átvéve, azt az újabb felfogásnak és ízlésnek megfelelően jelentékenyen fejlesztette volna”.13 Harminc évvel később – éppen
a Csikós felújítása kapcsán – felvázolja a műfaj történetét („a bécsi vaudeville-ből született
s mindvégig meg is tartotta az operettszerűségét”), majd kialakulásának okát és mindvégig
megőrzött céljait ismerteti („egy félszázadon át népszerűvé tette magát a népet”), végül
kijelenti: „A régi népszínmű ma már lehetetlen. A sallangos zacskó és a cifra szűr elvesztette létjogosultságát. A népi közönség mássá lett. Fájdalmas problémák uralkodnak.
A parasztoperettet már maga a falusi műkedvelő társulat sem képes játszani. […] De van
néhány népszínmű, elsősorban a Csikós, amelynek kitűnő drámai alapgondolata, kitűnő
drámai szerkezete és kitűnő jelenetezése van. Meg vagyok győződve felőle, hogy elgondolásának nemes és izgalmas ereje ma is színpadképessé teszi, sőt örökre azzá válhatik, ha
írói tökéletességében jelenhetik meg.”14
Ezt a tételt saját maga próbálta igazolni. Előbb még csak egy korábbi népszínmű
(A vén bakancsos) átdolgozásával, majd egy eredeti megírásával. 1924 decemberében Debrecenből írja lányának, Virágnak: „Mióta itt járok, nyolc tárcát írtam, egy regény pontos
tervét elkészítettem (és a legbájosabb kis regény lesz, amit életemben írtam), egy olyan
népszínmű anyagát szereztem meg és állítottam össze, amely biztos, hogy igen sok pénzt
fog hozni – nektek, én édes kedveseim.”15 De ez a tervezett színmű sohasem lett kész.
(Keletkezés- és alakulástörténet) Szigligeti Ede Csikós című darabját 1846-ban írta,
bemutatója 1847. január 1-jén volt a Nemzeti Színházban, kötetben egy évvel később jelent meg.16 Közel száz évvel később Móricz átírásában ismét bemutatták (Debrecen, 1940.
március 26.), majd az újraírt szöveg is megjelent nyomtatásban, a Kelet Népe 1940. október 1-jei számában. Az első adat az átdolgozásról azonban öt évvel korábbi, tehát a darab
fél évtizedig formálódott Móriczban, míg „végleges” alakját elnyerte.
Az átdolgozás első szakaszát Móricz Zsigmond naplójegyzetei és Németh Antal egy
1967-ben írt visszaemlékezése alapján rekonstruálhatjuk.17 A történetben Móricz Zsigmond mint szerző, Németh Antal pedig mint a Nemzeti Színház igazgatója és a Rádió
dramaturg-főrendezője vett részt. Köztük több Móricz-darab (főképp a Boszorkány) mellett éppen a Csikós ügye keltett feszültséget, így az eset két leírása természetszerűleg felesel egymással.
Móricz 1935. augusztus 13-án este 10 órakor kezdett naplójegyzetében számol be először arról, hogy öt színművet tervez „átdolgozni úgy, hogy lehulljon róla a sallang, és a következő nemzedékeknek is kedvelt mutatványaik lehessenek”. Az öt darab között szerepel
a Csikós is, melyben „egy egész detektívdráma lappang. Egy bűnügy jól van beállítva és jól
13

14
15
16

17

Móricz Zsigmond: A magyar színpad tradíciói. Uránia, 1905. nov. = Uő.: Irodalomról, művészetről. Bp., 1959. I. 205–231.
Móricz Zsigmond újraírta a „Csikós”-t. Pesti Napló, 1935. szept. 20. 12.
Móricz Zsigmond levelei, I. 167. (Kiemelés tőlem – B. T.)
Szigligeti [Ede]: Csikós. Eredeti népszínmű 3 szakaszban, népdalokkal, tánczokkal. In: Uő.: Öszszes színművek. VII. Füzet. A szerző sajátja. 1848. 82 l.
Móricz Virág Tíz év című kötetének vonatkozó részei, illetve Németh Antal: Móricz Zsigmond és
a Nemzeti Színház kapcsolata (1935–1942) In: Uő.: Új színházat! Bp., 1988. 393–431. Vál. és
szerk.: Koltai Tamás.

52

tiszatáj

van kibogozva.” Aztán – tovább gondolkozva – kétségeit fejezi ki, hogy az átdolgozás talán
olyan lenne, „mintha hozzányúlnék a kulacshoz és a bokály-kancsókhoz, és azokat akarnám modernizálni, és Wiener Werkstettet csinálni belőle. […] Lehet is, hogy nem fogok
hozzányúlni, és ez az egész talán csak arra jó, hogy közelebb kerüljek a parasztproblémához. »Ne csinálj cowboyokat a magyar csikósokból.«”18
Közben Németh Antal már megkapta azt az augusztus 8-án, tehát még jóval a terveket
dokumentáló naplójegyzet előtt keltezett levelet, amelyben Móricz őt Leányfalura hívja,
mert kéthetes hévízi tartózkodás alatt, „hogy a pihenés teljes legyen, megírtam ott a darabomat. Már a tisztázásnál tartok. Jó volna, ha jó lenne.” Németh Antal ekkor éppen a szegedi szabadtéri előadásokat nézte meg, ezért csak kis késéssel válaszolt, látogatása időpontjának augusztus 20-át jelölve meg. Feleségével aznap délután meg is látogatta az írót,
aki „büszkén mutogatta birtokát, majd uzsonna következett, utána pedig félrevonultunk,
és közölte velem, hogy újraírta a Csikóst, és azt szánta a Nemzeti Színháznak […] Jeleztem, hogy a Nemzeti Színház első évadjában nem gondoltam népszínmű-felújításra, még
ha az Móricz Zsigmond átköltése, újraírása is, ellenben a Rádióban kipróbálhatnánk, hogyan hangzik a mű színészi tolmácsolásban, ez az előadás bizonyára további dramaturgiai
ötleteket sugall majd.
Ez ellen nem lévén Móricznak kifogása, mint a Rádió dramaturg-főrendezője azonnal
felvettem műsorjavaslatomba. Ahogyan beleolvastam a világoskék gépiratos szövegbe, az
eredeti szövegre való visszaemlékezésem alapján – prima vista – nem tudtam alaposabb
dramaturgiai munkát felfedezni Szigligeti darabján, azért javaslatomban így jelöltem meg:
»Rádióra átdolgozta Móricz Zsigmond«, gondolva, hogy a szükségszerű további munkát
házilag majd elvégezzük a dramaturgosztályon.”
Németh Antal látatlanban fogadhatta el leányfalui látogatásakor a darabot, s csak később – de Móricz munkatempóját ismerve: nem sokkal később – kaphatta meg postán.
Hiszen az író egy másik naplójegyzete arról tanúskodik, hogy a színházigazgató látogatáskor a darab még nem volt készen. Mert négy nappal a találkozó után, 1935. augusztus 24én déli fél egykor jegyzi fel: „Ma leírtam A csikós második felvonását.
Ez egy nagyon furcsa vállalkozás, és igen furcsa munka.
Úgy tekintem a szöveget, mintha a saját fogalmazásom lenne, s most csak újraírom.
[…] Szigligetinek ez alighanem a legjobb darabja. Nem kell változtatni rajta semmit elgondolásban. Egy kissé finomabbra és mélyebbre vettem a motiválásokat, de ez jelentéktelen. A monológokat kellett beleolvasztani a dialógokba. […] A legnagyobb munka természetesen az volt, hogy fel kellett oldani csaknem minden mondatot élő nyelvre. Szigligeti
a népnyelvben még meglepően közvetlen. Kitűnő tájszavakat, fordulatokat, kifejezéseket
ismer – de mihelyt egy kissé elvont a gondolat, már műnyelven beszéltet. És a szerelem
nyelvét csudálatos módon nem ismeri.”
Ezek után konkrét példákat mutat, mely szövegrészeket miképp írt át, majd arról a dagályosságról beszél, mellyel Szigligeti „ötven évre megmérgezte a népszínműírók stílusát”,
végül így foglalja össze munkáját: „Legérdekesebb, hogy a drámai jelenetek, melyek elgondolásában tökéletesek, de nyelvben hihetetlen nehézkesek, úgy érzem, teljes életteljességet kaptak.
Nem sajnálom az időt, amit rá vesztegettem.
18

Móricz Virág, 516.

2004. július

53

Nagyon büszke lennék, ha [az] öt népszínművet így át lehetne menteni az irodalomba.
[…] Az a tervem, hogy a rádióban mutatom be először ezeket a darabokat, aztán talán
a Városi Színházban, ha a Nemzeti nem vállalkozna rá.”19
Hogy ő érezte-e meg, hogy a darab nem kell majd Németh Antalnak, vagy éppen Németh Antal sugallta ezt neki, ma már kideríthetetlen. Azonban miután Móricz megkapta
a Rádió igazgatóságától a levelet, hogy a „rádióra átdolgozás” október 6-án kerül műsorra,
s hogy 100 pengőt kap a munkáért, szeptember 18-án ismét levelét intézett Németh Antalnak, melyben kevesli a felajánlott összeget, mondván: „Én ezt a darabot ugyanis nem átdolgoztam rádióra, hanem egészében újraköltöttem. Szigligeti minden gondolatát a legteljesebb mértékben tiszteletben tartva, az egész mégis az én tulajdonom s az én írói szellemem terméke ebben a formában. Itt egy sajátságos írói munkáról van szó: egyik író
a másik munkáját magába vette és újraszülte.
Tíz évig dolgoztam rajta.”
Németh a levél kézhezvétele után „a köteles szerzői jogi ellenőrzést az író személye
miatt mellőzve, gyanakvás nélkül” azonnal, szeptember 19-én kelt levelében válaszolt Móricznak: „Tudomásul veszem azon bejelentésedet, hogy a darab nem átdolgozás, hanem
újraírás, vagyis adaptálás, melyre a magyar színházi gyakorlatban helyes szó nincs, azért
kéred, hogy a rádió műsorán a következőképpen jelöltessék meg: A csikós. – Szigligeti Ede
drámájából írta Móricz Zsigmond.”
És valóban. A Magyarország – fentiek értelmében – Rádió rovatában így hirdeti
a hamarosan bemutatandó hangjátékot: „Október első felében kerül bemutatásra a rádióban az első népszínmű-hangjáték, amelynek szerzője nem más, mint Móricz Zsigmond.
Az író Szigligeti Ede leghíresebb népszínművét, a sok sikert látott »A csikós«-t átdolgozta a magyar rádió számára. A modern rádiószínpad követelményeinek megfelelő átalakítást végzett a népszínművön, amelyet valószínűleg október 6-án fognak játszani.
»A csikós« rádióelőadását Kiss Ferenc rendezi, és ő játssza a hangjáték címszerepét
is.”20
Egy nappal az első bejelentés után egy másik Est-lapban, a Pesti Naplóban megjelent
Móricz Zsigmond nyilatkozata: „Tíz-tizenkét év óta foglalkozom azzal a gondolattal, hogy
a népszínművek közül néhányat újraírok. Kiválasztottam öt darabot, melyeket a legjobbaknak tartok, elsősorban a Csikóst, és hosszú éveken át hurcoltam magamban őket, míg
teljesen a magamévá tettem. […]
Ezt a darabot egészen átforrtam, magamba fogadtam, újraköltöttem s azt ebben a mai
formájában éppen annyira a magaménak tekintem, mint például a Légy jó mindhaláligot, melyet egy Móricz Zsigmond nevű írónak a regényéből csináltam.
Örülök, hogy a rádió kísérletet tesz vele s mielőtt színpadra kerülne, ragyogó szereposztásban előadja. Ez a rádióelőadás lehet, hogy döntő lesz a darab sorsára.
A közönség mondja meg, szívügye lesz-e az új Csikós?”21
Hiába volt azonban az előzetes megbeszélés, hiába volt a megható szerzői nyilatkozat,
Németh Antal időközben mégis kötelezettségének érezte, hogy az átdolgozás mértékét
19
20

21

Móricz Virág, 540–542.
Móricz Zsigmond átdolgozta „A csikós”-t. Szigligeti népszínművéből hangjáték. Magyarország,
1935. szept. 19. 11.
Móricz Zsigmond újraírta a „Csikós”-t. Pesti Napló, 1935. szept. 20. 12.

54

tiszatáj

pontosan megismerje, ezért megkérte a Nemzetiben dolgozó Szűcs László dramaturgot és
Magyar Bálint lektort, hogy sorról sorra olvassák össze Szigligeti eredeti darabját és Móricz átdolgozását.
„Az eredmény megdöbbentő volt.
Móricz Zsigmond »eredeti« darabként átadott »újraszült« Csikósa 20-25 szó eltéréssel szó szerint egyezett Szigligeti eredeti szövegével.”
Móricz ezt nem tudva 1935. szeptember 26-án megbeszélésre érkezett a Nemzeti Színház igazgatói szobájába. A kínos köntörfalazást elkerülve Németh Antal rögtön a szembesítéssel kezdte: „Azonnal eléje tártam, hogy a saját szellemi termékének vallott Csikós
egyszerű lemásolása Szigligeti darabjának. A két példányon sorra megmutattam azt a néhány szónyi változtatást, amit még »átdolgozásnak« is túlzás lenne minősíteni. Mi hát akkor gépiratában az »ő tulajdona«, az eredeti Móricz Zsigmond-i szöveg?
Számomra életem egyik legkínosabb pillanata volt, látva a nagy írót kínosan feszengeni, homlokáig elpirultan, mint egy csínytevésen ért rossz gyereket. És ekkor ezt a meglepő mondatot mondta:
– A darab olyan jó volt, mintha én írtam volna!
Erre kimutattam az eredeti darabból, hogy abban is vannak dramaturgiailag gyenge
pontok. Elsietett, vázlatos jelenet, ami nem eléggé exponál a nézők számára fordulatot.
Egy színpadi átdolgozástól éppen azt várja az ember, hogy ezeket a gyengeségeket kiküszöbölje.”22
A találkozást Móricz is feljegyezte naplójába. Ő – természetesen – másképp emlékszik:
Németh Antal „a hivatalában már más volt, mint mikor nálam volt Lányfaluban. Milyen
biztos, milyen otthon van. Milyen idegen, menyire nem ért meg. […]
– Kérlek szépen, nagy kellemetlenségem volt miattad – mondja zavartan. –Ez A csikós-átdolgozás, ez nem tekinthető átdolgozásnak. Itt nekem összehasonlították az eredetivel, és kiderült, hogy alig van szövegváltozás.
– Hát persze. Én nem nyúlok Szigligetihez. Nekem minden gondolata és minden szava
szentség.
– No de akkor mi az átdolgozás?
– Olvastad?
– Hogyne. Sőt most összenéztem. Az egésznek a háromnegyede megmaradt eredeti
szövegében, húsz százaléka csekély stiláris változtatás, amit minden rendező köteles elvégezni, s csak egy százaléka, ami teljesen új.
– Várj csak, ezt sorstatisztika alapján nem lehet elbírálni. Nekem az az érzésem, hogy
a darab most ép, új és életképes. Én nem változtatom meg, amit nem muszáj. Csak azért,
hogy változtassak. […]
Soká tartott a vita, amibe szokásom szerint nemigen szólottam bele, csak mosolyogtam.
– Tudod mit, teszek egy ajánlatot: adjátok elő a Szigligeti darabját október 6-án.
Rémülten néz rám.
– Nem lehet előadni – mosolyogtam –, rekvizitum, lomtár. Az én szövegemben olyan,
mintha ma írta volna Szigligeti: élő érték, amit ezerszer játszhatnak, az eredeti formájá22

A nemzeti igazgatója ekkor visszaadta a „világoskék gépírtszöveget” az írónak, aki ezután távozott
a színházból.

2004. július

55

ban hasznavehetetlen. De a Rádiónak jó. A Nemzetiben is repríz volt belőle pár év előtt, és
sikere volt. Csak nem volt élet: kegyeleti tárgy volt.
Azért ezen gondolkodóba esett, s abban is maradtunk, hogy meg fogja beszélni a Rádióval, s értesít.”23
Lehet, hogy valóban Móricz javaslatára került a Rádióba a Csikós, hiszen másnap,
szeptember 27-én Németh Antal hivatalos levélben értesítette Kiss Ferencet, a tervezett
előadás rendezőjét, hogy október 6-án a színmű nem Móricz átírásában, hanem Szigligeti
eredeti szövegével, Kiss régi rendezői példánya szerint kerüljön előadásra. És a darab –
Népszínműelőadás a Stúdióban. „A csikós”. Szigligeti Ede háromfelvonásos népszínműve.
Rendező: Kiss Ferenc. – valóban Móricz nevének említése nélkül hangzott el a rádióban,
október 6-án, 20 órakor.
(Sajnos a „világoskék gépiratszöveg”-et, amit Németh ekkor visszaadott Móricznak,
nem ismerjük: vagy megsemmisült, vagy lappang valahol. Így nyilatkozni sem lehet róla
érdemben; csak annyi maradt ránk, amit Móricz naplójában idéz belőle.24)
Móricz a kellemetlen esemény után két évig nem említi a Csikóst. Akkor azonban úgy
író róla egy cikkében, mintha az 1935-ös események egyáltalán meg sem történtek volna:
„[Szigligeti] a múlt század közepén ugyanazt a szociális tendenciát vitte a színpadra,
amelyet ma a tudományos világszemléleti kutatások tartanak. A Csikós, mely a földbirtokos-osztályt kíméletlenül festi, s a nép gyermekeit kissé édeni idillben mutatja fel – szociális támadás volt, amelyet ha átírok mai hangnembe, valószínűleg nehezen talál színpadot.”25
Ezután – mint megelőlegezte –, 1937 és 1940 között Móricz újra nekiült a Csikósnak,
s immár valóban átírta. Bár az író lánya visszaemlékezésében még csak újabb kísérletet
említ, amikor az 1939-es év eseményeiről szólva írja: „Októberben még egy ellenőrizhetetlen jó hír: a Nemzeti a Kismadárt, a Városi a Csikóst előadja. Egyikből se lett semmi,”26
hiszen „[1939] november 24-én apám Németh Antaléknál vacsorázott […], és nagyon szívélyes formában kiábrándították felőle, hogy bármelyik darabját is előadná mostanában
a Nemzeti Színház”.27 A Csikós ekkor még valóban nem talált színpadot magának, annál
meglepőbb a hír, melyet a Kelet Népe 1940. március elején ad olvasóinak: „Móricz Zsigmond, mint már közöltük, újraírta Szigligeti Ede legjobb népdrámáját, A Csikós-t. Az új
szöveggel Debrecenben játssza el először vitéz Bárdy Róbert társulata, március 15-én. Már
eddig öt színigazgató tűzte műsorra A Csikós-t.”28 Tévedés és túlzás egyaránt van a rövid
hírben: a rendező neve helyesen Bánky Róbert, a talányosan név nélkül említett öt színigazgató kiléte pedig mind a mai napig ismeretlen – mind az öt bemutató elmaradhatott;

23
24

25

26

27
28

Móricz Virág, 568–569.
Perdöntő bizonyítékul szolgálhatna még Szigligeti Csikósa, amely nyilvánvalóan megvolt Móricz
könyvtárában, de ez nem található a PIM-ben őrzött hagyatékban. Cséve Anna szíves e-mailbeli
tájékoztatása szerint vélhetően éppen a ceruzás jegyzetek miatt nem került a gyűjteménybe.
Móricz Zsigmond: Aggyisten. Miért nem foglalkozik az irodalom a néppel? Pesti Napló, 1937.
jan. 10. = Uő.: Irodalomról, művészetről. II. 339–342. Bp., 1959. (Kiemelés tőlem – B. T.)
Móricz Virág: Apám regénye. Bp., 1963. 554. – A Kismadár bemutatója 1940. november 29-én
volt a Madách Színház nyitó darabjaként; vö.: 2. sz. jegyzet és a Schöpflin-mottó.
Móricz Virág: Tíz év, II. 252.
A csikós. Kelet Népe, 1940. márc. 1. 24.

56

tiszatáj

legalábbis adat nincs róluk. Viszont a debreceni színpadra állítás valóban megtörtént, s a
darabot végül is több időpontváltozás (márc. 9., 14., 15.) után március 26-án mutatták
be,29 de Móricz csak a 27-én megtartott második előadásra tudott elmenni. A bemutatóról
(az újraírt darab ősbemutatójáról!) szintén beszámol a Kelet Népe egy rövidke hírben:
„Március 27-én Debrecenben a Csokonai Színházban v. Bánky Róbert és társulata előadta
a Csikóst átdolgozott formájában. Az előadás előtt a népszínműről mint sorsproblémáról
beszélt Móricz Zsigmond.”30
A beszéd szövege megtalálható a Petőfi Irodalmi Múzeumban őrzött Móricz-hagyatékban. A korábban is megírt műfajtörténet és az idők során elvesztett jelleg és szerep ismertetése után Móricz konkrétan Szigligeti darabjáról és az azt megújító saját munkájáról
beszélt: „Szigligeti ezt 1847-ben írta, s a darab száz éve él, pedig igen sok sallang húzza le
a víz alá. De ez az első magyar színdarab, mely a társadalmi tagozódást a mai szemmel látja.
Szinte bámulatos, hogy Szigligeti ebben a darabban három réteget állít egymással szembe:
a főurakat, a gazdag jobbágyságot és a puszták népét. Nagyon érdekes, hogy a mágnás világot az eredeti szöveg tisztára ördögöknek, a pusztaiakat valósággal angyaloknak festi:
a zsíros parasztság olyan se angyal, se nem ördög.
Én a darab szerkezetén nem változtattam: tökéletes dráma az. Egyszerűsítettem. De
a sallangokból lehántottam, ami fölösleges, és életté akartam szülni, ami még száz év előtt
romantikus dialektika volt.”31
A debreceni színpadon is kipróbált és immár valóban átírt darab szövegével Móricz
1940 tavaszán ismét felkereste Németh Antalt. Levelében így ír: „Kötelességemnek tartom, hogy A csikós-t mai formájában még egyszer benyújtsam a Nemzeti Színházhoz.
A darabot a múlt hónapban a debreceni színházban eljátszotta v. Bánky Róbert és társulata. Annak az előadásnak igen jó hatása volt, mert ekkor jöttem rá, hogy nem szabad
zenekarral és népünnepéllyel zavarni meg ezt a tökéletes drámát. Ők még a múlt századból megmaradt első partitúrával adták elő.
Most már, azt hiszem, minden fölösleges szó ki van irtva. A zenét a kórussal, éspedig
egyszólamú kórussal pótolom.
Mindenesetre arra kérlek, hogy ezt a szöveget a Szigligetiétől függetlenül olvasd el,
s csak azután vesd össze, ha akarod, az alapszöveggel.” – zárja levelét, vélhetőleg az öt
évvel azelőtti incidensre emlékezve és emlékeztetve.32
A rendező-igazgató a nyárelőn – egy Budapesten, 1940. június 13-án kelt levélben –
válaszolt rá: „Nagy érdeklődéssel olvastam a Csikós átdolgozását, és gondosan összehasonlítottam az eredetivel. Az átdolgozást általában szerencsésnek, helyenként kitűnőnek találom, s csak elismeréssel szólhatok szándékod megvalósításáról, ahogy a művet

29

30
31

32

Vö.: Móricz Zsigmond, a Kelet Népe szerkesztője. Bp., 1989. I. 77., 83. és 102. sz. levelek. – A kötet anyagát váltogatta és az utószót írta: Tasi József. S. a. r. és a jegyzeteket írta: Sz. Fehér Judit,
G. Merva Mária és Tasi József.
Kelet Népe előadások. Kelet Népe, 1940. ápr. 5. 24.
Móricz Zsigmond: Öreg kolomp kondulása. Móricz Zsigmond előadása Debrecenben a Csikós
előtt. PIM M. 100/4198/42. K.: Móricz Zsigmond, a Kelet Népe szerkesztője. Levelek II. (A levelek jegyzetei) Bp., 1999. 52–54. Válogatta és az utószót írta: Tasi József. S. a. r. és a jegyzeteket
írta: Sz. Fehér Judit, G. Merva Mária és Tasi József.
Közli: Móricz Virág: Tíz év. II. 288.

2004. július

57

a népszínmű enyhe sodrából a dráma erősebb sodrába terelted át. […] A mű új formája nekem tehát határozottan tetszik, és feltett szándékom, hogy megőrzöm arra az alkalomra,
mikor a Csikós felújítására gondolhatok. Az alkalom attól függ, mikor illik bele Szigligeti,
azaz újjáteremtett műve az egységes évi programba. Hiszen itt mégis Szigligeti művéről
van szó, és bármennyire hasznára vált is átdolgozásod, mégsem tekinthetem eredeti Móricz-darabnak, amely a Te kimagasló írói egyéniségedet reprezentálja. Az 1940/41. évad
programja már kialakult, lezárult, ebben legnagyobb sajnálatomra nem tudok a Csikósnak
szervesen helyet adni. Ötletszerűen beleszorítani pedig nem szeretném. Arra kérlek tehát,
ajándékozz meg szíves türelmeddel, amíg ez a forma a legszerencsésebb körülmények között kerülhet színpadra.”33
A Csikós átdolgozását sosem játszották a Nemzetiben.
(Az első megjelenés) Móricz Zsigmond neve főszerkesztőként a Kelet Népe 1939. december 15-i számának első oldalán jelenik meg először. Ugyanekkor az utolsó oldalon új
könyvsorozat indítását hirdeti a lap: „Január 5-én, pénteken jelenik meg a Kelet Népe
»Falu Színpad« színdarab-sorozatának első kötete: A csikós. Népszínmű három felvonásban. Írta: Szigligeti Ede. Mai színpadra átvette: Móricz Zsigmond.” És a hír alatt az alábbi
megjegyzés: „Itt közöljük olvasóinkkal, hogy ezek a kötetek kézirat gyanánt jelennek meg,
minden jog fenntartásával. Könyvárusi forgalomba nem kerülnek, kizárólag csak a Kelet
Népe kiadóhivatalában kaphatók, a jogdíjjal együtt. A jogdíjban ugyanis benne van, hogy
egy súgópéldányt és két szereppéldányt díjtalanul kap a megrendelő társaság.
Egy előadásnak a díja ennél a háromfelvonásos népszínműnél, mely a legnagyobb sikert fogja jelenteni: tíz pengő. Ennek az összegnek beküldését kérjük majd a 33-1-33
számú postai csekken, s akkor postafordultával küldjük az engedélyt és a példányokat.”34
Ha hihetünk a Móricz Virág által közreadott „ellenőrizhetetlen hír”-nek, hogy 1939
októberében már az újraírt darab előadását várták, akkor a tervezett könyvsorozat indításának idején már legalább két hónapja készen volt az átdolgozott szöveg. Ennek igazolására a bizonyíték persze maga a január 5-én megjelenő Csikós-kötet lett volna, de valószínűleg kevés olvasó fizette be a csekket, mert a „Falu Színpad” sorozat végül is nem valósult meg, és a Szigligeti-darab Móricz által átírt változata még mindig nem jelent meg
nyomtatásban. A könyvsorozat terv maradt – sem a következő, sem a további számokban
nem hirdették többé.
A Csikóst viszont bemutatták Debrecenben, majd a cívis városbeli sikerre hivatkozva
Móricz ismét megpróbálta a Nemzeti Színházban színre vitetni. Németh Antal az újra elküldött darabra írt – részben már idézett – alapos, szinte már dramaturgiai tanulmány
szintű válaszából biztosak lehetünk, hogy az átírás ekkor már valóban megtörtént, és
„Szigligeti műve így határozottan lüktetőbb, erőteljesebb” lett.35
A dicsérő szavak ellenére a Nemzeti most sem adta elő a darabot, mert – az író lánya
szerint –: „Hiába, minden hiába. Németh Antalnak a haja szála égnek áll A csikóstól; és
Móricz Zsigmondtól mindenestől.”36
33
34
35
36

Németh Antal: I. m.
Falu Színpad. Kelet Népe, 1939. dec. 15. 24.
Németh Antal: I. m.
Móricz Virág: Tíz év, II. 288.

58

tiszatáj

Móricz Zsigmond nem próbálkozott többet Németh Antalnál. A sikertelenség azonban
nem vette el a kedvét: 1940-ben rengeteget dolgozott. 1941 májusában egy jegyzetben adta
közzé az előző évben született írásainak, munkáinak, elfoglaltságainak huszonegy tételből
álló listáját. A sorban 7-8. szám alatt szám alatt ez áll: „Kiadtam, új korrektúrával, régebbi
írásaimat: 7. Bornemissza: Elektra, 8. Szigligeti: Csikós.”37 Merthogy a darab az összegzés
idejére már megjelent, ámbár Móricz „kiadtam” szava nem könyv alakra, hanem sajtóközlésre vonatkozik: az újraírt Szigligeti-népszínmű a Kelet Népében látott napvilágot –
először.38
A darab kitöltötte az egész lapszámot. E szokatlan eset tényét a közlés utáni, nyilvánvalóan Móricz tollából származó szerkesztői jegyzet is megerősíti, de okát nem magyarázza: „Csikós. Mai számunkban rendes programunktól eltérően egy egész színdarabot
közöltünk. Szigligetinek legjobb drámája a Csikós, 1847-ben még nem is tűnt fel oly rendkívülinek, mint ma. Művészi megoldása is tökéletes. Hatalmas drámai feszültség, élő emberek életküzdelme és a múlt tavaszi ragyogó borúja hat ránk.” Móricz nem írhatta le olvasóinak, hogy a lap jelentős anyagi nehézségekkel küszködött ekkor, és hogy ez rányomta
bélyegét a szerkesztői aktivitásra is. Mert ahogy az író lánya beszámol róla, Móricz „megint beteg és fáradt volt, a szerkesztéshez sem volt kedve. Az októberi számot egyszerűen
megtöltötte A csikós átiratával – nincs is más abban a számban, csak még egy hír, hogy
a lap ezentúl havonta csak egyszer jelenik meg.”39 A szerkesztői jegyzet ezután ismét a népszínműkörökhöz szól, s egy esetleges amatőr előadáshoz ad szempontokat: „Műkedvelők
figyelmébe: A Csikós előadása semmi nehézséget nem okoz. A legnagyobb a szűrök és
a hortobágyi kalapok megszerzése. A csikósok kék vászonból készült bő ujjú inget és bő gatyát hordanak. Csizmájukon sarkantyú van, széles karimájú kalapjukra túzoktollat vagy
más madártollat tűznek. A nép gyermekei a népszínművekből ismert ruhát hordják, mely
száz év előtt az Alföldön valóságos viselet volt.
Különben a szövegben minden játék-utasítás meg van adva.”
Nem szokásos, hogy a szerző/szerkesztő ennyire részletesen készítse fel a majdani színészeket egy majdani előadásra. Hogy Móricz ennyire gondosan figyelmeztet még a jelmezek pontosságára is, mégsem váratlan fordulat, hiszen az életmű egy korábbi – már
részben idézett – írásában olvashatjuk a visszaemlékezést: „Láttam egy tanyán egy népszínmű-előadást. A parasztfiúk és lányok kétségbe voltak esve, hogy egyetlen darab ruhát
sem tudtak szerezni, mely a régi népszínmű ruhatárából való lett volna. Ijesztő volt az öltözködés, felemás és nagyon ízléstelen.”40 A jegyzet ezután lényegében megismétli a Falu
Színház-sorozat megrendelési felhívását, azonban a Csikós jogdíja – tíz hónap alatt – két
pengővel emelkedett, és már csak a súgópéldány járt vele – „amíg a készlet tart” –, a két
szereppéldány már nem.
(Az ultima manus) Venkovits Károly, a nyomdába került Móricz-kéziratok egyik gépszedője így emlékszik vissza munkájára: „Hárman is olvastuk a kéziratot… mert Móricztól
37
38

39
40

m. zs. [Móricz Zsigmond]: A hatvanadik évben. Kelet Népe, 1941. máj. 15. 16.
Csikós. Népszínmű három felvonásban. Írta: Szigligeti Ede, 1847. Mai színpadra átírta: Móricz
Zsigmond, 1940. Kelet Népe, 1940. okt. 1. 1–18.
Móricz Virág: Tíz év, II. 362.
Móricz Zsigmond újraírta a „Csikós”-t. Pesti Napló, 1935. szept. 20. 12.

2004. július

59

nehezen olvasható kéziratokat kaptunk, s egy embert kifárasztott volna az elolvasás munkája. Sietett a cikkek írásával, a mondatok közé sok-sok új szót, a megtalált legmegfelelőbb jelzőt szúrta be. A cikk kefelevonatát mindig el kellett küldeni neki… az első lehúzást
a hasábokról. Makacs ember volt. Nem engedett semmiféle változtatást az írásában,
egyetlen betűt sem, névelőt sem… ragaszkodott ahhoz, amit leírt… ragaszkodott az ő
egyéni kifejezéséhez.”41 A Csikósra is jellemző ez – csak az autográf kézirat helyét itt
nyomatott könyvoldalak töltik be, melynek margóin Móricz sűrűn javított ceruzával; és
jelen esetben minden kézvonása jól olvasható.
A Csikós-kötet szövege nem más, mint a könyvoldalakba tördelt Kelet Népében megjelent darab, másképp fogalmazva: a könyv alakba szedett szövegnek a folyóiratközlés
szolgált alapul. Mivel a korrektúra javításai nem szerepelnek a Kelet Népében, fordított
sorrend elképzelhetetlen.
Mi történt tehát? Valószínűleg volt egy szerzői gépirat (könnyen elképzelhetően Móricz sűrű javításaival), amelyből kiszedték a Kelet Népe október 1-jei számát, majd a folyóirat szövegét kéziratként használva szedték ki a könyvet. Nagy esély van rá, hogy ez
történt, azonban elképzelhető egy másik lehetőség is. Mivel a könyvet 1939 végén már
mint hamarosan megjelenőt hirdették, feltehető, hogy már bizonyos előkészületeken, netán már bizonyos gyártási folyamatokon is túl voltak. Ebben az esetben az történhetett,
hogy létezett a szerzői gépirat, abból kiszedték a Kelet Népe-közlés előtt közel egy évvel
tervezett Falu Színpad kötetet, amely mégsem jelent meg, talán krúdában maradt, korrektúrázatlanul, hogy majd később egy realizálódott megjelenés idején kapja meg „az utolsó
kéz” javításait. Ebben az esetben viszont az képzelhetetlen el, hogy egy esetleges könyvlevonat szolgált volna a Kelet Népe közlésének alapul, hiszen a könyvlevonaton nagy arányú a szövegromlás a folyóiratközléshez képest. Ha tehát létezett egyáltalán az „első” meg
nem jelent könyv, úgy az annak alapjául szolgáló gépirat lehetett csak a Kelet Népe szövegközlésének alapja is.
A gépiratot nem ismerjük, tehát „csak” két szövegváltozatunk van: a Kelet Népében
megjelent, s a könyvoldalakba tördelt, s bár a darabon magán jelentősen már nem változtatott Móricz – a korrektúrázás folyamán ez nem is lehetséges –, mégsem annyi történt
csupán, hogy a Kelet Népe kéthasábos tizennyolc oldalából egy hetvenhárom oldalas kis
könyv született volna.
Mivel tökéletes másolat nincsen, a „szükségszerű” szedési (másolási) hibák javításai és
a tipográfiai megjegyzések (pl. „nagyobb margó”, „fett”) mellett Móricz legnagyobb számban kisebb változtatásokat eszközölt: mondatok modalitását változtatta meg, illetve egykét szót cserélt. Ezek között vannak olyan módosítások, melyek során a szereplők beszéde
a környezethez illőbb, „népibb” lett (pl.: jobb-ból idesebb, hadd-ból hát). Hasonló motiválás vezethette akkor, amikor a csikósgazda alapbölcsességét változtatta meg: a „…csikós
vót is, van is, meg lesz is… míg áll a világ” mondat világ szava helyett immár a tervezett
kötetben már puszta áll, a bevett fordulat elferdítésével aktualizálva, a helyzethez igazítva
a megszólalást. Ezek mellett egy helyütt megváltoztatja a jelenethatárokat (az első felvonás második jelenetének utolsó sorait a harmadik jelenet elejére veti), és több helyen

41

Pataky Dezső: Móricz-kéziratok gépszedője volt, s még ma is dolgozik Venkovits Károly. Napjaink, 1962. okt. 1. 4. (Kiemelés tőlem – B. T.)

60

tiszatáj

megváltoztatja a beszélők elnevezését (foglalkozását): a tanítóból rektor lett, a jegyzőből
pedig nótárus [!]. Móricz nemegyszer a Kelet Népe hibáit is javítja.
A jelentősebb változtatások mind betoldások, s mindig felvonáskezdő /-záró helyzetben vannak.
A Második felvonás első jelenete elé négysoros leírást toldott be: „Mielőtt a függöny
fölmegy, két strófát énekelnek távolban a faluban: [»]Repülj fecském ablakára.«”42 Ezt
a dalt Móricz visszaillesztette a Csikósba, hiszen Szigligeti darabjában eredetileg is benne
volt (Első szakasz Változás utáni 5. jelenet), csakhogy ott Andris egyedül dalolta, hiszen:
„Mit csináljon az illy szerelmes bolond? Furujáltam, s nem más nótát, csak ezt”, kérdezimondja, s belekezd. A korrektúra szerint most azonban kórus adja elő a színfalak mögött
az instrukcióban megidézett, de nem beidézett dalt:
Repülj, fecském, ablakára,
Kérjed, nyissa meg szavadra,
Mondd, ezüstös lapot vevék,
Rá arannyal irom nevét.
Képét gyémánt lapra festem,
Rubint kő ládába rejtem,
S azon leszek, hogy nevének
Nagy ünnepet szenteljek.
A könyv alapszövegében a második felvonás második jelenetének végén Andris énekelt
két versszakot (Magosan repül a daru, szépen szól…), azonban Móricz átírta a jelenetet,
s az eredeti utasítás: „(sötéten néz utána sokáig, akkor dalolni kezd)” helyett már ez a véglegesített szöveg: „(sötéten néz utána sokáig, akkor hátul dalolni kezdik)”, tehát hasonló
változtatás történt, mint a fentebbi esetben: egy korábban a színen levő szereplő dalra fakadása helyett immár a színfalak mögött harsan fel a nóta, amely nem más, mint az eredeti Szigligeti-darab második szakasz második jelenet négystrófás záródalának némileg
átírt szövegű első és harmadik versszaka. Majd a dal után ismét egy hosszabb betoldás következik, szintén egy zárójeles instrukcióba: „(Leül, magának mogorván a kút előtt egy tőkére, és beleavatkozik a nótába, amit a színfalak mögött két vagy három bojtár énekel.)”
Andris tehát „visszakapja” a dalt, amit fentebb Móricz „elvett” tőle, s nagy valószínűséggel
az eredeti darabban szereplő betétdal negyedik strófáját fogja együtt énekelni a színfalak
mögötti bojtárokkal:
Barázdában szépen szól a pacsirta,
Levelem van, azt a rózsám iratta,
Könnyes szemmel azt hallgattam belőle,
Hogy a halál választhat el csak tőle.
Azonban Móricz nemcsak az eredeti Szigligeti-darabban valahol énekelt dalokat írja át
s helyezi máshova, hanem eredeti leleménnyel belesző új, eddig a Csikósban nem szereplő
énekelt részeket is.

42

Móricz autográf betoldásait kurziválással jelzem – B. T.

2004. július

61

Rögtön az első felvonás első képének elejére négysoros betoldás kerül: „A függöny felhúzása előtt férfikórus elénekli a »Lóra csikós lóra,
elszaladt a ménes« két versszakát.”
Ez az első sor a darabban még több
helyen felbukkan – mintegy az egész
színművet átszövő motívum. Ugyanezen okból kerül a korrektúrában az
utolsó jelent után az autográf instrukció: „Amikor a függöny lemegy,
harsog bent hogy: Lóra, csikós,
lóra…” Hasonló, bár csak egy helyen
feltűnő új dal kerül a harmadik felvonás elejére: „A függöny mögött férfi
és női kórus énekel: Tiszántul-Dunántul.”
Az eddig idézett betoldások mindegyike valamely dalt emel be (vagy
vissza) a darabba, melyek mind a
„függöny mögött” vagy „hátul” hangzanak el. Nem véletlenül. Móricz már
az 1935-ös műhelygondokat ismertető naplójegyzetében leírja, hogy
mennyire időszerűtlennek érzi a funkciótlan nyíltszíni dalokat: „Az operettben ez is konvenció, hogy belépővel jelennek meg a főszereplők. Szigligeti ezt teljes
mértékben akceptálja. [… Az átdolgozott darabban] Csak az operettszínész nem lesz megelégedve, mert egész más az, vállra vetett hímes szűrben, árvalányhajjal a kalapjánál bevonulni a színpadra a kulisszák mögül, s fergeteges tapsot kapni az »édes közönségemtől«.”43 (A főszereplő csikóslegény egyszer mégis dallal lép be.) Életszerűbb játékot kap
a néző, melyet nem akasztanak meg a régi népszínműre oly jellemző történetidegen elemek.
Míg fentiek mind szerzői instrukcióbővítések, egy olyan jelentősebb változtatás is van,
melyet Móricz valamely szereplő beszédében eszközölt. Mégpedig éppen a darab cselekményének csúcspontján, amikor meglelik a döntő bizonyítékot a gyilkos ellen. (A Csikós
fő bonyodalma, hogy megölnek benne egy ifjú földesurat, s több gyanúsított is van, mind
a szegény rétegből. A bűntényt valójában egy másik úr, ráadásul az áldozat testvére követte
el. A nyomozást pedig egy csikósgazda „vezeti” a maga módján: kérdezi Andrist, hogy látott-e kesztyűt az áldozat testvérén a gyilkosság időpontjában, s mikor azt a választ kapja,
hogy igen, így szól: „Akkor jó… mer öcsém, a kesztyű, az úgy lepucolja a balta nyelit, mint
a tükör… Mer ha össze van fogdosva, a jóisten se ismeri meg, mikor paraszt vót, de ha
sima, mint a tükör (mutatja a keztyű csiszolást.) Hű, de meggyomrozom: hogy maga

43

Móricz Virág: Tíz év, I. 541.

62

tiszatáj

akasztja fel magát. […]” A betoldással
tehát még logikusabbá válik a meggyőződés, hol kell keresni az igazi
gyilkost.
A darab tehát alapjaiban nem
változott, viszont nyelvileg egységesebb lett, a motívumszerű dalok által
szerkezetileg összefogottabb, a történet pedig – ha kis mértékben is, de –
realisztikusabb.
A korrektúrapéldányon azonban
nemcsak Móricz kéznyoma olvasható,
s ez a kötet történetében egy újabb
fordulat jele. A címlapon ugyanis
a „Makó, 1941. szeptember / Nagy
György József” keltezett tulajdonosi
névbeírás áll. Ki volt ez a rejtélyes
makói lakos, aki még Móricz életében
hozzájutott egy meg nem jelent Móricz-kötet korrektúrájához? Gyűjtő,
rajongó, érdeklődő, vagy csak szerencsés ember?
Dudás Lajos már idézett levelében arról is beszámol, hogy abban
a bizonyos hulladékpapír-halomban
nemcsak a Móricz-korrektúrát találta. „A köteg 7-8 különböző könyvet, tucatnyi Nagygyörgy [!] által írott irodalmi művet
(színdarabok, novellák, regények stb.) és leveleket tartalmazott.” Írja továbbá, hogy az
egész anyagot – kevés kivétellel, mint például a dolgozat tárgya – eljuttatta a Makói Levéltárba. Itt őrzik ma is.
Az egykori tulajdonos anyagában valóban több kéziratköteg található: általa írt versek,
regények, színdarabok (népszínművek is!), nem egy mű több változatban, iskolai füzetek,
bizonyítványok és más hivatalos iratok, valamint egy önéletrajz. Ebből tudunk meg róla
a legtöbbet. 44
Nagy György József 1914. október 9-én született Makón, majd négy elvégzett négy év
után otthagyta a polgári iskolát; két hónapos korában vesztette el apját, dolgoznia kellett.
Ezért 1929–32 között kitanulta a könyvkötő szakmát, majd gyalog bejárta az egész országot, s több helyütt mint kisegítő könyvkötő dolgozott, de volt biztosítási ügynök is. 1936–
39-ben „tényleges katona” volt Szegeden és Orosházán. Miután leszerelt, kiváltotta az
iparengedélyt, és mint hagymakereskedő dolgozott tovább. Nemsoká ismét bevonultatták,
orosz hadifogságba esett, ahonnan 1945 szeptemberében tért haza. Ezután egy évig mint
önálló kereskedő dolgozott, majd 1946–47 között szervező a Földműves Szövetkezetek
44

Megtalálható a Csongrád Megyei Levéltár Makói Fióklevéltárának Gyűjteményében. Köszönet illeti Gilicze János makói levéltárnokot, amiért felhívta rá figyelmem.

2004. július

63

Országos Központjában. Saját bevallása szerint állandó munkatársa volt a makói Marosvidék című napilapnak, valamint versei és egyéb írásai más vidéki és fővárosi lapokban is
megjelentek. Egy 1949 májusában kelt másik iraton a Szabad Szó főszerkesztő-helyettese,
Erdei Sándor (Erdei Ferenc testvére) pedig igazolja, hogy Nagy György József a lap külső
munkatársa.
De hol keresztezte egymást Móricz Zsigmond és Nagy György József életútja?
Móricz Zsigmond 1940. április 6-án beszédet tartott Makón az ott felállítandó népfőiskola megszervezéséről. Előtte a bevezetőt Diósszilágyi Sámuel mondta volna, de azt
– egy családi haláleset miatt – mégis veje, Erdei Ferenc tartotta meg. „Móricz előadása
a Református Iskolabarátok Egyesülete rendezte kultúrest keretében a Gazdasági Egyesület
nagytermében hangzott el, amelyben »a karzat és a hátsó sorok a magyar jövendő képviselőivel, fiatalokkal, diákokkal van tele […] megnyerte az ifjúságot és megnyerte azokat,
akik nem múlt századi és nem is divatos jelszavak szerint alakítják gondolkodásukat«” –
idézi az est szervezője, Diósszilágyi Sámuel visszaemlékezésében az egyik korabeli napilap
tudósítását.45 „Az előadás befejezése után a közönség hosszantartó és tomboló lelkesedéssel, véget nem érő tapssal tüntetett Móricz Zsigmond mellett.” Az író másnap még egy istentiszteleten vett részt a város „öreg” templomában, ahová „egész családi kísérettel érkezett és vonult be még az előéneklés alatt”, és ahol „megjelenése szemmel láthatólag nagy
feltűnést keltett”. Ezután – bár még hosszan levelezett Diósszilágyi Sámuellel, és meg is
ígérte – soha többé nem jutott el Makóra.
Az ekkor huszonhatodik évében járó Nagy György József jelen lehetett az eseményen,
s talán találkozott is Móriczcal. (A „magyar jövendő képviselőjének” népi irodalom iránti
érdeklődését más is alátámasztja. Tóth Ferenc történész, néprajzkutató, aki negyedszázadon át volt a makói József Attila Múzeum igazgatója, őrzi az éppen a Móricz előadása
előtti bevezetőt tartó Erdei Ferenc Futóhomok című, a Duna–Tisza-köz földjéről és népéről
szóló könyvének második kiadását, melyben Erdei Budapesten, 1945. július 12-én kelt
aláírása mellett szintén Nagy György József tulajdonosi névbejegyzése szerepel, Makó,
1948. május 20-i keltezéssel – tehát Erdei tehát nem Nagy György Józsefnek írta alá a példányt, hiszen az csak három évvel később került a makói gyűjtő birtokába.46)
Móricz 1941 tavaszán és nyarán súlyos beteg volt, amelyből hirtelen – 1941. szeptember 3-án – épült fel Szolnokon, amikor is levelet kapott egy Komáromi József Sándor nevű
óbecsei újságírótól, aki ötvenezer pengőt adott volna a Kelet Népe megmentésére, ha
a szerkesztésbe beszállhat. Móricznak nem tetszett az elképzelés, hogy legyen a lap vastagabb, színesebb és szórakoztatóbb (pl. Harsányi Zsolt egy regényének folytatásos közlésével), de a pénzre szüksége volt, s néhány levélváltás után „pár nap múlva Lányfaluban
folyt tovább a tárgyalás, majd apám elment Óbecsére. A gazdag, boldog Bácskába” – azonban hiába volt az út, mert „csak azért volt érdemes elmennie, mert érdekes riportot hozott
arról az érdekes vidékről”, pénzt nem.47
Budapestről Bácskába éppen Szeged és Makó felé visz az út, s bár Diósszilágyi Sámuel
emlékezése szerint Móricz csak egyszer járt Makón, Nagy György József talán mégis ekkor
kapta a kéziratot; legalábbis a tulajdonosi névbeírás keltezése éppen ez időre esik. Móricz
45
46
47

Diósszilágyi Sámuel: Móricz Zsigmond és Makó. Tiszatáj, 1958. szept. 2. 2., ill. okt. 10. 2.
Tóth Ferenc levele, Makó, 2002. május 21.
Móricz Virág: Tíz év, II. 434.

64

tiszatáj

esetleg végleg lemondott kiadásáról, talán Nagy György József ajánlotta fel, hogy – könyvkötő lévén – megpróbál könyvet készíteni belőle. Az sem lehetetlen, hogy valóban közreműködött volna a Csikós-kötet nyomdai előállításánál, s amikor az megfeneklett, a korrektúra egyszerűen nála maradt.
A Csikós tehát Makóra került (majd vélhetően Nagy György József halála után Csongrádra, végül Szegedre), s nem jelent meg.
Móricz valóban lemondhatott róla. Ugyanekkor azonban talán legjelentősebb irodalmi
leletmentésére készült: Magvető címmel antológiát szerkesztett a régebbi korok magyar
irodalmából; ez az összeállítás 1940 nyarán – amikor már kész volt a Csikós-átirattal, de
még nem közölte a Kelet Népében – került a nyomdába. De „még meg se jelent a Magvető, [Móricz] már óriás tervet dolgozott ki. Ki fog adni ezen a címen egy sorozatot, melyben a múlt század többé-kevésbé divatjamúlt irodalmának javát szedi össze, és irodalmi
»retussal« élvezhetővé csiszolja a mai olvasó számára. A sorozatban Kemény Zsigmond,
Kuthy Lajos, Pálffy Albert, Vas Gereben, Tolnai Lajos, Justh Zsigmond mindenesetre
benne lesz, ki egy, ki több művel.”48 Ez a sorozat végül is nem készült el, Móricz nem talált
a kiadásra vállalkozó kiadót. Ezért az átdolgozott művek a Kelet Népében jöttek sorban: itt
jelent meg a Csikós, a Magyar Elektra, és itt jelent meg Tolnai Lajos két regényének
(Nemes vér; Szentistváni Kéri család) móriczi átirata is. A múlt századi „elfeledett” regényíró életművének az utókorra mentése lett Móricz elsődleges célja: mindent elolvasott
Tolnaitól, az örökös (a fiatalon meghalt Tolnai Béla [1866–1917]) özvegyének havi száz
pengő előlegeket küld a majdan megjelenő újraírt regények jogaiért, és még halála előtt
pár hónappal is, amikor 1942 júliusában „megint Szolnokon volt, Tolnai Lajos regényein
dolgozott, őszre mégiscsak ki akart adni közülük ötöt. Egyre jobban bámulta ezt az elődjét. Nem akart belenyugodni, hogy nem olvassa senki, ennek semmi más oka nem lehet,
mint a régimódi nyelve. De ha ő végigszánt rajta a ceruzájával, ha kihúzza a divatjamúlt
szavakat, leegyszerűsíti, maivá teszi: feltétlenül remek, érdemes olvasnivaló. Nem fért
a fejébe, miért kifogásolják, éppen a szakemberek, a kritikusok, hogy ő munkát szán rég
meghalt írók könyveire. Utóvégre azok a könyvek úgy is megmaradnak, örökre, ahogy
születtek. De ha az írójuk ma élne, éppen úgy korrigálná a regényét, ahogy ő tette folyton,
minden egyes új kiadásnál a magáéval. Minden időnek megvan a maga nyelve, ez együtt
fejlődik, változik az élettel.”49
Meglehet, éppen Móricz utolsó idézett mondata miatt nem mindenki gondolta úgy,
hogy más szerzők korábban megírt munkáit az adott kor nyelvi igényeihez kell igazítani.
Talán ezért is nem volt igény a tervezett „újraírt klasszikusok” könyvsorozatra, s talán éppen ezért nem jelent meg végül az átdolgozott Csikós, amely – könnyen elképzelhető –
éppen ennek a sorozatnak lehetett volna egyik darabja.
Azonban a Szigligeti–Móricz-darab sorsa akármily különösen csonka is, mégsem
egyedi eset: a Csikóshoz hasonló története lett egy másik, közvetlenül a nyomdai folyamat
vége előtt megrekedt Móricz-könyvnek is; Tasi József tette közzé Móricz utolsó befejezett,

48
49

Móricz Virág: Apám regénye, 569.
Móricz Virág: I. m.: 603.

2004. július

65

de soha meg nem jelent kötetének legfontosabb részleteit.50 A krúdában álló, szintén ceruzával korrigált, A Magvető című irodalmi tanulmány (mely nem azonos a hasonló című
antológiával!) 1989-ig volt ismeretlen a kutatók és az olvasók előtt.
(A darab utóélete.) „Valamennyi átírásának honoráriumát, az utolsó fillérig beleöntötte a nyomdaszámlába – a saját regényeinek díját megette az előleg és a szűk saját
háztartása”51 – írja Móricz Virág; a Csikós átirat azonban nem hozott a konyhára: Móricz
Zsigmond 1942. szeptember 5-én meghalt, s a darab addig nem jelent meg könyv alakban.
Még Móricz életében, 1941-ben majdnem volt egy bemutatója, az erdélyi Kalotaszentkirályon, ahová a második bécsi döntés (1940) után Balogh Edgár került fiatal tanítónak,
s ahol nem volt könyvtár. Ezt a fiatal tanár-író szóvá is tette a Magyar Nemzetnek írt levelében, amelynek megjelenése után többek között a Kelet Népe szerkesztősége is elküldte
a lap több évfolyamát, „Móricz Zsigmond üzenetével, hogy küldjek cikket, s viseljem
gondját a lapnak Erdélyben. A kapott számok egyikében ott volt Szigligeti Csikósa Móricz
átírásában, nosza, meglátogattuk Rebivel a fonókat, hogy játékosokat toborozzunk, gondoltam, az újjászületett darab kalotaszentkirályi bemutatójáról írok majd a Kelet Népének. […] Szóra emelkedtem, s elmondtam, miről van szó: színjátszásról, s elmegyünk
majd a darabbal Hunyadra is… Másnap vagy harmadnap össze is gyűlt a két falu ifjúsága
az iskola legnagyobb termében, itt mégsem szorultak oly fullasztóan össze, mint a fonókban, s türelemmel végighallgatta mindenki a darab szövegét. Jelentkezni azonban egyelőre nem mert senki. A szép vállalkozás elfoglalt, rendre kiírtuk a szerepeket, s úgy gondoltuk, személy szerint keressük majd fel a tömkelegből kiszemelt játékosokat, hogy a bizonytalanság szemérmét megtörjük a személyi felkéréssel és a családi beleegyezés megszerzésével.”52 1940 novemberében meg is írta Móricznak: „Feltétlenül el kell jönnie Zsiga
Bátyámnak Erdélybe. (A Csikós előadására, januárra, el kell majd jönnie Kalotaszentkirályra is, de az erdélyi út nem maradhat olyan későre.)”53 A tervezett bemutatót azonban
már nem tarthatták meg, mert Balogh Edgárt váratlanul eltávolították állásából, s Kolozsvárra költözött.
A darabot 1943 februárjában, három évvel a debreceni ősbemutató után mutatták be
ismét; ezúttal a kolozsvári Nemzeti Színház tűzte műsorra – lehet, hogy éppen Balogh Edgár sugallatára. Móricz az átírással – a kritikus szerint – „az író nemesebb, művészileg figyelmesebb módján, s egységesen vitte keresztül azt, amit a színházi gyakorlatban a rendezők és színészek esetenként amúgy is megtettek már az ilyen darabok felújításánál.
A mai színpad nyelvére fordította le a darabot.” Az előadás azonban nem sikerült tökéletesre, mert „az látszott, mintha a színház csupán féligyekezettel, s nem mindent hozzáadó
törődéssel készítette volna elő a darabot”, amely azonban „így is hatott. S mindig is meg

50

51
52
53

Tasi József: A Magvető. Móricz Zsigmond kiadatlan könyvéről. Magyar Nemzet, 1989. dec. 23.
18. = Uő.: Szilánkok. Válogatott cikkek, tanulmányok. Bp., 2002. 246–252. Szerk.: Lengyel András.
Móricz Virág: Tíz év. II. 361.
Balogh Edgár: Szolgálatban. Emlékirat 1935–1944. Bukarest, 1978. 175–176.
Balogh Edgár levele Móricz Zsigmondnak, Kalotaszentkirály, 1940. nov. 20. K.: Móricz Zsigmond, a Kelet Népe szerkesztője. I. 188–189.

66

tiszatáj

fogja lepni a mindenkori nézőt, még ha – mint most a kolozsvári közönség – előre idegenkedik is tőle.”54
Több bemutatója nem volt a „kétszerzős” Csikósnak, szövegét azonban – a Kelet Népeközlés alapján – eddig kétszer is kiadták: 1948-ban és 1951-ben. Mindkét kiadás erősen
átpolitizált előszava szerint Móricz a társadalom elnyomottainak érdekében szólt, amikor
elővette Szigligeti darabját: „1940-ben a színdarab átírása társadalmi tett, az író állásfoglalása a dolgozó és elnyomott földművesség mellett, a földbirtokos főurakkal szemben” –
írja az 1948-ban megjelent első kiadás,55 míg a második szerint „Móricz Zsigmond átdolgozása 1940-ben állásfoglalás volt az elnyomott parasztság mellett, bátor elítélése volt az
uralmon lévő feudálkapitalista rendszernek.”56
Az első kiadás Móricz érdemei mellett a darab és az átírás hibáira is felhívja a figyelmet. „Az első hiányosság az – véli Páll Árpád –, hogy a jobbágy-földesúr ellentét igazi lényege – a gazdasági-társadalmi ellentét – csak halványan merül fel a darabban. A főkérdés a szerelmi marad, holott a jobbágyok azért kiszolgáltatottak szerelmileg is, mert az
egész társadalmi berendezkedés a földesúr kizsákmányolásának veti alá őket.” Az előszóíró jogosan hiányolja a szerelmi történetből az „igazi lényeget”, hiszen a móriczi átiratban
csak egy helyütt tör fel a népből az elnyomott társadalmi rend hangja. A földesúrral való
hetyegéssel meggyanúsított lány apja így fakad ki a liliomtiprásra készülő úrfinak: „Uram,
én apa vagyok. Egy gyermekem van, ez a lány… Maga engem földönfutóvá akar tenni… Jól
van… Itt hagyom a szülőföldemet. Elmegyek. Majd keresek olyan földesurat, aki nem kívánja a gyermekemet adóba… Vegye tudomásul az úr, hogy még annyira nem aljasodtunk
el, hogy borravalóért, vagy rettegésbül a lányunkat is feláldozzuk… Az úr tiszttartói elrabolhatják, ami kicsit magam szorgalmával kerestem… amit a számtól vontam el… Ha
ráéheztek, vegyék el… Hanem a gyermekemet, uram, azt nem adom… (Ordít.) Nem adom.”
Ugyanezen alapon véleményezi az előszó, hogy „a második fogyatékosság, hogy a darabnak nincs társadalmi tudatossággal rendelkező alakja. Nem szerepel benne olyan ember, aki az elnyomás egész súlyát érzi, ismeri központi magvát és ez ellen, a társadalmigazdasági elnyomás ellen küzd, nem pedig annak tünetei ellen.” A súlyos hibára viszont
– Móricz helyett – ezúttal megoldást is találni vél, hiszen „Móricz Zsigmond nem gondolt
arra, hogy a megváltozott társadalmi viszonyoknak megfelelően egészen átformálja Szigligeti Csikós-át. Nem gondolt arra, hogy egy öntudatos munkást szerepeltessen, holott ez
társadalmilag indokolt lett volna, sőt így tette volna igazán időszerűvé a darabot.”
A második kiadás előszava azonban már nem kritikus, s Móricz átírásában nem fedez
fel hibát: „Móricz Zsigmond kellett ahhoz, hogy felfedezze Szigligeti darabjának a Horthyfasizmus utolsó éveiben is érvényes politikai, társadalmi és művészeti mondanivalóját.
Móricz Zsigmond nem sajnálta a fáradtságot s megszabadította ezt a művet felesleges terheitől, a hosszú monológoktól, érzelgős daloktól, s ma is jól játszható, az 1840-es társadalmat realista módon ábrázoló művé nemesítette. Móricz Zsigmond hű maradt Szigligeti
szövegéhez, s mégis utolsó szaváig móriczinak is érezzük ezt a művet. Akkor is Szigligeti
54
55

56

R. Nagy András: A Csikós. Erdélyi Helikon, 1943. márc. 182.
Páll Árpád: Előszó. In: Szigligeti Ede: A csikós. Népszínmű 3 felvonásban. Mai színpadra alkalmazta: Móricz Zsigmond. Bukarest, 1948. 5–10.
V. I.: [Előszó] In: Szigligeti Ede: A csikós. Népszínmű három felvonásban. Mai színpadra alkalmazta: Móricz Zsigmond. Második kiadás. 5000–8000. Bp., 1951. 2–3.

2004. július

67

igazi szellemében járt el Móricz Zsigmond, amikor a sírvavigadó nóták helyett hangulatukban ide illő, gyönyörű népdalokat illesztett a játékba.”
Az átpolitizáltság mellett további közös jellemzője a két kiadásnak, hogy színjátszó
csoportok számára hosszas útmutató jegyzeteket közöl. (1948-ban Kőműves Nagy Lajos
Útmutatások a rendező számára című írása zárja a kötetet, 1954-ben pedig Karcsai Kulcsár István rendezői megjegyzései.) Mivel mindkét kiadás színjátszó körök számára (is)
készült, a darab szövegében is torzulás történt: a rendezők – figyelmen kívül hagyva Móricz Zsigmond 1940-es szerzői megjegyzését az instrukciókról: „Különben a szövegben
minden játék-utasítás meg van adva.” – bőségesen teleírták saját dramaturgiai interpretációjukkal a szöveget. Tovább modernizálták a darabot, átírták az átiratot.
Mindez azt jelenti, hogy Szigligeti Ede Csikós című népszínműve Móricz Zsigmond
által újraírt szövegének mind a mai napig nincs hiteles kiadása a Kelet Népe sajtóközlésén
kívül. Amelyről azonban tudjuk, hogy nem a végleges szövegváltozat. Móricz Zsigmondnak a színpadi formával való – Schöpflin Aladár szavával – „birkózása” még nem teljesen
lejátszott mérkőzés, hiszen a korrektúrapéldány autográf javításai, kiegészítései is annak
a folyamatnak a részei, melynek végeredménye – a darab végleges szövege – mind a mai
napig csak egy meg nem jelent könyv egyetlen példányában olvasható.

68

tiszatáj

PÉTER LÁSZLÓ

Móricz Zsigmond
sövényházi levelezőtársa
Móricz Zsigmond a Kelet Népe szerkesztője címmel, Levelek I. alcímmel, Tasi József
gondozásában, a Petőfi Irodalmi Múzeum kiadásában, 1981-ben jelent meg az írónak 1939
és 1942 közötti levelezése. Ebben először 1939. december 21-i kelettel találkozunk Berényi
Imre nevével. Belőle világosan kitűnik, hogy ez első levele Móriczhoz, hiszen azzal kezdte:
a Független Magyarországból értesült, hogy a Pesti Napló megszűnése után Móricz a Kelet
Népe főszerkesztője lett. „Miután engem – írta – az »életbeli állásfoglalás« érdekelt eddig
is, bár Féja Géza útján hallottam a K. N.-ről, jelentősnek nem láttam a K. N.-t, de most,
hogy Mltsgd [Méltóságod!] vezeti, mindenesetre ki fog emelkedni a kavargó hullámokból
– csak nagyon ki ne emelkedjen –, így szeretném megrendelni a füzetet, illetve folyóiratot.
– Úgy azonban, hogy valami kedvezményes áron járna, mert a »falukutatás« már rég a létminimumra szorított. – Most is 4 ügyvéd nyomta a szuszt belőlem. Ha lehetne, a Mltsgd
beköszöntő cikkét szeretném elolvasni.”
Berényi Imre (1872–1947) orvos és gyógyszerész tanulmányait Kolozsvárt és Budapesten végezte. Ha rosszul vizsgázott az egyik egyetemen, ment a másikra: „ha Pesten volt
büdös a levegő, Kolozsvárra mentem s viszont” – vallotta meg Móricznak. Sövényházára
a húszas évek elején került, a mai, történetietlen nevén, Ópusztaszerre.57 1932-ben a Tóhajlat u. 139. sz. telken épített házat, gyógyszertárral. Jelenleg az Árpád vendéglő van a helyén. Gyógyfüveket termeltetett, begyűjtött, földolgoztatott, árusított. A gyógyfüvek specialistája, teával gyógyított. 1937-ben a gyógyszertári jogát Lakatos Antalnak adta át.
Nagybátyja volt idősebb Kristó Nagy István gyógyszerésznek, Kristó Nagy István
(*1921) gyógyszerész, író, irodalomtörténész, szerkesztő apjának.58 Alakját már életében
mindenféle, „mosollyal kísért” mendemonda övezte.
A családi legendárium szerint már a század elején autóval járta be Európát. Mikor
Monte Carlóba vártak valamiféle Cirill (?) herceget, ő előbb futott be kocsiján, s előkelő
megjelenése láttán őt fogadták orosz hercegként, amit ő kellő méltósággal fogadott.
Közéleti tevékenysége során meglehetősen bőbeszédűen fejtegette nézeteit. Valamiféle
ülésen az elnök, ismervén szokását, fölszólította, hogy véleményét röviden fejtse ki. Mire ő
csak ennyit mondott: „Röviden? Az indítvány hülye.” E valóban lakonikus fölszólalásáért
párbajoznia kellett.

57
58

Dr. Bóna Endre főorvos 1996. máj. 13-i leveléből. Köszönöm fáradozását.
Kristó Nagy István: Jött a sövényházi orvos. Csongrád Megyei Hírlap, 1989. dec. 2.

2004. július

69

„Talpig úriember volt – jellemezte Kristó Nagy István –. mégpedig régi receptek szerint. Nemcsak elegánsan öltözködött, monoklit is hordott, ami már a húszas években valamiféle arisztokratikus jelvény szerepét töltötte be. Érthető, hogy Sövényházán, amely
a Pallavicini-birodalomhoz tartozott, ő volt az őrgróf és családja házi orvosa.” Bizalmas
családi körben elmesélte, hogy a közismerten legitimista őrgróf egy legelőt azért tart fönn,
hogy Ottó királyfinak, ha jön elfoglalni trónját, legyen hol repülőgépével leszállania…
Móriczhoz írt levelében nem véletlenül emlegette Féja Gézát. Kristó Nagy István magától Féjától hallotta, hogy a Viharsaroknak a Pallavicini-uradalomról írt fejezetéhez
Berényi Imrétől kapta a legtöbb adatot. „A cselédemberek, kisparasztok nem mertek beszélni, Berényi azonban mindent tudott, s minden el is mondott.” Az őrgróf pedig törte
a fejét, honnan vette Féja a bizalmas adatokat. Berényi doktorra nem gyanakodott. Féja
D. J. betűjegyekkel hivatkozott egy cseléd adatközlőjére is: a „paraszti népvezért”, Dékány
Jánost (?–1945) üldözte is az uradalom és a hatalom.59
„Az uradalom népének nyomorúságos élete, amit mint orvos-gyógyszerész igazán közelről látott, s a kastély világa között őrlődve, hallgatag lázadóként töltötte kietlen napjait”
– folytatta jellemzését Kristó Nagy István. „Ivott tehát, a kelleténél is többet.”
Ez némileg a Móriczcal folytatott levelezésében is tükröződik. 1940. február 17-i második leveléből kiderül, hogy Móricz elküldte neki a Kelet Népe 1. és 4. számát. Berényi
reklamálta a hiányzó 2. és 3. számot. Elismeréssel nyugtázta a kapottakat. „Fogalmam
sem volt, hogy magyarban is van ilyen nemes gondolkodású írás, ennyire klasszikus színvonalon, mely a magyar nép érdekeit védeni nemcsak akarja, de tudja is.” „A »parasztírók« isteni zamatúak, kár, hogy lírikusak.” Terjedelmes beszámolójában megírta Móricznak, hogy amerre megfordult, önkéntes propagátora lett a Kelet Népének.
„Engem elneveznek querulánsnak, paralitikusnak, iszákos, ingyenföld-osztó apostolnak, s minden előkészület megvan arra, hogy miután anyagilag tönkretettek (csak most
20 ezer P-be került az államnak ez a móka), most már fizikailag semmisítsenek meg. Éppen ezért óvatosan egészségemre vigyázok, dühömben tovább fogok élni tán, mint kellene.”
Berényi doktor, Móricz szociográfiai érdeklődését ismerve, érdekes gazdasági-társadalmi adatokat közölt vele. Megírta például: amikor Pallavicini Alfonznak (1883–1958)
jelentette, hogy házában helyet ad a gazdakörnek, az őrgróf „magából kikelve, rákvörösen
ordította: nem akarom, nem engedem!” „A grófok bőre a rinocérosz bőre, két lábon járó
jéghegyek…” Az uradalom a helyi munkaerő letörésére rendszeresen ruszinokat hozat:
„olcsó munkaerőt szimatolnak”. Elítélte a tanítókat, amiért pár hold kedvezményes bérföldért, néhány köbméter tűzifáért „az uraság kutyái”. De rámutatott a lehetetlen iskolai
viszonyokra is: „50–80 gyereket, ha akarna, sem tudna tanítani”. Református, de ötven
éve nem volt templomban – árulta el.
Móricz válaszai, úgy látszik, nem maradtak meg. Hosszabb szünet után 1941. november 15-én szerkesztői üzenetben írta Berényi Imrének: „Már régen nem kaptam szokott
kedves és kemény leveledet. Igaz, most szelídnek kell lenni, aki élni és írni akar.” Hoszszabban pedig 1942. újév napján. Arra sürgette levelezőtársát, hogy részletesebben írja
meg emlékeit, amelyeket korábbi levelében fölvillantott. Ebből idézett is Móricz: „Végze59

Tamasi Mihály: Hogyan élnek ma? Akik „pereskedtek” az őrgróffal. Csongrád Megyei Hírlap,
1958. júl. 13.

70

tiszatáj

tem mindig az volt, hogy a paraszt[tal] és a gróffal éltem, a középosztályt így jóformán azt
se[m] tudtam, ma sem igen, hogy létezik.” „Igaz, hogy a mágnások kölcsönüzleteiről fantasztikus dolgokat tudtam meg; a legkőszívűbb zsidóból, örményből úgy fejték a pénzt,
mint Mózes a sziklából a vizet.”
Móricz ekkor közölte a Kelet Népében folytatásokban Tolnai Lajos regényét, A nemes
vért (1882). Berényi erre újságolta el Móricznak, hogy ő még akkor került Kolozsvárra, 17
éves korában, tehát – számításom szerint – 1889-ben, amikor A nemes vér alakjai „még
ott mozogtak”. Móricz ennek a kornak fölidézését várta Berényitől. „De Ti, akik még emlékeztek a korra, írjátok meg Tolnaihoz illően és méltóan annak a világnak élmény-emlékeit.” „Leveleidet gondosan összegyűjtöm, ezek valamikor gazdag forrása lesznek a magyar sors útjának.”
Móricz panaszkodott Berényi Imrének: fáradt, beteg, aznap jött ki a kórházból, s az
orvosok három hónapi pihenést javasoltak számára. Zárójelben tette hozzá: „mintha az író
egy napot is pihenhetne, mikor állandóan magával hordja a teljes irodát, sőt az egész
üzemet és a magyar sorsot!” Idézett még egy mondatot Berényi leveléből: „Szerintem
nincs paraszt és úr, csak tanult és tanulatlan ember van.” S Móricz sokat sejtetően hozzátette: „De amiket ehhez az axiómához fűzöl, sajnos, légköri zavarok miatt az antenna most
nem adhatja le.”
Ezzel a bekezdéssel ért véget Móricz és Berényi doktor levélváltása:
„Annyi levél van itt az asztalon, aminek nyomdafestéket kellene látnia, hogy »a kövek
is kiáltanak«. Többet mondanak, mint amit én hozzáfűzhetek. Remélem, lesz még több
papír is, meg több életkedv bennem. Különben vannak dolgok – hogy mondta az ecceri
színigazgató? –, amiket csak jól szabad megírni, sőt egyáltalán nem is lehet megírni: és
mégis meg kell írni?”
Ha Berényi Imrének más szerepe nem lett volna is, mint hogy Móriczból ezeket a vallomásokat – halála előtt bő fél évvel – kicsiholta, már megérdemelte, hogy alakját fölidézzük.

125

ÉVE SZÜLETETT

M Ó R A F ER E N C

KOSZTOLÁNYI DEZSŐ

Móra Ferenc
1
Ha a hazai kenyeret eszem, régi, elfeledett ízek csiklandják ínyemet. Ennek a kenyérnek
nyilván megvan a maga receptje. De a receptet hiába adnám oda egy itteni péknek, az
a kenyér, melyet így sütne, nem lenne ugyanaz, mint az, amit otthon ettem, sok-sok éven
át. Lemérhetné gyógytári mérlegen a sót, a lisztet, a kovászt, ügyelhetne a keverés vegyi
folyamatára, a dagasztásra, a sütésre, mégse sikerülne úgy, mint édesanyámé. Minden
csip-csup dologban van valami rejtély. Az értelem, a képzelet, a tudomány boszorkánykonyhája céltalanul igyekszik ellesni annak a titkát, amit évszázados, nemzedékekről
nemzedékekre öröklődő, öntudatlan hagyomány alapozott meg.

2
Erre gondoltam, mikor kézhez kaptam ezt a hat, dohányszín vászonba kötött, takaros kötetet, melyet közeli földim írt, a „vidéki író”, a szegedi múzeum igazgatója. Valamelyik kötetét találomra kinyitottam. Olvasni kezdtem egyik kis rajzát. Mindjárt az első percben
valami bűvös egyetértés támadt közöttünk. Éreztem, hogy én is ezen a vidéken nevelkedtem, itt töltöttem el életem döntő szakát, gyermekkoromat. Ez a közösség több minden
véralkati hasonlóságnál, egybehangzó véleménynél, elvbarátságnál. Minden szó annyira
ismerős, akár atyafiaim szava. Noha nyomtatva van, amit olvasok, hallom a hangzóit,
ahogy parasztjaink ejtik, hallom a szöveg ólombetűin túl a beszéd komoly, lassú muzsikáját, hallom a hangsúlyt, melyet az író fölemel vagy leenged, s azt is, amint írás közben lélegzetet vesz. Ütőereink egy ütemre vernek. A képeket az alföldi búzaföldek, akácosok, kisvárosi utcák festéktáblájáról veszi, melyeken hajdan játszadoztam. Nálunk is pipacs, kék
katáng és fehér csomorika inog a szélben a vasúti sínek mellett, nálunk is éppígy hull
délután hatkor rézsút verőfény a kunyhók zsúpfedelére, a semlyékre, a temetőárkokra,
s a visszhangos lárma, melyet a poros úton egy parasztszekér ver, a csönd, mely a holdfényes tarlón reszket, szóról szóra ilyen. Minden embere a bátyám, a néném, az öcsém,
a húgom. A kapcsolat családi, szinte rokoni. Iskola vagy búban-örömben eltöltött évek nem
teremtenek két lélek között olyan testvériséget, mint az, hogy egy helyütt gyerekeskedtek.
Fölkiáltok: „itthon vagyok”.

3
Vajon miben lakozik ennek az írónak a varázsa, aki utóbbi esztendőkben egyike a legolvasottabbaknak, legnépszerűbbeknek? Mindenekelőtt abban, hogy nádihegedűjén kedvesen
és természetesen tud játszani. Ismeri és megbecsüli zeneszerszámát. Zenésze prózánknak.
Ösztönösen tudja, hogy a magyar próza gyökerében és mivoltában népies, s más nem is

2004. július

73

lehet. Nincsen „tudós” stílusunk. Minél elvontabb, minél finomabb, légiesebb árnyalatokat keresünk, annál inkább vissza kell nyúlnunk a népnyelvbe. Aki a múltban valami nagyot alkotott a próza terén,
Pázmány, Mikes, Jókai, Mikszáth, Gárdonyi, az egytől egyig népies volt. Arany János
a Hamletet szalontai parasztok nyelvén szólaltatta meg, oly világosan és kézzelfoghatóan,
hogy mikor évekkel ezelőtt kísérletül felolvastuk egyik cselédünknek, az a tragédia minden
helyzetét és szépségét megértette. Városi nyelvünk még mindig csenevész, szegényes.
Nekünk nem voltak a középkorban „grammatikusaink”, mint a franciáknak, kik elméletek
alapján hozták meg papirostörvényeiket, melyek ma is jórészt érvényben vannak, s kötelezők a tollforgatók részére. Mi nem építünk csúcsíves mondat-székesegyházakat, mint
a németek. Semmi szakadék nincs írott és beszélt nyelv között. Úgy kell írnunk, ahogy beszélünk. Csak kevés, egymástól alig különböző nyelvjárás fejlődött ki az aránylag nagy
magyar nyelvterületen. A nyelv rugalmas egysége mindig megmaradt. Tájszavainkat előbbutóbb magába hasonította, földolgozta az irodalmi nyelv. Vegyük kezünkbe Szinnyei Tájszótárát, melyet 1893-ban adtak ki. Meglepődve állapítjuk meg, hogy a tájszók java része ma
már ismeretes előttünk, lépten-nyomon halljuk az utcán, olvassuk újságokban, könyvekben,
mert az azóta eltelt harminc esztendő alatt lassanként átszivárogtak irodalmi nyelvünkbe.
Eleven hajszálereken át közeledik irodalom és nép. A folyamat pedig szakadatlanul tart.

4
Móra Ferenc hatásának másik magyarázata az, hogy testileg-lelkileg példája a magyarnak.
Egészségesen sötétpiros arcát mintha a szabad puszták szellője fújta volna ki. Dús, zúzmarás haj csapzik nyílt férfihomlokára. Száján mosolygó bölcsesség. Szemében mélázás, figyelem. Nagyon szerény, de nagyon önérzetes. Fáradhatatlan munkás, aki a vidéki szerkesztőségekben évtizedek óta vágja a rendet. Világnézetét derűnek szokás nevezni. Én
nem tartom annak. Derűs ez, de borús is egyszerre, az édest vegyíti a keserűvel, a nyájasságot a gúnnyal, a politikai hitet a mindenbe beletörődő közönnyel, az andalgást a teremtettével, a szomorkodást a duhajsággal, a megbékélést a dohogással s egy csipetnyi, rokonszenves lázadással. Ezek a tulajdonságok azonban nem mondanak egymásnak ellent,
hanem szervesen, arányosan összeolvadnak a „humor” nedűjében. Csak a humor tud
megérteni egyszerre kettőt, csak az képes fölfogni egyszerre a dolgok kicsiségét és nagyságát, az egész élet viszonylagosságát. Úgy beszél, mint a tápéi paraszt, de valójában szenvedélyes könyvbújó, talán az utolsó polihisztor. Nyelvészet, útirajz, állattan, növénytan,
történelem, régészet egyformán érdekli. Legszebb lapjai azok, melyeken virágokról, állatokról ír. Mindennek ki akarja szívni a mézét, csupa kíváncsiságból, csupa alázatos emberiességből. Első pillanatra úgy rémlik, hogy egyszerűsége és tudásvágya között valami ellentmondás van. De nincs. Én tudom, hogy ilyen a népem. Szeret az tanulni, fúrni-faragni,
ezermesterkedni, csak épp nem rakja ablakba tudását. Szemérmesen rejtegeti. Minden
csak maga mulatására való. Kinek mi köze hozzá. Budapesten évekkel ezelőtt eladtak egy
nagy könyvtárat, melyben volt vagy száz spanyol könyv is. Egymás után utaztak föl vidékről földbirtokosok, jegyzők, tanárok, bírák, és megvásárolták. Álmomban se hittem volna,
hogy ezek titokban spanyolul olvasnak. Nyáron faluhelyen láttam egy húszesztendős parasztlegényt. Esténként, béresmunkája után, cimbalmot ácsolt magának a két kezével, és
föl is húrozta. Ezeknek vér szerint való testvére Móra Ferenc.

74

tiszatáj
5

Leginkább annak a műfajnak a mestere, melynek eredete távoli századokba nyúlik vissza
irodalmunkban. Ezt a maga képére és hasonlatosságára alakította. Őseit a báró Apor Péterek, Eötvös Károlyok, Tóth Bélák között kell keresni, akik értették a módját annak, hogy
minden apróság arannyá váljék, amihez hozzáérnek. Semmi alkalom se kicsiny ahhoz,
hogy bölcsek, vonzók, talpraesettek legyünk. Az egyéni szeretetreméltóság csodát művel.
Egy adomába belefér az egész világ. A harmadik osztályos utazás, a sáska vagy a kettőspont, minden-minden méltó arra, hogy emberi voltunkban megnyilatkozzunk. Kedély által értjük meg az Életet. Ezt a szemléleti formát a barkácsoló, vajákos magyar fajta teremtette meg. A francia cseveg, szikrázik, pontosan kiszámított csattanókat helyez el;
a német taglal, fejteget, elemez, boncol, latol, mindig tudományosan, az angol az essay
megalkotója, valami szigorú, de közvetlen tárgyilagossággal világítja meg tárgykörét. Mi
mesélünk, s közben szemlélődünk, vállunkat vonogatjuk, el-elkalandozunk, végül mosolygunk. Móra Ferenc az önmagáért való „beszéd” e pompázatos, keleti módját műveli ki,
mely oly általánosan és megindítóan hat mindnyájunkra, annyi távoli emléket ébreszt
bennünk, mint a cigányzene. Szeret meg-megállni, vargabetűt tenni, zárójeleket nyitni.
Éppen eszébe jutott valami. Mégis mindig célhoz ér. Mondatai természetesen göngyölődnek le egymásról. Tiszteli a betűt, mértékes művésze az írásnak. Önmagában rendkívül
megvetheti a teliszájúságot. Markolj keveset, és fogj sokat. Csak az való papírra, ami ma
már formailag is megérett. Joubert írja, tanácsul minden tollforgatónak: „Nem a mondatomat csiszolgatom, hanem a gondolatomat. Várok mindaddig, míg az a fénycsöpp, melyre
szükségem van, ki nem alakul, s le nem pottyan tollam hegyéről.”
Új Idők, 1927. október 2.

2004. július

75

LENGYEL ANDRÁS

Kner Imre Mórának készített
„Privatdruck”-jai
1.
A privatdruck német eredetű régi nyomdai műszó. Magyarul leginkább magánnyomatként, magánkiadványként lehetne visszaadni (a magyar magánkiadás szó más jelenséget fed), de e téren a magyar nyelvű szóhasználat nem igen honosodott meg – az idegen
szó, a jelenséghez illően, itt is bizonyos exkluzivitást sugall. Maga az elnevezés olyan,
többnyire eleve kis terjedelmű, igényes kivitelű és (mindenekelőtt) kis példányszámú
könyvet, vagy inkább könyvszerűen kiképzett füzetet, könyvecskét jelöl, amelyik elvileg
egyetlen példányban, de gyakorlatilag is legföljebb 10–15 példányban készül. „Szabályos”
nyomdatermék ez, a könyvnyomtatás legmagasabb rendű eljárásait alkalmazza. Nemes
anyagok (pl. merített papír, a kötéshez pergamen), nagy szakértelem, kivételes ízlés és
gondos munka jellemzi; tipográfiája, papírja, kötése stb. egyaránt elsőrendű. Az előállítás
folyamata, mindenekelőtt a domináló „kézi” munka szinte mindenben az üzemszerű,
nagyipari könyvtermelés ellentéte. Közönsége gyakorlatilag nincs, hiszen a „megrendelőn”
(vagy megtisztelten) és az előállítókon kívül másnak nemigen jut belőle. Kereskedelmi
szempontból tehát nem is „létező”, nem kereskedelmi igények szerint megsokszorozott
könyv ez. Célja csupán a mesterség mintaszerű, míves alkalmazása, a tipográfiai, kötési
stb. lehetőségek kipróbálása, illetve gyakorlati bemutatása. A könyvnyomtató voltaképpen
önmagának, önmaga örömére készíti.
Ha valakinek ilyen „egypéldányos” könyvecskét készítenek, az a legnagyobb elismerés,
amit egy igazi „könyvnyomtató” adhat. A nyomdász szakma önelvű, saját törvényei szerinti tisztelgése ez a megtisztelt előtt.

2.
Móra Ferenc és Kner Imre kapcsolatát Elek László tárta föl. Levelezésüket előbb az
orosházi Szántó Kovács János Múzeum 1960. évi évkönyvében publikálta, majd válogatva
s itt-ott javítva, hozzáférhetőbb formában A könyv mestere című, Kner Imre levelezéséből
szemelgető könyvben (1969). Ezekből tudjuk, hogy Móra még valamikor az 1910-es évek
elején, fiatal szegedi újságíróként került kapcsolatba a Kner-családdal: egyik budapesti
útja alkalmával a Nyugati pályaudvaron mutatta be őt kiadója, Engel Lajos Kner Izidornak. Később, jónéhány év múlva magával Kner Imrével is kapcsolatba került; a gyomai
officinát irányító kitűnő nyomdász (vagy ahogy ő nevezte magát: „könyvnyomtató”) 1920ban könyvajándékokkal kedveskedett Mórának, pontosabban a Somogyi- könyvtárnak. Ez

76

tiszatáj

a kapcsolat azonban néhány évig lényegében csak az ismétlődő gyomai „mecenaturára”
(s Móra köszönőleveleire) korlátozódott; s csak 1925-ben, valószínűleg egy személyes találkozás eredményeként, lett bensőségesebb. 1925 decemberében mindenesetre már tegeződtek. Emögött, a személyes találkozás kapcsolaterősítő légkörén túl, alighanem az állott,
hogy Móra akkor már nem pusztán vidéki könyvtárigazgató s gyerekíró volt (aminek Szegeden kívül sokáig látszott), hanem – a Világban megjelent tárcái révén – az egyik legnépszerűbb, Gyomán is olvasható magyar író, aki széles olvasóközönség korérzékelését fejezte
ki, jól olvasható formában. Kner Imre, mint a Világnak (majd a nyomába lépő, szerepét
átvevő Magyar Hírlapnak) is rendszeres olvasója alighanem ezt a sokak érzületét kifejező,
megnyerő írót ismerte s szerette meg. Alkatilag, úgy vélem, közel állhatott hozzá az a beállítódás, amely ezeknek a Móra-tárcáknak a legfőbb jellemzője volt, s széleskörű, nagy
műveltséget és aktualitásokra való különleges érzékenységet megvesztegető iróniával
tartott egyensúlyban. Maga Móra pedig már a tízes évektől nagyra becsülte a Kner-család
nyomdai és kiadói teljesítményét. Véleménye legnyíltabban az idősebb Knernek írott, őt
meggratuláló 1930. január 10-i levelében jelenik meg: „Te – írta Kner Izidornak – a régi
nagy nyomtatómesterek egyenes utódja vagy, akik maguk írták és szedték a munkáikat:
a Heltai Gáspároké, a Szenczi Molnár Alberteké és a Tótfalusi Kis Miklósoké. Velük egyenrangúvá tesz a szépért való rajongásod, a fejlődésben való fanatikus hited, a makulátlan
magyarságod és a minden próbát megállt idealizmusod. Csakhogy Te boldogabb vagy,
mint a nagy úttörők, mert életed harmóniáját derüs napáldozat koronázza meg, és tudod,
hogy nem filiszteusokra hagyod az impériumot” (Elek 1960. 392). Ítélete, mint az utolsó
félmondat utalása is sejteti, lényegében Kner Imrére is vonatkozott, sőt rá igazán: a gyomai nyomdát ugyanis, bár mindvégig Kner Izidor nevét viselte, igazában akkor már rég
fia, Imre vezette – s tette naggyá. S ezt természetesen Móra is jól tudta.
A húszas évek végén, a harmincas évek elején mindenesetre kölcsönös megbecsülésen
alapuló személyes baráti viszony jellemezte e kapcsolatot. Sőt olykor, elfoglaltságaik s a távolság ellenére, személyesen is találkoztak. 1930 nyarán pl. Kner Imre járt Szegeden, 1930
őszén pedig Móra utazott Gyomára, baráti látogatásra.

3.
Móra Ferenc édesapja, Móra Márton (1834–1913) 1913. július 22-én halt meg. Móra
lapja, a Szegedi Napló 24-én reagált a hírre; f.á., azaz Fehér Árpád Móra apja címmel
a Mai témák rovatban, a lap egy másik, névtelenségben maradó munkatársa pedig A két
költő atyja címmel az Újdonságok rovatban emlékezett meg a szomorú eseményről. Maga
Móra 27-én, saját Máról holnapra néven futó rovatában szólt gyászáról nyilvánosan – Az
utolsó suba címmel. Írása a címbéli suba „elkészítésének” (valójában édesapja meghalásának) története; szubjektív nekrológ: a szűcsmester édesapa emlékének nyilvános megörökítése.
Sok évvel később, már népszerű íróként, akinek szavai mindig országos érdeklődésre
találtak, veje nagyapjának ünneplésére reagálva, mintegy rejtett replikaként újra megírta
az „utolsó suba” történetét. Az írás címe a régi maradt, Az utolsó suba új változata azonban tartalmilag radikálisan átalakult. Ez a verset s (fiktív) levelet kombináló tárca, amelyet a Magyar Hírlap olvasói 1931. március 15-én vehettek kézbe, az unokához, ifj. Ferenchez, azaz Vészits Ferenchez szól; neki mondja el a régi történetet. Ahogy később meg is

2004. július

AZ UTOLSÓ SUBA CÍMLAPJA

77
vallotta, az unoka számára állított emléket a dédapáról; a nyomtatott írói szó erejével teremtve
presztízst az alacsony sorú, ún. egyszerű ember
köré. (Veje fölmenői ugyanis Móra Mártonhoz képest előkelőek voltak.)
E tárcát, a Magyar Hírlap olvasóiként, Kner
Imre és felesége is olvasta és, fölfogva-megsejtve
Móra rejtett személyes intencióit, hamar megszületett az ötlet, hogy a gyomai nyomda – baráti ajándékként – privatdruckot készít Az utolsó subából.
Az utolsó suba gyomai privatdruckja a kolofon
szerint „1931. április havában” készült. A munka
utolsó fázisa azonban alighanem átnyúlott május
elejére – Kner Imre legalábbis csak május 8-án
küldte meg Mórának a könyvecske neki szánt néhány példányát. Levele, amelyet ma a szegedi múzeum irodalomtörténeti gyűjteménye őriz s eddig
még nem jelent meg, a könyvecske melléklete volt
s beszámol a privatdruck születéséről:
Gyoma, 1931. május 8.

Kedves Bátyám!
Mindig őszinte örömmel olvassuk minden írásodat, ami csak a szemünk elé kerül, de különös meghatottsággal olvastuk „Az utolsó suba” címűt, amely
egyik legszebb, legillatosabb virága a Te termésednek. Feleségem gondolata volt, hogy
maradandó formában örökítsük meg ezt az írást s én örömmel kaptam az alkalmon,
hogy Irántad való őszinte szeretetünknek, barátságunknak látható jelét adhassam. Itt
küldöm tehát ezt a kis könyvet, fogadd azzal az érzéssel, amellyel csináltam. Némi magyarázatot is fűztem hozzá.
Elvben egyetlen példány lenne ez a kis könyv, de utólagos engedelmed és kiadód jóváhagyása reményében egy pár példánnyal többet csináltam. Családom néhány tagján
s három olyan munkatársamon kívül, akik dolgoztak rajta, csak Roóz Rezső szerkesztő
úr kapott, aki kérésemre a hibásan kinyomtatott szavak miatt annakidején Hozzád fordult, meg Jánossy Gyula barátom, a csabai polgármester, akinek bibliofil szíve megszakadt volna, ha nem kap belőle, már pedig olyan kevés ma a hozzá hasonló derék ember,
hogy korai halálát nem vehettem a szívemre. Neked is küldök belőle néhány példányt,
ha Családod tagjainak és esetleg Szalay József m. kir. Főbibliofilnek adnál belőle, kérlek,
hogy az utolsó oldalra írd be, hogy kié a példány. Ezzel kell megadni a könyvnek a „Privatdruck” jelleget, mert én nem jelentettem be s nem adtam köteles példányt belőle. A Te
példányodat Erzsébet húgom kötötte be pergamenbe s én rajzoltam sajátkezűleg a díszítést rá, amelynek szintén története van. –
Mikor 16–17 éves koromban, 1906–7 körül érdeklődni kezdtem a magyar ornamentika iránt, felkutattam a mi falunkat is népművészeti emlékek után. A legszebb bunda
Gyomán akkor bizonyos nevezetű Csath Gáboré volt, aki ha felvonult benne vasárnap

78

tiszatáj

a „puplikációra”, a magyarok egyhangúan állapították meg, hogy ha Gyomán bundára
választanák a bírót, Csath Gábor lenne a gyomai bíró. Ezt a híres bundát szereztem én
meg akkor egy pár napra s lemásoltam magamnak a vállrészét. A rajzot azóta is őrzöm
néhány másikkal együtt, s most ennek a híres subának a díszítését másoltam rá a Neked
szánt kis könyvecskére. Hűségesen másoltam, vigyáztam a rajz eredeti szerkezetére,
minden sajátosságára, színezésére is, talán-talán csak kissé folyamatosabb, kevésbbé
naiv a rajz az eredetinél, de csak annyira, amennyire az ember a kezeírását nem másíthatja meg, mert a díszítés úgyszólván írva van és nem szerkesztve.
Nem tudom, Tefelétek ilyen subahímzések voltak-e annak idején divatosak, ilyeneket
csinált-e az öreg szűcs a Daru-uccában, de ha nem is ilyeneket csinált éppen, a Csath
Gábor subája is körülbelül abból a korból való volt s nem is nagyon messze vagyunk onnan. Ma nem igen szerezhet már ifjabb Ferenc nemesi kutyabőrt, de ha ezt a kis könyvet
ráhagyod majd, maradandó merített papíron, tartós pergamenkötésben őrízheti meg
származásának dokumentumát, s ha majd egy olyan korban, amikor már a subát csak
a múzeumban szemlélhetné, rátekint, megérzi belőle, hogy a mesterember is van olyan
érdemes ősnek, mint a vérben dolgozó iparosok!
Meleg szeretettel köszöntlek mindnyájunk nevében a viszontlátásig
őszinte híved
Kner Imre
Ez a levél, úgy gondolom, önmagáért beszél; nemcsak a könyv keletkezéstörténetét
adja, de bevilágít Kner Imre habitusába is. Megérezni belőle a szaktudásában biztos mesterember önérzetét, aki a Móra-szövegben is azonnal fölismerte önmaga kifejezésének
lehetőségét.
Maga a könyvecske belíve 13,2 × 18,2 cm nagyságú, kötése néhány milliméterrel nagyobb. Sárgás színű merített papírra készült, kötése – ahogy Kner meg is írta – kézzel
festett pergamen. Terjedelme 16 oldal, amelyből az
5–11. oldalak számozva, paginázva vannak. A címlap csupán a szerző nevét s a mű címét tartalmazza,
kiadási helyet, évet s kiadót nem. A kolofon a számozatlan 15. oldalon olvasható: Móra Ferencnek /
csináltam igaz szeretettel / Gyoma, / 1931. április
havában. / Kner Imre [.] A kolofon szövege a szövegbetű kurzívjéből van szedve, az aláírás autográf
tintaírás. Kner Imre, elveihez híven, így igazolta
a kiadvány privatdruck-voltát.
A könyvecskét Kner saját üzemében készített
kékesszürke dobozba helyezte bele. E doboz gerincén világosszürke vignetta van, nyomtatott szöveggel: Móra Ferenc: Az utolsó suba. (Ez a szöveg verzálisból van szedve.)
A példány, amelyről a fönti leírás készült, ma
a szegedi múzeumban található s Móra saját példáAZ UTOLSÓ SUBA AJÁNLÁSA
nya volt. A további kb. 15 példány, amelyeket nem

2004. július

79

láttam, s nehéz is lenne számbavenni útjukat, valószínűleg egyedi bejegyzéseket (is) tartalmaz. Egy részükbe Kner, másik részükbe Móra írhatott ajándékozási szöveget. Egy
biztos, Móra „haza”, Kiskunfélegyházára is küldött a könyvecskéből, megküldte azt például a félegyházi közélet egyik prominensének, Horváth Zoltánnak. (Erről a helyi Csonkamagyarország című lap 1931. június 7-i száma azonnal be is számolt. E lap úgy tudta,
a könyvecskéből 13 példány készült.)

4.
Móra május 13-án köszönte meg a könyvecskét, de nem a gyomai „könyvnyomtatónak”, hanem a könyv ötletadójának, Kner Imre feleségének. (Ez részéről gáláns, udvariassági gesztus volt, hiszen tudta, a levelet úgyis olvassa majd Kner is.) E levél, amelynek borítékja is megmaradt, s így tudható, hogy címzése ez: Kner Imréné / nagyságos asszonynak / Gyoma – szintén a szegedi múzeumban van. Innen közölte 1961-ben Madácsy
László a Móra Ferenc levelesládája című kötetben (196–198.). Két részletét érdemes kiemelni itt. A nyitást, amely Móra reakcióját tükrözi: „ötödik napja élek abból az örömből,
amit a Kner-család készített nekem s a köszönetmondás azért késett eddig, mert úgy
éreztem, hogy ennyi szeretetre nincs egyéb válasz, mint elmenni Gyomára, megcsókolni
Nagyságos Asszonyom kezét, megölelni Imrét, s hogy a babaszoba is jussához jusson, elvinni Ferenc druszámat is, akinek ez lett volna az első útja apapával. Szalay Jóskának is az
volt az első gondolata, hogy ezt a fejedelmi ajándékot csak élőszóval lehet megköszönni,
ő azonban úgy gondolta, az ő és a Tonelli Sándor díszkíséretével, így beváltandó a régi ígéretet is.” Ez a terv azonban nem realizálódott („nehéz a triumvirátust összeszedni”),
a gyomai látogatás fölvillantása azonban önmagában is gesztus volt. Hátteréről csak annyit
kell megjegyezni, hogy Tonelli Sándor, akit itt Móra emleget, a szegedi Kereskedelmi és
Iparkamara főtitkára volt, sokat publikáló, könyveket író igazi „kultúrember”, européer
szellem. Ahogy a szintén emlegetett „literátus főkapitány” (vagy ahogy Kner emlegette:
„a m. kir. főbibliofil”), Szalay József is, ő is a Kner-család szegedi baráti köréhez tartozott.
Ők hárman, Móra, Szalay és Tonelli jártak is együtt Gyomán (erről Móra-nekrológjában
Kner Izidor meg is emlékezett), s folyamatosan ígérték újabb látogatásukat is. A másik
idézendő részlet személyes vallomás, Móra ebben Az utolsó suba megírásának személyes
motívumait vallja meg: „Mert nem ok nélkül írtam én azt a tárcát, amelyen megméltóztatott érezni, hogy nagyon belülről szakadt. Akkoriban temették el vőm nagyapját, tehát ifj.
Ferenc apai dédapját. Ügyvéd volt, földbirtokos és kaszinó elnök Félegyházán. Szóval
született parádés halott, akit úgy búcsúztattak el a sírjánál, mint egy remélhető mennyei
úri-kaszinó elnökét. A félegyházi újságot, amely referált a nagy temetésről, eltettük ifj. Ferenc számára. Már most egy kicsit a szívembe nyilalt, hogy a másik dédapáról semmi se
maradjon a dédunokák számára. Még azt hinnék, hogy azt a Jó Isten nem vette fel az úri
kaszinóba. Ezért jegyeztem fel az utolsó órák történetét s a történet családomnak is
könnybe lábasztotta a szívét, mert a kéziratot tudtom nélkül visszakérték a nyomdából,
hogy eltegyék örökségnek. Nagyságos asszonyomék gyöngédsége most már végképp
megmentette az utolsó subá-t az elkallódástól. Talán még a kaszinó-elnökök márvány sírkövénél is tovább megmarad.”
Kommentár ehhez a vallomáshoz aligha szükséges; a tehetséges ember revansa ez
a méltatlan emberi-társadalmi aszimmetriák fölött.

80

tiszatáj
5.

Móra 1933 nyarán Karlsbadban kúráltatta magát. Betegsége azonban nemhogy javult
volna: súlyosbodott, sárgaságot kapott. (Ez már természetesen hasnyálmirigy-rákjának járulékos következménye volt, de akkor erről még sem ő, sem orvosai nem tudtak.) A nyilvánosság számára a Délmagyarország augusztus 29-i száma adott hírt a betegségről, az
olvasók innen tudhatták meg, hogy Móra sárgaságot kapott s betegen tért haza. Másnap,
augusztus 30-án Budapesten, a Grünwald-szanatóriumban Winternitz Arnold (1872–
1938) professzor már meg is operálta – epekő-gyanúval. A műtét során kiderült, hogy mi
a baj, de erről magát Mórát nem tájékoztatták, sőt beindult a nyilvános félrevezetés. Az
„epeműtétről” a Délmagyarország már a következő napon, azaz 31-én beszámolt, s elhírelte, hogy Móra „állapota a nagyszerűen sikerült műtét után örvendetesen javult”,
„Winternitz professzor nyilatkozata szerint két hét múlva egészségesen térhet haza”.
Szeptember 4-én a fővárosi A Reggel is beszámolt a műtétről, sőt magát az írót is megszólaltatta („Utóvégre minden azért történik az emberrel, hogy téma legyen…” – mondja
Móra a súlyos epeműtét után, aki két hét múlva már hazamehet Szegedre). Ám a lapokban ezt követően az optimista nyilatkozatok ellenére egyre több szó esett az író betegségéről. Sőt, bár a két hét már letelt, (n. b.), azaz Nógrádi Béla szeptember 17-én még a szanatóriumi szobában készített vele interjút a Magyar Hírlap számára. Ennek az interjúnak
a címe már, nagyon jellemzően, ez: „Móra beszél életről, halálról…”
Hogy Knerék mikor értesültek Móra betegségéről, nem tudjuk. Lehet, hogy már augusztus végén tudtak róla, legkésőbb azonban szeptember 17-én, a Magyar Hírlapot olvasva már bizonyosan értesültek a dologról. Valamikor ekkor, legkésőbb a Magyar Hírlap
interjúját olvasva merülhetett föl a gondolat, hogy a maguk módján, azaz egy újabb
privátdruck elkészítésével reagálnak a betegségre. Ami bizonyos, az ötlet gyorsan megvalósult, a Délmagyarország szeptember 24-i száma
már arról adott hírt (nyilván magától Mórától nyerve
az információt), hogy Kner Imre meglepte Mórát egy
könyvecskével, amely mindössze hat példányban készült. (A próbanyomatokból utóbb, október elején
Knerék még két példányt összeállítottak, így ebből
összesen nyolc példány készült.)
E kis könyvecske egyik példánya a szegedi múzeum irodalomtörténeti gyűjteményében található.
A mustárszínű merített papírra nyomott, majdnem
azonos színű, de vastagabb merített papírborítóba
kötött füzet címe ez: Házi különös orvosságok / a /
sárgaságról / Angliai országban lévő / Salernita
Scholának / jó egészségről / való meg-tartásnak
módgyáról / írott / könyvéből / Móra Ferentz /
doctornak / tsupán maga szükségére [.] A cím alatt
egy úgynevezett szedett „körzet”, azaz díszítőelem
található, alatta pedig a kiadás adatai: Nyomtatott /
Gyomán, Kner Izidor Betűivel. / 1933-dik Eszt.
A könyvecske terjedelme 12 számozatlan (paginázatAZ ORVOSSÁG... BELSŐ CÍMLAPJA

2004. július

81

lan) oldal; szöveg azonban csak a 3. oldalon (címlap), a 4–6. és a 8. oldalon van. A kolofon, amely
megadja a nyomat történetét és a szöveg forrását,
a 8. oldal felső felében olvasható: Móra Ferentz doctornak nyomtattatott / tsupán maga szükségére az
1933-dik Esz/-tendőnek Szeptember hónapjában.
Azon / könyvetskének címe, a mellyből vétetett: /
„Angliai országban lévő Salernitana / „Scholának
Jó egészségről Való meg-/ „tartásnak Módgyáról
írott Könyve, / „Mellyel a Nemes, és Híres Angliai
Sa-/ „lernitana Schola írtt volt régen Deák /
„nyelven; Azután pedig Magyarra fordít-/ „tatott
és Rhytmusokba alkalmaztatva. / „Nyomtatott Kolozsvárott, az Aka-/ „demiai Betűkkel. 1770-dik
Eszt. E szöveget egy szedett díszítőelem zárja le.
A borítón világosabb színű, sárgás vignetta van
fölragasztva; ennek nyomtatott szövege: Sárgaságról való / Orvosság / Móra Ferentznek. Maga
a könyvecske zsinórral van összefogva.
A tartalom egészében világosan utal a szituációra, amelyben a könyvecske megszületett: jóAZ ORVOSSÁG... KOLOFONJA
kívánság ez a betegnek s egyben archaizáló játék –
a könyvnyomtatás eszközeivel. S egyben játékos-ironikus utalás a „sárgaságra”, amelyet
– a hírlapi közlések alapján, tévesen – Móra betegségének gondolták. Elképzelhető, hogy
ha Kner Imre tisztában lett volna a betegség valódi természetével és súlyával, ha tudta volna,
hogy a „sárgaság” valójában csak egy mélyebben fekvő, súlyosabb betegség felületi jele, ez
a könyvecske így nem készült volna el. De valami hasonló privatdruck nyilván mindenképpen készült volna.

6.
Móra szeptember 20-án érkezett haza Szegedre a Grünwald szanatóriumból. Itthon,
valamikor 20-a és 23-a között kaphatta meg a „Sárgaságról való Orvosság” neki szánt példányait. Valószínűleg ő maga adta vagy adatta le a könyvecskét beharangozó hírt, amelyet
a Délmagyarország 24-én közölt. Tudta, hogy ez a hírverés jól esik Kneréknek s némi
elégtételt jelent nekik munkájukért. A köszönőlevél megírásában azonban akadályozta állapota (s a föltétlenül elintézendő ügyek kényszerű teljesítése). Így csak október első napjaira alakultak úgy körülményei, hogy végre megköszönhette az ajándékot. Október 6-án
– állapota időleges javulását érezve – mindenesetre meglepő aktivitást mutatott. E napon
autóval kivitette magát Deszkre és Vedresházára ásatást „föltekinteni”, szétosztotta a könyvecske példányait jóemberei között s nem utolsó sorban levélben megköszönte Knerék
gesztusát.
A könyvecske múzeumi példánya dedikált példány. Ebben a címlap előtti első, számozatlan üres oldalon hosszú, informatív ajánlás olvasható: Icáéké / e sárgasági emlékkönyv, viszon-/zásul a Régi kert-ért. Hat / példányban jelent meg, ez az / ötödik. Négyet

82

tiszatáj

szakemberek kaptak, / a hatodik az enyém. Mint out seider / szakemberé. Szívből kíván
e példány / tulajdonosainak állandó medicinális / […] ságot / 1933. X. 6. Sz. Móra Ferenc [.] Az ajánlás címzettje, akitől egyébként ezt a példányt a múzeum kapta, Kalmár
Ilona (1902–1986), az Aranykoporsó „kis Tit”-je, Móra utolsó, nagy szerelme – 1933
őszén már Horváth István felesége. (Ezért szól az ajánlás többesszámban, s az aláírás ezért
használja a teljes, „hivatalos” névalakot.) Az elajándékozott többi négy példány tulajdonosai valószínűleg Móra orvosai (így mindenekelőtt Winternitz Arnold) lettek, bár az egyik
példány nyilván ezúttal is a bibliofil Szalay József birtokába került.
Az ugyancsak hatodikán írott köszönőlevél már ismert a szakirodalomban. Először,
1960-ban még téves keltezéssel, mint 1932. október 6-i levél jelent meg, az 1932. év levelei
közé besorolva, A könyv mesterei kötetben azonban már időrendi helyén, helyes keltezéssel olvasható. Ebben a levélben Móra mentegetődzik késedelmes válaszáért, majd megköszöni a könyvecskét s beszámol a fogadtatásról: „Nem tudom kimondani, Imrém, mekkora örömet jelentett nekem a gyöngédségtek. Talán nem is az, hogy nekem szólt, hanem
hogy egyáltalán van még ilyen a világon. Tudod, az operációt egész a kötéskiszedésig
megálltam szisszenés nélkül, hanem a gyomai virágod kibuggyasztotta a szememből
a könnyet. Igaz, hogy összes professzoraim és írástudó látogatóim azt bólintották rá: –
Persze, Knerék. Érzelmük, szívük ehhez csak nekik van… Képzeld, még Génius-Lantos [ti.
Móra könyveinek kiadója] is elérzékenyedett a dolgon.” „A fejedelmi ajándékot különben
jobbadán életmentőim közt osztogattam szét. Az én példányomba pedig a leveled mellé
beletettem azt a receptet, amit az operáció előtt […] Kotormánytól kaptam sárgaság ellen.
Mintha csak a könyvből volna kiírva! A Schola Salernitana mifelénk még mindig gilt.”
(Csak zárójelben jegyzendő meg: Kotormány János, aki a maga receptjével megelőzte
Kneréket, Móra múzeumi jobbkeze, „személye körüli minisztere” volt.)
Azt a levelet, amellyel Kner a könyvecskét megküldte Mórának, s amelyre itt Móra
utal, sajnos, nem ismerjük; lappang vagy megsemmisült. A 6-i levélre válaszoló újabb levelét azonban A könyv mesterei-ből régóta ismerjük. Ebből az október 8-án (tehát szinte
azonnal, hogy Móra sorait Gyomán kikézbesítette a posta) megszületett válaszból egyértelműen kiderül, Kner értette Móra helyzetét. Nemcsak nem neheztelt a késedelemért,
de örült, hogy hírt hallott a betegről. „És – írta Mórának – nagy és őszinte örömünk volt
abban is, hogy a szerény kis könyvecskével sikerült Téged megörvendeztetni. Úgy vagyunk
vele mint Hany Istók. Annak, akit szeretünk, azt adjuk, ami nekünk kedves csemege!
Hogy Te rájössz az ízére, úgyis tudjuk, és ha örömöd volt és van benne, el is értük a célunkat!”
Ebből a levélből derül ki az is, hogy a „Sárgaságról való Orvosság” – bár teljesértékű
Kner-kiadvány, a gyomai műhely terméke – nem közvetlenül Kner Imre munkája (mint
volt Az utolsó suba), hanem unokaöccséé, tanítványáé: Haiman Györgyé. „Helyreigazítással tartozom […]: ezúttal nem az én ideám volt a kis könyv, s nem is én csináltam, hanem
unokaöcsém, Haiman György, aki tavaly elhunyt sógoromnak, Haiman Hugónak a fia, és
egy esztendeje nyomdászinas nálunk. Az ő kezébe került a Salernitana Schola könyvecskéje, ő fedezte fel benne a sárgaságról szóló fejezetet, övé volt a gondolat, de ő is tervezte
s saját kezűleg szedte és nyomtatta is a könyvecskét. Az én részem benne csak annyi,
amennyit a tradícióból itt, a kezem alatt magába szívott, s ami – úgy sejtem – egy életre

2004. július

83

elég lesz iránymutatónak. Rábeszélésem dacára sem szedte bele a saját nevét a kolofonba,
és ezért írom ezt meg Neked külön.”
Ma már tudjuk, Kner Imre sejtése beigazolódott: Haiman György maga is a magyar
könyvművészet (s könyvtörténet) egyik jeles alakja lett, egész munkásságával továbbvitte
azt a tradíciót, amire Kner Imre utal, s ami a gyomai nyomda nagy ereje volt.

7.
Fölmerülhet a kérdés, minek a dokumentumai valójában ezek a privatdruckok? A kézenfekvő válasz nyilvánvalóan az, hogy ezek elsősorban Kner Imre Móra iránti megbecsülésének, szeretetének jelei: egy barátság dokumentumai. De – vegyük észre – nemcsak azok. Egy művészeti igényességű mívesség, tágabban: egy egész kulturális mező önmagát tökéletesítő, kiművelő nemes játékának is dokumentumai – s egyben eszközei is.
Mert olyan gesztusokról van szó, amelyek úgy kapcsolódnak egy nagy és nemes tradícióba, hogy – miközben továbbviszik s finomítják azt – egyúttal fönntartanak egy alkotásra ösztönző s az emberi viszonyokat humanizáló kulturális légkört. Az a kultúra,
amelyiknek legjobb aktorai ilyen gesztusokra képesek, nemcsak önmaguk szakmai tudását
tökéletesíteni tudó szakembereket nevel ki, hanem inspiráló környezetet is teremt. Emberibbé, megtartóbbá teszi azt a közeget, amelyben az egyénnek élnie adatik.
Manapság tehát ez a gyakorlat nemigen tekinthető „korszerűnek”. Ám, úgy vélem, éppen ezért fontos minta a Kner Imre gyakorlata, s ezért kell róla írni – s olvasni.

84

tiszatáj

PÉTER LÁSZLÓ

Löw Immánuel és Móra Ferenc
Löw Immánuelt kormányzósértés vádjával 1920. április 20-án Bottka Sándor szegedi város rendőrfőkapitány letartóztatta. Először az „igazságügyi palotába”, a Széchenyi téri bíróság épületének fölső emeletén lévő ügyészségi fogdába zárták.1 Május elején átvitték
a Csillagbörtönbe, az ügyészség „fiókfogházába”, majd július 12-én hazaengedték a Korona
(1945 óta Hajnóczy) u. 8. sz. házban levő lakásába, házi őrizetbe. Horthy Miklós kormányzó kegyelmi rendelete nyomán a házi őrizet 1921. június 11-én szűnt meg.
1920–21
Vizsgálati fogsága idején írta meg rövid önéletrajzát,2 és már otthon dolgozta át A csók
(1882) című ifjúkori művét,3 majd kezdte írni évtizedek alatt fölhalmozott gyűjtéséből,
jegyzeteiből, céduláiból Die Flora der Juden című főművét.
1923
Móra először 1923. szeptember 21-én A talizmán című tárcájában utalt Löw Immánuel
meghurcolására. Ebben azt a történetet írta meg, hogy 1888 tavaszán a szegedi határban
lelőttek egy gólyát, s a nyakába selyemzsineggel kötve idegen betűkkel írt papírt találtak.
„Némelyek azt mondták, hogy alighanem a jeruzsálemi főrabbi küldött valami üzenetet
a gólyától a szegedi főrabbinak. De akkor senki se vádolta ezért hazaárulással Löw Immánuelt, sőt igen büszkék voltak rá az erre való emberek, mert ha csakugyan a jeruzsálemi
főrabbi küldi az írást, akkor abban csak az lehet, hogy észt kér kölcsön a szegedi főrabbitól.” Végül kiderült, hogy a cédulán a Koránból vett idézet volt, azzal a rendeltetéssel, hogy
megóvja az elmeháborodástól azt, aki viseli. De hogy miképpen került a gólya nyakába, az
rejtély maradt. Az ornitológusok föltételezése szerint a korábban itthon meggyűrűzött
gólyát valami arab megtalálta, a gyűrűt talizmánnak nézte, és cserében küldött érte egy
másik talizmánt, papíron. Móra – szokása szerint – csavarintott egyet a történeten:
a gyógyszerész, aki hosszú időn át a tárcájában őrizte a gólyáról levett talizmánt – agylágyulásban halt el.
Ebben az évben jelent meg Löw Immánuel prédikációinak gyűjteménye Száz beszéd
címmel. A korabeli szokás szerint előfizetési íveket nyomtattak, s ennek élén közzétették
Móra Ferenc ajánló sorait. Ilyen előfizetési ív aligha maradt fönn, de – mint erre Apró Fe1

2
3

Péter László: Löw Immánuel házi őrizetben. = P. L. Szegedi számadás. Szeged, 2002. 124. Vö.
Hídvégi Máté: A Löw-per. Múlt és Jövő, 1996. 3. sz. 85–96. – Páter Zadravetz titkos naplója. Bp.,
1967. 239–241.
Egyenlőség, 1921. ápr. 9.
Der Kuß. Monatschrift für Geschichte und Wissenschaft des Judentums. 1921. 253–276., 323–
349. = L. I. : Studien zur jüdischen Folklore. Hildesheim–New York, 1975. 32–82.

2004. július

85

renc fölhívta a figyelmemet – évekkel később, 1939-ben, amikor Löw Immánuel szegedi
rabbiságának 60. évfordulója alkalmából, kissé megkésve ugyan, de a hitközség kiadta
Kétszáz beszéd című kétkötetes gyűjteményét, előszavában a hitközség elnöke, Pap Róbert
(1874–1947) ügyvéd idézte, és ezzel megmentette a feledéstől Mórának e sorait:
„Löw Immánuel neve azok közé az önfényű nevek közé tartozik, amelyek maguktól is
világítván, nem szorulnak semmi epithetonra. Azt a kincses lelki örökséget, amelyet
atyja, Löw Lipót, a szabadságharcot követő nehéz évtizedek magyar zsidóságának vezére hagyott rá, egy hosszú élet munkájával sokszorozta meg, amely tisztának és igaznak találtatott a legsúlyosabb megpróbáltatásokban is.
Löw Immánuelt, a tudóst, mint a tudományos bibliakutatás és a keleti nyelvtudomány elsőrendű szaktekintélyét becsüli a külföld.
Löw Immánuelt, az embert idehaza a háború nagy víz- és vérválasztójáig nemcsak
tudománya híreért, hanem nagy műveltségeért, a legnemesebb értelemben vett kultúrembervoltáért, és mindenek fölött minden tettében megnyilvánuló magyar érzéseért
övezte országos népszerűség.
Van azonban sokoldalú munkásságának egy olyan területe, amelyen minden értéke
együtt jut kifejezésre, s ez szónoki művészete! Templomi beszédei, amelyeknek nemcsak
vallási kultusz adja a tárgyát, hanem a magyar történelem, a magyar közélet, a nemzeti
lélek öröme és gyásza is, páratlanok a maguk nemében. A pap áhítata egyesül bennük
a tudós elmélyedésével, a költő szárnyalásával, a szíve minden dobbanásával magyar
hazafi fölmagasztosult lelkesedésével, s mindezekhez járul a legtisztább és legkifinomodottabb stílművészet.
Beszédei nem veszítették el értéküket a pillanattal, amelyben elhangzottak, mert
mindig több volt bennük az alkalmiságnál, s belső súlyuk biztosítja elévülhetetlenségüket."
Ez a pár sor tömör, remek összefoglaló jellemzése Löw Immánuel prédikációinak.4
1924
Ma már kinyomozhatatlan okokból a háromkötetes, gyakorlatban négy kötetből álló műnek először a 2. kötete jelent meg Iridaceæ – Papilionaceæ alcímmel, bécsi és lipcsei impresszummal 1924 elején, vagy talán – az akkori könyvkiadói szokások szerint – 1923 karácsonyi könyvvásárára, 1924. évi jelzettel. Mindenesetre Móra Ferenc már 1924. január 20án, Löw Immánuel hetvenedik születésnapján, a Szeged című napilapban (akkor az 1920.
május 30-án betiltott Délmagyarország ezen a „fedőnéven” jelent meg 1925. április 4-éig,
amikor ezt is betiltották) az Iridaceáktól a Papilionaceákig címmel vezércikkben köszöntötte a nagy művet és alkotóját.5
Az 1920-as évek elején a fehérterrorista különítményesek sorra követték el baloldali
politikusok és zsidók ellen hírhedt bombamerényleteiket. A Szeged 1923. február 23-i
számának Konstrukció bombával és ököllel című vezércikkében Móra ez ellen emelte föl
szavát, s ezért keveredett ő is sajtópörbe, amely szintén kormányzói amnesztiával ért vé-

4

5

Vö. Benoschofsky Imre: Löw Immánuel, a Darsan. = Semitic Studies in memory of Immanuel
Löw. Szerk. Scheiber Sándor. Bp., 1947. 339–348.
Móra Ferenc: Memento. Szerk. Vajda László. Bp., 1967. 398–400.

86

tiszatáj

get.6 Ezekre az ellenforradalmi viszonyokra utalt mostani vezércikkének bevezető soraiban: „Nem kell nagyon megijedni a címtől, nem újfajta kézigránátot jelent ez a két latin
szó, hanem jelenti egyik a mezők liliomait, amelyek az örökkévalóságig illatoznak az emberiség szent könyveiben, és jelenti a másik a szelíd pillangós virágokat, amelyeknek nagy
családjához tartozik Ézsau lencséjén kívül Szent János kenyere és a nílusi Acacia. Együttvéve pedig magyarázó alcíme ez a két szó egy hatodfélszáz oldalas hatalmas német munkának...”
Móra így minősíti a könyvet: „a legszigorúbb tudományos módszerekkel való botanikai, nyelvészeti és kultúrtörténeti monográfiája a biblia növényeinek”. „Eleven kertté való
varázsolása a legősibb herbáriumnak, amelyen mindmáiglan érzik az Isten kezének szentsége, aki akkor konzerválta azt az emberek fiainak számára, amikor még közvetlenebb
érintkezésben volt velük, mert a maga fiainak érezte őket.”
A könyv az amerikai Kohut Alapítvány költségén jelent meg. Móra érezhető büszkeséggel tette közhírré, hogy Kohut Sándor (1842–1894) „félegyházi zsidógyerekből lett New
York rabbijává és a bibliatudomány egyik nemzetközi nagyságává”. Azzal is eldicsekedett,
hogy a mű Szegeden íródott, mégpedig – ezt sem hallgatta el, hiszen Löw Immánuel előszavából is kitűnt – vizsgálati fogságban, házi őrizetben. „Azt a könyvet, amelynek Szegeden keltezett előszava most az egész kultúrvilágba szétviszi, és szerzője révén emlegetetté
teszi e város nevét, Löw Immánuel írta, a szegedi zsidópap, aki ma tölti be élete hetvenedik esztendejét...” Vezércikkét így fejezte be: „a magyarok Istenének kell hálát adni a Löw
Immánuelek hosszú életéért, akik a magyar nemzet erkölcsi tőkéjét gyarapították életük
példaadó tisztaságával, az élő szó hatalmával és tolluk erejével, nemcsak a napsütéses, jó
időkben, mikor testvéri szeretetben, egy kenyéren élt a haza minden fia, hanem ezekben
a biblikusan komor időkben is, mikor a Löw Immánueleket csak a haza határain kívül tartják magyaroknak, de a haza határain belül nem. Azt gondoljuk, hogy bármilyen mélyek is
legyenek a szakadékok, amelyeket egyszer mégiscsak át fog hidalni az egymásra szorultság, és be fog tölteni a józanság – ebben a városban nincs senki, aki szívéből ne kívánná,
hogy a könyvek és virágok embere, aki meghurcoltatása esztendejében is e város dicsőségén dolgozott, békében és nyugalomban, polgártársai tiszteletétől környezve, otthona
lámpájának szelíd fényében írja meg a bibliai virágok könyvének hátralévő két kötetét!”
Abban Mórának igaza lett, hogy „a könyvek és virágok emberének” ritka hosszú életet
adott az Isten, de abban nem, hogy életét „békében és nyugalomban” fejezhette volna be.
A deportáló vonatról Pesten szedték le a haldokló aggastyánt, s e szomorú körülmények
közt kellett befejeznie termékeny életét.
1944. július 19-én. Az idén lesz hatvan esztendeje.
Ugyanazon a napon lesz Móra Ferenc születésének 125. évfordulója.
S ebben az évben mindkettejüknek még egy évfordulójuk volt. Január 20-án szobrának leleplezésével ünnepeltük Löw Immánuel születésének 150. évfordulóját. Február
8-án pedig Móra Ferenc halálának volt hetvenedik évfordulója. Erről másnap a múzeum
dísztermében méltóképpen emlékeztünk meg: egész napos fölolvasásokkal műveiből. Páratlan sikerrel.

6

Ruszoly József: Móra Ferenc sajtópöre, 1923. Somogyi-könyvtári Műhely, 1979. 87–96.

2004. július

87

Milyen érdekes, amint Löw Immánuel és Móra Ferenc születésének és halálozásának
évfordulói ilyen különösen keresztezik egymást. Tekintsük őket jelképnek. Az évfordulók
– a kultúra ünnepei. Alkalmak arra, hogy egy-egy életművet újból és újból kimentsünk
a feledésből, az érdeklődés középpontjába állítsuk, fölhívjuk rájuk a szükségképpen feledékeny utókor figyelmét.
A Somogyi-könyvtár Löw Immánuel-kiállításán volt látható Móra Ferenc levele a főrabbihoz – a címzett kézírásában. Az eredeti elpusztult a deportálás miatt, a másolat
fönnmaradt a könyvtárban. Még egy ilyet ismerek a magyar irodalom történetéből: Juhász
Gyula levelét József Attilához 1922. augusztus [15-én vagy 16-án]: „Higgye el, hogy ha van
ma hazai költő, aki magát szívből szereti és becsüli, elsősorban Juhász Gyula az. Bízzék,
ne lankadjon, írjon tovább, tanuljon tovább, magának nem szabad, és, ha akarja, nem lehet elkallódni!” Így biztatta a szegedi poéta a makói diákot. József Attila azért másolta le,
hogy nénjeinek eldicsekedhessék vele: elküldhesse nekik, főként Jolánnak, Pestre: „Lám,
Ti nem írtatok, és Magyarország most élő költőinek legnagyobbikától – olvasd csak el! –
kaptam levelet.”7
Löw Immánuel nem dicsekvés végett, de az elismerés jóleső tudatában – Móra halála
után – másolta le, és küldte el Szalay József (1870–1937) ny. kerületi rendőr főkapitánynak, a Dugonics Társaság elnökének.
Móra levele az imént idézett vezércikke után két nappal íródott. Fontos, hogy szükségét érezte a cikkben kifejtett tisztelete fokozásának:
Szeged, 1924. I. 22.
Főtisztelendő Uram, tegnapi cikkemben fele sincs benne annak a hódolatnak, a mi Löw Immánuelt megilletné, – de legalább a mit írhattam, szívből írtam. Ennek bizonyságául küldöm el a cikknek a nyomdából visszakért kéziratát: ilyen zökkenés nélkül csak az ember szívéből, a mi nagyon
mélyről jön.
Nagy tisztelettel köszönti
Móra Ferenc
1924-ben emlékeztek az 1879. évi nagy árvíz 45. évfordulójára. Ez alkalommal írta
Móra a Szeged június 29-tól július 27-éig megjelent vasárnapi számaiba cikksorozatát
A rekonstrukció humora címmel. A szegedi nyelvben a rekonstrukció a Víz utáni újjáépítést
jelentette. Két évvel később Móra szintén az árvíz évfordulójára, de már az országos lap,
a Világ 1926. március 14-i számában írt Gergelynapi harangszó című emlékezésében szokása szerint fölhasználta korábbi cikkének részeit. Az 1924. július 13-i folytatásban előadottak változatát is beépítette. Néhány szó különbségen kívül a leglényegesebb, hogy az
első változatban az öreg pap magázza a fiatalabbat, a végleges szövegben atyafiságos módon tegezi.
Az utolsó kéz (ultima manus) elve alapján az utóbbiból idézem a Löw Immánuelről
írottakat. 1879-ben még fiatal rabbi volt: 1875-ben lépett ekkor elhunyt édesapjának, Löw
Lipótnak (1811–1875) örökébe.
„Szepegve kopogtatott be a belvárosi parókiára.

7

József Attila válogatott levelezése. Szerk. Fehér Erzsébet. Bp., 1976. 31.

88

tiszatáj

– Nagy baj van, nagyságos uram – kezdte elfogódottan.
– Mondjad, no, fiam – biztatta Kreminger, az öreg apátplébános.8
– Tegnap előtt zsidó rítus szerint temettem el egy fiatal leányt, akit a mi templomunk
körül fogtak ki a vízből.
– Hát aztán?
– Mára kiderült róla, hogy nem volt zsidó.
Ez bizony nagy probléma volt, tessék elgondolni, mi lenne ma ebből. Az öreg pap és
a fiatal pap elgondolkodva néztek egymásra. Végre is az öreg pap törte meg a csöndet:
– Szólt valamit?
– Kicsoda? – riadt föl a rabbi.
– Hát a halott.
– Nem, az nem szólt semmit.
– No, hát akkor te se szólj, öcsém, semmit – zárta be az apát a tárgyalást.”
1925
Móra bő egy év múlva visszatért a Flora der Judenra. 1925. március 24-én Olaszországba
utazott. Élményeiről cikksorozatot írt a Világ című napilapba. Ez később összegyűjtve
megjelent Beszélgetés a ferde toronnyal (1927) című kötetében. E sorozatban volt olvasható május 3-án Pálmák és pályák címmel az a tárcája, amelyben most már országosan is
hírlelte Löw Immánuel művének jelentőségét és alkotójának tudósi és emberi nagyságát.
Móra alkotásmódját ismerve nem bizonyos, hogy a dolog úgy történt, ahogyan megírta, sőt hogy egyáltalán megtörtént. Hiszen pl. két nappal előbb megjelent írása, a Zia
Nia kilakoltatása sem más, mint Kováts István híres szegedi építőmester kéziratos önéletírásából kiemelt, 1810-ben megesett történet átültetése jelen kori olasz környezetbe.9
Löw Immánuelnek az ellenforradalmi rendszert fricskázó dicséretét Móra most Genovába
helyezte át. A pálmáról keresett könyvet valamelyik antikváriumban. Nem talált, de
egyúttal magyar írók után kíváncsiskodott.
„– Hogyne, éppen most jött meg Leipzigből a Löw főrabbi könyvének a második kötete. Tetszik ismerni?” – mondta Móra szerint a könyvkereskedő. S eléje tette a Die Flora
der Juden második kötetét. Ezután Móra, némi változtatással, elmondta ugyanazt, amit
másfél éve az idézett vezércikkben. „A vezércikknek több mint fele szó szerint beépült az
»útirajz«-ba, s annak couleur locale-ja – az olasz libraio, aki tud a magyar könyvekről is,
de éppen csak a Löw Immánuel Flora der Judenja révén – még inkább kiemeli amúgy is
félreérthetetlen tendenciáját” – állapította meg jegyzetében Vajda László.10
Móra tovább fokozta a tudós főrabbi jogos sérelmét. Naldi úr, a könyvkereskedő mutatta a Flora méltatását valamely olasz akadémikus tollából egy folyóiratban, s megkérdezte: ugyebár dottore Löw is akadémikus?
„– Hogyne – hazudom neki fanyalogva, és arra gondolok, hogy nem az, és ha az lett
volna is, bizonyosan kizárták volna. Azután fogom a kalapom, mielőtt megkérdezhetné az
8
9

10

Kreminger Antal (1804–1885) 1835-től volt palánki (belvárosi) plébános., esperes, c. apát.
Péter László: Kováts Istvánné Kiss Katalin (1770–1825). = P. L.: Az ezeréves Szőreg. Szeged,
2001. 192–195. Vö. Kováts István: Egy szegény pórfiú önéletrajza [1884]. A szöveget gondozta és
a jegyzeteket írta Bálint Sándor. Bp., 1981. 43–45. (Tények és Tanúk.)
Móra Ferenc: Beszélgetés a ferde toronnyal. Túl a palánkon. Szerk. Vajda László. Bp., 1959. 448–
449.

2004. július

89

olasz, hogy hát Magyarországon mit szólnak a dottore Löw könyvéhez? Mert több már
esztendejénél, mikor az első kötet megjelent belőle, de egy sor ismertetés nem sok, magyar nyelven annyit se olvastam róla.”
Valóban: érthetetlen, hogy a világ judaisztikájának ezt a kimagaslóan nagy tudósát,
„a földkerekség legtudósabb rabbiját”, a Magyar Tudományos Akadémia nem fogadta be,
de még a szegedi egyetem sem választotta díszdoktorává. Ahogyan azért Mórát később,
1932-ben, igen.
1930
Móra először 1930. július 8-ától 28-áig keresett gyógyulást Karlsbadban, azaz Karlovy
Varyban. Hazafelé jövet Prágában fölkereste a híres zsidó temetőt. Élményeiről Legendák
temetője címmel beszámolt a Magyar Hírlap augusztus 24-i számában. Különösen a legendás, 16–17. századi Löw rabbi sírköve érdekelte, s a róla szóló szájhagyományból merített. Augusztus 23-i kelettel pedig képeslapot küldött a szegedi főrabbinak a prágai rabbi
sírjának képével, ezzel a szöveggel:
„a jámborok közül, kik itt alusszák
a halál hosszú, hideg exodusszát...”
a gólem csináló Löw rabbi sírja mellől mély tisztelettel gondol a gólem
verő nagy rabbira fehérfejű öcséd:
Móra Ferenc
Figyelemre méltó, hogy ekkor már tegeződött a nála 25 évvel öregebb főrabbival!
1933
Löw Immánuelnek régi szokása volt, hogy mind történelmi nagyjainkról, íróinkról, mind
a jelen közélet nagyságairól a zsinagógában is megemlékezett, és beszédeit lapokban, folyóiratokban, önálló füzetekben megjelentette. Így Ferenc Józsefről, Erzsébet királynéról,
Rudolf trónörökösről, Károly királyról, sőt még Horthy Istvánról is. Kedves költőjéről,
Arany Jánosról és Madách Imréről több ízben is, de Deák Ferencről, Eötvös Károlyról,
Görgey Artúrról, Horváth Boldizsárról, Klauzál Gáborról, Kossuth Lajosról, Kölcsey Ferencről, Mikszáth Kálmánról, Petőfi Sándorról, Rákóczi Ferencről, Szilágyi Dezsőről, Tisza Kálmánról, Vázsonyi Vilmosról, Vörösmarty Mihályról. 11
A neves konzervatív politikus, kultuszminiszter és diplomata, Apponyi Albert 1933.
február 7-én elhunyt. A főrabbi róla emlékbeszédét 1933-ban nyolclapos füzetben adta ki.
Megküldte Mórának is. Ő így köszönte meg:
Kedves Bátyám, Apponyi apotheózisát, az egyetlent, a mely méltó volt a
gyász méreteihez és se nem bosszantotta, se nem mosolyogtatta volna meg
Apponyit, hálás szívvel köszöni hűséges szolgád:
Móra Ferenc
Móra megírta haldoklásának történetét. Rónai Mihály András így méltatta a Pesti
Naplóban 1934. július 8-án: „hősibb írói cselekedet, kísértetiesebb emberi dokumentum
és megrendítőbb írásmű – érezzük a kijelentés súlyát, és vállaljuk a felelősséget – a világirodalomban nincsen”. Az írót 1933. augusztus 30-án műtötte meg Winternitz Arnold
11

Vö. Benyik György: Löw Immánuel történelmünk nagyjairól. Szegedi Műhely, 2000. 24–30.

90

tiszatáj

(1872–1938) professzor. Mórát epekövekkel ámította, de gyógyíthatatlan hasnyálmirigyrákot állapított meg. Móra hazatért Szegedre, és már október 15-én elkezdte a Magyar
Hírlapban Innenen túl, túlnanon innen címmel sorozatát. Az első cikkben (Mindenért
meg kell fizetni) írta:
„Tegnap látogatott meg egy fehér fejű öregember, akit az én szememben az agya és karaktere már harminc évvel ezelőtt is olyan méltósággá tettek, amilyennel azóta is kevéssel
találkoztam az életben. Megmondhatom a nevét is: Löw Immánuelnek hívják. Olyan szívvel jött el kezet szorítani velem, a lábadozóval, milyennel a másik nagy főpap, Balthazár
Dezső, áldását küldte a kórágyon fekvőnek. Azt kérdezte tőlem, micsoda vakmerőség az,
hogy már megint az íróasztalnál garázdálkodok.
– Nem vakmerőség ez, csak kötelességtudás – mutatom neki a levelek kazlait, amikre
vissza kell köszönni.
– Az nem megy, fiam – csóválta meg bibliásan szép ősz fejét. – Általános köszönetet
kell mondani az újságban.
Előhúztam egy levelet a legutóbb érkezettek közül. S. Cecília írta Budapestről.
– Kicsoda az?
– Nem tudom, bátyám, de azt látom, hogy a te nyájadba tartozik.
– Hogyhogy?
Válaszul elolvasom neki a levélnek ezt a passzusát:
– A mi magasztos ünnepeink alatt imádkozunk önért az Örökkévaló Jehovához, aki
meg is hallgatott bennünket. De én imádkozom a »szeretet Istenéhez« is, a Jézus Krisztushoz, hogy adja vissza önt, az embert, azoknak, akiket szeret, és mindnyájunknak, akik
szeretjük.
A főpap meghajtotta a fejét:
– Igazad van. Az ilyent nem lehet sablonnal elintézni. Ezért igazi köszönet jár.”
Ezt az igazi köszönetet szándékozta Móra megrendítő cikksorozatával szolgálni.
1934
Móra halála után, már másnap, február 9-én megjelent a Délmagyarországban Löw
Immánuel emlékezése. Móra hangja címmel idézte meg negyed századdal fiatalabb írótársa személyiségét:
Mi mindnyájan tanuljuk a nyelvet, őbenne termett a nyelv. Mintha a
kiásta ősmagyarok lelke szállotta volna meg. Élt benne nyelvkincsünk
úgy, mint Arany János óta senkiben. Tömérdek tudománya és nyelvismerete nem apasztotta el az élő nyelv bőséges forrását. Fordulatos írásait a
szellemességük és utolérhetetlen bájuk fenn fogja tartani. Az Akadémia
szótárgyűjtőinek gazdag kincs kínálkozik összegyűjtött és – ahogy ő humorosan mondotta a minap – hátrahagyott munkáiban. Szegeden Mikszáth után Tömörkény jött, Tömörkény után Móra. Ki van, aki Móra
nyomába léphetne?
Október 1-jén a Dugonics Társaság Móra-emlékestet rendezett a színházban. Szalay
József elnöki megnyitója után Szinnyei Ferenc Móra Ferenc, az elbeszélő,12 Sík Sándor
12

Budapesti Szemle, 1934. 235. k. 684. sz. 191–203.

2004. július

91

Móra Ferenc, a költő13 címmel adott elő. Ascher Oszkár Móra prózáiból és verseiből mutatott be. Basilides Mária megzenésített Móra-verseket énekelt Beck Miklós zongorakíséretével és zenekari vezényletével.14
Löw Immánuel nem tudott jelen lenni. Távolmaradását Szalaynak ezzel a levéllel
mentette és magyarázta:
Szeged, 1934. X. 14.
Méltóságos Uram!
Nagyon sajnálom, hogy a Móra-ünneplés éppen sátoros ünnepünkre
esett és így nem vehettem részt benne.
A túloldalon egy kis Móra-reliquia másolatát küldöm.
Régi hűséggel
Löw Immánuel
A kis Móra-relikvia az a levélke volt, amelyet Löw Apponyi-emlékbeszédét megköszönve küldött neki Móra. Minthogy az 1924. január 22-i levél is azonos írásmóddal van
másolva, föltételezésem szerint ezt is akkor küldte el a közismerten nagy kéziratgyűjtő
Szalaynak. Az ő hagyatékából került a Somogyi-könyvtárba. A prágai képeslap szövegét
pedig a főrabbi fia, Löw Lipót (1889–1966) juttatta el – bizonyára Szalay kérésére – 1934.
december 12-én gépelt lapon hozzá. Így maradt fönn ez is.
A főrabbinak az író özvegyéhez küldött részvétlevelét szintén közölte a Délmagyarország február 14-én. Ezt is Apró Ferenctől veszem át:
Édes húgomasszony!
A nagy viharban nem engednek ki az utcára, a holnapi temetésen pedig a
szombati istentisztelet nem enged részt vennem, de nem tudom nagy búsuló
gyászomat Ferinkért szó nélkül megállni. Olyan fájó volt már, mikor
utoljára láttam, látni, minő rohamosan fogy ez az áldott jó ember. Versenyen kívüli író és tudós volt, akit nagyon nagyra becsültem, de mégis az
áldott jó szív és az a kristályos jellem volt az, amiért szívem egész melegével
szerettem. Veletek gyászolok én is, családom is.
Öreg hívetek
Löw Immánuel
Scripta manent. A közzétett dokumentumokhoz fölösleges minden további magyarázat.

13

14

Katolikus Szemle, 1935. 1. sz. 27–34. = S. S.: A kettős végtelen. Bp., 1969. 1. k. 321–330. = S. S.:
Szegedi klasszikusok. Szerk. Péter László. Szeged, 1989. 11–20.
A Dugonics Társaság ötven éve. Szerk. Banner János. Szeged, 1943. 283.

92

tiszatáj

MIKLYA ZSOLT

in memoriam mora
POST - HUMUS VERSEK

M ÓRA FERENCTŐL

[nem is a vers]
ebből se lesz már vers
csak hazaszaladtam kicsit
haza a tegnapok utcájába
megtaláltam a görbe kis utcát
amelynek füves árokpartján
első meséim mondogattam
egyinges parasztfiúcska
vert falú házak mesetudatlan
zsellérasszonyainak
ebből se lesz már
az asztalosműhelyt is megtaláltam
ahonnan deszkakoporsók oldalára
való aranybetűket loptam
ünneplő ruhámat ékesíteni
és a hajnalra is ráismertem
lélekjárásos zimankós téli hajnalra
melyen szülőm katlanából orzott
parázzsal összeégettem a tenyeremet
hogy minisztrálni ne kelljen mennem
mert borzadtam öregtemplomunktól
ebből se lesz
az élesztőszagú boltokban is jártam
liszteszsákok voltak az ajtóban és
fekete ostornyelek nemzetiszín pántlikákkal
és rejtelmes stelázsik mélyéről szedte elő
a micisapkás ember a halcukrot
az első padban is ültem
a pad alatt olvastam a szép meluzinát

2004. július

93
és lobot vetett az arcom mikor
a gimnázium nagy táblájára
először írtam föl ezt a szót amor
és arra gondoltam hogy ebben
benne vannak az én nevem betűi
ebből se pedig
megint jártam az apró ablakok alatt
melyeken belesvén ha egy fehér ruha
megvillant a lámpafényben forró lett fejem
és megint aludtam holdas estén
az ecetfás temetőben a bádog jézus lábánál
és megint gyűlöltem az életet
a kemencepadkás édeskáposzta-szagú
beragasztott ablakú szobánkban
a szalmavackon tarka dunna alatt
összemelegedve a fekete macskával
és megint mezítláb kergetett ki az ördög
meghalni a hóba
mely nagy fehér asszonyként
feküdte meg az alvó udvart
ebből
no nem baj
ebből se lesz már vers
pedig az első vers de szép volt
istenem de szép nem is a vers
hanem az hogy aláírtam
m. f. költő

[hol van az energia]
j. r. mayer
így hívták azt a heilbronni születésű hajóorvost aki
vagy nyolcvan évvel ezelőtt batáviában észrevette
hogy ott az érmetszéskor elfolyó vénás vér
sokkal elevenebb piros színű
mint például heilbronnban
ebből a megfigyelésből született meg
a hő és a munka ekvivalenciájának elmélete
és a fiadzotta az energia megmaradásának törvényét

94

tiszatáj
j. r. mayer
mejer igazított ki a professzor
igenis májer mondtam én
és nem is mondhattam másképp
hiszen a májerné urát is így hívták
a gömbölyű kis trafikosnéét
akinek az ablaka alatt
sírtunk és náthásodtunk meg
mindnyájan abban az időben
az osztályvizsgán is ebből feleltem
és ott is májert mondtam
a nyitott ablakon át kiláttam májernéra
ott állt a boltjában
jázminvirág volt a blúzában
és makay főhadnagy úr
olyan közelről szagolgatta azt
hogy egész sárga lett az orra hegye
pedig különben szép piros volt
mint az érett tajték
és rajtam veszett a név a szégyen
és kisebb diákok előtt aztán
nem is volt más nevem
csak a májer
ártatlanul szenvedtem persze
mert julius robertet csakugyan mayernak hívták
és a sajtóhiba csinált belőle meyert
de hát ebben ő is ártatlan
és én különben se vagyok haragtartó ember
a haraghoz energia kell
és hol van már a fizikaprofesszor úr
és hol van májerné
és különösen hol van az energia
mibe költözött át
hová lobogott el olyan nyomtalan
a szív az elme a szerelem a gyűlölet
a tudásvágy energiája
és ki tudná megmondani
talán julius robert mayer
hová lett az az energia
amivel én ezt a

2004. július

95
(mit is? no)
írom

[nem ilyen szobrot]
Én nem ilyen szobrot
jó Isten a megmondhatója
én még szobrot se akartam
nem akartam mást mint otthon
lenni kissé köztetek szétosztani
magam minden hajlékba jusson
akár a boldog herceg de mit is
beszélek hisz megformáztak már
engem amikor a boldog magyar
göröngyöt kerestem valóságos
mintázó agyag kínált meg vele
a szobrász miközben nem győzte
szaglászni markolászni nem is
állhattam ellen sokáig a boldog
agyag legyőzött hivatalomban
mintázott a mester haza majd csak
a készet ülésről ülésre váltott
modellel előbb én azután János
majd József és András a három
hivatalszolga így lett szobor belőlünk
kollektív négyünkből egy s amikor
végre kész lett titokban hazavitték
becsempészték a dolgozószobámba
ahol a gipszbeöntést majd szépen
megbeszéljük azért e titkolózás hogy
az ifjú Ferencet a szobor ne kísértse
de alulértékeltük az ifjat jobb szimata
volt mint a szobrász kollegának a
boldog sárga agyagot már szagáról
felfedezte társakat hívott rögtön öten
álltak neki a kollektív szobornak öt
kicsi szuszogó gyurkálta markolászta
épített országot magának a dolgozószobában

96

tiszatáj
Én nem ilyen szobrot
nem ilyen szobát akartam
csak minden szobába szerettem
volna legalább egy boldog göröngyöt
ha nem is szőnyegre kenni de letenni
legalább az asztalra a műhely (dolgozószoba) asztalára mementónak boldog
emlékeztetőnek

„A T I S Z A - P A R T O N

M I T K E R E S EK ?”

„Szeretném, ha a film művészet lenne”
BESZÉLGETÉS ZSIGMOND V ILMOS OPERATŐRREL

A világ legjobb operatőrei között tartják számon a szegedi születésű Zsigmond Vilmost,
aki az 1956-os forradalom leverése után friss diplomával a zsebében hagyta el az országot.
Az amerikai filmgyártás aranykora szinte egybeesett ottani pályakezdésével. A hatvanashetvenes években Hollywoodban sorra születtek a jó filmek, a meghatározó rendezők vevők voltak arra a vizuális műveltségre, amit a fiatal operatőr Magyarországról vitt magával. Az igazi áttörés 1971-ben következett be Zsigmond Vilmos pályáján, amikor Robert
Altman rendezésében leforgatta a McCabe és Mrs. Miller című westernfilmet. Ezután zöld
utat kapott, a legnagyobb rendezők munkatársa lett, és Hollywood egyik legkeresettebb
operatőrévé vált. Négy filmet is forgatott Mark Rydell-lel, hármat Robert Altmannal,
Brian De Palmával és Jerry Schatzberggel, kettőt Steven Spielberggel és Michael Ciminóval, dolgozott Martin Scorsese-vel, Peter Fondával. Steven Spielberg filmjével, a Harmadik típusú találkozásokkal 1978-ban elnyerte a legjobb operatőrnek járó Oscar-díjat.
Mégsem erre a legbüszkébb, hanem a Brit Filmakadémia díjára, amit egy évvel később
A szarvasvadászért kapott. Munkássága elismeréseként hetvenedik születésnapján Göncz
Árpád a Magyar Köztársaság Aranyérmével, 2001-ben Orbán Viktor miniszterelnök az újraalapított Corvin-lánccal tüntette ki. Legkedvesebb munkái közé sorolja az idehaza forgatott operafilmet, a Bánk bánt, ami 2002-ben Lodzban, a világ egyetlen operatőri fesztiválján elnyerte a fődíjat. Zsigmond Vilmos idén májusban – néhány héttel hetvennegyedik születésnapja előtt – vette
át a Szeged díszpolgára címet.
A sűrűre sikeredett kétnapos
ünnepségsorozat után a Budapest felé robogó autóban beszélgettünk.
A rengeteg elismerés után,
amit világszerte kapott, mit
jelent önnek a szegedi díszpolgárság?
Meghatott, hogy a szülővárosom annyi sok nagyszerű művész, tudós közül éppen engem
tisztelt meg ezzel a címmel.
Az elmúlt időszakban általában
két-háromévenként hazaláto-

98

tiszatáj

gattam a rokonokhoz, így nem veszítettem el teljesen a kapcsolatot Szegeddel. Persze a filmes barátságok miatt Budapesten gyakrabban megfordulok. Unokatestvéreim ma is itt élnek a Tisza partján, valamint a nagynéném is, aki már kilencvenkét éves. Most is összejött
az egész család egy nagy vacsorára, ahol jót beszélgettünk. Szeged szemmel láthatóan fejlődik, és egyre szebb lesz. A díszpolgárság fantasztikus élményt jelent számomra, megható
volt, hogy az önkormányzat zászlófelvonással, zenekarral, operaénekessel milyen nagy
ceremóniát rendezett. Megadták a módját. Nem felejtem el ezt a két napot az ünnepi közgyűléssel, a sok találkozással, a fotókiállítással, a Bánk bán díszbemutatójával.
Mi az első Szegedhez fűződő emléke?
Rengeteg élményem kötődik a városhoz, hiszen 1936-tól 1951-ig itt éltem. Itt jártam
elemi iskolába és gimnáziumba. Itt is születtem 1930-ban, azután elmentünk külföldre. Az
apám ugyanis az Újszegedi Torna Club focicsapatában védett, majd futballkapusként és
edzőként a fél világot bejárta. Brünni születésű édesanyámmal is akkor ismerkedett meg,
amikor az ottani futballcsapat kapusa és edzője volt. Körülbelül nyolc évig tartott a házasságuk, majd elváltak, és a nővéremmel mindketten apámnál maradtunk. Évekig jártuk
Európát, mert apám sohasem maradt hosszabb ideig egy helyen. Olaszországban is éltünk, majd Svájcba mentünk, ahol apám a Winterthur csapatánál kapott edzőként munkát. Évekkel később, már itthon mesélte: kicsi gyerekként perfektül beszéltem olaszul,
majd németül is. Mindkettőt elfelejtettem.
Pedig hasznukat vette volna a zenetanulásban is. Igaz, hogy évekig hegedült?
Hatéves lehettem, amikor apám szerette volna, ha hegedülni tanulok. Engem azonban
nem érdekelt a hangszer, nem volt türelmem a gyakorláshoz, jobban szerettem focizni
a többi gyerekkel a grundon. Fiatal koromban nem igazán érdeklődtem a művészetek iránt.
Később sokszor eszembe jutott, milyen jó lett volna, ha megtanulok muzsikálni, mert sokat segített volna később. Amikor a Petőfi Sándor sugárúton, a Dugonics tér sarkán álló
zeneiskolával szemben laktunk, tizenhét éves diákként azzal kopogtattam be a konzervatóriumba, hogy szeretnék megtanulni zongorázni. Azt mondták: tíz évet késtem, csak
olyan tehetséges fiatalokkal foglalkoznak, akikből koncertező muzsikus lehet. A hobbiból
zongorázgatók oktatása nem az ő feladatuk.
Milyen volt a negyvenes években a szegedi piarista gimnázium, ahol osztálytársa
volt többek között Gyulay Endre, a mai szeged-csanádi megyés püspök, valamint Csillik
Bertalan és Kovács Gábor, akik nemzetközi hírű orvosprofesszorok lettek?
Nagyon jó iskola volt. Fantasztikus tanárok oktattak bennünket, akik nem házasodhattak, ezért a család helyett a tanításnak szentelhették az életüket. Semmi gondjuk nem
volt, a gimnázium mögött laktak, mindennel ellátták őket, kaptak reggelit, ebédet, vacsorát, takarították a lakásukat. Az életük minden percét arra fordíthatták, hogy készüljenek
az órákra, és a lehető legmagasabb színvonalon tanítsanak. Kis túlzással azt lehetne mondani: egyetemi szinten oktattak a gimnáziumban. Emlékszem, például matematikából
olyan dolgokkal is foglalkoztunk, amit csak az egyetemen tanítottak. Aki a piarista középiskolában érettségizett, az akármelyik egyetemen megállta a helyét – nemcsak Magyarországon, hanem bárhol Európában. Halász tanár úr szerettette meg velem a magyar irodalmat. Olyan lelkesedéssel, hévvel tanított, hogy teljesen magával ragadott bennünket.
Nemcsak a klasszikusokat oktatta, hanem az akkori kortárs magyar irodalmat is. Ady,

2004. július

99

Radnóti, Babits, Kosztolányi és Juhász Gyula voltak a kedvencei. Precízen, felkészülten,
sokszor hat-nyolc könyvvel jött az órára, rengeteget olvasott nekünk. A gimnáziumban
első osztálytól kezdve én voltam a színházfelelős. Nekem kellett összegyűjtenem a színházjegyrendeléseket. Örömmel vállalkoztam rá, mert a fizetségem egy ingyenjegy volt. Ez
nagy szó volt, mert nem kaptam annyi zsebpénzt, hogy abból színházjegyre is futotta
volna. Így viszont minden héten mehettem színházba.
Szerelmes volt a primadonnába?
Nem emlékszem rá, hogy gimnazista koromban szerelmes lettem volna bárkibe is.
A szegedi színházat viszont nagyon szerettem, az épület majdnem olyan gyönyörű, mint az
Operaház. Az előadásokra már nem emlékszem, csak arra, hogy jó darabokat láttunk, és
nagy élvezetet jelentett színházba járni.
1948-ban érettségizett, utána a Műszaki Egyetemre jelentkezett. Miért épp oda?
Az igazsághoz hozzátartozik: nem volt túl nagy kedvem a Műszaki Egyetemre menni,
csak apám unszolására jelentkeztem. Az volt az álma, hogy mérnök lesz belőlem. Szerencsére nem vettek fel. Világjáró futballedző és műszaki rajzoló apával, és a Petőfi Sándor
sugárúton saját kocsmát üzemeltető nevelőanyával a kizsákmányoló osztály tagjának tekintettek. Akkoriban csak a munkás vagy paraszti származás számított jó ajánlólevélnek
a továbbtanuláshoz. Így az érettségi után három évet Szegeden töltöttem. Még Major Ákos
gyors- és gépíró iskolájába is beiratkoztam, mert arra gondoltam, parlamenti gyorsíró leszek. Azt hallottam, azokat nagyon jól megfizetik. Ez a kósza ötlet nem bizonyult igazán
jónak. Akkoriban már a fényképezés is komolyan érdekelt. Volt egy nagynéném, Ilus, aki
jól fotózott, és sokat mesélt nekem az expozícióról, az előhívásról, a sötétkamráról. Marci
bácsi, a nagybátyám is kiváló amatőr fényképész volt, csodálatos portrékat készített
a családunk minden tagjáról. Tizenhét éves koromban, amikor súlyosan megbetegedtem,
és hónapokig az ágyat nyomtam, Marci bácsitól kaptam egy könyvet, hogy ne unatkozzam:
a híres magyar fotóművész, feltaláló és operatőr, Dulovits Jenő A művészi fényképezés című
kötetét. Dulovits fanatikus elme volt, a fény szerelmesének vallotta magát, mindig arról
írt, hogy a fény a legfontosabb dolog a fotografálásban. Megvilágosodással felérő élményt
jelentett elolvasni a könyvét, rögtön beleszerettem a fényképezésbe. A fény fontosságának
szerepét, amit máig vallok, tulajdonképpen tőle tanultam meg. A fényképezést a gyakorlatban is szerettem volna tökéletesen megtanulni, ezért érettségi után elmentem Becski
Balázs fotóstúdiójába dolgozni, ahol előhívással, nagyítással is foglalkoztam. Megtanultam a mesterség technikai hátterét is, közben pedig minden elérhető fotós szakkönyvet elolvastam. Becski Balázs igazi művészember volt, a fotózás mellett a zenéért is rajongott.
Igazából karmester szeretett volna lenni, a muzsikálást sokkal jobban szerette, mint
a fényképészetet. Hetente háromszor eljárt valamilyen ipari énekkart vezényelni. Jól kijöttünk egymással, de egy év után úgy éreztem, nincs ott már mit tanulnom. Addigra sok
műtermi portrét, művészi felvételt és igazolványképet csináltam. Közben aktívan sportoltam. Miután párosban megnyertük a város ifjúsági asztalitenisz-bajnokságát, Pördi Júliával a vegyes párosban felnőtt kategóriában is sikerült megszereznünk a szegedi bajnoki
címet.

100

tiszatáj

Hogyan került a Szegedi Kenderfonógyárba?
Azt az állást is a sportnak köszönhettem, mert a Postás csapatából hívtak át a kenderfonóéba barátommal, Miklós Sebestyénnel együtt. A gyárban normás dolgozó lettem.
A munka és a pingpongozás mellett bőven volt szabadidőm, ezért szerveztem egy üzemi
fotóklubot a kollégáim számára, akiket laborálásra, nagyításra oktattam. Nagyon megijedtem, amikor megkaptam a behívómat a sorozásra, mert akkoriban még három évre vitték
el a fiúkat. Óriási szerencsém, hogy eggyel többen voltunk, mint amennyit be kellett sorozniuk. Mivel utolsó voltam a névsorban, engem küldtek haza. Akkor határoztam el: valamit kezdenem kell az életemmel. Bekopogtattam a gyár párttitkárnőjéhez, hogy tanácsot
kérjek tőle a továbbtanulással kapcsolatban. Ő elővett egy nagy dossziét, amire a nevem
volt írva. Hogy bízzon meg bennem a szocialista néphatalom, amikor levelezést folytatok
az 1948-ban Marokkóba emigrált édesapámmal? – kérdezte, majd hozzátette: akár kém is
lehetnék. Azt tanácsolta: azonnal szüntessek meg apámmal minden kapcsolatot. A gyári
fotóklub viszont elnyerte a párt tetszését, ezért a következő évben felvételizni küldtek
a Színház- és Filmművészeti Főiskolára, mondván: fiatal operatőrökre van szüksége az országnak.
Már akkor is foglalkoztatta a filmezés?
A film csak annyira érdekelt, mint bárki mást. Hetente egyszer jártam moziba. Az első
filmeket – főleg magyarokat néztünk – még gyerekkoromban a szüleimmel a szegedi Belvárosi moziban láttam. A negyvenes évek végén amerikai és nyugat-európai filmek már
nem nagyon jöhettek be az országba. Akkoriban a magyarokon kívül szinte csak szovjet,
vagy legfeljebb egy-két csehszlovák filmet vetítettek a mozik.
Emlékszik a főiskolai felvételire?
Ötszáz jelentkező volt. A pesti fordulóban Illés György, Eiben István, Pásztor István,
Forgách Ottó, Badal János és Bolykovszky Béla tartották a felvételi vizsgát. Meg kellett
néznünk a Donyeci bányászok című szovjet filmet, és arról kellett kritikát írnunk. Borzasztóan rossz film volt. Vagyóczky Tibivel és Bornyi Gyuszival úgy döntöttünk, kockáztatunk, és őszintén megírjuk, milyen ócskának tartjuk. Szerencsénk volt, hogy így döntöttünk, szerintem ezért vettek fel bennünket.
Mekkora váltás volt Szegedről Budapestre kerülni?
Az anyagi helyzetem alapvetően megváltozott. Amíg a kenderfonógyárban dolgoztam,
sohasem voltak anyagi gondjaim. Annyi pénzt kerestem, hogy abból gond nélkül élhettem,
ruházkodhattam. Szegeden nagynénéméknél, Majzik Margitéknál laktam, szinte minden
pénzem magamra költhettem. A főiskolán nagyon kevés ösztöndíjat kaptunk, ami csak
arra volt elég, hogy szerény reggelit, ebédet és vacsorát vehessünk. Ha egy pár zoknira volt
szükségem, le kellett mondanom a vacsoráról. Mivel megfogadtam a kenderfonó párttitkárnőjének tanácsát, és nem leveleztem apámmal, nem fogadhattam el anyagi támogatást
sem tőle. Akkoriban a párttagok mindenkit imperialista ügynöknek tekintettek, aki külföldön élőkkel tartott fönn kapcsolatot. Apámmal megbeszéltem, hogy nem írunk egymásnak, és nem is küld nekem semmit. Csak nagyon ritkán tudtunk levelezni, ha egy
sportoló ismerősünk kiment külföldre, és vele küldtem neki levelet. Így mégiscsak kapcsolatban maradtunk, és senki sem tudott róla. Apám büszke volt arra, hogy főiskolás
lettem. Szabad kezet adott mindenben, rám bízta, hogy irányítsam az életemet.

2004. július

101

A legjobbak oktattak akkoriban a főiskolán. Illés Györgyön kívül, akit mindig nagy
szeretettel említ, kiktől tanult legtöbbet?
Eiben Pista bácsitól kezdve Hegyi Barnáig szinte minden nagy magyar operatőr tanított bennünket. A rendezők közül sokat kaptunk Gertler Viktortól és Herskó Jánostól.
Badal Jánosnak nagy szerepe volt abban, hogy tényleg operatőr lett belőlem. Sok időt
töltött el velem, szerettem, mert nagyon fiatal volt, ugyanakkor technikailag, szakmailag
rendkívül felkészült, és művészi affinitása is szimpatikus volt számomra. Fölkarolt, nyaranta mindig elhívott a forgatásokra segédkezni. Ugyan nem én voltam a hivatalos aszszisztense, de maga mellé vett, és filmeket tölthettem a kazettákba, a kamera mögé ülve
néha egy-egy snittet is megcsinálhattam. Badal Jancsinak köszönhetően nyaranta rengeteg tapasztalatot szereztem. Például a Rákóczi hadnagyában is együtt dolgoztunk, sokat
tanultam tőle. A főiskolán heti napirendet csináltam magamnak, hogy jobban beoszthassam az időmet. Délelőttönként elméleti tárgyakat, irodalom- és művészettörténetet, rajzot, szobrászatot hallgattunk ragyogó tanároktól. Mindent annak rendeltek alá, hogy képzett operatőr legyen belőlünk. Koncentrált szakmai képzést kaptunk. Mellesleg voltak persze marxizmus–leninizmus- és oroszóráink is. Délutánonként műtermi gyakorlatokra
jártunk, ahol például a világítást tanultuk meg. Először az állófényképezést gyakoroltuk,
utána a 16 mm-es, majd a 35 mm-es filmezés következett. Harmadév végén egy tízperces
kisfilmet kellett forgatni a rendezőhallgatókkal együttműködve. Negyedév végére igazi
színészekkel egy félórás nagyfilmet kellett készítenünk. Rendes gyártásvezetőt kaptunk
a filmgyárból, úgy forgathattunk, mintha élesben dolgoznánk. Ezeket a vizsgafilmeket már
vetítették a mozikban is. A főiskola jobb volt, mint egy egyetem, tulajdonképpen egyetemi
színvonalon oktató szakiskolának nevezném. Aki onnan diplomásként kikerült, mindent
tudott a szakmáról, és mindjárt állást is kapott.
1955-ben diplomázott, hogyan indult a pályája?
Rögtön felvettek a filmgyárba játékfilm-operatőrnek. Persze nem kezdhettem rögtön
nagyjátékfilmet forgatni, előbb asszisztensként dolgoztam. Például Badal Jancsi megengedte, hogy kamerázzak neki a Bakaruhában forgatásán. Kisfilmeket készítettem, az
egyik a táncról szólt, a másik a Rajkó Zenekarról. Azután jött a forradalom, és kettétört
a pályafutásom, mert elhatároztam, kimegyek Nyugatra.
Kollégájával, Kovács Lászlóval, akivel ma is jó barátok Hollywoodban, több ezer
méternyi filmet forgattak ’56-ban.
Annak idején mindenki forgatott. Badal Jancsi, Eiben Pista bácsi is kamerát vett a kezébe, és rögzítette a forradalmat. Annyi kamera nem volt a Hunnia Filmgyárban, hogy nekem is jusson, ezért elhatároztam, hogy szerzek egyet a főiskoláról. Sikerült is, Kovács Lacit kértem meg, hogy jöjjön segíteni. Együtt jártuk Pestet. Kenyeres szatyorba rejtettük
a kamerát, hogy ne lássák meg, mit viszünk. Mi csak november 4-e után kezdtünk forgatni,
akkor tulajdonképpen már vége volt a harcoknak, bejöttek az oroszok. Csak az maradt
számunkra, hogy a nagykörutat, a romokat, a harckocsik vonulását lefilmezzük.
Mi lett ezekkel a tekercsekkel?
A forgatás után mindennap bementünk a filmgyárba, előhívattuk a filmeket, és azonnal készítettünk egy kópiát róluk. Tudtuk, hogy a Nyugat nem segít bennünket, az oroszok
döntenek majd mindenről. Amikor az oroszok berontottak a filmgyárba, hogy lefoglalják

102

tiszatáj

a filmeket, bevezettük őket a raktárba az eredeti negatívokhoz. Rögtön el is kobozták. Persze nem tudtak a kópiákról. A filmgyár udvarán tartottunk egy összejövetelt arról, hogy mi
legyen ezeknek a sorsa. Mindenkinek az volt a véleménye, hogy ki kell őket juttatni Nyugatra. Jelentkeztem: majd én kiviszem. Kovács Lacival 30 méteres kis tekercseket készítettünk belőlük, azokat bele tettük egy teherautó pótkerekébe, és így indultunk el Ausztria
felé. Épp akkor állították le a menekülők vonulását, ezért nem tudtunk a teherautóval tovább menni. A pótkerékből szatyrokba raktuk át a filmeket, Kovács Lacival és az egyik
asszisztenssel, Vass Ferivel így sikerült kijuttatnunk a tekercseket az országból.
Ausztriából miért épp az Egyesült Államokba ment tovább?
Mehettünk volna máshová, Ausztráliába, Franciaországba vagy akár Németországba
is. Mindenhol segíteni akarták a Bécsben összegyűlt kétszázezer magyar menekültet.
Ausztrálián is gondolkodtam, de apám javaslatára inkább Amerikát választottam. Azzal
győzött meg: ha már operatőr lettem, abba az országba kell mennem, amelyiknek nagy
filmgyártása van. Azt javasolta: Hollywood legyen a célom. Hallgattam rá. Az ausztriai
amerikai követség persze nagyon megszűrte, kiket enged ki. Főleg diplomásokat vártak,
akik állást tudnak majd vállalni. Azelőtt nem tanultam angolt, csak franciául tudtam, azzal pedig Amerikában nem lehet sokra vinni. Először meg kellett tanulnom a nyelvet. Az
első tíz év keserves volt, rengeteget dolgoztam. Volt ugyan diplomám, de operatőrként
nyelvtudás nélkül nem kaptam munkát. Ekkor vettem a legnagyobb hasznát annak, hogy
Szegeden kitanultam a fényképész mesterséget. Egy fotólaborban dolgoztam, a szabadidőmben pedig egy hordozható háttérrel házról házra jártam, és kisgyerekeket fotografáltam. Szükség volt a pénzre, mert már házas voltam. Feleségem korábban Magyarországon
színésznő volt. 1958 januárjában megszületett az első lányunk, és még ugyanabban az évben, decemberben a második is. Az anyagi nehézségek ellenére az álmaimat sohasem adtam fel. Biztos voltam benne, hogy egyszer majd újra operatőrként fogok dolgozni. Öt-hat
év elteltével először kisfilmeket, oktatófilmeket forgattam.
Mi volt Amerikában az első munkája, amire felfigyeltek?
Az első igazi kiugrásom az 1969-ben bemutatott Prelude című rövidfilm volt, amit egy
színésszel, John Astinnel készítettem. Nevezték az Oscarra is, ami miatt sokan megnézték.
A rövidfilmek kategóriájában elnyerhettük volna vele a díjat, ám valamit elszúrtak, és betették a dokumentum kategóriába, ahol egy másik film nyert. Pedig abban az évben egyértelműen a Prelude volt a legjobb rövidfilm. Végül is nem volt olyan nagy tragédia, hogy
nem kaptuk meg az Oscar-díjat, fontosabb volt, hogy a Universaltól is sokan látták. Többek között Peter Fonda is, aki a Szelíd motorosok főszereplőjeként nagy sikert aratott.
Dennis Hopper Kovács Lacival forgatta ezt a filmet. Amikor Peter Fonda rendezni akart
egy saját filmet The Hired Hand címmel, Kovács Laci javaslatára engem kért fel operatőrnek. Ez azért volt fontos, mert így a rövidfilm mellett egy sikeres játékfilmet is fel tudtam
mutatni referenciaként. Alig fejeztük be a The Hired Hand forgatását, Robert Altman is
megkeresett: csináljam meg vele a McCabe és Mrs. Miller-t. Altman is forgatott már korábban Kovács Lacival, ekkor is vele szeretett volna dolgozni, de ő épp egy másik filmmel
volt lekötve, ezért engem ajánlott. Altman megnézte a Prelude-öt, nagyon tetszett neki, így
nekem adta a munkát. A McCabe és Mrs. Miller nem volt ugyan kasszasiker, de nagyon
elismerően fogadta a kritika és a filmszakma. Ez fontos volt, mert így zöld utat kaptam.

2004. július

103

Attól kezdve a legjobb rendezőkkel dolgozhattam. A következő évben már John Boormannal forgattam a Deliverance-t. Ő a Warner Brothersnél egy belső, zárt körű vetítésen véletlenül látta meg a McCabe és Mrs. Miller musztereit. Rögtön megkérdezte, ki az az ember,
aki ilyen sejtelmes, eredeti stílusú filmet tud fotografálni, mert a következő filmjét vele
akarja megcsinálni. A Deliverance után már végképp nem jelentett gondot újabb felkérést
kapni, válogathattam az ajánlatok közül.
Jól emlékszem, gyerekkoromban milyen nagy élményt jelentett számomra a Harmadik típusú találkozások. A beszélgetésünkre készülve újra megnéztem Spielberg filmjét,
amelynek fotografálásáért 1978-ban önnek ítélték az Oscar-díjat. A látványos fényhatások ellenére ez a film ma már egyáltalán nem tűnik olyan jó mozinak. A következő
évben forgatott filmje, A szarvasvadász viszont, amit Michael Cimino rendezett, friss,
eleven és megrázó ma is. Ráadásul a képi megfogalmazása is izgalmasabb.
Nekem is ugyanez a véleményem róluk, ezért is szeretem A szarvasvadászt sokkal jobban. A Harmadik típusú találkozások technikailag nagyon korrektül elkészített film, rengeteg lámpát, világítási trükköt alkalmaztunk benne, de ma már nincs olyan érzelmi hatása, mint A szarvasvadásznak. Az ma is él az emberek lelkében, mert örökké aktuális
problémákról szól, és egyszerű emberek történetét meséli el. A szarvasvadászt száz év
múlva is érteni és élvezni fogják, a Harmadik típusú találkozások viszont nem lesz már izgalmas, mert a speciális effektek hihetetlenül sokat fejlődtek, ma már sokkal jobbakat csinálnak. Spielberg filmje arra volt jó, hogy megkaptam érte az Oscart.
A szarvasvadász annak idején politikai viharokat kavart. Amerikában Jane Fonda
kampányt is indított ellene, a republikánus kormányzat iránti szimpátiával, rasszizmussal és Pentagon-barát nézőponttal vádolta az alkotókat.
Érdekes volt ez az időszak. A kritikusok és a lapok is nagyon balosak voltak azokban az
években. A baloldalnak nem tetszett, ahogyan Cimino bemutatta a filmben, hogy mi történt a vietnami háborúban: a kegyetlenkedés az észak-vietnamiak részéről mindennapos
dolog volt. Egyesek azt mondták, túl jobboldali A szarvasvadász, és Hal Ashby ugyanabban az évben bemutatott Coming Home című filmje a jobb. Annak Jane Fonda volt
a főszereplője, aki Oscart-kapott alakításáért. Fonda baklövést követett el, amikor nyilvánosan kritizálta A szarvasvadászt, mert az egyik alkalommal Cimino megkérdezte tőle: látta-e
a filmet. Kiderült, hogy nem. A politikai akciója így visszafelé sült el.
A szarvasvadász összesen öt Oscart gyűjtött be, de nem önnek ítélték az operatőri
díjat. Elnyerte viszont az angol Oscart, azaz a Brit Filmakadémia díját, ami hasonlóan
nagy elismerés.
Számomra nagyobb volt! Úgy éreztem, többet ér, hogy Európában kaptam egy nagy
szakmai kitüntetést. Mindig kicsit európai ízű filmeket csináltam, ezért óriási dolog volt,
hogy az Apokalipszis most című Coppola-filmmel szemben – amiért Vittorio Storaro
ugyanabban az évben megkapta az Oscart – nekem adták a Brit Filmakadémia díját. Amerikában ritkán születnek politikai filmek. A szarvasvadász kicsit azzá vált, mert a sajtó
azzá tette, holott pusztán egy emberi történet, és nem elsősorban arról akart szólni, hogy
Vietnamban mi történt. A háború csak a hátteret adta, még ha néhány jelenetben előtérbe
is került. Sokkal fontosabb benne a három főszereplő sorsa. Ezt azonban nem vették
észre, politikai üzenetet láttak benne. Pedig a történetet szinte bármelyik háborúba át le-

104

tiszatáj

hetett volna tenni, akkor is ugyanígy működött volna. Cimino egyáltalán nem akart politikai propagandát csinálni. Amerikában manapság már egyre kevesebb az olyan film, ami
komoly társadalmi problémákkal foglalkozik. A producerek apolitikus szórakoztató filmeket akarnak.
Ezen szeptember 11. sem változtatott?
Nagyon nehéz komoly, politizáló filmeket csinálni, mert az ország teljesen kettéosztott. A demokraták és a republikánusok véleménye élesen ütközik. A filmipar pedig nem
akar olyan filmeket készíttetni, amit csak az ország egyik fele néz majd meg. Ezért próbálják elkerülni a politikai kérdéseket. Ez lehet, hogy probléma. Jobb lenne, ha politikusabb filmek is lehetnének, mert ha megosztanák is a közönséget, nevelnék és vitára ösztönöznék az embereket. To be politically correct! Ez alapvetően fontos szempont ma az
amerikai filmiparban. Bármiről csinálunk is filmet, a producerek kihúzzák azokat a jeleneteket, amelyek az ellentétekről szólnak. Csak szórakoztatást szeretnének, azt mondják:
ne legyen üzenete a filmnek. Volt régebben egy szólás a filmesek körében: ha üzenni
akarsz, használd a telegráfot. Mint ahogyan a vallást is elválasztják az államtól, ugyanúgy
a politikát is a művészettől.
Mi erről a személyes véleménye?
Amerikában minden a pénzcsinálásról szól. A mozi is üzlet. Én azt szeretném, ha
a film művészet lenne. A művészethez pedig hozzátartozik, hogy az embereket érintő bármilyen kérdésről szabadon szólhasson. Sajnos mára a pénzemberek teljesen átvették
a hatalmat Hollywoodban, ezért igazi művészi filmet alig készítenek. Nehéz ma olyan filmet
csinálni, ami mond is valamit. Én a szocialista realizmus korában tanultam a szakmát
Magyarországon; sohasem állítottam, hogy a szocializmus jó, mert mindent rosszul csináltak. A filmek sematikusan politizáltak, ami nagy hülyeség volt, mert arra nem kíváncsiak az emberek. Ennek ellenére annyit tanultam a szocialista realizmusból, hogy olyan
filmre, aminek nincs mondanivalója, kár időt és energiát pazarolni. Persze a szórakoztatás
is fontos. Ha az ember megnéz egy jó vígjátékot, elfeledheti a mindennapok problémáit.
Erre is szükség van. De olyan filmek is kellenek, amelyek elgondolkodtatnak, amelyekből
tanulni lehet, konzekvenciákat lehet levonni. Akármilyen avítt szocialista álláspontnak is
tűnhet, ma is azt mondom: a filmnek szólnia kell valamiről.
Kivel szeret mostanában dolgozni?
Olyan kevés a jó film és a jó rendező, hogy nehéz valakivel hosszabb távon együtt dolgozni. Annak idején nagy szerencsém volt, hogy Robert Altmannal három filmet is készíthettem. Ma már nem tudnék vele dolgozni, mert nincs az élvonalban. Mark Rydell-lel
négy filmet készítettünk, vele bármikor szívesen újra forgatnék, de ő is nagyon keveset
dolgozik ma már. Spielberggel a Sugarlandi hajtóvadászat és a Harmadik típusú találkozások után nem csináltunk több filmet.
Igaz, hogy Spielberg megsértődött, amiért az Oscar-gálán csak egykori tanárainak,
Illés Györgynek és Badal Jánosnak mondott köszönetet?
Nem tudom. Inkább arról lehet szó: Spielberg nem szeret erős operatőrökkel dolgozni,
mert fél attól, hogy átveszik a hatalmat. Nekem sohasem volt célom, hogy én tündököljek
egy filmben. Mindig a rendező elképzeléseit szeretném megvalósítani. Ha én szeretnék

2004. július

105

valamit megcsinálni, akkor rendeznék, és nem fotografálnék. Ha a rendezőnek van kellő
tehetsége, akkor boldogan alávetem magam az akaratának. Sajnos ma már sok nem igazán jó rendező dolgozik, ezért sokszor úgy kell segítenünk, hogy ne is vegye észre. Mert
senki sem szereti, ha túl direkten megmondjuk a véleményünket, mert akkor elveszítik
a tekintélyüket a színészek és a stáb előtt. Boldogság egy jó rendezővel forgatni, akinek
csak annyit kell segítenem, ami valóban az én munkámhoz szükséges. Nekem épp elég jól
bevilágítani a helyszínt, a megfelelő hangulatot megteremteni, ezért jobb, ha mindenki
a saját feladatát látja el jól.
Miért vállalkozott arra, hogy rendezőként is jegyezzen egy filmet?
Mert az operatőr sohasem a saját filmjét fotografálja. Szerettem volna egy saját filmet
csinálni, amiben én döntök mindenről, és ezért teljesen a magaménak érezhetem. Így
született meg 1991-ben a Tékozló apa. Ezért szeretem a fotográfiát is, mert egyedül az én
munkám: én kaptam el a pillanatot, én láttam meg, én exponáltam. A művészember szereti azt mondani valamire: ezt én csináltam. A film kollektív művészet, amelyben nehéz
eldönteni, hogy ki, mit csinált. Ahhoz, hogy egy operatőr jól érezze magát a bőrében, legalább egy filmet rendeznie is kell.
Rengeteg sztárral dolgozott Amerikában. Milyen az operatőrök és színészek viszonya?
A színészekhez nincs sok közünk, őket sem nagyon érdekli, ki fotografálja őket. Akadnak persze ritka kivételek. Néha előfordult, hogy egy-egy jó munka után kérték a rendezőtől: velem dolgozzon. Például Sharon Stone, akivel a Slivert csináltam, követelte Mark
Rydelltől, hogy az Itersection című filmet velem forgassa. Ez nem volt túl szerencsés, mert
Rydell-lel már három filmet is készítettem korábban, és nem tetszett neki, hogy egy színész akarja megmondani neki, kivel dolgozzon. Sharon Stone közbenjárása nélkül is felvett volna engem. A rendező joga, hogy kiválassza, ki legyen az operatőr, nem örülnek, ha
a színészek megpróbálnak beleszólni ebbe. Egyetlen nagyobb összeütközésem volt: Barbra
Streisanddal a Funny Lady forgatásán. A rendezővel nem akartuk a Funny Girl ódivatú
stílusát követni, de Streisand akciót indított a háttérből, aminek az lett az eredménye,
hogy már az induláskor egy másik operatőr vette át a munkát.
Mennyit tud javítani az operatőr a színészen?
Minden színész arcán sokat lehet javítani a sminkkel és a világítással, de a legfontosabb mégis a személyiség kisugárzása. Például Bette Midler az életben kifejezetten csúnyának hatott, de a vásznon szinte megszépült, és átjött, hogy milyen nagyszerű színésznő. Amikor az Eastwicki boszorkányokat forgattuk, három teljesen különböző karaktert, Michelle Pfeiffert, Chert és Susan Sarandont kellett egyszerre fényképeznem. Nem
volt egyszerű dolog, de sikerült, mert mindhárman fantasztikus színésznők. Napjaink
sztárjai közül Antonio Banderas talán a legszimpatikusabb számomra. A The Body című
film forgatásán kiderült róla, hogy abszolút természetes, udvarias, előzékeny ember. Az
egész stáb imádta. A sztárokkal nem nagyon kötődnek barátságok a forgatásokon, hiszen
rohamtempóban dolgozunk, utána pedig nincs időnk a kapcsolatok ápolására. Egyébként
is ők egy egészen más világban élnek.

106

tiszatáj

A jelenlétében megtartott szegedi díszbemutatón nagy sikert aratott a Bánk bán.
Úgy tűnik, a filmmel kapcsolatban fellángolt viták mára elültek, és a külföldi elismerések után lassan idehaza is sikerül politikai felhangok nélkül értékelni.
Életem egyik nagy ajándékának tekintem, hogy egy világszínvonalú csapattal idehaza
forgathattam pályafutásom első operafilmjét. Káel Csaba hihetetlen felkészültséggel vágott neki a rendezésnek, minden jelenetet a legapróbb részletekig előre kitalált. Én még
nemigen találkoztam ilyesmivel. A forgatás fantasztikus hangulatban zajlott, a kiváló operaénekesek, Marton Éva, Rost Andrea és Kiss B. Attila filmszínésznek is világklasszisnak
bizonyultak. Régóta szerettem volna egy igazi magyar filmet forgatni. A Bánk bán minden
szempontból az lett. Csupa fény és árnyék, mintha festmények sorozatából állna.
Etyeken Demján Sándor és Andrew Wajna szeretne felépíteni egy hatalmas filmstúdiót a világ legnagyobb műtermével. Ön szerint mekkora esély van arra, hogy Magyarország a világ egyik kiemelt filmgyártó bázisa legyen?
Van esély rá. Csehországban is jól működik az a filmgyár, amit még a németek építettek a második világháború előtt. Rengeteg munkájuk van, mert jó infrastruktúrával, laborral, stúdiókkal rendelkeznek. Magyarországon minden adott a filmkészítéshez, csak
épp megfelelő műtermek nem voltak eddig. Szerintem rengeteg filmet lehetne itt forgatni,
ha lennének stúdióink. A műtermek hiánya miatt nagyon sok filmet elveszítettünk már. Jó
ötletnek tartom az etyeki tervet, csak nem tudom, mennyi pénzt sikerül befektetni. Mert
iszonyúan sok pénz kell hozzá. Ha sikerül, tapsolni fogok örömömben. Már eddig is számos amerikai filmesnek javasoltam, hogy Magyarországon forgasson. A hiányzó stúdiók
miatt a legtöbb tervezett együttműködés nem jött létre. Pedig az amerikaiak jól érzik itt
magukat, szeretik a magyarokat, szeretik, hogy nagyon jó stábokat kapnak. A magyarok
kiváló munkaerőnek számítanak, nem lusták, szeretnek dolgozni, ha látják az eredményét.
Magyarországon Romániánál és Bulgáriánál sokkal jobb a munkamorál, ami fontos a filmgyártásban is. Az ország EU-s csatlakozása a filmkészítés szempontjából egyszerre jó és
rossz. Rossz, mert a munkabérek itt is emelkedni fognak, ami nem ösztönöz majd arra,
hogy ide jöjjenek. De ha ugyanannyiért csinálunk is filmet, mint máshol, szívesebben jönnek hozzánk, mert nálunk jók a borok, az ételek, szépek a magyar lányok. Azért járnak ide,
mert szeretik Magyarországot. Szabó István is szeretné minden filmjét itthon forgatni,
ehhez azonban megfelelő stúdiókra lenne szükség. Szerintem üzletileg is jó ötlet az etyeki
filmgyár.
A magyar operatőrök figyelnek egymásra a világban?
Kovács Lászlóval és Vagyóczky Tiborral ötven éve barátságban vagyunk, ezért mindig,
mindent tudunk egymásról. Az operatőr különleges állatfajta: szereti egymást. Megpróbálunk összetartani, bárhol vagyunk is a világban. A rendezők már jobban széthúznak, inkább tartanak egymástól, mert nagy a konkurencia. Nem mindegy, ki, melyik filmet kapja
meg. Nálunk a technikai összekötöttség is működik, és nem próbáljuk eltitkolni, éppen
min dolgozunk. Ha bármit feltalálunk, nyilvánosan elmondjuk a szaklapokban. Egyik operatőr tanul a másiktól, nem vagyunk féltékenyek egymásra.
Mennyire követi nyomon a mai magyar filmeket, a fiatal operatőrök munkáját?
Elég, ha Koltai Lajos és Ragályi Elemér új filmjeit láthatom, mert mindkettőt zseninek
tartom. Imádom a munkáikat. A többiek filmjeit nem nagyon ismerem, nincs is időm

2004. július

107

arra, hogy figyeljem. Iszonyatosan nagy a világ filmtermése, csak Amerikában évente több
mint háromszázötven filmet forgatnak. Ha mindennap megnéznék egyet, akkor is csak az
amerikaiakat látnám. Csoda, amikor véletlenül egy más országban készült jó filmre bukkanok. Ha rossz kritikákat olvasok valamelyikről, általában meg sem nézem. Sokszor
a sajtó nem megfelelően értékel egyes filmeket, amivel sokat árthat. Egyre több független
filmes munkáját nézem, mert gyakran sokkal jobbak, mint a nagy stúdiók hatalmas költségvetésből készülő munkái.
Mennyire játszik szerepet a szerencse abban, hogy valakiből Oscar-díjas operatőr
lesz-e?
Koltai Sutyi nagyon közel járt ahhoz, hogy Oscart kapjon a Malenáért vagy Az óceánjáró zongorista legendájáért. Bármikor előfordulhat, hogy megkapja a díjat. Ragályinak
nincs annyi lehetősége, mint amennyi Sutyinak volt az elmúlt években. Holott ő is iszonyúan tehetséges, és megérdemelné, hogy ugyanúgy kezeljék itthon. Az Oscarnál sokat
számít, hogy kit, hányszor jelöltek már korábban is. A nagyközönséget sajnos nem nagyon
érdekli, hogy ki az operatőr, jobbára a szakma és a kritikusok figyelnek csak erre.
Merre halad a film, és vajon mi lesz belőle?
Nehéz megjósolni. Csak remélni tudom, hogy a jó filmek, amelyek szólnak valamiről,
amelyekben igazi karakterek vannak, amelyekből kicsit tanulnak az emberek, előbb-utóbb
visszajönnek. Talán a közönség ízlése is javul kicsit, mert ma rettenetes. Nemcsak Amerikában, hanem mindenütt a világon, ahol az ócska amerikai filmeknek piacuk van. Miért
nézik az emberek ezeket, ha rossznak tartják őket? Nagy probléma, hogy nincs filmoktatás
az iskolákban, holott óriási szükség lenne rá. Ha rajtam múlna, rögtön első osztályban
ugyanúgy bevezetném a filmoktatást, mint az olvasást és az írást. A filmművészetre
ugyanúgy meg kellene tanítani az embereket, mint a rajzolásra, festésre, zenére. Ha a gyerekek hatéves koruktól magukba szívnák, hogy mi a jó film, akkor tíz-tizenöt év múlva felnőne egy olyan generáció, amelyik pontosan tudná, mit érdemes nézni. Ma az emberek
többsége a limonádékat, az erőszakos filmeket, a speciális effektekkel készülő filmeket
szereti. A filmművészet ma nagyon alacsony színvonalon áll. Ezen kellene segíteni. Ha
minden ugyanígy halad tovább, nem tudom, mit hoz a jövő.
Mi lesz a következő munkája?
Három filmet is felajánlottak már, de még egyiknek sincs meg az anyagi fedezete.
Mit árul el a családjáról?
A lányaim normális életre vágytak, amit mindketten meg is teremtettek maguknak
Oregonban. Susan, a feleségem írónő. Szeret eljönni a forgatásokra, különösen, ha vidéken vagy Európában vannak. Magyarországon is sokszor járt már. A díszpolgári cím átvételére nem tudott elkísérni Szegedre, mert az új regényén dolgozik, ami minden idejét
elveszi. Szeretné mielőbb befejezni. Fontos, hogy az operatőr lépést tudjon tartani minden
művészeti ággal, ezért igyekszem a feleségemmel sokat színházba, múzeumokba járni.
Sajnos egyre kevesebb az időm mindenre.

Hollósi Zsolt

112

tiszatáj

Fűz Veronika festett samott táblái

Júniusi számunkban mutattuk be Fűz Veronika festett samott tábláit. Az alkotások
a mórahalmi„Aranyszöm" rendezvényházban láthatók.

A Tiszatáj könyvekben júliusban jelenik meg az
Egy szabad ember. Írások Vekerdi Lászlóról című
kötet, melyben huszonhat szerző (Nagy Gáspár, Jókai
Anna, Fodor András, Benedek István, Szállási Árpád,
Németh Ágnes, Cs. Varga István, Borbándi Gyula,
Benkő Samu, Domokos Mátyás, Tüskés Tibor, Gazda
István, N. Pál József, Pintér Lajos, Sándor Iván,
Sükösd Mihály, Bakonyi István, Monostori Imre, Szekér Endre, Vöröss Lászó, Füzi László, Olasz Sándor,
Fried István, Schiller Róbert, Herczeg János, Staar
Gyula) munkája kap helyet. A nyolcvanéves Vekerdi
Lászlót, a Tiszatáj Alapítvány kuratóriumi tagját, három évtizede kedves szerzőnket ezzel a kötettel köszöntjük. Isten éltesse sokáig!
*
Szeged Város Év Könyve díját ebben az évben Simai Mihály jel/ölhetetlen jel/ölhető c.
verseskötete kapta. A Tiszatáj könyvekben megjelent gyűjtemény gyulai bemutatója május
28-án volt a városi könyvtárban. A kötetről Olasz Sándor főszerkesztő beszélgetett a szerzővel, közreműködött Beslin Anita.
*
A 75. Ünnepi Könyvhét szegedi eseményeit Olasz Sándor főszerkesztő nyitotta meg
június 3-án, a Dugonics téren. A Tiszatáj könyvheti kiadványai közül június 4-én Nagy
Gáspár Szavak a rengetegből című esszékötetét a Sík Sándor Könyvesboltban mutattuk
be, június 7-én pedig Podmaniczky Szilárd regénytrilógiáját (Időntúli hétméteres) ismerhette meg a Grand Café közönsége. Az utóbbi rendezvény vendége volt Ferdinandy
György, akinek két új könyve is olvasható (Fényképem Balzackal, Kalandozások). Június
9-én Baka István életműsorozatának első kötetéről (Versek) és az angol nyelvű válogatásról a Sík Sándor könyvesboltban volt beszélgetés, melyen részt vett Mihályi Gábor, az Európai kulturális füzetek főszerkesztője. Június 10-én a TEMI Dél-alföldi Bibliotékában
Jókai Anna mutatta be Virágvasárnap alkonyán c. új könyvét. Június 11-én a hódmezővásárhelyi Németh László Városi Könyvtár és a Németh László Társaság rendezvényén Monostori Imre, Olasz Sándor és Láng József, az Argumentum Kiadó igazgatója beszélgetett
az „én sosem kívántam más emlékművet”. Vonulatok a Németh László recepció történetéből című kötetről.
Augusztusi számunk tartalmából
LÁSZLÓFFY ALADÁR, MARNO JÁNOS, PINTÉR LAJOS versei
BUDA FERENC, FERDINANDY GYÖRGY, TANDORI DEZSŐ prózája
BÁLINT SÁNDOR-centenárium (Barna Gábor, Grynaeus Tamás, Juhász Antal,
Lengyel András, Péter László írása)

Ára: 350 Ft
Előfizetőknek: 300 Ft

9 , , V, . „ „

. .

V V,

„ ,

