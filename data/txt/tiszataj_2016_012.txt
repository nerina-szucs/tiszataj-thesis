tiszatáj
70. É V F O L Y A M

Bíró József
Feliinger Károly
Fenyvesi Orsolya
Varga Lilla
Veres Tamás
versei
Bene Zoltán
Máté-Tóth András
Molnár T. Eszter
Pungor András
prózája
Elek Tiborral beszélget
Ménesi Gábor
150 ÉVE SZÜLETETT

Hovanecz Fruzsina
Lengyel András
Nyilasy Balázs
Diákmelléklet Tamási Áronról

12
2016. december

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank, a PAGEO Alapítvány és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXX. évfolyam, 12. szám / 2016. december
VERES TAMÁS

Apokalipszis ma ..............................................................................

3

PUNGOR ANDRÁS

Telep (regényrészlet) ...................................................................

4

VARGA LILLA

Emlék; Miniszternézőbe’; Utazásaim Benjaminnal;
A macskás nő .................................................................................... 12

BÍRÓ JÓZSEF

Karácsony (1989); Karácsony (2007) .................................. 15

BENE ZOLTÁN

Fekete húr ......................................................................................... 17

ASHWANI KUMAR

Nemzeti Himnusz; Nagyapám (Lanczkor Gábor fordításai) .................................................................................................... 21

GRZEGORZ KWIATKOWSKI

másodfény; Cogito úr és a Szentírás szava; alkotó; ellenállás (Sipos Tamás fordításai) ............................................ 23

FENYVESI ORSOLYA

A látvány ............................................................................................ 27

FELLINGER KÁROLY

Közhasznú; Cím nélkül; Vélhetőleg ........................................ 30

MOLNÁR T. ESZTER

Hazatérés ........................................................................................... 32

MÁTÉ-TÓTH ANDRÁS

Oktoih .................................................................................................. 34

Ritkán vannak kizárólagos igazságok (Elek Tiborral beszélget Ménesi Gábor) .... 45
„A magyar embör legjobb barátja” – 150 éve született Tömörkény István
LENGYEL ANDRÁS

A Tömörkény-kutatás néhány kérdése ................................ 53

NYILASY BALÁZS

Nézőpont-lehetőségek (Tömörkény István írásművészetével kapcsolatban) ................................................................ 68

HOVANECZ FRUZSINA

A Tömörkény-próza helye az oktatásban ........................... 73

KŐSZEGFALVI FERENC

Hetvenöt éve indult a Magyar Csillag .................................... 79

MÓSER ZOLTÁN

Mi történt volt .................................................................................. 88

mérleg
FÖRKÖLI GÁBOR

Halhatatlan, vagyis meghalhatatlan (Esterházy Péter:
Hasnyálmirigynapló) .................................................................... 96

HAKLIK NORBERT

Megváltástörténet az Angyal utcából (Kőrösi Zoltán:
Az ítéletidő) ...................................................................................... 99

MÓROCZ GÁBOR

Lépéspróbák egy monográfia felé (Lengyel András: Az
esthajnali csillag) ............................................................................ 102

ÓCSAI ÉVA

Az emlékezés korlátai (Schein Gábor: Svéd) ...................... 105

BEDECS LÁSZLÓ

A maga módján az (Szvoren Edina: Az ország legjobb
hóhéra) ............................................................................................... 109

ILLUSZTRÁCIÓK

Nyilasy Sándor festménye Tömörkény Istvánról a címlapon,
fotók Tömörkényről (a szegedi Móra Ferenc Múzeum anyagából) a 11., 16., 26., 31., 33., 52., 72., 78., 87. oldalon,
a belső és a hátsó borítón. (További képek és dokumentumok a szegedi Somogyi-könyvtár oldalán: http://www.skszeged.hu/statikus_html/kiallitas/tomorkeny06/ti.html)

Diákmelléklet
KOVÁCS FLÓRA

Szembenézések (A meglátások Tamási Áron Szűzmáriás királyfi című művében)

VERES TAMÁS

Apokalipszis ma
Mesélt, mesélt az édes élet,
arról, hogy jő a végítélet.
Röhögve várt rá minden ember,
ítéletnap volt, épp ma reggel.
Szélvész tombolt, kidőlt koporsók
köré szálltak hatalmas hollók.
Csontvázak közt szentek álltak,
a zombik friss bort iddogáltak,
a négy lovas rohamra készen
elindult, hogy mindent letépjen,
mit adhatott e kis planéta,
s történelmét majd újraírja.
A szellemek láncokra fűzve
csörögnek és így összetűzve
morognak, mert ma munka nélkül
maradnak és talán kibékül
mind, mert ma eljött a nóta vége,
de ezt mi most sem vettük észre.

„

4

tiszatáj

PUNGOR ANDRÁS

Telep
(REGÉNYRÉSZLET)
Együtt születtem a betonteleppel.
Már nem emlékszem tisztán minden házra, de arra igen, hogy az utcáknak káposzta és égett kukoricaliszt szaguk volt. Az asszonyok kenyérre kenték a rántást,
megsózták, mi gyerekek mohón ettük, aztán futottunk a csaphoz, nyeltük a hideg
vizet, hogy csillapítsa az égő érzést.
A káposztalevestől meg akkora lett a hasunk, mint a hordó, jajongtunk, szorítottuk a belünket, és alig vártuk, hogy anyánk tegyen rá rongyokba csomagolt, forró
fazékfedőt. Olykor tészta került az asztalra, persze az is segélylisztből, üresen ettük,
vagy cukrozva, mennyei volt!
Néha még látom magam előtt a telepi lakásunkat, fénysávokban reszket a por,
óra kattog, apám harákol, a szín pereg a sarokban, talán kárminpiros lehet, hallom a
tányércsörgést, a csorba karimán színes virágok sorakoznak.
Amíg a levesre várunk, a bátyám kanalával a mintát karistolja, azt mondja, nem
tetszik neki, inkább kivakarná onnan, anyám tenyerével a fejére legyint, hagyja abba a csikorgást, ebéd közben nem játszunk, az szent dolog, ő meg riadtan néz maga
elé és sértődötten ráharap az alsó ajkára.
Ha kinézek az ablakon, most nem azt a telepet látom, csak a rozsdás vasakat, az
évtizedes port, az elhagyott gyártósort, a csarnok tetejéről leszakadt üvegcserepeket. Mintha egy katedrálisban élnék, távol, a második hajóból ének szól, csoszog valaki, dézsában víz loccsan, szappan suttog a ruhán.
A művezető fülkéjébe költöztem be, az íróasztalon, meg egy széken kívül találtam ott egy szakadt heverőt is, amit valószínűleg az éjjeli műszakos főnöknek tartottak fenn, amikor még működött a gyár.
Itt nincs telefonfülke, senkit sem tudok felhívni, se a haverokat, se a bátyámat;
de mit is mondhatnék nekik? Anyám biztosan meghalt már, a bátyám meg valamelyik kerületi pékségben égette rákosra a bőrét, nem lett belőle senki, ahogy belőlem
sem.
Apám erre azt mondaná, vagyis nem mondana semmit, legyintene, hogy így eltékozolta a magvait, inna egy felest, befeküdne a kádba, ahogy szokta, és a homlokára terítene egy forró vizes zsebkendőt.
Néha előveszem a fotót, Fanni van rajta, a Török utcai mulató bejárata előtt. Az
ágyam alatt tartom, egy vászonba csomagolva. Lassan hajtogatom ki, előtűnik a po-

2016. december

5

„

laroid kép, rajta a lány, csúfolódva nyújtja ki a nyelvét, egy kopasz biztonsági őr éppen megragadná a vállát, ám az utolsó pillanatban kibújik a markából.
– Ő a Fanni? – kérdezi a kislány, miközben letörli az asztalomról a port.
Reggelente átjön hozzám, felseper, rendet rak, aztán leül az ágyam szélére, és
hallgat. Én meg fecsegek neki összevissza, jólesik. Olykor megakad a szemem a nyaka alatti keresztcsonton, ahova penge árnyékot húz a vaskályha fénye. Gyerek még,
finom illata van a bőrének.
Nem szeretem, ha mindenbe beleüti az orrát. Tenyeremmel letakarom a képet,
hasra fekszem a padlón és eldugom a csomagot az ágy alá.
– Igen, ő az.
– Szép lány.
Nem is tudom, Katinak, vagy Marinak nevezi-e az anyja, végül is mindegy, én kislánynak hívom. Tetszhet neki, mert mindig mosolyog. Lehet vagy tizenhat éves,
anyjával él abban a gyárban, amelyikben én. Ők a portáslakásban, közvetlenül a
szétszerelt daru mellett laknak.
Sokszor rajtakapom, hogy figyel. Ha a lavór felett mosakszom, megáll a seprésben és néz. Nem hiszem, hogy megkívánna, inkább csak a férfitest szokatlan neki.
Itt rajtunk kívül nem él senki. Pedig az irodisták épületében volna alkalmas lakóhely, a szétdobált papírokat, az aktákat, meg az asztalokat elégettük, valaki még
előttünk megpróbálta feltépni a linóleumot, de elmehetett a kedve tőle, így a padló
most úgy fest, akár egy félig felnyitott halkonzerv.
A kislánnyal és az anyjával aznap találkoztam, amikor megérkeztem ide. A nő
alig lehetett túl a harmincon, alacsony, széles csípőjű, kontyban hordta a haját. Az
úton állt, karjában az akkor még tényleg kicsi kislánnyal és egy férfival alkudozott.
Közelebb léptem, a busz már messze járt, itt hagyott a cingár sofőr.
– Ennivalóra kell – könyörgött a nő.
– Kit érdekel?
– És ha lefekszem veled?
– Elmész te a picsába!
Dülöngélt a férfi, végül elkacsázott.
A hasamban üresség támadt, súlya lett, és lezuhant a herékig, mintha egy magas
hegyen álltam volna, kitöltött, nyújtott, és feszített a tompa fájdalom.
– Hol vagyok?
A nő rémülten kapta fel a fejét, karján felsírt a gyerek. Nyugtattam, hogy nem
akarom bántani, elővettem a hátizsákomból egy szelet száraz kenyeret, ő két kézzel
kapott utána, beletelt kis időbe mire egyenletesen lélegzett:
– A kerületből jött?
– Most hol vagyok?
– Hogy hol van? Azt kérdezte, hogy hol van?

„

6

tiszatáj

Még be sem mutatkoztam: Simon Virgilnek hívnak.
Egy félnótás pap után kaptam a keresztnevem. Nem ismertem az öreget, anyám
szerint részeges volt, de apám szerette, azt mondta, ő nevelte fel, ám ennél többet
nem mesélt róla. A tárcájában őrizgetett egy képet, amelyen a pap Death Metal feliratú pólóban, görkorcsolyával a lábán egyensúlyoz a templom előtt, gyerekek állják
körül, mindegyiknek fülig ér a szája. Apám minden bizonnyal a rátartiságát tanulta
el tőle, a bohóckodásra való hajlamait, mindazokat, amelyek belőlem hiányoznak.
Fiatal vagyok, vékony, és erős, a kislány inkább inasnak mond, pedig tegnap félrehúztam azt a legalább százkilós vastáblát, ami az iroda ajtó előtt feküdt, mert ha a
lyukas tetőn beesett az eső, olyan síkossá vált, hogy folyton elcsúsztam rajta. A szemem, a hajam barna, és azt hiszem, értelmes vagyok, bár a régi barátaim más véleménnyel voltak rólam, pedig csak nem volt önbizalmam.
Az imént azt mondtam, együtt születtem a betonteleppel. Hát, kezdjük innen!
Anyám azt mesélte, akkoriban minden kórházi ágyon két ember feküdt, derekukat vaskos párnákkal polcolták fel, a folyosók megteltek az izzadtság, a genny, a fertőtlenítőszer szagával. Sorban álltak a terhes nők a WC-k előtt, a férfiak fürdőköpenyben üldögéltek az udvari padokon, füstöltek, kártyáztak, valaki bort hozott,
hozzá szódát, makk volt az adu, és a zsebkendőn ezer gyufaszállal lett tele a bank.
Annyi volt a beteg, hogy az igazgató magához hívatta az idős gondnokot. Az öreg
fújtatva szedte a lépcsőket, keszeg köpenye alatt talán hús sem volt, csak egy trikó,
egy kulcscsörgés, meg jó dohány, amit a zsebében tartott kis zacskóból sodort minden órában, pontban egészkor.
Az igazgató már a folyosón várta. A köpcös, kopasz férfi szeme résnyire szűkült,
tokája eltakarta a nyakát, szegycsontjáig púposodott a hasa, amitől folyton szuszogott, hordó teste mellett hosszú karok lógtak, mindenki csak Makinak hívta a háta
mögött.
– Kinyitjuk a pincét – mondta Maki a gondnoknak. Az öreg bólintott, nem tiltakozott, megszokta már, ha az igazgató valamit a fejébe vesz, annak úgy kell lennie.
– Rég nem voltam már lenn – mondta megadóan.
Lassan indultak lefelé, a sápadt betegek félrehúzódtak az útjukból, és biccentettek nekik.
Lent az öreg megforgatta a zárban a kulcsot, sikított a fémajtó, akár a szaunából
a gőz, kicsapott a bűz.
Az igazgató az orra elé kapta a kezét, fuldokolva köhögni kezdett. Keskeny lépcső vitt le a mélybe, ha nem figyelt, ott könnyen patkányba rúgott az ember.
– Ha jól meggondolom… – dünnyögött az öreg, de az igazgató egyetlen szemvillanása is elég volt ahhoz, hogy elhallgasson.
– Takaríttasson ki – csattant fel Maki, mire az öreg lehajtotta a fejét, zavartan a
zsebében kotorászott, mintha keresne valamit.
– Igenis – mondta a gondnok szolgálatkészen, és hívta Pannit, a kórház takarítóját.

2016. december

7

„

Az asszony már a hetvenet taposta, a karja akár egy bőgő húrja, vékony volt és
erős. Fél napig seperte, mosta a pincét, mire az úgy, ahogy beköltözhetővé vált.
Földre terítették a raktárban talált szalmazsákokat, és aznap már harminc nő
feküdt az alkalmi ágyakon, volt köztük daganatos, vérbajos, terhes. Felettük öles
csövek futottak hátra a kazán és a proszektúra felé, némelyikből sárga víz csepegett,
amit Panni bádogfazekakba gyűjtött össze.
– Azt gondolja az igazgató úr, hogy állatok vagyunk?! – tiltakozott az egyik nő.
Varratszedésre várt, beesett, sápadt arcán, a szeme alatti sötét karikákon látszott, a gyomrát műtötték.
– És jól gondolja – mondta Panni, a felmosófára tekerte a vizes rongyot.
A gondnok elfordult, ne lássák, hogy mosolyog. Szerette az öregasszony fanyar
humorát.
Apám autóval vitte be anyámat a kórházba.
A földszinten lakott a főbérlő, övé volt a Ford. Kovács bácsinak hívták azt az
édeskés embert, aki folyton csipkedte az arcom, bátyámnak a fenekét simogatta,
anyámnak meg azt mondogatta, adjon minket neki bérbe egy hétre, és ránk sem fog
ismerni.
Apám megelégelte és úgy bemosott az öregnek, hogy az estében beütötte az asztal sarkába a fejét, össze kellett varrni a sebet. Nem mert rendőrt hívni, mert apám
megfenyegette, hogy feljelenti.
Az öreg olyan büszke volt a múlt századi verdájára, hogy folyton törölgette, fényesítgette, de az udvar végében álló garázsba már nem állt be vele, vízhatlan vászonnal takarta le az utcán, mert a kis bádogtetejű épületben, a kockás pokrócok
alatt egy barna koporsót őrizgetett, amire a saját nevét aranyszín betűkkel íratta rá.
Meredek lépcső vezetett fel az emeleti szobánkba, ahol egy kályhán, meg az
ágyakon kívül nem volt más bútor, csak egy orosz márkájú fekete-fehér tévé, a ruháinkat papírdobozokban tároltuk.
A sarokból fali csap lógott ki, alatta kis fémedény, lassan folyt el belőle a víz, de
legalább tudtunk mosakodni. A földszintre jártunk WC-re, amit Kovács bácsi nagy
kegyesen megosztott velünk.
Apám folyton újsággal vonult be, az öreg meg mindig verte az ajtót, hogy ő
prosztatás, tessék azonnal kijönni onnan.
A bátyámmal a lépcsőfordulóban leskelődtünk, hasunkat fogtuk a röhögéstől.
Nemsokára jött Emma, a bejárónő és leszidta Kovács bácsit, hogy nem illik így viselkedni, mire az öreg nagy duzzogva elhallgatott, becsoszogott a szobájába, és
bosszúból felcsavarta a rádiót, bömböltette a vízállásjelentést.
Állítólag az öreg a születésem előtt teljesen normális volt, terhes anyámnak még
ebédet is vitt fel. Az ablakon át a kertet bámulta, és nem mozdult addig, amíg anyám
ki nem kanalazta az utolsó csepp levest is a tányérból. Persze az ebédet Emma főzte.

„

8

tiszatáj

Apám hálás volt Kovács bácsinak, hogy gondját viselte az asszonynak, meg a bátyámnak, míg ő a gyárban dolgozott.
Amikor anyámnak elfolyt a magzatvize, apám lerohant a lépcsőn és kopogás
nélkül tépte fel Kovács bácsi ajtaját. Az öreg éppen a karosszékében ült, focimeccset
nézett, a hirtelen jött huzattól a tévé tetejéről a szőnyegre csúszott Emma horgolt,
zsebkendőnyi terítője.
– Vészhelyzet van, Kovács bácsi! – remegett apám hangja.
– Mindig az van – legyintett az öreg és le sem vette a szemét a közvetítésről.
Apám levegő után kapkodott, meghalhat a felesége, azonnal kell a kocsi, de az
öreg legyintett.
Apám nem tágított, Kovács bácsi meg összekulcsolta a mellén a kezét és sokáig
csak szuszogott.
Apám a kórház kapuja előtt állt meg a Forddal, benne hagyta a slusszkulcsot.
– Túléljük, Magda, hidd el, túléljük!
Az orvost házhoz hívták, így csak a szülésznő téblábolt a folyosón.
Fogatlan asszony volt, haja ritkás, visszeres lábát sárga fáslival fogta össze. Köténye alatt nem viselt semmit, ellenfényben átütött a szöveten a kemény csípője, lógó melle. Súlyos titkot őrizhetett, üres volt a tekintete.
Anyám félt tőle:
– Ne hagyj vele! – kapaszkodott apámba.
Felsikoltott, a hasát fogva úgy sziszegett, mintha valamit ki akarna tépni onnan.
– Ne hagyj itt!
– Ne félj, segítenek! – nyugtatgatta apám.
Anyám haragudott rá, úgy érezte, cserbenhagyta. Nem beszélt apámhoz, pedig ő
a haját simogatta, csókolgatta a szemét, a száját. El sem hittem, amikor elmesélték,
úgy tudtam, apám nem képes efféle érzelemkitörésre. Anyám ezután meg sem
mukkant, olyan erővel szorította össze az ajkait, hogy könnyes lett a szeme.
Fél óra se telhetett el, az orvos lobogó köpennyel szaladt a folyosón. Csikorgott a
lábán a cipő. Szikár, magas férfi volt, kopasz homlokáról szemébe csorgott a veríték.
– Mikor jött?
A fogatlan szülésznő unottan legyintett:
– Nemrég.
Anyám megvetően nézett rá.
– Készítse elő a szülőszobát! – parancsolta az orvos.
A szülésznő kelletlenül indult el a hármas terem felé.
– Nyugodjon meg! – mondta az orvos anyámnak.
Szokatlanul gyengéd volt a hangja. Anyámnak kikerekedtek a szemei, ám még
jobban összeszorította a száját.

2016. december

9

„

Négy órát vajúdott velem, végül kilökött magából, mint egy véres húscafatot.
Csúnya gyerek voltam, ráncos és vörös. Úgy szívtam anyámból a tejet, mintha az én
életem nem lett volna elég, még az övét is meg akarnám kaparintani magamnak.
Körülöttünk bűzlött az alagsor, kemény volt a szalmazsák, nyöszörögtek a nők,
surrogtak a patkányok.
Maki néha lenézett, de nem beszélgetett senkivel, elégedetten mosolygott, foghegyről odavetett néhány parancsszót a gondnoknak, aki szolgalelkűen bólogatott
és hozott még szalmazsákot, felmosatta Pannival a vért, a hányást, és kis zacskókban illatos levendulát kötött a pinceablakok rácsaira.
Anyám próbált szeretni, de nem tudta, hogyan kell.
Féltékeny volt rám, arra, ahogyan apám fölém hajol, büszkén megcsókolja az arcom: „a második is fiú!” Anyám meg legszívesebben a falhoz vágott volna, de valamiért mégsem tette.
– Hull a hó és hózik – állandóan ezt dünnyögte újra és újra, de nem folytatta,
kezdte előröl, közben eszelőssé vált a tekintete, ujjai görcsbe szorultak.
– Depresszió – legyintett az orvos, majd kinövi, mondta, felderült az arca, mintha
valami vicceset mondott volna.
Valaki fojtott hangon beszélt az ügyeleti szoba előtt, résnyire nyitva maradt az
ajtó, apám tisztán hallotta, hogy azt mondja, vége itt mindennek, hogy nem vagyunk
jók nekik.
– Meg is érdemeljük – válaszolta a pasinak egy aszott, ijedt szemű asszony.
Anyám szomszédja volt a nő, a szalmazsákon nap, mint nap vele értékelte ki biológiai működésének jeleit.
Valamikor szép lehetett, vad, holdas körme újabb és újabb férfihátakba mart bele, aztán a boldogtalan házasságtól megcsúnyult, magabiztossága elkopott, álla a
jobb vállához igazodott, mintha megbénult volna, pedig ő csak a világtól akarta elrejteni a tekintetét.
– Agyvérzés, beteges – mondogatta róla az anyám.
Mintha ő egészségesebb lett volna, nem remegett volna reggelente a keze, nem
szorította volna oda a görcsölő gyomrához.
– Szar egy nap! – sóhajtott kinn az ipse.
– Meg fogunk halni? – rémüldözött a nő.
Az orvos a vizsgálóban a monitort nézte, két ujjal, fejcsóválva püfölte a klaviatúrát.
– Állandóan panaszkodik – intett anyám félszegen a folyosó felé, ahol az ágyszomszédját sejtette. Az orvos idétlenül felvihogott.
A nap ferdén tolta maga előtt a függönyt, valahonnan csikorgás hallatszott, mert
az mindig jön, amikor repedezik az egész.
Valaki felkiáltott, a betegek felkapták a fejüket, a kórházi folyosón sietősen kopogtak a kőlapok.

„

10

tiszatáj

– Építik! – kiabálta hisztérikusan az egyik nővér, feltépte az összes kórterem ajtaját:
– Mégis megépítik!
Vörös hajából kiesett a fehér csat, és olyan erős koppanással hullott a kőre,
mintha a kórház tetejéről bádoglemez zuhant volna a betonjárdára.
De sokszor álmodtam erről!
Álmomban mindenki befogta a fülét, csak a fogatlan szülésznő nem.
– Megállni! – kiabált a nővér után.
Ám ő nem hallott semmit, szembogara kitágult, orrcimpái a félelemtől kibepréselődtek, akár a dugattyúk, szájából gurgulázva tört elő:
– Végünk van!
Valaki megpróbálta a nővért lefogni, de ő kitépte magát a karjából, kibomlott a
haja, sírt, és futott, kiabált tovább.
– Végünk van!
Makit felzaklatta a nővér kiabálása, homlokát törölgette. A gondnokkal kihívatta
a rendőrséget, pedig elég lett volna egy nyugtató injekció is. Ám ő jobbnak látta, ha
jelenti az esetet, mielőtt valaki őt jelentené fel.
Később a betontelepen találkoztam Makival. Tízéves lehettem, anyámmal meg a
bátyámmal sétáltunk, velünk szemben jött az utcán. Húzta a lábát, sziszegett közben, anyám ijedten szorította meg a kezem, pedig az igazgató hatalma már rég szertefoszlott, akár az ótvaros lábára tekert fásli, amin átütött valami szivárgó, sárgásbarna folyadék.
Gyorsan jöttek a rendőrök, lefogták a sikítozó nőt, megbilincselték, aztán akár
egy szőnyeget, bedobták az autó hátsó ülésére.
Az orvos anyámra nézett, elkomorult az arca:
– Szegény gyerek! – csóválta a fejét és kényszeredetten vihogott.
Anyám nem értette, miért kell engem sajnálni.
Pedig kintről már behallatszott a teherautók dübörgése, a rendőrök sípolása,
a vascsövek zaja. Pöfögtek a nehéz gépek, egy munkás rikoltott:
– Jobbra, az út mellé, basszátok meg!
Ideiglenes bádogváros épült, raktárak, éttermek az építőknek és családtagjaiknak. Szobányi kábelorsók lebegtek az égen, úgy lengették őket a daruk, mintha marionett bábuk lennének, alattuk a hatkerekű monstrumok hosszú csövekből lőtték
ki a folyékony betont. Kattogott, zúgott, sírt, vajúdott a város.
Hazafelé apám az első trafiknál vett cigit.
Anyám a zebránál várta, a mózeskosarat letette a földre, a járókelők lába mellé,
és elborzadva figyelte a forgatagot, a lobbanó szoknyákat, a vásott öltönyöket, hallgatta, hogy valaki kacag, madárszárnyak surrognak, érezte a bőrén, keleti szél fúj.
– Megőrültél. Még megölöd! – kapott fel engem az apám.

2016. december

11

„

Anyám csak mosolygott, mintha nem értené, mit mond, ő nem is lenne az utcán.
A villamosra lebegve szállt fel, karját széttartotta, eltolta az izzadó, büdös testeket
magától, nem nézett ki az ablakon, felszegte a fejét, sírt.
Apámat felbőszítette a látvány, arra gondolt, hogy anyám biztosan megbolondult, az ő élete ettől a perctől kezdve ismétlődő zajokról, csörgésekről, éjjeli sikításokról fog szólni.
– Gyere, leszállunk!
Apám gyöngéden megfogta anyám könyökét, a másik kezében engem vitt, sóhajtott, azt gondolta, így illik búcsút venni.

„

12

tiszatáj

VARGA LILLA

Emlék
Egy fűszálat adsz a kezembe,
még egyet,
még egyet,
még egyet,
és még,
kész szénaboglya gyűlik körénk,
de te már nem emlékszel,
az előzőre sem, amit odaadtál,
meg arra se, ki vagyok,
mi a nevem,
vagy a délutáni fagyikra sem,
néha rám mosolyogsz,
nyögsz valamit,
érthetetlenül,
és újabb fűszállal gazdagítod
a gyűjteményt,
nem veszed észre, hogy már csak te vagy,
nincs kinek add a következőt,
még egyet,
még egyet,
még egyet,
és még,
mind elmentünk,
te vagy egyedül,
ne engedj be.

2016. december

Miniszternézőbe’
UTAZÁSAIM B ENJAMINNAL
Egyszer Wuhanban voltam,
miniszternézőbe’.
Régen volt, épphogy csak akkor töltöttem a tizennyolcat,
mikor az a hír kapott lábra,
hogy Wuhanban,
ott sétál az a miniszter, minden nap kettő és három között,
ott lézeng valami parkban, beszélget is néha az öregekkel.
Még sosem láttam minisztert.
Látni akartam, kíváncsi voltam,
milyen egy igazi, egy élő valaki, akinél hatalom van,
akkoriban volt pár érdekes ötletem, elismerem,
ezeket jobb esetben kinövi az ember,
de akkor, tizennyolc évesen, mégiscsak elmentem,
– Wuhanba,
megnéztem magamnak azt a minisztert,
és leültem mellé a padra, ahol galambokat etetett.
Ültünk ott vagy fél órát, aztán felállt,
és otthagyva engem a padon, az öregeket a parkban,
a galambokat meg a villanydróton,
elment.
– És milyen volt?
– Mi?
– Hát a miniszter?
– Öreg.
Von vállat, és tovább sétálunk, már valami másról mesél,
de én valahogy még mindig látom a miniszterét,
ahogy galambokat etet valahol messze,
Wuhanban, egy parkban, azon merengve,
milyen színű öltönye lehetett a -

13

„

„

14

tiszatáj

A macskás nő
A macskás nő siránkozik.
Jajong, sápítozik.
Siránkozik. – megdöglött a macskája
Nem tudjuk, mi lesz így vele.
Hogy fogjuk hívni, mikor --A macskáját elvesztett nő már nem zokog.
Kimegyünk megnézni, él-e még egyáltalán.
Gyakran nem tudjuk, van-e még benne élni akarás.
Ül az ajtaja előtt a földön,
fekete-fehér kockás-repedt kövön,
félig a lábtörlőjén,
ott kuporog,
hosszú, szürke ruháján most fekete kendő.
Gyászolja a macskáját.
Maga elé mered, nem tudjuk, mire gondol ilyenkor.
Azt képzeljük, régi emlékeket idéz a korból,
mikor még okkal neveztük macskás nőnek,
mikor még meg volt a macskája,
mikor még utálhattuk a szagát,
a macskája vizeletének szagát,
ami belengte az egész házat, az erkélyeket,
mindenhová bekúszott ezáltal,
kicsit a mi macskánk is lett így,
a macskás nő macskája.
A macskagyászoló nő felkel egy nap a földről.
Bemegy a lakásába – előszobájában vörös muskátlik.
Nézzük, ahogy becsukja maga mögött az ajtót.
Kopott, zöld ajtó.
Rajta karomnyomok.
Azt hisszük, most eltemeti magát az egykori macskás nő.
Eltemetkezik.
Azt hisszük, gyerek-kopogásra sem nyit ajtót, soha többé.

2016. december

15

BÍRÓ JÓZSEF

Karácsony
1989
...
mit eszünk – ? –

-

kérdezi a Lányom ... :
násztáncukat lejtő ...
alkonyi ... fényeket

–

f e l e l e m

–

Karácsony
2007
… csapzott – öregasszony …
(

-

lehetne ANYÁM is ! - )
ö l é b e n …
rongyos … koszlott – kötény
… kék vasfazék …

[

- a lyukas … fazékban
–– : barackmag … dió

… maréknyi – mazsola - ]
gumicsizmája … szárán …
: m é s z m o h a

„

„

16

tiszatáj
… s ha … majd eljő …

-

(

ha valóban eljő !
a …

-

)

h a j l é k t a l a n o k
… MEGVÁLTÓ – KRISZTUSA …
jut tá’n … más is … :

[

- fagyott – … – alma …
penész – szagú … féreg –
rágta – … – száraz – kenyér
… alamizsna – … – fillér -

]

JÓLTÁPLÁLTANGYALOK
…

frisskalácsillata
…

2016. december

17

„

BENE ZOLTÁN

Fekete húr
A nyestek motozása az agyára ment. Amint lehunyta a szemét, máris csak az aprócska lábak zaját hallotta. Tudta, hogy éppen a villanyvezetékeket rágják el. Mindig
azokat. Hol a belső szobában, hol a konyhában, hol a vécében kellett sötétben matatnia, mert ezek a kis dögök rágtak, rágtak és rágtak. Bármit, amit csak értek, amit
a szájukba tudtak venni, azt legott harapták, csócsálták. És még az áram sem vágta
őket agyon. Ha maga elé képzelte azt az aranyos kis pofikájukat, csak még jobban
fölbőszült. Fölült az ágyban, az éjjeli szekrényen addig tapogatózott, míg rá nem
akadt a pakli cigire és a gyufára, rágyújtott. Állítólag a dédapja egyszer így gyújtotta
a házát magára; csoda, hogy egyáltalán megmenekült. Időben fölriadt. De az is lehet,
hogy ezt csak olvasta vagy hallotta valahol. Elaludt, a hamu kiesett a cigaretta végéből, rá a paplanra, a többit nem nehéz elképzelni. Szánalmas, mint a karácsonyfatűz.
Albert bácsiéknál viszont amiatt jártak a tűzoltók, erre határozottan emlékezett.
Még a nyolcvanas években történt, a nagyszüleinek Baktóban volt hétvégi kertje,
a Pihenő utca végén, a vasúti töltés aljában. Gyakorta kijárt oda, külön kulccsal rendelkezett az ingatlanhoz. Nem ritkán télen is kibaktatott. A fűtetlen, farostlemezekből összeeszkábált kalyibában hált egérrágta hálózsákba burkolózva, reggelente
hosszasan figyelte a szőlőtőkékre meg a gyümölcsfák ágaira dermedt párát. A Pihenő utcán kocsma is üzemelt, amolyan félig falusi, félig proletár hangulatú becsületsüllyesztő. A kiskertek félig falusias, félig proletár hangulatú övezetében viszonylag
sokan laktak, a kocsmárosnak egy percig sem kellett attól tartania, tönkremegy.
Néhányan az egykori tanyákban éltek, amiket az évtizedek folyamán bekebelezett a
város, mások a hétvégi házikókban tengődtek, többnyire illegálisan, lakhatási engedély híján, elszántan és mindenre készen. Leginkább félig-meddig vagy egészen lecsúszott figurák. Albert bácsi kivétel volt. Illetve: Albert bácsi volt a kivétel. Meg ő.
Igen, voltaképpen ő is.
A lényeg, hogy azon a januári délutánon a nagyszülei kiskertjébe tartott, amit az
öregek akkor vásároltak, amikor panelba kényszerültek, szóval oda igyekezett, s
szokásához híven betért a kocsmába, házmestert inni. Nyáron rendszerint az udvari
lugas alatt ücsörgött, de ilyenkor, hidegben, kénytelen-kelletlen az elhasznált levegőjű belső térbe szorult. A falakon meztelen nők képei virítottak. Többnyire nagy
mellűeké. Albert bácsi ebben a hölgykoszorúban mesélte nagy hangon a három
törzsvendégnek meg neki, hogy kigyulladt a karácsonyfájuk és kihívta a tűzoltókat.
− Baszódjanak meg − tette hozzá megjá tszott keserűséggel −, mire eloltottá k, elégett a fél koloniál szekrénysor.

„

18

tiszatáj

Albert bácsinak a szekrénysor megrongálódása nem jelentett különösebb veszteséget. Mindenki tudta, hogy a bőre alatt is pénz van. Részben ezért lógott ki a sorból ezen a környéken. Másrészt nem Baktóban lakott és nem is kertészkedett. Valószínűleg csak azért járt arrafelé rendszeresen, mert szeretett a kiskertek népével
bratyizni. Nyilván jókat röhögött rajtuk magában.
Arra is tisztán emlékezett (furcsa inkább az lenne, ha nem emlékezne), hogy
azon a januári délutánon Zsófi miatt vonult remeteségbe. És két hét múlva Sanyi elnyiszálta az ereit. Ha a nyestektől továbbra sem sikerül megszabadulnia, gondolta,
ennyi esztendő múltán maga is követi a példáját előbb-utóbb. Pedig Sanyi, ebben
bizonyos volt, nem ilyen ostobaság miatt lett öngyilkos. Zsófi miatt tette. Amiképpen ő is abban a réges-régi januárban. Csak neki nem sikerült. Talán igazából nem is
akarta, hogy sikerüljön. Az Albert bácsi karácsonyi tűzesetet taglaló sztoriját követő
hajnalban kifeküdt a vonatsínre, kis híján oda is fagyott az acélhoz, de amikor dorombolni kezdett alatta a vasút, a töltés tövébe gurult. Onnan hallgatta az eldübörgő
tehervonatot. Akkor még jártak tehervonatok.
Elégett a cigaretta, s mintha a nyestek hangyányit csillapodtak volna.
− Vinné el őket az ördög – mondta és kiköpött a két rendőr után, de istenigazából csak Zsófinak akart imponálni, Zsófi azonban lebiggyesztette az ajkát. Akkoriban, a rendszerváltozás előestéjén, lépten-nyomon igazoltatták, nem történt másként Szilveszter éjjelén sem. Még a visszarendeződés lapja is a pakliban lapult. A fizimiskája lehetett a hibás, minden rendőr a dühöngő ifjúságot látta meg benne, vagy
mit. Ezt fejtegette Zsófinak, miközben a rendőrök eltűntek a szemük elől, befordultak egy sarkon.
− Hülyeség – legyintett Zsófi.
Elmentek a Gösserbe, ott várta őket a baráti társaság (haveri kör), köztük Sanyi.
Hajnalra Zsófi már Sanyival csókolózott. Filléres sztori, mégis belehaltak. Ő csak egy
kicsit, Sanyi a legteljesebb mértékben. Pedig amikor beléptek a Gösserbe, még senki
meg nem mondta volna, hogy ez lesz a vége.
Nagydarab délszláv nők dörgölőztek kosarastermetű párjaikhoz a bár egyik felében, a másik felét ők foglalták el és ittak derekasan. Zsófi sokat nevetett és az asztal alatt a kezét szorongatta.
− Hülyeség – mondta többször is az éjszaka folyamán, bájosan, szinte izgatóan
tudta mondani ezt a szót.
Hajnalban mégis egyedül botorkált haza, talán a könnyei fagytak az arcára, talán
az éj nedvei. Zsófi keze már Sanyi markába simult és senki nem értett semmit. Harmadnap kiment a kiskertbe, negyednap reggel lefeküdt a sínekre, keresztben, aztán,
amint közeledett a szerelvény, legurult a töltésről, utána nem történt semmi. Este
hazament, az anyja kisírt szemekkel fogadta.
− Hol az Isten lovában jártál a múlt éjjel? – üvöltötte az arcába arasznyi közelből,
belefröcsögött a nyála a szemébe.
Nem emlékezett, mit válaszolt. Tizenhárom nap múlva Sanyi elvérzett.

2016. december

19

„

A nyestek elhallgattak végre, közben a negyedik cigaretta is a körmére égett.
A délszláv nőkön tűnődött épp. A jó két évtizede nem létező Gösserben mulattak
azon az ősrégi óévbúcsún, kékre-zöldre mázolt szemüket meregették a közelítő újesztendőbe, markolászták a mellettük feszítő manusok tökét, hangosan vihogtak,
hajukat hátracsapták a szemükből, hol affektáltak, hol pózoltak – végső soron ez
mind rendben van. De ugyan miért jöttek át Magyarországra szilveszterezni? Akkoriban Jugoszlávia sokkal menőbb volt, igazi nyugat. Évek teltek még el, mire tönkrement. Vajon mit csináltak azok a délszlávok, miután kitört a háború? A kosaras
termetű ipsék egy része nyilván bevonult, egyik-másik el is esett. Tömeggyilkos,
háborús bűnös éppen úgy akadhatott köztük, mint áldozat. A nők nevető szájai meg
legörbültek, vélhetően. Vagy keskeny vonallá száradtak.
− A kurva életbe! – dörmögte a sötétnek.
Hogy jutott idáig a nyestektől, Zsófitól, Sanyitól? Igaz, Sanyi meghalt, ráadásul
önszántából. Háborús helyzetben bevonulni a seregbe pedig szintén egy fajtája az
öngyilkosságnak, ha úgy vesszük. Ha máshogy, akkor meg nem. Mindenesetre legyen ez a vékonyka logikai híd.
Inkább kikotort még egy cigit a dobozból.
− Sanyi azért halt meg, mert szerette Zsófit – ezt vagy Gréta mondta, vagy Kata.
Akármelyik is, tévedett. Sanyi magát szerette, magát kímélte a kínlódástól, azért
halt meg. Lecsapta Zsófit a kezéről, aztán hagyta, hogy az övéről is lecsapják napokon belül. És így már értelmetlenné vált az egész.
− A Zsófi nem sokkal később föl is költözött Pestre azzal az ürgével, nem? – kérdezte vagy tizenöt évvel később Gabi. (Vagy Misi, fene se tudja már, melyikük.)
− Föl – bólintott és kiitta a sörét. – Érettségi után közvetlenül. Valami rádiós faszi volt, később tévés arc lett, de Zsófi akkor már mással járt, úgy tudom.
Egyszer összefutott a lánnyal Pesten, a Múzeum körúton egy kínai étteremben.
Zsófi addigra enyhén elhízott. Nem kórosan, de ahhoz eléggé, hogy nem túl szerencsés öltözködéssel együtt trampli hatását keltse. Hát, keltette. Kiábrándító volt. Valaha nem akadt ember a baráti társaságában, aki nem Zsófira gondolt rejszolás közben. Most nyilván eszébe se jut senkinek, ha recskázni támad kedve, gondolta a sült
banánját majszolva. Zsófi ekkor elfordult a pénztártól és mielőtt elhagyta volna a
helyiséget, megpillantotta őt. Fölismerte. Először elbizonytalanodott, ám a következő minutában odalépett hozzá. Egyik kezében a doboz, amibe a kínaiak kimérték az
ebédjét, a másikban egy mobiltelefon, rózsaszín, Playboy-nyuszival díszített tokban.
− Szia – köszönt. Barátságosan mosolygott, intett a mobillal.
− Szervusz – viszonozta a köszönést, tőle telhetően a mosolyt is. Igyekezett minél gyorsabban lenyelni a falatot, amit rágott.
− Te is fölköltöztél? – érdeklődött a hajdani szerelem.
Nyomban lenyelte a félig összecsócsált banándarabkát. Csak a szerencse mentette meg a megfulladástól.
− Nem, én csak ügyeket intézni jöttem, még az este hazamegyek – köhögte.

„

20

tiszatáj

− Értem – Zsófi bal lábáról áthelyezte a testsúlyát a jobbra, majd azonnal visszahelyezte a balra. Háromszor ismételte ezt meg gyors egymásutánban. Bár a másik
hely szabad volt a kétszemélyes asztalnál, nem ült le. Tétova álldogálása sután hatott.
Megpróbált segíteni rajta:
− Jól megy a sorod idefönn? – kérdezte Zsófitól, mi tagadás, határozottan szánalomból. Kicsit pironkodott emiatt, de változtatni már késő volt.
− Megvagyok…
A nő, akiről egykor annyian álmodoztak, értett mindent. Nem is kérdezett vissza.
Az órájára pislogott.
− Haladnom kell – hadarta gyorsan, újra intett a mobilt tartó kezével. Sietősen
távozott.
Visszaintett. Megkeseredett a szájában az utolsó falat sült banán. Az ablakon keresztül nézte, ahogy Zsófi eltűnik a körúti tömegben. Ücsörgött még egy ideig. Sanyi
eszébe se jutott. Eleve ritkán… Jóllehet az is igaz, hogy egyszer, nagyon régen napokig másra sem tudott gondolni, kizárólag Sanyira. Amikor hírét vette, hogy fölvágta
az ereit. Az anyja hegedűjének E húrjával. Állítólag az tömör acélból készül, pompásan alkalmas a bőr átvágására. Legalábbis amennyiben kellő elszántsággal lát hozzá
az ember a nyiszáláshoz. Sanyi elszánt volt, kellőképpen. Amikor aztán ráleltek,
a teste mellett talált húr már egészen megfeketedett az alvadt vértől.
Újra apró lábak neszezését hallotta a mennyezet irányából. Elfogyott a cigarettája is. Összegyűrte a dobozt, elhajította, nagyot koppant a szemközti falon. Egy tizedmásodperccel később a parkettán egy kisebbet, mint valamiféle visszhang.
− Fekete húr – suttogta bele a sötétségbe. És egyik pillanatról a másikra elaludt.
Álmában a nagyszülei hétvégi kertjében találta magát, tavaszodott, a gyümölcsfák
rügyeztek, a drótkerítés tövében hóvirágok nyíltak. Hamis idill, hallotta saját hangját álmában, vagy félig ébren. Fekete húr, gondolta aztán, végezetül.

2016. december

21

„

ASHWANI KUMAR*

Nemzeti Himnusz
Mindenütt leölik a tigriseket kelettől nyugatig
Mindenütt szennyezett folyók hömpölyögnek északról délre
Az álmokat mindenütt kizavarják a magánszférából a nyilvánosságra
Ruganyos izmaim akcióra készek, de a szív félelembe süllyed.
A piramisok fölépülnek a vírusos lázból
Megkeresni
A párizsi utcákra hintett csontvázakat.
Egy egérklikkre
Rúpiák gurulnak a Grand Canyonba.
A kőkorszak visszatér ökölbe szorított kézzel mint Godzilla
És a cukornád ára mindenütt zuhan.
Vulgáris remixek hangja,
Egyenruhás rohadékok forrónacis lányokat lincselnek meg a gyáva utcákon
És a kínai utazók mindenfelé szamárhúst zabálnak.
Terület és dicsfény híján
A zászlókat ma úgy göngyölik ki mint hervadt mangólevelet.
„Ez nem a te nemzeti himnuszod
Ez nem az én nemzetem himnusza
Eljött az idő rákérdezni kinek a nemzeti himnuszát énekelhetnénk?”
Kérdd az orákulum temetési beszédét.

*

Ashwani Kumar angolul író indiai költő; a szubkontinens keleti részén, Biharban született, közel a
bengáli kultúra szellemi kisugárzásához. Politikai tudományokból doktorált az Oklahomai Egyetemen; jelenleg Bombayben él, a Tata Intézet professzora. Az általunk közölt versek a My Grandfather’s
Imaginary Typewriter című kötétében jelentek meg (Yeti Books, Kerala, 2014).

„

22

tiszatáj

Nagyapám
A reggeli pára megül
A szűz mangóleveleken.
Magányos hold lesi tükörképének
Hiányát a virágzó nappalban.
Szemem és ajkad
A falu tavában friss botrány után kutat.
Megszállottan védikus szlogeneket kántálva
Nagyapám
A hálószobája összes hernyójának véletlenszerű kiirtását rendeli el.
Aranybarna szőr köntösükben
Hitetlenül másznak rengeteg lábukkal,
Megtartva maguknak a halhatatlanság titkát,
Míg tetovált múltjára emlékeztetik az öreget és
Gyerekeire, akik a még fönnmaradt esőerdőkkel szőtt viszonyból születtek.
Sokszor becsukja az ajtaját
Támad a bolond évszak szél aszalja
Hálószobájában
A halhatatlanságot mely a régi családi bájitalba van zárva
Arrébb rakja nem túl messze pamutszemű ablakaitól.
Száműzetésben él tenyérnyi szemekben
Nézi a bordázott illatosított óvszert amit ő sohasem használt
A legkisebb szövegelőzményért is meg szoktunk egymásnak bocsátani
Majd törvényerővel érvelgetünk zaj-decibelek dühéről
Füsttel tömött álmokról beszélünk melyek hosszú télikabátokba bújtak
LANCZKOR GÁBOR fordításai

2016. december

23

„

GRZEGORZ KWIATKOWSKI*

másodfény
(ŚWIATŁO ZASTĘPCZE)
nyilvánvaló
hogy kövekről fákról házak formájáról
vagy az édesanyánk arcáról kellene írni
amikor a versekben Miłoszról
Pollockról Rimbaudról és Kafkáról olvastok
tudnotok kell hogy a szerző irodalmi szoláriumban járt
a szoláriumon így szólnak a feliratok:
„másodfényt mindenkinek”
„különösen hasznos művészeknek avagy a mellőzötteknek”
a napot a nyomtató tintája takarta el
tájleírások váltották fel a sétákat
a szerelem olcsó románcokká lett
nyilvánvaló

*

1984-ben született, jelenleg Gdańskban él. Lengyelországban eddig öt verseskötete jelent meg. Przeprawa (2008), Eine Kleine Todesmusik (2009), Osłabić (2010), Radości (2013) és Spalanie (2015)
címmel, illetve egy kétnyelvű (angol-lengyel) kötet, a Powinni się nie urodzić/Should not have been
born (2011), amelyet Angliában adtak ki és az első három kötetét foglalja magába. A Trupa Trupa
alternative/noise rock zenekar énekese. 2011-ben a Splendor Gedanensis, 2012-ben a Gazeta Wyborcza díját és a lengyel Kulturális Minisztérium ösztöndíját is elnyerte. Az utóbbi két kötetét leginkább a hiperrealizmus jellemzi, rövid és tömör versei többnyire a halálhoz köthetők. Verseit gyakran hasonlítják Edgar Lee Masters A Spoon River-i holtak c. kötetéhez. Az alábbi versei az Eine Kleine
Todesmusik (2009) című kötetéből valók.

„

24

tiszatáj

Cogito úr és a Szentírás szava
(PAN COGITO I LITERA PISMA)
háború van Cogito úrhoz pedig németek mennek oda
és megkérdezik hogy bújtat-e a pincében zsidókat
erre Cogito úr mert becsüli az igazat
és mert a hazugság soha nem volt az ő fegyvere
így felel:
az én pincében tizenöt zsidó tartózkodik
közülük hat gyermek ketten férfiak
és héten nők
a falról leesik a vakolat
a folyosón kiég a villanykörte
és egy fekete macska
kedvesen miákol és
a nadrágszárához bújik
Cogito úr lemegy a pincébe
egy új villanykörtéért
majd becsavarja
és feloltja a villanyt
és áll az ablakban
és látja ahogy a németek
elhurcolják a zsidó családot
majd kinyitja a Szentírást
és aláhúzza ceruzával:
legyen a ti
beszédetekben
az igen igen
a nem nem

2016. december

25

„

alkotó
(AUTOR)
amikor a folyónál sétált meglátott egy fuldokló nőt
akinek fehér köntösére mindenhol hínár fonódott
azonnal hazafutott vászonért festékért és ecsetért
és visszatért a folyóhoz ahol estig csak fürkészte a vizet
az emberek a városból nagyon furcsállották
de ő látta ahogy a nő öt centiméterrel a víz fölé emelkedett
a kép a Szent György templomban lett kiállítva egy Tinben nevű helyen
ahol a mai napig meg lehet csodálni:
Szűz Mária Boldogasszony Mennybemenetele
1680-ban keletkezett
alkotója: ismeretlen

ellenállás
(OPÓR)
és ha valaki bemászna az ablakon
a legjobb valami részeg bige volna
feltennék neki néhány régi lemezt
és felolvasnám neki a régi verseimet
végül reggelig szeretkeznénk
és összehugyozná az ágyam
miért nem olvastok német költőket?

„

26

tiszatáj
ez a rendszer felemészt titeket esküszöm
ez az izzó szörnyeteg felemészt titeket
szervezzünk ellenállást méltósággal:
a dohányzás újra divatba jön majd
a temetőben való sétálás újra divatba jön majd
SIPOS TAMÁS fordításai

2016. december

27

FENYVESI ORSOLYA

A látvány
üvöltve sírt
a nő
a széles mezőn
támogatni kellett
terhes volt
az apja kísérte
elküldte a sas, hazaküldte
gyermeke anyját
és a szerelmet
üvöltött a sas
*
a húgommal szeretnék aludni
de ő a testét odaadta a fiainak
akik kutyák módjára
marcangolják szét
de a húgom teste nem fogy el soha
*
a vásárnak vége volt
és végre megtaláltam
a nekem való cipőket
egy függöny mögött, egy polc alatt
kiválasztottam egyet
abban volt a csók
belebújtam
de nem mehettem sehova
a tervező észrevette hogy loptam
*
más férfiak gondolata
mint a szél
megsimogat és idegesít
azt akarom hogy megérintsenek
arcomat a napba tartva
kortyolom mohón a vizet
nem elég hideg

„

„

28

tiszatáj
elfut egy gyík farok nélkül
a macskám életében először gyilkolt
*
a repülő a hegyre nézett
és félrenézett
amikor a pilóta meglátta
a hazafelé igyekvőket
*
egy kentaur torzójára tapadtak izmai
és mozdulatlan maradhatott
míg elvágtattak mellette
az évszázadok
*
anyja is volt apja is volt
meg szélesebb családja
kutyát tartott macskát
aztán csirkéket is
kézen fogott lényeket és
kézen fogták őt a nők
voltak barátok haverok és ismerősök
gyakran adakozott a rászorulóknak
testvérét mindig megvédte
kezével kettétört egy almát
és arra gondolt
akárki lehetek
*
végtelenül szép volt
pedig csak a kerítésig tartott
látott engem míg ő
láthatatlan maradt
én a dombra fel
nem megyek
*
két tacskó kergetőzött
egy zsemleszínű és egy barna
összeakadtak morogtak vicsorogtak
és olyas szélesre húzták a délutánt
hogy mentem megszakadt
*

2016. december

29
megmutattam neked a járdát
hogy legyen honnan elindulnod
és hogy hova
az egy madár torkán akadt
*
két hajó mérföldekre
nem is kilométerekre
egymástól ami összeköti őket
az ajtó amit a kettő közt
látok
*
a taorminai görög színházban jártunk és ott
felejtettem szavaimat
melyekkel testet ölthettem volna
neked amikor azt akartad
hogy beszéljek
*
élete első pofonját
egy hullámtól kapta
és a kontinens belsejében
épített házat
partraszálló gyermekeinek
*
látom a tovareppenésben
a nőket és torkomat
adnám a torkukért cserébe
a férfiakat a torkomban
érzem a csont és a hús
megtartja őket

„

„

30

tiszatáj

FELLINGER KÁROLY

Közhasznú
Julinak lelkiismeret-furdalása van,
amikor megerőszakolta őt az ismeretlen
nagy szakállú, jólesett neki
az aktus, minden egyes porcikája
élvezte, ezért hát szégyenli magát,
de János szerint merő képzavar
az egész, a költő, vagyishogy én,
már elvből hazudik,
hogyan tudhatná férfi létére
beleélni magát egy nő bőrébe.

Cím nélkül
János a legkedvesebb festője
képeihez írt verseket, valamennyi
képéről, amikor elkészült, kiadója
arra figyelmeztette, csak a legjobb
képekhez írt szövegek
kerülhetnek a gyűjteménybe,
amitől Jánost az sem vigasztalta,
hogy az anyjánál több az őse,
beleszámolva az apja rokonságát,
úgy érezte azok a versei
a legfrappánsabbak, amelyeknek
ki kell maradniuk a kötetből,
nem is beszélve a műről,
amit a legszebb festményről írt,
amiről lehetetlenség kellő
pontossággal megállapítani,
hogy a legkedvesebb festője
alkotta-e, vagy az egyik epigonja.

2016. december

31

Vélhetőleg
Az írástudatlan olvasatában,
lehetne akár a dédnagyanyám is,
kiugrom majd a bőrömből, amikor
földet érek egy ismeretlen bolygón,
még pontosabban üstökösön, ahol
az, mint tépett költőt vesz a szárnya alá,
közben a fejembe belegondolok
ezt, azt, mi visszafordíthatatlan, egy
ecsetvonással megszüntethető, csak
a történet, a csík marad utána,
aztán kihúzom magam, mint az ács a
szöget a korhadt cédrusgerendából.

„

„

32

tiszatáj

MOLNÁR T. ESZTER

Hazatérés
Lesoványodott kutyák fogadták az állomáson. A vonat nyöszörögve indult tovább.
A falun nem hagyott nyomot sem a háború, sem a béke. A szürke sziklák éppoly
szenvtelenül magasodtak a nap elé. A házak mögül pont úgy hiányzott a vetemény.
Felemelte a táskáját.
Elindult hazafelé.
Kisebb volt, mint az emlékeiben. A kerítés romjait zuzmó fedte be, a konyha közepén bükkfa nőtt. A munkától nem félt. A távol töltött évek alatt megtanulta türelemmel közelíteni a célt, kifárasztani a feladatot. Éjjel az eget nézte.
A lyukas tetőn keresztül.
A falu egyetlen kocsmárosa volt. Azelőtt hozzá járt, aki ünnepelt, a többit meg hozzá
űzte a bánat. Amikor már a hegyek között visszhangoztak a dörrenések, akkor ment
csak el, hogy idegen étellel tömjön idegen szájakat és gyáván hazavágyjon. Sokan
elmenekültek, de ő volt az egyetlen, aki visszajött. Mire a ház elkészült, már senki
sem állt szóba vele. Amikor megnyitotta a vendéglőt, gyerekek törték be az ablakát.
Kirámolták a kamrát.
Eredj haza, nem kellesz itt a kutyának sem, mondta a régi barátja, és az orrára vágta
az ajtót. Elmentél a bajban, most ne gyere vissza megvastagodva. A mi vérünkön
nem szívod magad tovább. De pár türelmetlen szó miatt nem adhatta fel. Pár betört
ablak, ellopott baromfi, rúd kolbász, bevert orr miatt nem. Fekete szempárok égették a nyakát, ha az utcára lépett.
Szúrós bordájú kutyák csaholtak utána.
Ha ingyen adnád, akkor sem kéne nekik, mondta az asszony, akit egykor szeretett.
Menj el, vissza se nézz. Nem ment, nem volt már hova mennie többé. Ez volt a cél, ez
az álom. Eljött és elmúlt a tél. Hónapok teltek el hideg némaságban. A törött ajtón
befújt a hó.
Tornyokat épített a konyha elé.

2016. december

33

„

Ott találták meg, a gerendáról lógott le a teste. Kemény volt, mint a márciusi föld.
A falu szélére húzták. Arca végigzötyögött a főutca kövén. Néhányan még utánaköptek. De nem lett igazuk.
Kellett a kutyáknak.

„

34

tiszatáj

MÁTÉ-TÓTH ANDRÁS

Oktoih
I.
Makarije kiállt a műhely bejárata elé, és nagyot nyújtózott. A lemenő nap bevilágított a szűk velencei utcácskába. Enyhén fújt a szél a tenger felől. Jól esett felállnia,
kiegyenesednie. Egész délután ott görnyed a metszőasztala mellett, hogy befejezze
mestermunkáját, Vergilius kötetének utolsó simításait. Mestere ezt a feladatot adta
neki néhány hónapja. Azt mondta, ha ezt is olyan pontosan végzi el, akkor kiállítja
számára a mesterlevelet.
Hogy eltelt ez a néhány év, talán öt is, amióta ideszegődött a több száz velencei
nyomda egyikébe, hogy kitanulja ezt a mesterséget töviről hegyire, minden apró
furfangjával egyetemben. Most, itt a simogató napsugarak melegét élvezve, elégedettség töltötte el. Nem gondolt sem a múltra, a sok küzdelemre, a beilleszkedés
nehézségeire, sem arra, hogy mi lesz ezután. Csak állt, magasra nyújtott karokkal,
fejét kissé hátra vetve, csukott szemmel.
Húsz éves lehetett, amikor áthajózott Velencébe, miután apját és bátyját a törökök elhurcolták. Anyját elvitte a pestis, senkije sem maradt. Eladta a házat és a legelőt a hegy tövében, és hajóra szállt. Ahogy a parttól távolodott, visszanézett a magasba szökő kotori csúcsokra, és bizonyos volt benne, hogy nem utoljára látja őket.
Nem volt olyan ritka akkoriban, hogy a fiatalok Zeta országából Velence felé vették
útjukat, ha kereskedelmet, aranyművességet, hajóépítést vagy művészeteket akartak tanulni. Különösen az utóbbi években vált egyre magától értetődőbbé, hogy kevesebben érkeztek délről a hegyek közötti országba, és sokkal többen hagyták el
azt. A török már elfoglalta Shkodrát is, és tudhatóan úgy berendezkedett, hogy ezt
az országot is örökre részévé tegye egyre lendületesebben terjedő nagy birodalmának. A büszke és nehezen egyezkedő zetaiak tartották magukat legtovább, de a fiatal fiúk már mind bizonyosabbak voltak benne, hogy inkább elhagyják vadregényes
hazájukat, mintsem hogy valamely bég katonájává váljanak, vagy rabszolgává a
nagy építkezéseknél.
Makarije mindig az újat kereste. Amikor megérkezett Velencébe, akkor sem a
szokásos helyeket kereste fel, hanem csak barangolt a kacskaringós utcákon, nem is
tudván pontosan, hogy merre tart. Egyszerűen engedte, hogy valami megragadja,
elbűvölje és azt követte. Elsőként a paloták erkélyeinek rácsai nyűgözték le. Az addig számára ismeretlen állatok és növények mintái, de még inkább azok a szörnyalakok, szárnyas sárkányok, széles pofájú, óriás szemű békák, amelyekkel az erkélyek rácsait díszítették, meg az oszlopfőket. Egyik nap meg órákig álldogált egy

2016. december

35

„

márvány mozaikot rakó mester mellett, aki színes virágcsokrot készített valami palota belépőjének alapzatán. Az egymás mellé helyezett márvány darabokat bámulatos precizitással csiszolta be, és a csokor úgy jelent meg a mester keze alatt, mintha
a földből nőtt volna ki, tüneményes gyorsasággal. Kőfaragókat odahaza is látott dolgozni, de ez a színes alkotás, a selyemsimaságúra csiszolható anyag szinte felkavarta. Odahaza inkább csak hadvezéreket és szenteket mintáztak a mesterek, itt viszont a természet minden buja gazdagsága köszönt vissza a lépcsőkről, oszlopokról,
kerítésekről. Még a templomok díszítése is csupa elevenséget sugárzott. A hosszúkás ablakokon beáramló napsugarak olyan könnyeddé s játékossá varázsolták a
szent helyek belsejét, mintha nem is templomok lennének. Amit ebben a pezsgő életű városban látott, az fölülmúlta minden addigi elképzelését, vagy inkább teljességgel elsöpörte azokat. Nem ugyanazzal találkozott, mint amit otthonról ismert csak
más megformálásban. Amit itt tapasztalt, az más világ volt, egészen más. Ahelyett,
hogy megriadt volna ettől a pazar kavalkádtól, inkább a helyét kereste benne, azt,
hogy ő maga mit tehetne hozzá ehhez a nyüzsgő sokféleséghez. Érezte, hogy mindaz, amiben eddig élt, annak itt szárnyai nőnek, mint Velence oroszlánjának,
amelynek figurái ott hemzsegtek mindenütt, bárhová nézett.
Amint ebben a félig bódult, félig álmodozó hangulatban ballagott, fejével beleütközött egy cégérbe, amely kissé elvált a faltól, így lejjebb lógott az ajtó fölött. Miközben homlokát dörzsölgette, bekukkantott az ajtón. Bent sürgés-forgást látott,
valami műhely lehetett, de sem nem asztalos, sem nem kárpitos, sem nem másoló.
Kíváncsisága becsalogatta, s ráébredt, hogy egy nyomdában áll. Itt a betűket nem
papírra írták, hanem fába metszették, amit festékkel kentek be. A papírt erre szorították rá, és a festék beívódva áthelyezte a betűt a papírra, amit akárhányszor meg
lehetett ismételni. Makarije nem tudott írni és olvasni, de ettől a technikától földbe
gyökeredzett a lába. Csak állt, tágra nyitott szemekkel bámulta a metszőasztalokat,
a prést, a száradni kiterített iratokat. Így kezdődött. Most pedig, lám, ifjú mesterként új korszak küszöbére léphet.
Az új kihívás pedig nem is váratott sokáig magára. Mesteréhez látogató érkezett
Cetinjéből, aki a Duce ajánlására kereste fel a neves kiadót, a nemesi családból
származó Paltašićot, aki maga is sok évvel ezelőtt Kotorból indult útnak, hogy létrehozza az egyik legelső velencei nyomdát, amely kiadványaival már messze földön
ismertté vált, s amely a művelt humanista Duce-tól is rendre kapta a megrendeléseket. A klasszikus római irodalomnak alig volt olyan auktora, akinek művét elsőként
ne Paltašić nyomdája adta volna ki. A vendég Đurađ Crnojevič volt, Zeta hercege, aki
apja, Ivan javaslatára érkezett nemrégiben Velencébe, összetett gazdasági és politikai megbízatással. Ivan ugyanis kiváló diplomáciai érzékkel Velence Duce-jánál keresett szövetségest, hogy hercegségének függetlenségét megerősítse a török terjeszkedéssel szemben. Tudta, hogy a Duce elődje fő üzleti érdekeltségeit tovább
akarja fejleszteni, és sorra nyitja a bányákat, többek között szerte Duklejában is.
Zeta gazdag ezüst kincseinek kiaknázása közös haszonnal kecsegtetett. A Duce egy-

„

36

tiszatáj

részt sikeresen küzdött a szomszédos hercegségekkel, másrészt előnyös békeszerződéseket kötött a török szultánnal is, melyek Ivan birodalma számára is politikai
haszonnal kecsegtettek. A rangos családok sarjai könnyen találtak nyitott kapukra a
velencei uralkodóknál, nem utolsó sorban azért is, mert az utóbbi Ducékat az ég
sokkal több leánygyermekkel áldotta meg, akiket elsősorban jó családok fiainak
szánhattak erősítve a politikai és gazdasági célokat, valamint biztosítva a nemes
dámák személyes jövőjét. Így vált a diplomáciai küldetés Đurađ számára egyben
házasságkötési alkalommá is. A dúce, Agostino Barbarigo legkisebb lányát adták
hozzá feleségül mindkét ház nagy örömére és megelégedésére.
A feleség párját ritkítóan művelt asszony volt, aki családja gazdag lehetőségeivel
jól tudott élni. Latinul és görögül is írt és olvasott, a Velencébe látogató uralkodókat
sorra nyűgözte le tudásával, zenei műveltségével. Számos kérője is akadt korábban,
de apja nagyon ragaszkodott hozzá, és előbb nővéreit adta feleségül a kontinens
legjobb házaiba, egészen Németalföldig menően. A lányt mindazonáltal elsősorban
az olvasás kötötte le. Nem csak az akkoriban nagyon divatos szerelmes verseket
kedvelte, hanem szívesen forgatta Cicero beszédeit is. Amint új könyv hagyta el
Paltašić nyomdáját, az első példányok rendre a Duce legkisebb lányának kecses olvasóállványára kerültek.
Đurađot elkísérte felesége a nyomdászhoz, akit ő régóta jól ismert már, és akivel
számtalanszor beszélgetett apja palotájában az emberi természetről, a csillagászatról, vagy akár a velencei családok legfrissebb intrikáiról is. A nyomdába azonban
először most léphetett csak be, hiszen az illem nem engedte meg, még egy ilyen magas rangú hajadonnak sem, hogy apja nélkül bárhová betegye a lábát. Đurađ herceg
feleségeként azonban szabadjára engedhette kíváncsiságát, s amíg férje és a neves
kiadó tárgyaltak, ő a műhelybe is belátogatott.
A három férfi késő estig elmélyülten tárgyalt arról, miként lehetne Centinjében
nyomdát alapítani. Đurađ nem szégyellte ugyan, hogy az alapítás ötlete feleségétől
származott, ám büszkeségből mégsem árulta el a mesternek. A részletekbe menő
beszélgetések eredményeként Makarije, a frissen fölszabadult mester kapta Đurađ
megbízatását a nyomda alapításának előkészületeire. Mestere mindenben támogatásáról biztosította, bár némiképpen sajnálta, hogy ez a kiváló kezű és ízlésű, megbízható és ambiciózus tanítványa messze kerül tőle. Megszokta ugyan, hogy a jóktól
nehéz megválnia, de Makarije különösen a szívéhez nőtt. Mindig tudta, hogy egyszer eljön az idő, amikor a tanítvány saját útjára lép, most mégis úgy érezte, mintha
egy nagyon darab szakadna ki belőle.
Đurađ indulóban volt a fárasztó, minden fantáziát megmozgató tervezést követően. A három férfi együtt indult a műhely felé. Đurađ a feleségét egy frissen készült
Ovidius kötetbe mélyedve találta. Az asszony fölnézett a könyvből és pillantása öszszetalálkozott Makarije tekintetével, aki életében először látott nemes családból
származó asszonyt ilyen önfeledten olvasni. Makarije elkapta tekintetét, és inkább
metszőasztalához lépett, hirtelen magára hagyva mesterét és annak rangos vendé-

2016. december

37

„

gét. Szinte meg kellett kapaszkodnia asztalába, és erőltetnie, hogy ne forduljon viszsza az asszony felé. Szemét a Vergilius metszetre szögezte, amelyet az elmúlt hetekben készített. Próbálta kritikus tekintettel végigvenni a sorokat betűről betűre haladva. De csak az egészet látta maga előtt, magát a műnek a lapját, a sok apró részlet
harmóniáját. Ahogy a társaság elhagyta a műhelyt Makarije mélyet sóhajtott, és kezével lassan végigsimította a fedlap díszes fametszetét.
A hazatelepülés előkészületei lassabban haladtak a tervezettnél. Đurađnak is
volt még bőven tárgyalni valója a Duceval, és más befolyásos családokkal. A nyomdára kevesebb figyelmet szentelt. Makarije pedig mindenből a legkiválóbb eszközöket igyekezett beszerezni, hogy amint Centinjébe érkeznek, a lehető leghamarabb
elindulhasson az alkotás. Sűrűn akadt egyeztetnivalója megbízójával, akit gyakorta
kellett felkeresnie. De menni kellett a palotába azért is, mert Đurađ felesége új és új
köteteket rendelt Paltašić műhelyéből, amiket a mester Makarijeval küldött a palotába, hiszen neki úgyis dolga van ott. Nem egyszer, mintegy véletlenül, éppen hogy
egy-egy pillanatra megpillantotta az asszonyt, amint a belső kertbe igyekszik, vagy
amint bő szoknyájában valamelyik folyosón vonul. Ilyenkor Makarijet furcsa érzések vették uralmukba. Szégyellte magát, hogy így néz annak feleségére, aki nem
csupán megbízója, hanem már-már a barátja is a rangkülönbség ellenére. Ugyan mi
köze lehet egy asszonyhoz, a Duce lányához neki, a nyomdász mesternek? Nem engedte, hogy fantáziája ebben az irányba lopakodjon előre. Amint rajta kapta magát,
hogy gondolatai a lehetetlen és tiltott irányba szöknek, erőltetve a munkájához fordult és abba vetette bele magát.
Nagyon sok öröme telt az előkészületek szervezésében, a tárgyalásokban, az elkészített szerszámok ellenőrzésében és kipróbálásában. Ám a legboldogabb mégis
akkor volt, amikor egyedül ülhetett metsző asztalánál, és begyakorlott, rutinos
mozdulatokkal vezethette a vésőjét, az előrerajzolt finom vonalakon. Ilyenkor megfeledkezett mindenről, hogy halad az idő, és arról is, hogy milyen óriási feladat várja
Cetnijeben.
Az indulást egyre türelmetlenebbül várta, hiszen részéről már minden készen
állt. De nem csak ezért, hanem szeretett volna megszabadulni az egyre erősebb
vonzalomtól, amit Đurađ felesége iránt érzett, és amit hiábavaló igyekezettel törekedett magától távol tartani. Velence mindinkább ezt a lehetetlen vívódást jelentette számára, míg Cetinje a szabadságot, az alkotás nagy lehetőségét. Tudta jól, ha netán mégis kalandba keveredne a fiatalasszonnyal, aki szintén annyi finom jelét adta
kitüntető figyelmének, akkor mindent elveszítene. A cetinjei tervet, Đurađ bizalmát
és barátságát, mindent, amire jövőjét építeni akarta, s amit jó sorsa tálcán kínált feléje. Csak a fejét rázta, amikor rátört a vívódás rohama. Egy este aztán elment a palotába és szinte lázas tekintettel kérlelte urát, hogy induljanak már, de legalább indulhasson ő maga. Szerencsére az asszonnyal nem találkozott.

„

38

tiszatáj

II.
Đurađnak, apja halálát követően, haza kellet térnie, ami nem is esett nehezére, hiszen minden fontos tárgyaláson és szerződésen túl volt már, velencei küldetését teljesítette. Az itteni évek sok változást hoztak életében. Nem csak azt, ami a házasságra vonatkozott, hanem ami a felkészülésre, hogy apja halála után átvegye Zeta uralkodói jogarát. Amikor Velencébe érkezett, akkor még apja nevében és az ő szándékai szerint tárgyalt és intézkedett. Most hazatérvén, apja utódjaként, már a saját nevében. Zeta népe örömmel fogadta a hazatért trónörököst, mert általános volt a
meggyőződés, hogy a biztonság és jövő gazdasági és politikai kulcsa a Velencével
való viszony. Csak egy valaki reménykedett titkon abban, hogy Đurađ Velencében
marad, és inkább felesége apja révén keresi meg a hozzáillő előmenetelt, Stepan,
Đurađ öccse. Ő más karakter volt, mint az idősebbik fiú. Inkább hajlott a kompromisszumokra és egyáltalán nem volt számára olyan egyértelmű, hogy Zeta jövőjét
egyedül Velence érdekeihez szabad kötni. Szerinte a törökkel való jó viszony ennél
sokkal fontosabb. Akiktől tartani kell, azokkal kell mihamar megegyezni, amíg nem
lesz késő, amíg még más eszközök is rendelkezésre állnak, mint a vesztes kényszerű
lojalitása. A nézetkülönbség a két fiú között nem volt titok az udvarban sem. Mindig
is sokat vitatkoztak, de a klán fennmaradása és egységének kikezdhetetlensége
mindkettőjük számára fontosabb volt a saját nézetüknél. Amint Đurađ megérkezett
és apja trónjába ült, Stepan lojalitásáról biztosította. Ennek megfelelően szólalt fel a
katun első ülésén is, amikor Đurađ bejelentette terveit, és ismertette a velencei tárgyalások gazdasági és politikai eredményeit. A sud és a zbor, az urak tanácsa és a
férfiak nemzetség gyűlése egyaránt teljes támogatásáról biztosította az új uralkodót, akitől fölemelkedést vártak, s még inkább a büszke Zeta függetlenségének fönntartását az oszmán terjeszkedés árnyékában. Mindenki örömmel fogadta, hogy Zeta
új központját, Centinjét, Đurađ tovább kívánja építeni, és tovább halad apja nyomdokain, aki néhány éve helyezte a hercegség metropolitásának központját is ide.
A monostor kiépítése, a palota új szárnya, a védgát megerősítése, mind olyan lépések voltak, amelyek örömmel és bizalommal töltötték el a népet és vezetőit egyaránt. Đurađ fellépése, beszédmódja, de nem utolsó sorban szép és művelt felesége
csak erősítette azt az összbenyomást, hogy a többi környező kis királyságokhoz viszonyítva Zeta testesíti meg a legmodernebb gazdálkodást, politikát és kultúrát,
amely mintegy kimagasló orom majd képes ellenállni a korszak fenyegető viharainak.
Makarije a hajó orrában állt, amikor látótávolságba kerültek a Kotori-öbölt körülvevő csúcsok. Az ifjú mester szinte kővé dermedt. Mögötte a hajó rakománya,
a nyomda beindításához szükséges összes eszköz, előtte pedig az ország, az égre törő hegyek, völgyek népe, Zeta, a hazája, lenyűgöző szépségével és vad természetével. A hajó jó széllel közelített a kikötő felé, és Makarije lelkébe egyre mélyebbre hatolt a vágy, hogy egész életével, minden tehetségével, munkájával és szívének minden dobbanásával ezt az országot szolgálja. Amint a hegyek az ég felé törnek, s a te-

2016. december

39

„

remtő lába elé borulnak, úgy akart ő is leborulni előtte, és mindenét az ő szolgálatába állítani.
Soha nem gondolt arra, hogy pap legyen. Az ortodox vallás olyan természetes
volt számára gyerekkorától fogva, mint a nappal és az éjszaka változása, vagy a folyók vég nélküli sodrása a forrástól a tengerig, a kezdettől a végig. Velencében is ott
lógott a műhelyben néhány ikon. Előttük szünet nélkül égett a mécs, amelynek feltöltése a legifjabb inas feladata volt, aki hamar megismerhette a mester tenyerének
súlyát, ha netán elfeledkezett volna e kötelezettségről. Magától értetődő volt az is,
hogy urával áldást kértek útjukra és a nyomda tervére is. De hogy ő maga a vallás
képviselője legyen, annak vágya és természetessége először ott vett erőt rajta, a hajó orrában, a kotori hegyek láttán.
A műhely berendezése könnyen ment. Megfelelő helyet Obodban találtak, fél óra
járásnyira a palotától. A környékben minden szükséges nyersanyag rendelkezésre
állt, szinte karnyújtásnyira, s az új uralkodó támogatásában és érdeklődésében sem
volt hiány. Néhány héttel a munka beindítását követően már felesége is érdeklődött,
mikor olvashatná az első könyvet, amit az új alapítású nyomda bocsát ki Cetinjében.
Makarije éjt nappallá téve dolgozott. Ügyes kezű metszősegédeket talált, s néhány
fiatalt is hozott magával Velencéből. Főképp olyanokat, akiknek volt valamilyen családi kötődése Zetához, és akikben Makarije meglátta a nyomdászat iránti elkötelezettség tüzét.
A nyomdai munkálatok szervezése mellett Makarije hamar felkészült a papszentelésre, amit Szent András napjára tűztek ki. Nem voltak kétségei, sorsának eddigi
alakulásán, még inkább tágra nyíló lehetőségein rajta nyugodott Isten tekintete. Miért is kételkedett volna? A szentelés előtti napon nem ment be a műhelybe, hanem
kora hajnalban nekiindult a város mellett magasodó hegynek. Valami hajtotta, hogy
egészen olyan magasra hágjon, ahonnan belátni Zéta összes csúcsát és völgyeit. Útja
a palota mellett vezetett el. Felnézett barátja lakosztályának ablakára. Szeme előtt
megjelent a feleség alakja is, ahogyan egyenes derékkal ülve az állványra tett könyvet olvassa, szinte beleveszve a szövegbe. Meggyorsította lépteit, és kezdte hangosan mondani az imádságot, amit eddig csak úgy maga elé mormolt. Ahogy egyre feljebb kapaszkodott a sziklás ösvényeken egyik fától a másikig, olyan lendületet érzett magában, mintha titokzatos erő lendítené a meredek hegyoldalban felfelé.
Szépnek találta az utat, a sziklákat, melyekre felhágott, a gyér növényzetet, amelyben ugyan már elnyíltak virágok, de a bozótos, bokros, apró ligetek úgy borították a
fehér hegyoldalt, mint a betűk a fehér íveket. Csak ment, szinte szökellt egyre feljebb, hátra nem tekintve. Nem gondolt semmire, sem a munkájára, sem a hivatására, sem önmagára, sem senki másra, csak kapaszkodott előre, érezte ruganyos izmait, törölgette izzadt homlokát, és figyelt hová léphet biztonságba, hogy el ne
csússzon, és óvatlan a mélybe ne zuhanjon. Már órák óta kaptatott fölfelé, nem érzékelte az idő múlását. Még egy meredek, ahol egy nyiladék belsejében, a szikla repedéseibe kapaszkodva kell föltornásznia magát, és felér a gerincre, ahonnan csu-

„

40

tiszatáj

pán pár száz lépés a csúcs. Szinte szaladt, hogy odaléphessen, ahol eddig még senki
sem állt, hiszen sem a vadászoknak, sem a katonáknak nem volt oka, hogy idáig fölkapaszkodjanak.
Megállt és körülkémlelt. Egész Zeta ott terült el alatta az őszi napsütésben.
Könnyeivel küszködött, aztán utat engedett nekik. Boldog zokogás rázta, mint aki
megmenekült a halál torkából. Kitárta karjait és szédülten forgott körbe-körbe.
Szemét hol a hegyeken és völgyeken futtatta, hol a felhőtlen égre emelte, ahol a Teremtő zsámolyát sejtette. Kifogyott az imádságból, de egész teste, szívének minden
dobbanása, minden lélegzetvétele, izmainak fáradt bizsergése maga volt az odaadás, a lefoglaltság telített áhítata.
Kést vett elő, és levágott egy tincset a hajából. Makarije – mondta és a hajszálakat a szélnek eresztette. Még egy tincset lemetszett és azzal is ugyanezt tette. Makarije – mondta másodszor, majd harmadszor és negyedszer is. Makarije, az áldott,
a boldog. Háromszor hajolt meg és háromszor vetett keresztet ott a csúcson, ahová
jutni akart.
Késő éjszaka volt, mire műhelyébe visszaért. Fáklyát gyújtott és a metszőasztalokról összegyűjtötte a munkákat. Cicero, Ovidius, Petrarca eddig nyomtatásban soha meg nem jelent műveinek tábláit, több tucat, talán száz is lehetett. Némelyik teljesen készen volt már, némelyikbe éppen csak belekezdtek, némelyik pedig még
csak a megrajzolás szakaszában volt. Az összes táblát a saját asztalára tette, s ami
már nem fért rá, mellette tornyolta fel. Leült, és a lapos reszelővel elkezdte őket simára reszelni, letisztítva róluk az írást és a kanyargó díszítő elemeket. Nem törődött vele, hogy mennyi munkát tesz tönkre, csak az új kezdet foglalkoztatta. Nagyon
lassan haladt. Felállt, kihordta a maradékot a műhely belső udvarára. Már pirkadt.
Egy csomóba rakta a deszkákat, majd egy elszánt mozdulattal meggyújtotta őket.
A lángok gyorsan elvégezték dolgukat, hiszen a lemezek szárazak és vékonyak voltak. Kis idő elteltével már csak egy halvány parázskupac izzott az udvaron várva az
új napot.
A szentelést követően Makarije a várba ment. Sürgős beszélnivalója volt Đurađgyal. A herceget vacsoránál találta néhány főúrral és a feleségével, aki egyetlen nőként volt jogosult a fejedelem asztalánál étkezni, amihez ragaszkodott is már Velence óta. Makarije a herceghez közel kapott helyet. Valami eredetit – fordult hozzá,
olyant, amit Velencében és Kölnben sem tudnak, azt kell kinyomtatni a nyomdában.
Azért kár volt a nagy befektetés, hogy a számos velencei nyomda mintájára még egy
továbbit alapítsanak Cetinjeben. Đurađnak kedvére volt a felvetés. Azzal foglalta el
atyja trónját, hogy megőrizze Zeta függetlenségét, és mindazt, amit a korábbi dinasztiák fölhalmoztak. Erősen érezte, hogy nincs sok ideje, mert a török nyugati terjeszkedésének tervével nagyon is tisztában volt. Ha a katunnak be is kell hódolnia a
török túlerővel szemben, ami biztosan fent fog maradni, az az egyház, a maga istentiszteleteivel. Így volt Szófia és Shkodra környékén is, melyet már évtizedek óta a
bégek irányítottak. A templomok állnak, csak a szentek arcát kellett lemeszelni,

2016. december

41

„

hogy a dervisek ne kaparják le a festéket a falról, de a liturgiákat engedélyezték. Végül is a török is Istenben hisz és a zsidókkal több baja van, mint a keresztényekkel.
Makarije Đurađ beszédére összpontosított. Eddig szinte rá sem nézett a mellette ülő
asszonyra. Most azonban kénytelen volt, mert az férjéhez hajolt és alig hallhatóan
csak annyit súgott fülébe: oktoih. Így, a szláv szót használva, amely könyv a legfontosabb miden liturgia vezérfonalaként használt mű. Đurađ bólintot, és Makarije felé
fordulva mintegy rendelkezésszerűen, kissé emelkedett hangon, ahogy a parancsait
hirdette ki megismételte, amit felesége halkan mondott neki. Legyen a nyomda legelső feladata az Oktoih kiadása, hogy minden kolostor hozzájuthasson ehhez a
nélkülözhetetlen szent könyvhöz, amely ha megsemmisülne, vagy megrongálódna,
könnyen legyen pótolható. Makarije csak most értette meg, mi is vezette őt a latin
betűvel szedett, nyugati auktorok műveinek tönkretételénél. Az ő nyomdája ennek
a világnak, ennek az országnak dolgozzon, és itt kapaszkodjék bele az égbeszálló
imádság áramlataiba. Búcsúzás nélkül állt fel, és már sietett is vissza a műhelybe.
Ettől fogva halálos tempót diktált magának és a műhely összes inasának. Mintául
a még kézzel írt Oktoihot használta, amelynek egy példánya rendelkezésére állt a
cetinjei kolostorban. Az ebben talált betűk alapján kialakította az ustavot, az első
szláv nyelvű szabványt, melynek minden egyes karakterét saját kezével egy mintába véste bele kis- és nagybetűkkel egyaránt. Ennek a mintának ott kellett lennie
minden metsző asztalán, akik hamarosan elsajátították a könnyen metszhető stílust. Gyakorlásképpen nem az Oktoihhal kezdte a munkát, hanem a zsoltáros
könyvvel, s amikor már látta, hogy folyamatosan és csak kevés hibával sikerül az új
karakterkészlet alkalmazása, akkor adott utasítást a zsoltárkötet munkálatainak leállítására, és az Oktoih megkezdésére.
Az imádságos könyvet két különálló kötetre tervezte, mert így alkalmasabb volt.
Míg az egyiket használták a szent liturgiában, addig a másik pihenhetett. Ezzel kétszeresére növekedett a kötetek élettartama. A folyó szövegeket az inasok metszették és nyomtatták. Az iniciálék és a további díszítő elemek helyét kihagyták, ezeket
kézzel rajzolta és festette maga a mester. Mintául itt is a korábbi kódex elemeit
használta, de vegyítette a velencei stílusokkal. Helyenként, ahol a szöveg értelme
vagy a dallam íve megkívánta néhány szót is utólag kézzel, piros színben illesztett a
szövegbe. A Prvoglasnik 1494 Vízkeresztjére lett kész nyers változatban. A Petoglasnik még egy évet igényelt.
A munkálatok legizgalmasabb fázisa Makarije számára az ellenőrzés és a gyártási folyamat irányítása mellett mégis az volt, hogy kialakítsa az egyes fejezeteket elválasztó belső fedlapok közös és változó motívumait. Néha egész éjszakákat tervezett, rajzolt, kísérletezett át. Minden igyekezetével azon volt, hogy eredetit alkosson
magas színvonalon. Belefeledkezett a minták futtatásába, a velencei és a helyi motívumok vegyítésébe, a harmóniák kidolgozásába. Egy-egy sikerült részletet többször
is megismételt, amint az imádságok is többször hangzanak el. A kimetszett vonalakon végigvezette bal kezének középső ujját, éppen csak érintve a fát, szemét be-

„

42

tiszatáj

hunyva, hogy ne a látvány, hanem a lélek rezdülése feleljen a minták üzenetire. Ahol
megzökkent belső figyelme, arra a helyre ránézett először távolabbról, majd egészen közelről. Másik kezébe ilyenkor faszéndarabkát vett és próbálta lekövetni jobb
kezével azt, ahogyan belső rezdülései a formát igényelték. Néha meg kellett riadnia
egy-egy ilyen belső vonal láttán, mert azok túlságosan emlékeztették egy női alakra.
Ezeket a helyeket igyekezett újra rajzolni, de a minta összhangja fontosabb volt
számára, mint ez a sátáni kísértés, amely még itt is megpróbálta figyelmét tiltott területekre terelni. Ilyenkor sokszor az udvar mély ciszternájához ment, és egy egész
vödör jéghideg vizet öntött fejére.
A teljes Oktoih év végére készült el. Az első példányt Makarije magával vitte a
szobájába. Ez senkié nem lehet, ezt ő maga akarja használni, ott akarja tudni maga
mellett, mint tárgyi bizonyítékot arra, hogy a küldetést végrehajtotta. Minden nehézség közepette is a hűségét megőrizte.
Velencei mintára monogramot helyezett el ennek a példánynak a borítóján. A monogram minden mesternél két betűből áll. Az egyik a családi nevet, a másik a keresztségben kapott nevet jelölte a kezdőbetűkkel. Makarijenek azonban nem volt
családi neve, s ha lett is volna, a papságban lemondott róla. A másik betű keresésénél nagy gondban volt. Végül a B betű mellett döntött, kifejezve a szláv és a latin
kultúra egységét. Makarije és Beatus, a boldogság szavai a két nyelven.
III.
A centinjei nyomda néhány év alatt mintegy 400 példányt készített el az Oktoih
mindkét kötetéből. Befejezték a zsoltáros könyvet is, és készült még a Molitvenik és
a négy evangélium. A török bég azonban felszólította Đurađot, hogy hagyja el
Cetinjét, és Makarije is jónak látta, ha nyomdát elköltözteti. Đurađ Velencébe tért
vissza, a nyomda Valahiaba költözött. Összesen egyetlen évtizedben virult az önálló
Zeta kultúrája, ami dacolni hivatott az iszlám kultúrával, a politikai függetlenség elveszítése után is.
Az elköltözés napja előtt Makarije a szobájában ült az Oktoih mesterpéldányával
az ölében. Annyi estén és éjjelen forgatta a könyvet, már meglátszottak rajta a használat nyomai. Szeretett így ülni, bármilyen volt a hangulata. A könyv erővel töltötte
fel. Nyugalmat és magabiztosságot kölcsönzött neki. Bármennyire is a saját művét
dédelgette, ezeken az estéken mégis úgy érezte, mintha ajándékul kapta volna.
Benne volt mindene, tudása, kreativitása, szorgalma és az a mély vágy, hogy hitéből
és szakmájából alkosson maradandót népének. Ablak és tükör volt egyaránt számára a könyv. Ablak, amely az égre nyílik az imádságok révén, és tükör, amelyben önmagát találhatja meg. Megsimította ujjával a kötet borítóját, végighaladt a gerincén,
majd finom mozdulattal megnyitotta a lapokat. A könyv szelíden kinyílt, és előtűntek belőle a két oszlopba rendezett egységes formájú betűk a színezett szavakkal.
Két tenyerével összehajtotta, majd játékos ujjával újra megnyitotta a kötetet egy
másik helyen. Beletekintett, bele is olvasott, a megfelelő dallamokat meg is szólal-

2016. december

43

„

tatta, majd összecsukta, és engedte ujjának, hogy újra rést találjon a nyílni kész lapok között.
Éjfél is elmúlt már ebben a bensőséges áhítatban, amikor egyszerre felállt, és a
köteteket magához szorítva kilépett házából, majd a palota felé irányította lépteit.
Ez a könyv az Oktoih mesterpéldánya ajándékká kell váljék, hiszen ő maga is ajándéknak tekintette. Azé kell lennie, aki által az Úr nyomtatására szólította fel. A palota őrei megismerték alakját, és fel sem álltak fektükből, amikor Makarije határozott
léptekkel elhaladt közöttük. Papi ruhája miatt egyébként sem tartóztathatták volna
fel. A palota hercegi szárnyába ment. Egy pillanatra Đurađ hálótermének ajtajánál
állt meg, de hirtelen döntéssel mégis a mellette lévő ajtót nyitotta. Lopódzó óvatossággal a könyveket az olvasóállványra helyezte. Majd körül sem nézve sietve eltávozott.
Attól a naptól fogva Đurađ feleségének napi olvasmányává vált az Oktoih. A rendszeresen visszatérő imádságokat, már könyv nélkül is tudta mondani azon a nyelven, amelyet itt tanult meg Cetinjebén, jóllehet senki sem beszélte, hiszen csak a liturgiában használták. Szüksége is volt az imára, mert Velencébe visszatérve egészen más élet várt rá, mint amilyenre a Duce lánya, Zeta hercegnője számíthatott.
Férjét különböző cselszövések és irigységek miatt török kémnek tekintették. Ha
nem lenne az, szólt az epés közvélekedés, a török nem hagyta volna életben, amikor
Zetát elfoglalta. Hiába volt nyilvánvaló, hogy akik Đurađot támadták, valójában a
Ducén akartak fogást találni, a börtöntől nem lehetett megkímélni. Az asszony folytonosan kérlelte apját, hogy szüntesse meg a város ítéletét, az ingadozó politika
egyensúly miatt apja, csak halogatta közbenjárását.
Aggodalmában és magányában egyre többet imádkozott, s kezéből egyre ritkábban hiányzott az Oktoih valamelyik kötete, ha palotájában tartózkodott. Voltak oldalak és szimbólumok, amelyeket különösen kedvelt. Ha azokat lapozta fel, lelkére
hamarabb települt a béke és a reménykedés. Leginkább a Tri meloda borítójának
rajzát szerette nézegetni. Ha kissé hunyorogva tekintett rá, vagy könnycseppjein
keresztül, előtűnt Makarije tapintatoson elrejtett monogramja, benne a B betűvel,
Beatrice nevének kezdőbetűjével. Nehezen vallotta be magának, mennyire hiányzik
neki ez az elszánt, intelligens és dús érzelmű pap. Vajon utolsó vallomásaként juttatta el számára a könyveket? Vagy azért, hogy végleg lezárja kettejük titkos és tagadott érintettségét? Tudta, erre már nem találhat választ. A monogram pedig egyre
halványult a folyamatos simogatás következtében.
Đurađ a börtönben megbetegedett. Súlyos köhögés rázta éjjel-nappal. A raboknak nem járt orvosi ellátás. Az ólomlábakon járó hónapok költségei felemésztették
maradék vagyonukat. A feleségben egyre nőtt az aggodalom. Minden idejét látogatással töltötte hol a börtönben, hol baráti családoknál, akiktől támogatást remélt
férje számára. A hosszú beszéléseken mindenki együttérzéséről biztosította őt, de
senki nem sietett segítségére. Az egész város csodálta az asszony kitartását. Sokan
arra számítottak, hogy majd elhagyja a gyanúba keveredett idegent és visszaköltö-

„

44

tiszatáj

zik apja házába, hogy ott élhesse gondtalan életét. Tekintélye egyre csak nőtt, s párhuzamosan benne is a férje iránti aggódó és gondoskodó szeretet. Amit egykor a
diplomáciai taktika hozott létre, majd a külföldi tartózkodás edzett meg, azt a jelen
gondjai elmélyítették és nemes összetartozássá érlelték.
Az egyik látogatás alkalmával a velencei bíróság elnöke megjelölt egy összeget,
amivel Đurađ kiváltható lenne a börtönből. Mindenki tudta, hogy már nem sokáig
képes küzdeni a tüdőbajjal, ami a városban még a jó körülmények között élőket is
tizedelte. Az összeg nagysága elrémisztette az asszonyt. Egyetlen bútorának vagy
ékszerének sem volt ekkora értéke, pedig bármitől örömmel megvált volna, hogy
férjét kiszabadítsa. Gondterheltem járta az utcákat, s egyszerre Paltašić nyomdája
előtt találta magát. Amióta visszatért Velencébe, még egyszer sem kereste fel a tekintélyes mestert, atyjának barátját. Hosszan elbeszélgettek Zetáról és Makarijeről,
az azóta híressé vált Oktoihról, melynek értéke a különleges nyelv és az új karakterkészlet miatt messze felülmúlta az összes kiadványét. Ráadásul egyik kolostor
sem volt hajlandó megválni a saját példányától, hiszen nap mint nap használták a liturgiában és az utánpótlás is elapadt, amióta a cetinjei nyomda bezárt, és új helyén
már más igényeket kellett kielégítenie. Az asszony elbúcsúzott az öreg mestertől,
aki nem is értette, mitől ragyogott fel az aggodalomtól megtört arc.
Már besötétedett, amikor Beatrice a palotához ért. Magához vette az Oktoih két
kötetét, és elindult Velence leggazdagabb kereskedőjéhez, egyik nővére férjéhez.
A kötetekért kapott összeg még annál is nagyobb volt, mint amennyibe a kiváltás
került. Mielőtt átadta, a harmadik dallamnál nyitotta fel, s az ortodox hagyomány
szerint megcsókolta a borítót, mint egy ikont, amelytől segítséget várunk.
Cetinje 2015. augusztus

2016. december

45

„

Ritkán vannak kizárólagos igazságok
ELEK TIBORRAL BESZÉLGET MÉNESI G ÁBOR
– Érdeklődéssel olvastam legutóbbi könyveidet, először is az Irodalom és nemzeti közösség
(2014) című munkát, melyben összegzed mindazt, amivel három évtizeden keresztül foglalkoztál, s foglalkozol azóta is. Miért érezted úgy, hogy eljött a számvetés ideje?
– 2012-ben jelent meg kilencedik kötetem, az előző években írott kritikáim, tanulmányaim,
beszélgetéseim gyűjteménye, Kérdések és állítások címmel. Először akkoriban, ötvenéves koromban fogalmazódott meg bennem, hogy a tizedik kötetem lehetne egy válogatás a korábbiakból. Néhányszor megrökönyödtem már, amikor két-három kötet után, viszonylag fiatal
költők válogatott kötetet adtak ki, de úgy gondoltam, hogy egy harmincéves pálya, hét kritika-, tanulmány-, esszékötet s két monográfia után talán már érdemes valamiféle összegezést
készíteni. Ráadásul az évtized elején a magánéletemben is lezárult egy korszak, és elkezdődött egy új, miközben szakmailag (kritikusként, irodalomtörténészként) úgy gondoltam,
hogy nem nagyon vezetnek már utak számomra tovább, nem nagyon láttam értelmét annak,
hogy folytassam azt, amit addig csináltam, ezért is tűnt logikusnak a számvetés.
– Olvasás közben egyebek mellett azzal szembesültem, hogy a legtöbb probléma, amit körüljársz, ma is aktuális, és ebből a szempontból másodlagos, hogy az adott írás a kilencvenes években vagy épp a közelmúltban keletkezett. Te hogyan tekintetted át a felgyűlt anyagot, s miképpen választottad ki a kötetbe kerülő szövegeket?
– Ha ma is aktuálisnak látod a tizenöt-húsz évvel ezelőtti témákról szóló írásaimat, azt dicséretnek veszem, ezek szerint a rendszerváltoztatás utáni korszak olyan lényegi kérdéseit is sikerült körüljárnom, vagy legalább szóvá tennem, tartozzanak azok az irodalom, az irodalmi
közélet, vagy a társadalom világához, amelyek mindmáig érintenek bennünket. Ugyanakkor
ez részben természetes is, hiszen ugyanabban a korban élünk még mindig, bár a 2010 utáni
időszakban már a hangsúlyok máshová (is) kerültek, az előjelek megváltoztak. Természetesen volt egy minőségi szempontom, szerettem volna a legjobb, legfontosabb, leginkább időtállónak látszó szövegeimet összeszedni, és szerettem volna az irodalomszemléletem különböző határokon átívelő voltát is felmutatni. Ugyanakkor azt el akartam kerülni, hogy valamiféle csalamádé jöjjön létre, szerettem volna, ha kötetként is működik a gyűjtemény, ha a korábbiakhoz hasonlóan felismerhető benne a tudatos szervezettség. Arra törekedtem, hogy
működjenek az írások között valamiféle kohéziós erők, legyenek bár tartalmi vagy formai jellegűek azok. S amikor egy idő után felismertem, hogy írásaim jó része túlmutat az irodalom
világán, a nemzet önismerete, a nemzeti közösség helyzete, a rendszerváltoztatás utáni magyar társadalom állapota irányába, akkor már az is fontos szempont lett, hogy ezek a kérdések is legyenek kellő súllyal jelen. Ezért is raktam össze a kötet harmadik ciklusát, amelyikbe
apróbb, rövidebb, az irodalmiak mellett közéleti kérdésekkel is foglalkozó írásaim kerültek.
S talán azért is, mert azok egy része korábbi köteteimben nem is jelent meg, csak online látott napvilágot, vagy olyan kiadványokban, amelyeket kevesen olvashattak. S végül azért is,
mert ezek is esszéisztikus szövegek. Szemben például a kifejezett irodalomkritikáimmal,

„

46

tiszatáj

amelyek közül nem sokat tudtam beszervezni a kötetbe, egy idő után ugyanis rájöttem, hogy
fontos kohéziós erő lehet az írások rokon esszéisztikussága.
– Az alcím kiemelése (Válogatott és új esszék, 1984–2014) nélkül is érezhető, hogy szinte valamennyi írásod az esszé irányába mutat. Miért fontos számodra ez a műfaj és kifejezésmód?
– Jó, ha így érzékeled, mert én féltem kicsit, hogy ráfogásnak vélheti majd az olvasó a kötet
írásainak közös műfaji meghatározását: esszék. Kétségtelen ugyanis, hogy igazi esszék inkább csak az első ciklusban vannak, a nagyobb lélegzetű, általánosabb kérdéseket (esszéműfaj, Közép-Európa, önmetaforák, irodalmi siker, kritika-műfaj, irodalmi megosztottságok,
kortárs dráma, pályakezdés, az értelmiség szerepe, politikai költészet, a nemzet közössége)
tárgyaló írások között. A második ciklus egy részét inkább irodalomtörténeti portré-tanulmánynak (Koncz Istvánról, Vári Fábián Lászlóról, Székely Jánosról, Gion Nándorról), más részét akár műelemző tanulmánynak, hosszabb kritikának (Tőzsér Árpád, Sütő András, Esterházy Péter, Markó Béla kötetéről) és esszéírók (Mészöly Miklós, Csoóri Sándor, Konrád
György, Cs. Gyímesi Éva, Grendel Lajos, Füzi László) munkásságát elemző tanulmánynak is
lehetne tekinteni. A harmadik ciklus írásainak egy része pedig a publicisztika felé is nyitott,
jóllehet én a kötet kontextusában miniesszéknek tekintettem ezeket.
Először a kilencvenes évek közepén kaptam kedvet az esszéírásra, amikor a kor esszéirodalmát vizsgáltam, sorra véve fontos esszéköteteket, esszéírói munkásságokat (lásd a
Helyzettudat és önismeret című 1997-es kötetemet), akkor írtam az első esszéimet, például
éppen a műfajról (Az esszé a történelmi jelen idő szorításában), illetve a Közép-Európakérdésről (Közép-Európa, a termékeny illúzió). Aztán rendre találtam olyan kedvemre való
témákat, amelyekről, úgy éreztem, van fontos mondandóm. Szeretem az esszé műfajának tágasságát, levegősségét, szabadságát, azt, hogy lehetőséget ad a gondolati kísérletekre, a különböző nézőpontok ütköztetésére, akár a szellemi vitára és a személyesség nyílt vállalására.
Ugyanakkor én általában nem vallomásos esszéket írtam, írok, az valahogy nem igazán áll a
kezemre, fontos, hogy én írom az szöveget, de nem én vagyok a fontos, hanem az aktuális téma, annak a minél alaposabb, sokoldalúbb körüljárása általam. Az irodalomtörténeti tanulmánynál vagy a kritikánál erre kevésbé nyílik lehetőség, még ha időnként meg is próbáltam
ebbe az irányba el-elvinni egy-egy írásomat korábban is már. Az utóbbi években már kifejezetten esszékritikákat igyekszem írni, ami egy-egy mű, egy-egy könyv kapcsán lehetőséget ad
az abban foglaltak továbbgondolására, a téma alaposabb, több irányú megközelítésére. Úgynevezett tudományos ambícióim soha nem voltak, és nem egy szűk szakmai közeghez próbáltam szólni kritikusként sem, hanem egy tágabban értett olvasóközönséghez, kulturális
közösséghez, így kezdettől az esszéisztikus, a közérthetőbb fogalmazásmódot választottam.
– Láthatóan bosszant, ha azzal találkozol, hogy kollégáid egyoldalúan mutatják be irodalmunk
bizonyos időszakait, alkotóit. Ilyenkor odaszólsz egy-egy pályatársadnak, s igyekszel rámutatni
az ellentmondásokra. Tudatosan ügyelsz arra a magad praxisában, hogy más, akár a saját felfogásodtól távolabb eső szempontokat is figyelembe vegyél?
– Nem tudatosan, hanem magától értetődő módon. Számomra így természetes, nem igényel
különösebb erőfeszítést. Az egyoldalúságot unalmasnak, érdektelennek, a kirekesztést pedig
valóban bosszantónak találom. A kérdések, jelenségek általában többirányú megközelítést
igényelnek, ahhoz, hogy a megválaszolásukhoz, a megértésükhöz közelebb juthassunk. A másik álláspontjára is figyelni, az ő szempontjait is megismerni a szellemi, művészeti életben

2016. december

47

„

szerintem különösen szükséges. Ritkán vannak kizárólagos igazságok. Az a tapasztalatom,
hogy még egyes művekkel kapcsolatosan is létezhetnek olyan megalapozott és érvényes állítások, amelyek egymástól gyökeresen eltérő értékeléshez vezetnek.
– Visszatérően foglalkozol a határon túli magyar irodalom alakulásával, mindenkori helyzetével. A Határtalan irodalom címmel rendezett konferencián így fogalmaztál: „Továbbra is kérdés
számomra (…), hogy a mai viszonyok között van-e értelme erdélyi (de bármely határon túli)
irodalomról önállóan, a magyar irodalom egészétől elkülönítetten beszélni, legalábbis nekünk,
itt, Magyarországon. Sőt, állítom inkább határozottan, hogy nincs, és javaslom is, hogy ez legyen az utolsó ilyen típusú tanácskozás.” Látsz változást ezen a téren?
– Nem igazán. De ahogy évekkel ezelőtt rájöttem arra, hogy csak paradoxonokban lehet válaszolni a határon túli irodalmak létével kapcsolatos kérdésekre (természetesen nincs határon
túli magyar irodalom – mert csak egy magyar irodalom van –, miközben látjuk, hogy van),
úgy arra is rájöttem később, hogy a valódi kérdés nem az, van-e erdélyi, felvidéki stb. magyar
irodalom, hanem az, hogy ha nincs határon túli magyar irodalom, akkor miért látszik mégis,
ha csak egy magyar irodalom van, akkor az miért nem látszik egynek. S valószínűleg azért
sem, mert a magyar irodalom nagy egyetemességén belül különböző személyes (szakmai és
egzisztenciális), szervezeti, intézményes, netán ideológiai érdekek működnek, a határainkon
túl is, de innen is, amelyeknek kedvező ez a „ha akarom vemhes, ha akarom, nem vemhes”
helyzet.
– Két évvel ezelőtt harmadik monográfiád látott napvilágot, mely – Székely János és Gion Nándor munkássága után – Markó Béla életművét teszi mérlegre. Nem meglepő mindez, hiszen sokat foglalkoztál Markóval, tanulmányokat, kritikákat és interjúkat tettél közzé. Mégis hogyan
szántad rá magad arra, hogy vizsgálódásaidat rendszerezd s monográfiában összegezd?
– Amikor a Gion Nándorról szóló monográfiámat megírtam, elhatároztam, hogy soha többet
nem kezdek ilyen nagy lélegzetű vállalkozásba. Aztán néhány év szöszmötölés után újra ráéheztem valami komolyabb feladatra. S amikor Markó Béla egyik békéscsabai kötetbemutatójára készültem, észrevettem, hogy mennyi érdekes, engem foglalkoztató kérdés van ebben
az életműben, s hogy a kilencvenes évek előtti költészetéről írtam is anno egy nagyobb tanulmányt, amit érdemes lenne újragondolni és részleteiben kibontani, sőt folytatni, az életmű újabb szakaszával összekötni.
– A kötetet magad is monográfiaként határozod meg. Miként vélekedsz a műfaj lehetőségeiről?
– Fontos műfaj, jelentős életművek elemző, értelmező számbavétele, irodalomtörténeti öszszefüggésekbe helyezése szükséges minden normálisan működő irodalom számára. Szükséges az értékek feltárása és összegező felmutatása mind a szakma, mind az olvasóközönség
érdekében, de talán az alkotó érdekében is. Ugyanakkor az irodalomtörténész számára hálátlan vállalás, mert ha komolyan veszi a feladatát, akkor nem igazán lehet megfizetni az akár
több éves elmélyült munkáját.
– A bevezetőben Markó Bélát idézed, aki szerint „egy politikus verseit másképp olvassák. Az is
másképpen olvassa, aki ezt nem ismeri el…” Mit gondolsz erről irodalomtörténészként? Elválasztható-e a politikus tevékenysége a költői megszólalásoktól? Vizsgálható-e önmagában az
életmű olyan esetben, amikor ennyire egyértelmű a politikai kiállás, s az alkotó maga is hangsúlyosan reflektál pozíciójára?

„

48

tiszatáj

– Ez nagyon összetett, bonyolult kérdés, ezért is írtam róla egy többoldalas bevezető tanulmányt, esszét, mintegy előszóként. Ezt itt most nem ismételhetem meg, pedig a véleményem
teljessége csak úgy derülne ki. Megpróbálom a lényeget röviden összefoglalni. Egyrészt én
eddigi pályámon, más írók műveinek, munkásságának elemzése, értelmezése, értékelése,
szerkesztése során is arra törekedtem, többek között, hogy ne hagyjam magam befolyásolni a
világnézetük, politikai értékrendjük, politikai nézeteik, esetleges közéleti megnyilatkozásaik,
cselekedeteik által – amikor irodalmi alkotásuk értelmezése, esztétikai értékelése a tét. Jól
tudom, hogy ez olvasóként milyen nehéz feladat, de kritikusként, irodalomtörténészként, úgy
gondolom, szinte kötelező az erre való törekvés. Azt is tudom, hogy a művet nem érdemes a
kontextusától függetlenül vizsgálni, hogy a mű és az élet összefüggéseivel való számvetés
esetenként elkerülhetetlen és általában produktív lehet. Szóval, egyrészt képesekké kell válnunk a mű és az élet szétválasztására, az irodalom autonómiájának visszaszerzésére, amenynyire csak lehet, de ugyanakkor a műnek a maga összetettségében és az élettel való összefüggéseiben szemlélésére is. Képzeljük csak el, milyen bornírt viszonyulás lenne, ha valaki a
kilencvenes évek előtti Markó-költészetet semmibe venné azért, mert nem ért egyet azzal,
amit később RMDSZ elnökként csinált. Vagy ugyanezen okból nem is olvasná a 2010-es évek
közepétől írott szebbnél szebb szonettjeit. De azt éppúgy nagy tévedésnek tartanám, ha valaki azért válna újabban költészetének a rajongójává, mert a jelenlegi politikai nézeteivel egyetért. A politikai szempontú olvasatot azért is tartom tévútnak, mert még az olvasó saját politikai nézetei is változhatnak élete során. Markó esetében épp az életműve történelmi, társadalmi, politikai szituáltsága miatt is szükségesnek tartom a tiszta, elfogulatlan tekintetet, ha a
költőről, az íróról akarunk érvényeset állítani. De nem is csak Markó esetében fontos ez, korunk irodalmával, íróival kapcsolatban általában az lenne. Épp abból származnak az elképesztő megosztottságok, felháborító kirekesztések, hogy sokan, sokszor nem képesek erre.
– Könyved sajátos pillanatban jelent meg, hiszen Markó Béla az utóbbi években hangsúlyosan
visszatért az irodalmi életbe, miután fokozatosan visszavett közéleti szerepvállalásaiból, legalábbis párt- és állami tisztségeiből, vagyis – ahogy egy interjúban fogalmazott – politika és irodalom közül az irodalmat választotta. Hogyan hatott írásmódjára ez a gesztus?
– Talán nem is az írásmódjára hatott, hanem a témaválasztásaira, műfajaira, a versformához
való viszonyára. Óvatosan foglalta vissza magának az irodalmat. Előbb gyerekverseket írt újra (de gyakran már ezekben is teret adott a későbbi felnőtt versekben megfogalmazott centrális szerepű érzéseknek, gondolatoknak, motívumoknak), majd a számára korábban legotthonosabb versformához tért vissza, s többkötetnyi szonettet írt jórészt a magánélet, a kert,
a szerelem örömeiről, Isten-kérdésekről, aztán egy számára egészen új műfajba, a haikuba feledkezett bele, hármas sorokba tömörítve univerzális témákat, s végül visszatért a történelmi
és mai kérdéseket többnyire ironikusan görgető közéleti versek világához, előbb hagyományos négysoros, félrímes strófaszerkezetekben, majd szabadversekben is.
– Milyen további dilemmákat vetett fel számodra a Markó-oeuvre értékelése, amelyekkel mindenképpen számot kellett vetned a monográfia megalkotása során?
– Az igazából nem volt dilemma, hogy Markó életművének olvasása, újraolvasása ma már az
egyetemes, az összmagyar irodalom összefüggésrendjében történhet csak – ez inkább önmagam számára evidensen vállalt feladat volt. Kérdés volt viszont, hogy ha hangsúlyosan Markó
költői világáról írok, akkor mit csináljak gazdag esszéirodalmával, s miután eldöntöttem,

2016. december

49

„

hogy annak is szentelek egy fejezetet (mert a költői világ változásainak, a költői pálya alakulásának követéséhez és megértéséhez a reflexív alkotói megnyilvánulások, az irodalomtörténeti és kortárs műveket elemző, értelmező, illetve vallomásos szövegei nagyban hozzájárulhatnak), hogyan válasszam el az író irodalmi, esetleg közéleti esszéit a politikus írásaitól,
előadásaitól. Aztán, ahogy a könyv hátsó borítóján is olvasható, például a következőkkel is
szembesülnöm kellett: az individuális vagy a közösségi szabadságtörekvések a fontos(abb)ak
az irodalomban és az életben? Az avantgárd jellegű formabontás vagy a klasszicizáló karakterű formateremtés, a személyiség szétesésének, szóródásának, vagy a személyiség egységének, méltóságának költői ábrázolása a korszerű(bb)? Érvényesek lehetnek-e korunkban a teljesség, a harmónia, a szépség költői alakzatai? A világ, a létezés tényei áhítattal teljes emelkedettségre, pátoszra, vagy kételyekkel teli, (ön)kritikus rákérdezésre, iróniára jogosítják fel
a költőt? De hogy egy kevésbé poétikusan megfogalmazott dilemmát is említsek, kérdés volt
számomra, hogy hol is záródjon a monográfia, hiszen láthatóan rendkívül termékeny alkotói
korszakát éli Markó, rohamtempóban írja az újabb és újabb köteteit, egy monográfus számára gyakorlatilag utolérhetetlenül. Végül úgy döntöttem, hogy a három szonettkönyv és a három haikukötet, majd a Csatolmány, mintegy ráadásként, egyszerre összegzésként és újdonságként, jó zárást kínál számomra.
– 1999 óta irányítod a Bárka című, békéscsabai székhelyű irodalmi, művészeti és társadalomtudományi folyóirat szerkesztőségi munkáját. Hogyan látod, honnan indult s hová jutott ez idő
alatt a lap?
– Nem szívesen válaszolok erre a kérdésre, pontosabban nem könnyen, mert úgy gondolom,
hogy az effajta értékelést pártatlan kívülállóknak kell inkább elvégezni, nem annak, aki fő
szerepet vitt a történetben. De legyen, nézzük legalább a tényeket! A Bárka 1993-ban indult
útjára, az akkor még létező Tevan Kiadó alkalmi kiadványaként. Volt olyan év, amikor nem is
jelent meg. Én vendégszerkesztőként, éppen húsz évvel ezelőtt, 1996-ban szerkesztettem egy
dupla számot a határon túli magyar irodalomról, majd 1997-től már mint főszerkesztőhelyettes arra törekedtem, hogy biztosítsuk a rendszeres, előbb negyedévi, majd kéthavonkénti megjelenést. Cs. Tóth János, a kiadó korábbi igazgatója akkor már a Móránál tevékenykedett, az új kiadóvezetőnek, Kántor Zsoltnak nem igazán maradt ideje, ereje a lappal foglalkozni. Félő volt, hogy a láthatóan gyengülő kiadó esetleges összeomlása maga alá temeti a
Bárkát is, ezért 1999 végén Grecsó Krisztián szerkesztőtársammal és Ambrus Zoltán könyvtárigazgatóval átmentettük a Békés Megyei Könyvtárba, ahol én irodalmi osztályvezetőként
mással is foglalkoztam, de a fő feladatom, immár főszerkesztőként, az attól kezdve kéthavonta megjelenő Bárka volt. Az új formátummal jelentkező 2000/1. szám Olvasóköszöntő zárszójában körvonalaztam azokat az irányokat, amelyeket mindmáig igyekszünk tartani, s amelyekből néhány fontosabb címszó, tagmondat a mai Bárka hátsó borítóján is olvasható.
Lonovics László újabb tervezőmunkájának eredményeként 2008-ban kapta jelenlegi formátumát a lap. Ugyanekkor hoztuk létre Szabó Tibor Benjáminnal a Bárkaonline-t, mert érzékeltük, hogy egy kéthavonként megjelenő folyóirat igen lassú jármű a felgyorsult mai világban,
s ekkor elég erőt éreztünk már arra, hogy közvetlenebbül és aktívabban részt vegyünk a kortárs magyar irodalomban. A megyei intézmények átszervezésének részeként 2009-től átkerült a szerkesztőség és a kiadói jog a Békés Megyei Jókai Színházba, ami, néhány év múlva,
a megyék intézményfenntartó szerepének megszűnése után, átkerült Békéscsaba városhoz,
így mi is. Az elmúlt évek során gyakran tapasztaltam (voltak kollégák, akik el is mondták),

„

50

tiszatáj

hogy a törekvéseink, ötleteink, nálunk később indult, de akár tőlünk idősebb lapok számára
is követendő példaként szolgáltak (legyen szó a helyi, regionális értékek hangsúlyozott felkarolásáról, az online változatról, vagy a print külső formátumáról), ami folyamatos innovációra késztet bennünket (a Bárkaonline-on látható ez leginkább, két-három éve például elindítottunk egy igen nagy olvasottságnak örvendő gyerekirodalmi rovatot Lovász Andrea szerkesztésében). Azt hiszem, a tavalyi, a 2015-ös évfolyam hat számával elérkeztünk lehetőségeink határaihoz, azoknál jobb számokat, a mi kondícióinkkal, már nemigen lehet létrehozni,
én legalábbis nehezen tudom elképzelni, de talán az ideiekkel, a 2016-os számainkkal sem
vallottunk szégyent. Sajnos kevés a szakmai visszajelzés, nagyon ritka az, ami éppen néhány
napja történt, hogy az egyik nagy múltú, jeles folyóirattársunk tapasztalt, idősebb szerkesztője a következőket írta: „Kedves Tibor! Olvasom a Bárka 2016/5-ös számát, kitűnően szerkesztett, rendkívül tartalmas folyóiratszám! Szeretettel gratulálok hozzá.” Ez nemcsak azért
esett nagyon jól, mert ritkán fordul elő hasonló, hanem, mert nem is emlékszem, mikor dolgoztam annyit egy lapszám anyagának megszervezésén, összerakásán, mint ezen az 1956-os
emlékszámunkén.
– Mennyit változtak a körülmények, a helyi és országos viszonyok, amelyek kedveznek – vagy
éppen nem kedveznek – a lapszerkesztésnek?
– A helyi körülmények alakulásáról fentebb részben már beszéltem. Ami nem változott és
kedvezőtlen, hogy helyben továbbra sincs olyan gazdag, inspiráló, segítő szellemi, tudományos háttér, mint a nagyobb, egyetemekkel is rendelkező városokban. Továbbra sem vagyunk önálló intézmény, aminek vannak előnyei és hátrányai is. Szerencsére az elmúlt húsz
év során az sem változott, hogy az intézményi függetlenség hiánya ellenére, soha senki nem
szólt bele a szakmai munkába. A Bárka azért olyan, amilyen, azért szerepelnek benne, akik,
s azért olvashatók benne olyan szövegek, amilyenek, mert mi így akarjuk. A közvetlen szerkesztésben résztvevő Kiss Lászlóval, az online szerkesztő Farkas Wellmann Évával, a külső
munkatársakkal: Darvasi Ferenccel, Erdész Ádámmal, Gyarmati Gabriellával, Kiss Ottóval,
Lovász Andreával. Az országos körülmények romlásáról, az NKA-támogatások állandó bizonytalanságáról, újabban pedig a radikális csökkenéséről nem szívesen beszélek, mert csak
indulatosan tudnék, s mert azokkal többnyire mindenki tisztában van. Elég elkeserítő, hogy
miközben, megítélésem szerint, eddigi történetünk csúcsára jutottunk, tavaly is csak több
hónapos késéssel tudtam fizetni az említett szerkesztőségi munkatársaknak, idén pedig, úgy
néz ki, hogy egyáltalán nem tudok.
– Miképpen kap hangsúlyt a folyóiratban, hogy a Viharsarokban működtök? Mennyire figyelsz
arra, hogy minden lapszámban és az online változatban teret kapjanak a helyi alkotók?
– Már régóta nem figyelek rá, 15-20 évvel ezelőtt még igen, amikor az irányokat próbáltam
kialakítani (amikor például a 2010/1-es szám Olvasóköszöntő zárszójában úgy fogalmaztam:
a regionalitás és az egyetemesség a minőség- és értékelvű szemlélet- és gondolkodásmód keretei között…), de az utóbbi években már egyáltalán nem kell, mert szerencsére kialakult
olyan helyi szerzőgárdánk (ráadásul újabb és újabb alkotókkal gazdagodik), amelynek tagjai
folyamatosan alkotnak, és műveik bátran odatehetők a más régiókban élőké mellé. Ugyanígy
arra sem figyelek már régóta, hogy határainkon túli szerzőink is legyenek, s erre talán azért
sem kell, mert számukra, ha jól látom, mára az egyik legfontosabb publikációs térré vált a
Bárka.

2016. december

51

„

– Zalán Tibor a kritika mai állapotáról is beszélt nemrégiben megjelent, Dragéi hajnalok Zalánnal című interjúkötetében (beszélgetőtársa Onagy Zoltán volt), és így fogalmazott: a „kritika
(…) mint a minőség fölmutatásának tudományos gyakorlata, a teljesítmények analizálásának
tudományos gyakorlata, a jó elválasztásának tudományos gyakorlata a rossztól, a kiválasztás
és az elhagyás tudományos gyakorlata, a művek irodalmon belüli elrendezésének tudományos
gyakorlata, a helyi értékek pontos és argumentált megállapításának tudományos gyakorlata,
szóval, a kritika, mint olyan, megszűnt létezni”. Mit gondolsz erről? Hogyan látod a hazai irodalomkritika jelenlegi helyzetét és megbecsültségét?
– Zalán Tibor barátom szeret túlzásokban fogalmazni. Nem tudom, mire alapozza ezt az állítás- sort, és gyanús nagyon számomra a sűrűn ismételgetett „tudományos gyakorlata” szóösszetétel. Mitől is lesz a gyakorlata valakinek tudományos? Ha tetszik, a felsorolásban foglaltak nem megszűntek, de soha nem is léteztek. Nem hiszem, hogy a hazai irodalomkritika
állapota, úgy értem a szakmai minősége, ma rosszabb lenne, mint bármikor volt. Mint ahogy
azt sem hiszem, hogy a kortárs magyar irodalom szerzői kevésbé érdekes, kevésbé értékes
műveket hoznának létre, mint a korábbi koroké. Az irodalom helyzete, pozíciói és az irodalomkritika helyzete változott meg az elmúlt évtizedekben, de radikálisan – azt hiszem, ez téveszt meg sokakat. Mindkettő társadalmi presztízse, megbecsültsége sokat romlott. A kritikáé talán még az irodalomén belül is romlott, külső és belső tényezők hatására is. Már az sem
jó, hogy a napilapokban, még a hétvégi mellékleteikben sem lehet igazi kritikákat olvasni, de
lassan már az irodalmi folyóiratok egy részéből is kikerülnek, más orgánumokról nem is beszélve. Párhuzamosan azzal, hogy az internetes fórumokon, blogokban stb. bárki kritikát
mondhat, írhat bármiről. Talán ezért is gondolhatják némelyek, olvasók és írók is, hogy nincs
is már a kritikára szükség, mert van közvetlen olvasói visszajelzés. Pedig a felkészült, nagy
olvasottsággal, gyakorlattal, tapasztalatokkal rendelkező kritikusok tevékenysége a normálisan, szervesen működő irodalmi élet fontos tényezője. Csak egy példa: közhely ma már, hogy
irodalmi mű nem létezik az olvasója nélkül, s az első olvasatokat, sok esetben a mű sorsa
szempontjából meghatározó olvasatokat, éppen a kritikusok hozzák létre. A tekintélyes, hatással bíró kritikusi pályák azonban egyrészt nem a semmiből teremtődnek, másrészt, ha a
kritikus munkájára nincs kereslet, ha nincs megbecsültsége (megfizetik-e a kritikusokat, ösztöndíjakkal, díjakkal elismerik-e őket? stb.), akkor könnyen kedvét vesztheti, másfelé orientálódhat az arra hivatott irodalmár is.
– Néhány évvel ezelőtt még rendszeresen találkoztunk a te kritikai írásaiddal is különböző folyóiratokban, sőt korábbi könyveidben ezekből is adtál bővebb válogatást. Mostanában mintha
ritkábban szólalnál meg ebben a minőségben. Mi az oka ennek?
– Bizonyára szerepet játszanak benne a fentiek is. Hogy hiányzik a motiváció (pedig ösztöndíjakban, díjakban nekem még volt is részem). Hogy nem érzem a súlyát saját tevékenységemnek sem. De biztosan összefüggésben van azzal is, hogy korábban elég sokat írtam, hogy
kicsit belefáradtam a hagyományos kritikák írásába, s már saját magam számára sem fontos,
hogy valamiről leírjam a véleményemet. Ezek nélkül pedig nem megy.
– Mégis, mit tudnál mondani a közeljövő kilátásait illetően, meddig tekintesz előre? Milyen terveid vannak irodalomtörténészként, kritikusként?
– Az az érdekes, hogy miközben sűrűn mondtam azt az elmúlt években, hogy elég volt, befejeztem, és komolyan is gondoltam, egy idő után újabb és újabb tervek fogalmazódtak meg

„

52

tiszatáj

bennem, és születtek is újabb és újabb írások, így utólag azt mondom, szinte észrevétlenül,
s egyszer csak azon kapom magam, hogy újabb kötetek rémlenek fel előttem. Úgyhogy el is
döntöttem, a jövőben nem fogom már azt mondani, hogy vége, úgy is elkövetkezik az majd
magától. 2017-ben talán megjelenik az elmúlt harminc évben erdélyi írókkal készített beszélgetéseim gyűjteménye, ami amellett, hogy csaknem húsz teljes írói pályát körvonalaz,
reményeim szerint, az elmúlt évtizedek erdélyi irodalmának számos fontos kérdését is felvillantja, s talán az is kiderül belőle, hogy egyáltalán beszélhetünk-e ma „erdélyi magyar irodalom”-ról. A Markó-monográfia befejezése után azt mondtam, hogy soha többet ilyen nagy lélegzetű vállalást, s közben nyakig benne vagyok már egy Grendel Lajosról szóló monográfia
megírásában, amit 2017-ben szeretnék be is fejezni, hogy 2018-ban megjelenhessen. Közben
az elmúlt években írott esszékritikáim, előadásszövegeim homályosan körvonalaznak a szemem előtt egy újabb Erdély-könyvet, csak ahhoz még kellene írni néhány erős szöveget. Lám,
így motiválja az ember magát, ha már más nem motiválja.
(Az interjú 2016 októberében készült)

„A magyar embör legjobb barátja” – 150 éve született Tömörkény István

LENGYEL ANDRÁS*

A Tömörkény-kutatás néhány kérdése
1
Ha őszinték vagyunk, el kell ismernünk, szervezett s szisztematikus Tömörkény-kutatás ma
nem létezik. Közel száz évvel az író halála (1917) után ez részben ijesztő, részben „természetes”. Természetes, mert az író már nem az „élő” irodalomnak, hanem „csak” az irodalomtörténetnek szereplője, s az irodalom múltja, tetszik vagy sem, mindig csak kevesek ügye. A kései modernitás viszonyai között pedig kivált minden csak a jelenről szól. A testét, nevét vagy
csak a nevéhez mesterségesen hozzákapcsolt álhíreket áruba bocsátó „celeb” például mindig
jelen van, szidható és csodálható, tehát érdeklődést kelt, áruvá (vagyis profittá) változtatható
– s használat után eldobható, helyet teremtve az újabbaknak és (ezért, de csak ezért!) érdekesebbeknek. A halott, kivált a rég halott író pedig nincs jelen. Nincs közöttünk, nem látjuk,
nem igazolja vissza érdekeinket s fontosságunkat, sőt vitáinkba sem szól bele – nem hasznosíthatjuk pillanatnyi, efemer szükségleteink szerint. Művei ugyan, melyek a hajdani irodalmi
toposz szerint „ércnél maradandóbbak”, ott vannak a könyvtárak polcain, de ez ma, az internet korában szinte automatikusan holt anyaggá teszi őket. Az írói szó, ha csakugyan az, ma
maga is kövület, mint a tengerfenéki üledékben föllelhető millió éves csiga vagy más, csak
zárványként fönnmaradt hajdani lény. Irodalmi szövegért ma már a kutatók sem nagyon járnak könyvtárba – ami nem érhető el az interneten, az számukra vagy nincs, vagy érdektelen.
(A „kanonizált” Nyugat szövegeinek hivatkozásain például jól érzékelhető, ki az, aki kézbe is
vette a lapot, s ki az, aki csak az internetről leszedve „használja”. A halmazt persze csaknem
teljesen az utóbbi csoportba tartozók töltik ki.) Summa summarum: a „régi” irodalom (s az
elmúló nap elmúltával minden „régi” – szöveg is, ember is) nem „aktuális”, nincs jelen. Ahhoz,
hogy valami „régi” a kulturális piac számára „aktuálissá” váljon, botrány vagy más, szintén jól
piacosítható összefüggés szükséges. S Tömörkény István nem volt botrányos figura. A bort
ugyan kedvelte (a töményet azonban már nem), s azon felül szinte semmi extravagancia,
semmi, amiről csámcsogni lehetne. Sőt, eléggé el nem ítélhető módon, mint már egyik régi
híve, Juhász Gyula észrevette, rejtőzködő alkat volt, s vele kapcsolatban a már akkor is klaszszikus, azaz „régi” fölismerést („Aki jól rejtezik, jól él”) idézte. Ha pedig valaki „rejtőzködő”,
azaz visszafogott alkattal bír, csak akkor érdekes, ha leleplezhető – ha a „közérdeklődést”
*

„Elment a magyar embör legjobb barátja.” – kezdte Nyugat-beli megrendült búcsúztatóját Móricz Zsigmond 1917 áprilisában, a frissen elhunyt Tömörkény Istvánra emlékezve. Mert aki itt volt, idézte
Móricz, több volt, mint író: minden művében „a tudós alaposságával, a gyűjtő szenvedélyével, a művész újrateremtő géniuszával: s az igaz ember emberségével” rendelkező személyiség. Műve, melyet
„forrásmunkaként” emleget a fiatalabb pályatárs, a sorsot és hivatást cserélő magyar parasztság krónikájaként vonult be a magyar irodalmi köztudatba és az irodalomtörténetbe. Arról, hogy ez a bevonulás hogyan, miként ment végbe s egyáltalán sikerrel megtörtént-e, most, születésének 150. évfordulóján – emlékezést és perújrafelvételt egyként javasolva – gondolkodnak el tanulmányblokkunk
szerzői.

„

54

tiszatáj

keltő botrány fénykörébe állítható. Ilyen leleplezést azonban a Tömörkény-életrajz nem ígér.
Nemcsak a mai, de saját kora normái szerint sem adott okot botránkozásra.
E helyzet mégis, a megértés rezignációja ellenére is, ijesztő. Ijesztővé teszi a kor, amelyben e helyzet kialakulhat (jóllehet e kornak, sajnos nem ez az egyetlen, veszélyforrást jelentő
sajátossága), s ijesztővé teszi az a veszteség, amely emiatt keletkezik. Mert a Tömörkényéletmű jelentős életmű – mondjon bárki bármi ezzel ellenkezőt (vagy, ami rosszabb, hallgasson róla a „szakma”). Tömörkénynek mindig is voltak (s maradtak máig) megingathatatlan
hívei, bárhogy változtak az irodalom divatjai, bárhogy cserélődtek az értelmezés „kérdésirányai” s bárhogy változtak az irodalom fölhasználásának „aktuális” igényei. Tömörkény persze
(még csak nem is folyóiratokba, hanem) újságokba, napilapokba dolgozott, tárcái, ezek az alkalom, hangulat s más esetlegességek szerint alakot nyerő rövid szövegek (gyakran innen
vagy túl a novella szokásos szabályrendszerén), már másnap alig voltak visszakereshetők.
A nyomdafesték megőrizte, de az újságlap esendősége el is süllyesztette őket – újságokat
magánember (értsd: olvasó) nem igen őriz meg, újságokat csak a könyvtárak, méghozzá a
nagy könyvtárak (vagy a speciális – például: lokális – gyűjtőkörűek) „archiválnak”. A közolvasók pedig, ha olvasnak, csak az éppen aznapi újságot méltatják figyelmükre, a „tegnapiakat” már nem. A Tömörkény-életmű így magának Tömörkénynek is csak kitépett s félrerakott újságlapokon maradt meg, s jelképes, hogy ez a gyűjtemény is, bár túlélte az író halálát,
évtizedekkel később mégis, és éppen az életmű-sorozat gondozójának, az öngyilkossá lett
Czibor Jánosnak hátrahagyott holmijai között megsemmisült. (Az író lánya, Tömörkény Erzsébet, Czibor halála után hiába követelte vissza azt, a lakást fölszámoló „örökösök” és/vagy
ügyintézők már kidobták az „értéktelen” kacatokat.) Az író persze maga időről időre összeállított és közreadott tárcáiból egy-egy kötetnyi válogatást. Ezek azonban az életmű egészéhez
mérten nagyon kis ízelítőt adtak a termésből, s többnyire nem is a szerzői, hanem a kiadói
szempontokat elégítették ki. A pragmatikus Tömörkény pedig nem tiltakozott, ráhagyta kiadóira a döntést. (A művészi öntudat és becsvágy nála, a „germán származású adóalap”-nál
más, rejtettebb, de ennél lényegesebb területen mutatkozott meg.) A helyzet, sajnos az életmű közreadása, hozzáférhetővé tétele terén később sem sokat javult. A ritkásan megjelenő
válogatások többnyire utóbb is esetlegesek maradtak, s a legjobb és legbővebben válogató,
a Czibor-féle életműsorozat is: csak válogatás, az életmű számottevő része ebben sincs benne. S ami nem kis zavar forrása, a közreadott szövegek, Czibor ízlése, válogatói erényei ellenére, nem mentesek a cenzúrázásnak, a „piszí” szocreál változatának a diktátumaitól. (Ha
például Tömörkény „oláh” parasztról írt, akkor az életműsorozatban a politikailag korrekt
„román” népnév jelent meg. Az interpretátorok – vagy talán úgy pontosabb: az interpretátori
helyzet – diktatúrája, úgy látszik, mindig, minden körülmények között érvényesül.) Mindez,
korokon és rezsimeken átívelő irodalomszociológiai összefüggésként messzemenően s tartósan meghatározta a Tömörkény-olvasás és -értés lehetőségeit. Bezárta az értelmezést az
esetlegességek cellájába, s változó módon és mértékben, de folyamatosan akadályozta az
életmű lényegének, rejtett, de nagyon fontos dimenzióinak teljes, maradéktalan föltárulását.
S hogy miért ijesztő ez (mikor semmi különleges nincs benne)? A magyar irodalom története csakugyan tele van csonkán és torzan ismert életművekkel, még a „legnagyobb”, folyamatosan kanonikus pozíciójú életművek hozzáférése és földolgozottsága sem igazán kielégítő. Befejezett, teljes és minden szempontból megbízható, kritikai igényű életműkiadás alig
van (sőt, szigorú értelemben nincs is – még a József Attila-összkiadás sem az.). Ráadásul ez a

2016. december

55

„

helyzet nem valami pillanatnyi, ideiglenes helyzet, amely – a szakma szisztematikus erőfeszítései eredményeként – majd folyamatosan javul, s legalább törekszik a perspektivikus cél felé. Nem, az irodalomtörténész szakma morális szétesése, intellektuális színvonalának folyamatos süllyedése, a provinciális mintakövetés hamis értékválasztásai, s az azokból következő
beszűkítő, torz és öndestruáló logika érvényesülése nemcsak nem közelít a magyar irodalom
történetének igazi megismeréséhez és megértéséhez, de egyenesen távolít tőle. A mai (azaz
„rendszerváltás” utáni) magyar irodalomtudomány valódi funkciója már, ne áltassuk magunkat, éppen az összfolyamat megértésének elzárása, s a folyamat elfedése. A megértést (szerényebben fogalmazva: a megértés lehetőségeinek keresését) a könnyen s gyorsan forgalomba
hozható esztétikai pszeudóelvek konstruálása és kiragadott (az összfolyamattól mindig gondosan izolált) műveken való demonstrálása helyettesíti – ez kényelmes az irodalmárnak,
s egyszerre garantálja az exkluzív „korszerűség” pozícióját, s az esetleges „támadhatóság” már
előre való kivédését. Azaz, megteremti a „korszerű”, veszélytelen érdektelenséget. (E helyzetről indirekt, de jó jelzést ad az olvasói érdeklődés riasztó mértékű visszaesése, ezt azonban a jelenlegi intézményrendszer keretei között figyelmen kívül lehet hagyni.)
E kontextusban a Tömörkény-életmű mai, de sajnos egyáltalán nem előzmények nélküli
elhanyagolása azért különösen ijesztő (s persze egyben szimptomatikus), mert az életmű, lényege szerint, a 19-20. század fordulójának sok mindenről árulkodó és sokrétű elemzésnek
alávethető speciális dokumentációja. Az, ami írókortársaihoz kapcsolja az írót, és az, ami elválasztja, sőt megkülönbözteti tőlük őt, egyaránt tanulságos. S ami különösen fontos, életműve (nem egyes művei, hanem az egész, mint rendszerszerűen megszerveződött szövegkorpusz) a még s már lehetséges beállítódáselemek olyan kombinációja, amely a magyar modernitás bizonyos szerkezeti sajátosságairól csaknem egyedül ad hírt. Ez pedig a magyar kultúra
szempontjából jóval több és fontosabb, mint egyes szövegek esztétikai sikerültségének mégoly fontos és érdekes kérdése. A gondot az jelenti, hogy az a szerkezeti sajátosság, amely a
Tömörkény-életmű értő elemzésével „leolvashatóvá” válik, nem egy-egy, mégoly jól sikerült
novellában vagy rajzban, hanem a szétszórt s mindmáig összegyűjtésre váró teljes szövegkorpuszban érhető csak tetten. Ez a szövegkorpusz ugyanis, egészében, még kevésbé sikerült
darabjaiban is, mindig más-más oldalról, új nézőpontból vagy új „anyagot” prezentálva mutatja föl azt a világot, amelyet – kínálkozó, ám erősen beszűkítő tévedésből – a „néprajzi hitel”
szintagmával szokás jellemezni. Pedig, szögezzük mindjárt le, többről, s főleg másról (is) volt
s van szó. S az életmű kutatásának fragmentáltsága éppen ezt a többet s mást nem engedi föltárulni.
2
Tömörkény irodalomközéleti helyzete, már a kortársaknak is föltűnt ez, több sajátosságot is
mutatott. Mindenekelőtt, jelentős író volt, nem lehetett kizárni a jó s modern magyar írók, általánosabban: a releváns irodalom köréből, de értéke zavaróan speciális formában jelentkezett. Sok mindenben más volt, mint írókortársai. A körülötte alakuló zavar részben abból
adódott, hogy az új keletű, de máris csaknem maradéktalanul érvényesülő trenddel ellentétesen, nemcsak vidéken kezdte, de mindvégig vidéken is folytatta munkásságát – s bár fölköltözhetett volna Pestre, nem tette. Nem élt például a magyar irodalmi és kulturális megújulást
kiharcoló, fénykorában lévő A Hét hívásával, fölkínált szerkesztői posztjával, tudatosan és
makacsul „vidéki író” maradt. Ez nemcsak „érthetetlen” devianciának látszott, de a vízfejűvé

„

56

tiszatáj

váló országban, ahol egyre inkább minden hatékony kulturális funkció a fővárosban koncentrálódott, gesztusával ki is vonta magát a legerősebb, az új törekvéseket integráló kulturális mozgásokból. A „mindent” meghatározó erőtérből. Ez, de facto, az uralkodó modernség
hallgatólagos, de nem igen leplezhető negligálását jelentette. Nem ahhoz a trendhez igazodott, amelyik önmagát a modernség egyedül üdvözítő megvalósulásaként fogta föl. Nem véletlen, sőt azt kell mondanunk utólag, hogy törvényszerű: bár tíz éve lett volna rá, a Nyugatnak, a fénykorát élő s csakugyan központi jelentőségű Nyugatnak soha nem lett „szerzője”.
S a lap sem nagyon vett tudomást róla. Amikor mégis, akkor pedig – például szegény Kuncz
Aladár, a maga franciás sznobizmusát és tanáros pedantériáját szabadjára engedve – a teljes
értetlenség hangján szólalt meg róla. (Pedig, kivált, ha Kuncz későbbi, fontos erdélyi irodalomszervezői szerepére is gondolunk, nehéz megállni, hogy meg ne jegyezzük: nem vált volna kárára, ha már nyugatosként is kicsit jobban érti Tömörkényt.)
Tömörkénynek persze a fővárosban s a fővárosi lapokat olvasók körében is volt saját olvasóközönsége, nemcsak Szegeden, ahol élt, s ahol a helyi kulturális életben a maga fizikai
valójával is részt vett. Írásaira a körtöltésen kívül is volt kereslet, s tárcái, amelyekkel rendszeresen jelentkezett, nem a szerkesztők által megtűrt, hanem az olvasók által keresett s várt
olvasmányok közé tartoztak. (Olvasói, nagyra becsülői közt, szimptomatikus módon, olyan,
nagyon különböző kulturális képletet mutatók is föltűntek, mint például Görgey Artúr, Jászai
Mari vagy Pikler Gyula.) Fizettek értük, s ennyi Tömörkénynek elég is volt az „irodalmi” elismerésből. Ha elmondhatta a maga mondandóját, az íróként s piacról élő szerzőként kielégítette. A helyi (szegedi) korlátozott hatókörű s nem is különösebben ambicionált, ám szinte
automatikusan mégis kialakuló, csöndes véleményvezéri pozíciónál, úgy látszik, nem vágyott
többre. Szegeden, személyében is, „valaki” volt, tekintély a „kasza-kapa kerülők” közt, s ez,
bár némi rezignációval, elég volt számára.
Az ambíciónak ez a tagadhatatlan redukáltsága, látszólag, csupán alkati – azaz pszichológiai természetű – sajátossága volt. Mondhatnánk róla (saját szavajárásával): „ilyennek is köll
lenni”. A habitus azonban, amely nemcsak életformájában, hanem műveiben is jelentkezett,
jóval több, mint puszta „pszichológia”. Nem „lágy” entitás, hanem szilárd szerkezetű beállítódás, „tartalma” pedig nem egyszerűen impressziók, benyomások amorf halmaza, hanem folyamatosan stabilizálódó, újra s újra megerősítést nyerő történeti tapasztalat. Benne van
mindaz, amit az ember szocializációja (s élményei tudatosulása) során átél, a maga számára
feldolgoz, személyes (tehát mások véleménye által csak nehezen megingatható) tapasztalatként sűrít össze. Tömörkény ambíciójának külső szemlélő számára „érthetetlen” redukáltsága, lénye egész visszafogottsága igazában nem is pszichológiai – karakterológiai – kérdés, hanem egy történetileg megképződő (bár természetesen alkatától sem független) habitus függvénye. De kérdés, amellyel sajnos mindmáig nem igazán nézett szembe a kutatás, mi volt az a
speciális „szegedi” tapasztalat, amely Tömörkény számára megnyílt, s úgy nyílt meg, ahogy
az életművében is (természetesen nem egyszerűen dekódolható formákban, közvetve) megjelent?
A „szegediség” kérdésköre bizonyos értelemben agyonírt téma, sok okosat (és sok butaságot) írtak már össze róla – a kirajzolódó sztereotípiák értelmezése ma már maga is külön
stúdium lehetne. A „Szeged-kutatás” műszava például Szegeden aligha csak a szokványos várostörténeti kutatási metódusok Szegedre alkalmazását jelenti. A városnak, s ami összefügg
vele, saját külön, már-már irracionális aurája, mondhatnánk, mentális realitása is van, s van-

2016. december

57

„

nak (Szegeden élők, s Szegedről már rég elszármazottak), akik számára ez a megemelő, mitikus aura az igazán fontos és eleven. Ezt azonban, anélkül, hogy erejét, közösségképző funkcióját lebecsülnénk, most, szempontunkból, célszerű figyelmen kívül hagyni. Az értelmezésbe
való bevonása csak félrevinne. Szempontunkból az az egyedül célravezető, ha a hajdani város
speciális történeti-szociológiai realitásaira figyelünk, s arra, hogy ebből az összetett realitáskomplexumból, a maga egyéni szociológiai és élettörténeti adottságai és persze mindennek
éléskönnyítő lelki lereagálása révén Tömörkény mit s hogyan fogott föl? Mit látott meg belőle, mit tartott fontosnak, s főleg mire használta föl ezt a tapasztalatát?
Szeged, Tömörkény öntudatra ébredése, majd munkássága kibontakozása idején kettős
meghatározottságot mutatott. Az egyik a Víz (azaz az 1879-i nagy árvíz) nagyon összetett s
bonyolult hatástörténeteként írható le, a másik a paraszttársadalom modernizálódásának
nagy emberi szenvedésekkel (és az adott körülmények közt feloldhatatlan ellentmondásokkal) járó, a „modernség” igézetében élők számára nem is könnyen megérthető történeteként.
(E két meghatározottság természetesen nem volt egymástól független, a város igazi története
csak összjátékuk felismerésével írható le, de Tömörkény emberi helyzetének megértéséhez,
leíró szempontból érdemes különválasztani őket.) A Víz hatása maga is kettős természetű
volt: elpusztította a „régi”, jórészt még premodern s még nagy átalakulás előtt álló Szegedet
(alig maradt például ép ház, az épített, történeti város lényegében elpusztult). De a romboló
és pusztító Víz az országos, sőt nemzetközi szimpátiának és szolidaritásnak a város mellé állításával, megteremtette a gyors és radikális (bár földrajzilag körülhatárolt) modernizáció
anyagi és (nem utolsósorban) akarati, mentális föltételeit. A megújulásnak nem volt, nem lehetett alternatívája, a város újjáépítése elkerülhetetlen és elodázhatatlan volt. S mivel a szolidaritás előteremtette a „rekonstrukcióhoz” (valójában a radikális modernizációhoz) szükséges anyagiakat, a város gyorsan, s már-már optimális formában épült újjá. Az építéstörténet egyben modernizációs, civilizatórikus átrendeződés (is) lett. A kultúra pozíciói szempontjából pedig nagy (s további nagy lehetőségeket is magában rejtő) szociokulturális fordulat – olyan fordulat, amelynek jótékony hatása több területen máig élően eleven. Ez a nagy
átrendeződés azonban, mivel az erőforrások akkor is végesek voltak, építészetileg is, gazdaságilag is, civilizatórikusan is körülhatároltan ment végbe. Nem terjedt ki az egész régióra,
még a közigazgatási értelemben vett város egészére sem – „csak” Szeged központi részeire,
mindenekelőtt a tágan értelmezett belvárosra. Így, ahogy később az éles szemű, szociológiai
látású Móricz Zsigmond is észrevette és megírta (Újévi köszöntő. Nyugat, 1933. 1. sz.), egy sajátos kettősség rögzült. A körutas, palotás, világvárosias építészeti allúziókat ébresztő, minden szempontból „modern” és rendezett belváros, s az e belvárost körülvevő, változatlanul
az erős paraszti tradícióban benne maradó külső kerületek (pl. a hagyomány megtartásában
élen járó Alsóváros), sőt, ezen túl, egy szélesebb övezet, a tanyavilág szimbiózisa. (A tanyavilág jogilag a város része volt, életmódjában, civilizatórikus és emberi lehetőségeiben mégis
egy merőben más, szűkösebb, keményebb, de patriarchálisabb világ.) A „polgári” belváros és
a „paraszti” külső övezet kettőssége (amely egyébként tartósan fönnmaradt, s lehetőségstrukturáló tényező maradt) élesen tagolta Szeged és vidéke társadalmát, a lehetséges életmódokat, körülményeket és perspektívákat. Itt az igazán releváns tapasztalat nem a polgáriasultság, s nem is a premodern tradicionalizmus tapasztalata volt – hanem maga a kettő közötti kontraszt, amely szinte a megfigyelhető élet minden dimenziójában jelentkezett. Olyan
kontraszt volt ez természetesen, amely, bár „mindenki” érzékelte, nem mindenkiben és nem

„

58

tiszatáj

mindenkiben azonos élességgel tudatosult. Meglátásához szem, megértéséhez mindezt átfogni képes értelmezői perspektíva, s persze, egyáltalán nem utolsósorban, emberi empátia
kellett. A megértés (s írói megjelenítése) csak igazi „teljesítményként”, összetett és bonyolult
észlelési, értelmezési és (egyáltalán nem utolsósorban) verbális feladat teljesítéseként valósulhatott meg. Mindez még ma is, retrospektíve is komoly intellektuális és morális erőfeszítést feltételez – egyáltalán nem lehet puszta evidenciaként vagy automatizmusként elkönyvelni.
Tömörkény, hadd előlegezzünk már itt is ennyit, ezt a nagy történeti jelentőségű kontrasztot érzékelte mindenki másnál érzékenyebben, s ezt vetítette ki írásaiban mindenki
másnál élesebb pontossággal, világrekonstruáló gazdagsággal.
3
Miért vált – válhatott – jelentőssé irodalmilag ez a tapasztalat? A válasz rövidre fogva egyszerűnek látszik, valójában azonban nagyon is komplikált, s nem könnyen átlátható. Ha annyit
mondunk, hogy a polgáriasult Szeged és paraszti külső övezeteinek szociokulturális kontrasztja kicsiben, „helyi színekkel” azt a viszonyt képezte le, amely a nagyra nőtt, „modern”
Budapest és az elmaradott, agrárius „vidék” között is kialakult a századfordulón, s a Monarchia traumatikus fölbomlása ezt a viszonyt, az előzmények súlyos deficitjétől meghatározottan a magyar „zsákutca” egyik igen fontos generálójává tette, – a „lényeg” kimondatik, de csak
elvontan. A „lényeg” ilyen meghatározása ugyanis nem több analógia-, azaz hasonlóságkeresésnél, s mint minden analógia, igazában „üres”. Ami igazán fontos, ami itt is, ott is magyarázó értékű lehet, az éppen az analógiás elvonatkoztatás által homályban hagyott részletekben
rejlik. Maga az analógia csak egy absztrakt viszonyt képes rögzíteni, a (szőnyeg alá söpört)
történeti antinómiát. Az alakuló feszültséget.
Ez a viszony némileg már értelmezhetőbbé válik, ha tisztában vagyunk a félperifériális
magyar modernizáció szerkezeti (s funkcionális) sajátosságaival. A Budapest nagyra növésében, új funkciók és lehetőségek megjelenésében csakis – gazdasági, társadalmi és kulturális –
haladást érzékelő hagyományos értelmezés ugyanis, nem kétséges, önigazoló, de egyoldalú,
szelektív értelmezés. Szemet huny e fejlődés ára és nyilvánvaló deficitje fölött. Az a modernizáció, amelyet teljes körűen, a lehetőségek legmagasabb szintjén Budapest, s csakis Budapest
testesített meg, születésileg furcsa és felemás modernizáció volt. Az ország egészének lehetőségeihez mérten egyenesen „elsietett” és túlhajtott, mégis, az emberek lehetőségeinek megteremtése szempontjából, földrajzilag és társadalmilag egyaránt aszimmetrikus fejlemény.
A lehetőségeket nagyon egyenlőtlenül osztotta el. Elsietett és túlhajtott volt, mert az egész
ország erőforrásait használta el egyetlen, mégoly fontos város gyors és radikális fejlesztése
érdekében, s aszimmetrikus, mert ennek a tagadhatatlanul jelentős gazdagodásnak és előrelépésnek a közvetlen hasznát az ország nagy része nem, vagy csak igen kis mértékben, s többnyire akkor is csak áttételesen, közvetve élvezhette. S a modernizáció előnyeiben, paradox
mód, igazában éppen azok nem részesültek, akik ezért a legnagyobb áldozatot hozták, munkaerejüket használták el. (Hogy e modernizáció, mintegy mellékesen, a privilegizált „történeti” osztályok egy részét is leértékelte és félre szorította, az az 1919 utáni történések szempontjából egyáltalán nem jelentőség nélküli fejlemény, de utólag is, történetileg, érthető s
igazolható.) Súlyosbította a kialakuló helyzetet, hogy erejét a főváros, éppen előnyös pozíciója, gazdasági és üzleti előre haladottsága révén, pótlólagosan is jórészt komparatív előnyeiből

2016. december

59

„

merítette – ami, természetéből következően és szükségszerűen az elmaradottabb régiók viszonylagos elmaradottságát konzerválta. Mindez természetesen utólag sem érvényteleníti
azoknak az új, „modern” funkcióknak a lehetőségteremtő szerepét, amelyek csak így s csak
ilyen áron születhettek meg, s Budapest önmagának biztosított nyereségein túl, az országban
is az egyedüli modern lehetőséget jelentették. Azaz, bizonyos funkciók és lehetőségek, ha
Budapest nem tartotta volna fönn őket, egyáltalán nem álltak volna rendelkezésre. S e vonatkozásban nemcsak a civilizatórikus lehetőségekre kell gondolni, hanem, egyebek közt, a magyar irodalom egyik újabb fénykorára, a „modern” magyar irodalom megszületésére is. (Az
irodalom pedig, természetesen, nemcsak új élményeket s új esztétikai érzékenységet hozott
magával, de megteremtette és fölkínálta az önértelmezés új, gazdagabb és differenciáltabb
lehetőségeit is.) A modernizáció hozadéka tehát, bár nyilvánvalóan és letagadhatatlanul
problematikus szerkezetű volt, nem vonható kétségbe.
Érdekes – komplikáló – momentuma a történetnek, hogy a magyar modernség egyik további problematikus eleme is, szükségképpen, magából e szerkezetből, pontosabban e szerkezet önigazolásából adódott. A modernség erői, önmaguk igazolása és elfogadtatása érdekében, átvették és/vagy saját helyzetükre reflektálva, kidolgozták a modernitás helyben releváns mítoszait. S ezek az önigazoló kulturális paradigmák önmagukat, értelemszerűen,
a nem-modernnel szemben, mint a modern magasabb rendűségének bizonyítékát magyarázták. Ez „természetes” volt, bizonyos nézőpontból egyenesen evidenciának látszott, s vonzást
gyakorolt mindazokra, akiknek volt lehetőségük „modernné” válni – életformában, munkalehetőségben, anyagi és kulturális fogyasztásban. De, s járulékosan ez vált többlet problémává,
nem mindenkinek volt erre módja, sőt a populáció igen nagy részének egyáltalán nem volt,
sőt nem is lehetett. A mítoszok így, minden „progresszív” vonásuk ellenére, a modernség
(értsd: tőkefunkció) apologetikáját is magukba foglalták. Ez természetesen nem speciálisan
magyar jellegzetesség, ez, mondhatnánk, egyetemes törvényszerűség ott, ahol a modernizáció a centrum/periféria kontextusában bontakozik ki. A modernizáció ugyanis soha sem csak
gazdasági racionalitás kérdése – óhatatlanul erkölcsi és sokféle (társadalmi feszültségekben
is megjelenő) gyakorlati deficitje is keletkezik. A centrumnak a periféria rovására végrehajtott megerősítése szükségképpen érdekellentétekkel jár, problematikus, ezért azt a gazdasági célszerűség egyedül lehetséges változataként kell meghatározni, megspórolhatatlan „objektív automatizmusként” kell felmutatni. Ez pedig, mint minden a valóságon erőszakot tevő
értelmezési ajánlat, automatikusan mentális (s gondolkodástörténeti) törésvonalakat hoz
létre.
A magyar modernség, a legdurvább felosztás szerint is, két, diametrálisan szemben álló,
már alapjaiban is merőben különböző, torlódott szerkezetű önértelmező mentális alakzatot
produkált (s persze ezek számtalan variációját). Az egyik a modernség lehetőségszerkezetén
belül kialakuló, az előnyökkel élő, az előnyöket gondolatilag is affirmáló, de szerkezetileg ellentmondásos, sőt feloldhatatlanul kollíziós alakzat. A másik (az előbbinek mintegy ellenpárjaként) a veszteségekre reagáló, a veszteségeket saját nézőpontból „megmagyarázó” és/vagy
azok ellen – „reakciósan”, ritkábban: „progresszívan” – lázadó magatartás, mentalitásban is
leképeződő alakzata. Az egyiket az értelmező utókor pozitív, a másikat negatív indexszel
szokta ellátni, az értelmezőnek a modernitáshoz való viszonya szerint. Az uralkodó (s legföljebb, korok és rezsimek szerint, a pólusokat fölcserélő) fekete/fehér értelmezés természetesen nem sokat ér: durván leegyszerűsítő és megtévesztő, de – tetszik vagy sem – még ma is

„

60

tiszatáj

nagyon erős pozíciókkal bír. Az irodalom- és gondolkodástörténeti értelmezés számára
azonban mindkét ilyen interpretáció elfogadhatatlan – hiszen éppen a különböző kulturális
alakzatok, például az irodalmi szövegek finomabb szerkezetű megértését és leírását teszi lehetetlenné, siklatja félre. Maga a felosztás, bár nagyon is lényeges, ilyen elvont általánosságban csak tipológiai segédeszközként jöhet szóba, az alakzat besorolását, elhelyezését segítheti elő. Az alakzat elemzését, a siker reményében, csak a maga bonyolultságát szem előtt tartva, konkrétan érdemes végigvinni. S ez a megállapítás érvényes a Tömörkény-életmű lehetséges elemzésére is.
Egy megállapítást azonban mindjárt, már gondolatmenetünk e pontján lehet és érdemes
rögzíteni. Tömörkény a modernség olyan íróképviselője volt, aki a modernség értelmezését a
vesztesek oldaláról, a veszteségre reagáló paradigma keretén belül, de nagyon egyedi módon
végezte el. Életműve megértése nem utolsósorban ennek az egyéni reagálásmódnak a megértéseként és leírásaként történhet meg.
4
Tömörkény „szegedi” tapasztalata, talán ennyiből is sejthető, lényeges tapasztalat volt, sőt a
maga (nem könnyen átlátható) módján reprezentatív is. Ahogy a polgáriasult Szeged viszonyult saját parasztságához, házi „gyarmatához”, úgy viszonyult – mutatis mutandis – a „modern” Budapest az „elmaradott” vidékhez. Itt is, ott is az aszimmetria dominált. S aki az egyiket ismerte, annak a másik lényegéről is volt valami sejtelme. De Tömörkény, aki érzékelte e
viszony emberi fonákságát (s tudta, hogy ennek szociológiai relevanciája is van), témaválasztásaiban s témafeldolgozó írói magatartásában úgy reagált erre a helyzetre, ahogy az adott
körülmények között még lehetséges (vagyis „polgári” értelemben legitim, „elfogadható”) volt.
Ám egyben kívül is helyezte magát e konvenciókon. Írói világa legbelső lényegét illetően úgy
reagált, ahogy igazában senki más. A „néprajzi” tárca álruhájában s e konvenció fedezéke
mögé húzódva „irodalmi” tárggyá, azaz valódi emberi dokumentummá emelte a Szeged környéki „közönséges” paraszti életet. Sokan és sokszor (még méltánylói közül is) valami néprajziasságot láttak csak írásaiban – újságközléshez igazított „népi életképeket”, amelyeket a
néprajztudomány, lábjegyzetek és irodalmi hivatkozások híján is a maga érdekkörébe vonhat. S ez az, egyébként végletesen szűkítő és torzító recepció annyiban csakugyan jogos volt,
hogy a „germán” alaposságú Tömörkény csakugyan sokrétű és alapos „népismereti” tudással
dolgozta föl témáit. Írásait a Szeged-kutatás etnográfiai vonulata, pl. Bálint Sándor vagy Juhász Antal mindig is becses „adatok” forrásaiként kezelte, kezeli. Ismeretei ráadásul nem
tankönyvekből, egyetemen szerzett ismeretek voltak, hanem közvetlenül, autopsziásan nyert
ismeretek. (Erre nemcsak alkata és helyzete, de a közigazgatási értelemben vett Szeged közvetlenül szemlélhető, élőben megfigyelhető viszonyai is predesztinálták.) Tömörkényt, a családtörténeti beágyazottsága révén is echte „polgárt”, aki családja múltja és neveltetése körülményei révén egy lényege szerint polgári világ szocializáltjaként írható le, – ez a számára
egyszerre „idegen”, s mégis bensőségesen ismert paraszti világ eminensen érdekelte. Számára nem a polgári lét jelentette az újdonságot és érdekességet (ezt, kiterjedt polgári família fiaként, belülről ismerte), hanem az e világ közvetlen környezetéhez tartozó, mégis merőben
más paraszti, parasztpolgári lét. Törvényszerűen, mert az is korán érzékelhetővé vált számára.
(Apja szegedi szállójához például, tudjuk, még istálló is tartozott, mert a vendégek lovaskocsin jöttek be a városba, s a kocsit s a lovakat valahol éppúgy el kellett helyezni, mint a

2016. december

61

„

szállóvendégeket. A szolgáltatásokhoz az istállógyertya és a szalma éppúgy hozzátartozott,
mint a reggeli, sőt jobban. Az előbbieket azok is igénybe vették, akik az utóbbit maguk oldották meg, hazulról hozott elemózsiával.) Tömörkény érdeklődése azonban nem a „bennszülöttek” közé elmerészkedő „modern” antropológus „szakmai”, azaz felfedező és „gyarmatosító”
érdeklődése volt, hanem emberi figyelem és gesztus. A szolidaritás szemérmes, mégis rendre
tetten érhető gesztusa. Erre sok minden kondicionálta. Egyebek közt az érzékeny korban,
nagyon fiatalon megtapasztalt családi deklasszálódás (amely a „birtok” elvesztését és az egzisztencia megroppanását is személyes élményévé tette, s fogékonnyá tette az egyénre leselkedő veszteségek iránt), de – siessünk leszögezni – nemcsak ez. Ennél meghatározóbb e vonatkozásban emberi érzékenysége, amelyre sok apró jel: gyerekkori „romantikus” olvasmányéhsége, majd versírói (!) ambíciójának felébredése, később, már gyógyszerész tanoncként elkövetett öngyilkossági kísérlete stb. egyaránt utal, de amelyet utóbb, katonáskodása
során kialakuló fegyelmezettsége már a polgári viselkedéskultúra keretei közé szorított.
A fegyelmezettség azonban, amelyet magára vett, csak elfedte érzékenységét az idegen szemek elől, ám azt nem semmisítette meg. S ez az érzékenység később sem halt el, mi több,
szövegszervező erőként irodalmilag is szerepet kapott.
Tömörkény viszonya a világhoz, amelyet újra és újra „megírt”, más-más szögből bemutatott, nem az etnográfus személytelen viszonya volt tárgyához, hanem, ellenkezőleg, az íróé.
Az íróé, aki a meglátott s feldolgozott emberi világba saját magát, s e világhoz való viszonyát
is proiciálta. (Móra, aki közeli munkatársaként közelről figyelhette meg, de merőben más alkat volt, mint ő, nem is állhatta meg, hogy szóvá ne tegye: szerinte Tömörkény túlzottan jóhiszeműen ábrázolta parasztjait. Valami lényegesre utalt ezzel, de nem biztos, hogy meg is értette, amit észrevett.) Önmagának ez az „idegen” emberi világba való belevetítettsége, irodalmilag természetes, nem is nagyon lehetett volna másként. S irodalmilag nem is probléma,
hanem előny. Az az odaforduló figyelem, az az emberi rokonszenv, amely, parasztjairól szólván, tollát vezette, nem ment a tárgyi, néprajzi hitelesség rovására, még csak (a szó szokványos értelmében) nem is idealizálta „hőseit”, de a premodern világ egyik szegmentumát,
a kétkézi emberek embert próbáló, nehéz életét, a leírás és megjelenítés módjával, emancipálta. Beemelte azt a premodernt elhagyni készülő, lebecsülő vagy éppen lesajnáló modernitás embereinek szemhatárába. „Életet” adott azoknak (s azoknak az emberközi viszonylatoknak is), akik (s amelyek) nem voltak láthatóak az önvédelmi közönybe merevedő régi s új
„polgárok” számára. Életműve a szó erejével egy olyan öntörvényű, gazdag és (sok vonatkozásban) a kibontakozó és elhatalmasodó újnál még szükségképpeni ridegségében is „emberibb” univerzumot örökített meg és tett „leolvashatóvá”, amely egyre inkább a polgári társadalom uralkodó viszonyai alá szorult, puszta kiszolgáló funkcióvá redukálódott. Ezt a világot,
ha egyáltalán észrevette, az önmagával, újonnan megnyíló lehetőségeivel eltelt „polgár”, önmagát is végzetesen félreértve, persze csak „egzotikumként” volt képes érzékelni. Tömörkény azonban ehhez képest radikálisan más értelmezést kínált föl. De nem elvontan, hanem
érzéki, mindenki számára egyénileg leolvasható formában.
S hogy mi ebben gondolkodástörténetileg a speciális? A premodernnek (pontosabban:
a premodern egyik vetületének) ez az emancipációja nem a „modernre” adott szokványos
– hárító – „reakció”, nem modernségellenesség (amit sokan képviseltek, s ami később, tudjuk,
meglehetősen torz és veszélyes politikai konstrukciókat hozott létre), hanem valami egészen
más. Tömörkény nem rehabilitálta a premodernt, annak függőségi, alávetettségi viszonyait

„

62

tiszatáj

például elutasította, írói s emberi szolidaritása mindig „csak” az életkörülmények ridegségének, mondhatnánk természeti törvényként megjelenő hatalmának és a nyers emberi uralomnak kiszolgáltatott, de az életlehetőségeit kemény munkával (s olykor nagy leleményességgel), napról napra mindig újratermelő „kétkéziek” felé fordult. Embert, s nem egzotikumot
látott bennük. S nem osztozott a kibontakozó kapitalizmus (sokféle eredetű) homo novusainak új keletű „polgári” önteltségében, amely az élet feltételeit premodern struktúrákban újratermelő „kétkézieket”, bornírt módon, „elmaradottságban” marasztalta el. Maga is „polgár”
volt persze, s ennek a helyzetnek voltak korlátai. De annak a polgárságnak volt a neveltje,
amely még természetes módon, önfejlődés során vált ki környezetéből, s természetes kontaktusát azzal mindig megőrizte, a polgári helyzetet pedig nem érdemek nélküli privilégiumként, hanem „csak” magasabb rendű szakszerűségként fogta föl. A lehetőségek egyenlőtlen
eloszlását, a széles kört sújtó szűkösséget (miként a munkamegosztás szükségességét is) elfogadta, nem lázadt, helyzete révén csak egy történetileg adott életforma rezignált tudomásul
vevője lehetett. (Innen nézve érthetők meg olyan „érthetetlen” gesztusai, mint pl. a szegedi
nyomdászok sztrájkjának vezércikkben való elmarasztalása, miközben, bár viccesen, társalgási keretek közt, a jelszót is ő adta ki: „lámpavasra a kiadót”.) A termelést szolgáló racionalitás ellen nem hadakozott, s a „néprajziban” is rendre kimutatta jelenlétét, de – a „modern”
úzussal ellentétben – soha nem misztifikálta. Az ember fontosabb volt számára.
Tömörkény, tudjuk, nem intézményi keretekben, szisztematikusan képzett szakemberként, hanem autodidaktaként alakította ki saját intellektuális arculatát – még érettségit sem
tett. (Akkoriban a gyógyszerész klasszifikációt még nem az egyetem adta, s a papír megszerzése még az érettségit sem kívánta meg.) Utóbb, már könyvtári és múzeumi „tisztviselőként”
persze elvégezte a szükséges tanfolyamokat, de tudása elsődlegesen gyakorlati, tapasztalati
jellegű tudás volt. A modernség kulturális teljesítményeként egyre bőségesebben termelődő,
és sokszor egymásnak is ellentmondó absztrakt „spekulációk” (értsd: elméletek) nem érdekelték, alkatilag is idegenkedett tőlük. Ez, nem kétséges, bizonyos értelemben tudása deficitjeként értelmezhető. Elméleti formában, minden valószínűség szerint, nem is „értette” a világot, legalábbis nem ilyen formában magyarázta azt. Ebből a hiányosságából azonban, paradox módon, erényt tudott kovácsolni. Az elvont értelmezés ugyanis nemcsak leképezi, de a
maga módján át is nevezi, meg is változtatja azt, amit értelmez, s az empirikus realitás nagyon sok elemétől – szelektíven – el is vonatkoztat: homályba taszítja. S Tömörkény újságírói
és írói munkája elsődlegesen éppen egy olyan emberi világ megjelenítésére irányult, amelyet
a kor divatos s nagyon sok mindent végletesen meghatározó elméletei ignoráltak, vagy aktuális igények szerint félreértelmeztek. Tömörkény azonban, talán ösztönösen is, valóságérzékének engedelmeskedve, hagyta érvényesülni saját, autopsziás tapasztalatait, s valóságmagyarázata centrumába ezeket helyezte. Ez persze a lázadó gesztusok minden kerülése ellenére egyféle látens kritikai pozíció felé tolta, s ez részben gesztusai visszafogására késztette,
részben, nem is ritkán, munkássága igazi természetének meg nem értését vagy félremagyarázását vonta magával. Életművét pedig mindez együtt a sem kint, sem bent helyzetében tartotta. Sem a modern, sem az antimodern kulturális mainstream-be nem fért, nem férhetett
be. Lényegileg kívülálló maradt.
Munkássága félremagyarázása, amely egyébként különösebben nem izgatta, furcsa paradoxonként, némileg meg is védte. Írásainak a nosztalgikus, „néprajzos” romantika körébe való besorolása legitimálta a „konzervatív” olvasók körében, s ez lehetővé tette számára, hogy

2016. december

63

„

bár fragmentáltan, egymástól elszigetelt, a „közolvasók” számára „áttekinthetetlen”, szétszórt életmű izolált darabjaiként, de sok nézőpontból, ismétlődően bemutassa az őt érdeklő
emberi világot. Az olvasói igény (amelyet pesti lapjai is, a könyveit kiadó üzletemberek is
nyomatékosan közvetítettek feléje) persze meg is akadályozta tapasztalatai radikális végigvitelében. (S ugyanígy hatott, sajnos a „másik” oldalról, a modernség „tematikai” idegenkedése is a paraszti világtól. A modernség a parasztiban csak a disszonanciák s a lázadás megjelenítését méltányolta.) Tömörkény így íróilag nem futhatta ki magát igazán, sok minden benne
maradt. S amit megírt, az is részben „csak” egy emberi univerzum fragmentumaiként, részben konvencionális darabokkal is keveredő elegyeként vált hozzáférhetővé. Azt a kortársi értelmezést, amelynek kegyelméből saját legmélyebb impulzusai mindenki számára tudatosulhattak volna, s meg- és felerősíthették volna írói opcióját, soha nem kapta meg.
Az életmű egésze azonban így is enciklopédikusan gazdag, s a maga módján olyan összefüggések megjelenítése, amelyeket sem az egykorú társadalomtudományok, sem a mai történeti szociológia, sem az irodalom nem volt képes kimondani. Az már a mai kutatás sara, hogy
az ezeknek az összefüggéseknek a maradéktalan föltárulásához szükséges bibliográfiai, filológiai, hermeneutikai stb. erőfeszítésekkel továbbra is adós.
5
Tömörkényről a halála óta eltelt évszázadnyi időben természetesen sokan írtak, – sok fontosat is. Hamar helyi kultusz is alakult körülötte. Szegedi írótársa, a nála nemzedékkel fiatalabb
költő, Juhász Gyula például még elhallgatása (1929) előtt kevéssel (1928) is, utolsó nagyobb
terjedelmű művét, egy kis könyvet (Tömörkény István élete és művei) neki szentelte. (A könyvecske sajnos csak jóval később, 1941-ben jelent meg, de ez nem változtat a gesztus értékén.)
Egyik szerkesztőségi kollégájának nagy karriert befutó fia, Ortutay Gyula pedig 1934-ben,
utóbb több kiadást is megért doktori disszertációt (Tömörkény István) írt róla. Ez a könyv
már (s nemcsak szerzője későbbi közéleti pozíciói következtében) bizonyos értelemben a
Tömörkény-irodalom egyik megkerülhetetlen alapműve lett, s máig befolyásolja az értelmezést. S mint „szegedi klasszikusról” a szegedi kutatók azóta is rendre megemlékeznek róla,
vissza-visszatérve életműve, pályája alakulása vizsgálatára. A „legszögedibb szögedi”-ként
maga is kultuszfigurává emelkedő Bálint Sándor például minden alkalmat megragadott, hogy
tudatosítsa Tömörkény jelentőségét. A Szeged-kutatás mai doyen-je, Péter László pedig évtizedeken keresztül szövegkiadásokkal, filológiai cikkekkel s egy máig alapvetésként forgatható jelentős értelmezéssel (1963) szolgálta a Tömörkény-értést. (A Tömörkény „mikrokozmoszát” középpontba állító régi tanulmánya e cikk számára is fontos ösztönzést adott.) S szimptomatikus, hogy olyan nagyon különböző alkatú és irányultságú kutatók is megragadták az
alkalmat, hogy írjanak Tömörkényről, mint, mondjuk, a mindig a magyar kultúra egészében
gondolkodó, de a helyi teljesítményeket sem lebecsülő Ilia Mihály, vagy az utóbbi évtizedek
legjelentősebb szegedi etnográfusa, Juhász Antal, vagy a maga nemében egyedülálló, széles
körből merített adatai pontosságáért „elvérző” Apró Ferenc. S persze rajtuk kívül még sokan
mások is. Összességében vázlatok, rész-elemzések, életrajzi s pályatörténeti „adalékok” sora
született, s halmozódott föl. Igaz, az „akadémiai” tudomány kevésbé érdeklődött az életmű
iránt. A hatvanas években a korszerű alapvetés igényével föllépő, s csakugyan mindmáig a
legrészletesebbnek bizonyuló monográfia, Kispéter András műve (Tömörkény István. 1964)
félresikerült monográfia lett. Igazi nagymonográfia pedig máig nem készült Tömörkényről

„

64

tiszatáj

(aminek csak egyik oka a műfaj időközben bekövetkezett presztízsvesztése). A termés persze, mindent egybevetve, meglehetősen elegyes, minden eredmény ellenére hiányérzetet
kelt.
Néhány vállalkozás mégis jelentős előrelépésnek bizonyult. Mindenekelőtt a már említett
Czibor-féle életműsorozat. Ennek nyolc kötete nemcsak a mindmáig leggazdagabb anyagú
prezentálása az életműnek, de a kötetekhez írott kísérőtanulmányok és jegyzetek életrajzi,
pályatörténeti és bibliográfiai szempontból is fontosak. Az író 1885/96 közötti novellatermését A tengeri város (1956), az 1897/1900 közöttit A Szent Mihály a jégben (1957), az
1901/04 közöttit az Újbor idején (1958), az 1905/10 közöttit a Hajnali sötétben (1958), az
1911/13 közöttit a Barlanglakók (1959), az 1914/15 közöttit az Öreg regruták (1959), az
1916/17-ben írottakat pedig A kraszniki csata (1960) adta közre. A nyolcadik kötet az
1884/1916 között írott cikkeket tette hozzáférhetővé Munkák és napok a Tisza partján címmel – 1963-ban, s már nem Czibor, hanem Péter László gondozásában. (Ebben jelent meg
először a sajtó alá rendező már említett, fontos „mikrokozmosz”-tanulmánya is.) E sorozat,
amelyet egy úgynevezett ideológiai „enyhülési” periódus fölhajtó ereje tett lehetővé, szerencsés konstelláció eredménye. A Czibor Jánosnak még rendelkezésére álló, újságlapokon megőrzött szerzői gyűjtemény, sok vonatkozásban pótolta a hiányzó kritikai kiadás nem létező
bibliográfiai és filológiai anyagfeltáró munkálatait. (A magyar könyvkiadásban megszokott
gyors, alkalmi munkával ez a hiány nem lett volna pótolható.) Jóval későbbi, de itt említendő
meg az életmű kiegészítése szempontjából nyereségnek tekinthető további két kötet is
(mindkettőt Péter László adta közre). A Katona a kötélen, amely 1989-ben jelent meg, a katonatárgyú írások bő, de természetesen nem „teljes” gyűjteménye. A Hétről hétre (2000) pedig
a Szegedi Naplóban 1894/98-ban publikált publicisztikából válogat. Mindkettő jelentősége
nagy, mert a katonaélet megörökítése nemcsak rokonságban áll a „paraszti” tematikával, de
lényeges új színeket ad hozzá, s más szögből segíti megérteni az írói attitűdöt. A Napló-cikkek pedig valóságos terra incognitá-t jelentettek – Tömörkény gondolkodásának olyan dimenziójába engedtek belelátni, amelyikről addig sejtéseink sem nagyon voltak.
Alapozó szerepű kötet volt (s maradt) az 1966-ban centenáriumi tisztelgésként megjelent Tömörkény-emlékkönyv is. Ezt Kovács Sándor Iván és Péter László szerkesztette, s bár
minden szempontból „alkalmi” produkció (gyors kézzel egybe markolva mindent, ami előszedhető és fölmutatható volt), de bizonyos összegző szerepe nem tagadható. S elégé nem
méltányolható nagy érdeme, hogy Dérytől Weöresig sok jelentős író Tömörkény melletti kiállását is demonstrálja. Ezek a szerkesztői felkérésre született írói vallomások a Tömörkényértés szempontjából becsesek és tanulságosak. A szakmai közönnyel szemben haladva az elelgyengülő kanonizáció megerősítéséhez szolidan, de meg nem kérdőjelezhetően járultak
hozzá.
Az irodalomértés szempontjait, elméletileg is megalapozottan, az esztétikai érzékenységet szisztematikus értelmező munkával egyesítve, mindmáig Németh G. Béla ide vágó írásai
képviselik a legmagasabb szinten. Itt két szövege említendő elsődlegesen. Egy monográfia
rövid, mindössze pár lapos Tömörkény-fejezete (1971) és egy tanulmány (1985). Az előbbi, a Türelmetlen és késlekedő félszázad (1971) a maga nemében alighanem egyedülálló munka: az esztétikai és történeti elemzés olyan szinoptikus teljesítménye, amely már csak módszeressége okán is, az úgynevezett „posztmodern” végletes relativizmusának ellenpólusa,
s így még a mai szétesettségben is fönntartja a modernitás értelmezési potenciálját. Németh

2016. december

65

„

G. Béla történész és esztéta volt egy személyben (e típus ma a magyar kultúrában nem, vagy
alig van jelen), így értelmezése különösen érdekes. Ítélete sarkos és kemény, de, paradox
mód, így is affirmatív távlatú. „Műve” (tudniillik a Tömörkény műve) szerinte „egyenetlen,
akár Gárdonyié és Bródyé: s szűk körű is: tárgykörben és módszerben egyaránt. Húsz novellája nyomán a többi ötszáz képletét, mintáját is könnyedén meg lehet szerkeszteni. Összeválogatható azonban terméséből egy kötet oly novella, mely kortársai elé és a magyar novella
legelső vonalába emeli.” (228.) Nézőpont kérdése, hogy ebben az értékmeghatározásban hová, mire helyezzük a hangsúlyt. Egy biztos, az elismerés így, körülhatároltan is igen magasra
helyezi írónkat. A jellemzés, amelyet Tömörkény novelláinak szövegszervező eljárásairól
mond, szintén figyelemre tarthat igényt. Ennél azonban szempontunkból érdekesebb, ahogy
poétikai értékeit bemutatja. „Írónk ritkán hangoztat szociális, politikai eszméket: a tételhirdető, a rábeszélő modor is többnyire idegen tőle. S ahol jelen van, nem azok java művei. Mégis társainál megrendítőbbet, szociálisan is vádlóbbat nyújt amaz egy kötetében. Megszégyenült döbbenettel kérdezzük: ennyi az élet, szabad, hogy ennyi legyen, e szinten maradjon az
élet, mely magában hordja a legmagasabb érték lehetőségét. Mert Tömörkény nem eszményíti hősei világképét, de – bár a naturalizmustól nem maradt érintetlen – sosem fosztja meg
hőseit a tudat bizonyos értékeitől, sohasem szorítja őket ember alatti, animális létezésbe.
Világképükön belül a jót, az ésszerűt, az erkölcsit akarják. Történetei tragikumát épp ez teszi
teljessé: a csattanókban a világkép és a magatartás értékének ellentéte mutatkozik meg, lepleződik le.” (230.) Amit Németh G. Béla, elmarasztalóan, bizonyos modor „túlhajtásaként”,
s olvasói igények kielégítéseként ír le, egy magasabb esztétikai (s csakis esztétikai) nézőpontból csakugyan Tömörkény szemére vethető. E vonatkozásban azonban a szerzőben az
esztétikai megfontolás a történésziek fölé kerekedik. Nem akceptálja, hogy ezek a „túlhajtott”
vagy más szempontból kevéssé sikerült szövegek is más vonatkozásban egy igen kevéssé ismert emberi univerzum tárgyi momentumairól, összefüggéseiről, lehetőségeiről hoznak hírt.
S ez egyáltalán nem lényegtelen. A Tömörkény-szövegek nem szoríthatók bele a szűken felfogott – „esztéta” – irodalmiság kereteibe. Szövegei, már születésük körülményeinél fogva is,
más természetűek: többek is, kevesebbek is. Az már speciális körülmények szerencsés összjátéka, ha az eredmény egy szorosabb értelemben vett esztétikai elvárásnak is maradéktalanul megfelel.
De hogy bizonyos számú szöveg nagyon is megfelel, azt éppen Németh G. Béla másik, csak
Tömörkény prózájának szentelt tanulmánya (Az élet profán liturgiája) mutatja meg s igazolja
a legszebben. (A tanulmány a kitűnő tudós Századutóról – századelőről című kötetében
[1985] is olvasható.)
A Tömörkény-irodalom egészét vagy akárcsak legfontosabb darabjait is ebben a rövid
cikkben, érthetően, nem lehet, s természetesen nem is érdemes felsorolni. Az egy bibliográfia
dolga volna. Alig több mint egy évtizede szerencsére a Nap Kiadó egyik, Domokos Mátyás
remek ötletét kamatoztató sorozata, egy kötet erejéig, ebből az irodalomból is ízelítőt adott.
A Hajnali sötétben című válogatás (2005), többféle megközelítésnek is teret engedve, jól demonstrálja az értelmezés irányait, fontosabb eredményeit. Az anyag, amelyet számba lehetett
venni, nem nagy, de sokrétű. A filológiai közlések, az apró, de összességükben sok mindent
másképpen láttató „adatok” közreadása persze nem fért, s nem is illett bele a válogatásba –
azokat ma is úgy kell összekeresgélnie a Tömörkény-kutatónak, ha élni akar velük. A Tömörkény-irodalom bibliográfiája így, ha elkészülne s egybe gereblyézné az apró cikkeket (is),

„

66

tiszatáj

szolgálatot teljesítene. Áttekinthetővé tenné a kutatás trendjeit, kevésbé látványos eredményeit, s egybe fogná, ami lényege szerint egybe tartozik. A legfontosabb persze továbbra is
magának az életműnek a (végre) teljességre törekvő bibliográfiai számbavétele volna. A Somogyi-könyvtár néhány áldozatos és szorgalmas munkatársa (Lovászi Józsefné, Kukkonka
Judit s mások) már tettek ez irányban fontos lépéseket. Munkájuk eredményeként elkészült a
Szegedi Naplóban (2001) és a Szegedi Híradóban (2004) megjelent Tömörkény-publikációk
bibliográfiája. (Mindkettőnek a szegedi múzeum, ma már nem élő, irodalom- és művészettörténeti évkönyve, a Studia Historiae Literarum et Artium adott teret. Az elsőnek a 3., a másodiknak a 4. kötet.) Az országos lapokban publikáló Tömörkény írásainak módszeres számbavétele is szerepelt a tervekben, de ezekre már a személyi feltételek meggyengülése, az intézményi háttér hiánya miatt nem kerülhetett sor.
A Tömörkény-kutatás helyzete (eredményei és korlátozottsága) sajnos jól demonstrálja,
hogy az elszigetelt egyéni erőfeszítések nem pótolhatják az intézményekre alapozott tervszerű kutatásokat.
6
Tömörkény írói státusa nem az „irodalmi íróé” volt. Ezt mai nézőpontból lehet korlátjának
tartani, de fölösleges. Csak annyit mondanánk ki vele, hogy életműve genetikailag és szerkezetileg heteronóm, írói gyakorlatában valami nem irodalmi is szerephez jutott. Ez azonban,
tetszik vagy sem, olyan adottsága az életműnek, amely megváltoztathatatlan s ugyanakkor
speciális értékekkel gazdagította azt. Mindez többszörösen érthető. Kenyérkereső foglalkozása egy ideig az újságírás volt, s a hírlapírás írás ugyan, de nem a steril irodalmiság közege
és megteremtője. Amikor pedig, szilárdabb egzisztenciát remélve, a Szegedi Napló szerkesztőségéből a Kultúrpalotába tette át székhelyét, még kevertebb, összetettebb feladatokkal
szembesült. Munkája, „tisztviselőként”, maga volt a megtestesült kevert sokrétűség. A régészettől a bogarászatig mindenfélével kellett foglalkoznia, s esetében a „könyvtár csöndje”
szép frázisnál alig volt több. Ráadásul, a „szükséges pénzért” (s persze némi becsvágyból) az
újságírással sem hagyhatott föl teljesen. „Reporterkednie” már nem kellett, csak vezércikket
írt (másnaponta, névtelenül), és persze, író lévén, tárcát (hetente minimum kétszer, névvel).
Alkotói élethelyzete mindennek volt mondható, csak nem elmélyült meditációra alkalmat
adó, nyugodt munkalégkörnek. S ami alighanem ennél is meghatározóbb volt: érdeklődése is
inkább az új emberi élményekkel és tapasztalatokkal kecsegtető premodern világ felé vonta.
(Ami mellesleg, megírva, az újságokban is „érdekességnek” számított.) Az önelégült polgári
„köldöknézés” irodalmi fikcióként nem érdekelte. Maga az irodalom, az irodalmiság mint kifejezési lehetőség persze őt is vonzotta (néhány jó író, így, mások mellett: Mikszáth vagy
Turgenyev példa és minta volt számára is) – de az irodalom konvencionális, rutinszerű gyakorlata taszította. A fikciós sémáknál, a „regényesnél” többre tartotta az „életet”, a kétkézi
emberek életét. Ebben nyilvánvalóan szerepet kapott saját társadalmi közegének, a polgári
élet mindennapjainak őszintétlensége, hamissága, pontosabban: Tömörkénynek mindezzel
szembeni averziója – s vágya valami „tisztábbra”, jobbra. Környezete tekintete elől averzióját
is, vágyakozásait is rejtegette persze, de mindaz, amit tárgyias leírásokban és emberi sorsokban megjelenített, mégis árulkodik preferenciáiról. Leginkább java novelláiban.
Az életmű genetikus kettőssége mindazonáltal olyan adottság, amely, alapesetben is, kétféle merőben eltérő értelmezési irányt tart nyitva. Az egyik szigorúan csak esztétikai nor-

2016. december

67

„

mákhoz méri az életművet, s ezt legmagasabb szinten Németh G. Béla már hivatkozott értelmezése reprezentálja. Ha erre korlátozódunk, Tömörkény nem jön ki rosszul a mérlegelésből, de az életművet adó szövegkorpusz igen nagy hányada másodlagossá, már-már mellőzhetővé válik. A másik értelmezési irány, bár mára már teljességgel ráégett a „néprajziasság”
bélyege, akár nem-irodalminak is mondható. Szempontja a legmélyebb értelemben vett történetiség szempontja, amely, a tágan értelmezett irodalom lehetőségeit felismerve és azokat
leolvasva, egy társadalom alatti társadalom emberi világát kelti életre. Hasznosítja az esztétikai szempontból nem szabályszerű, sőt akár „sikerületlen” művekben rögzített, máshonnan
be nem szerezhető „információkat”. Ez az értelmezési irány természetesen nem vindikálhatja
magának az esztétikai ítélkezés exkluzivitását, auráját. „Csak” történeti értelmezés. De az
életműnek az a dimenziója, amelyet megért, s az értelmezéssel hozzáférhetővé tesz, a maga
nemében unikális teljesítmény. Föltáratlanul és megértetlenül hagyni nagyon nagy veszteség
volna. S ez is irodalom, ha szabályszegően is.
7
Olyan időket élünk, amelynek alaptörténése, minden jel szerint a világ dramatikus átrendeződése lesz. Hogy mivé alakul át, ami most meginog s mozgása mennyire lesz kontrollálható,
ha egyáltalán kontrollálható lesz, ma még nem mondható meg. De tudható, az ilyen nagy, tektonikus mozgásoknak mindig mély, történeti meghatározottsága van. Az úgynevezett „gazdasági racionalitás” jogcímén szőnyeg alá lehet seperni súlyos problémákat, „igazolni” lehet
igazolhatatlan emberi viszonylatokat, de dinamikájukat végleg megszüntetni nem lehet.
A mostanában már száz éve halott Tömörkény István mindmáig csak részlegesen hozzáférhető életműve, amely még kevésbé „sikerült” darabjaiban is egy társadalom alatti társadalomról hoz fölszínre árulkodó emberi dokumentumokat, a maga lázadó gesztusokat mellőző
szolid módján ebbe a „problematikába” nyúlik vissza és le. Ha megértjük, mai lehetőségeinket (s léthelyzetünk modernitás-specifikus mai deformitásait) is jobban fogjuk érteni – bármennyit is változott azóta a világ.
Mert ahogy hajdan Izajás próféta mondta (máig érvényesen): „Jaj azoknak, akik a rosszat
jónak mondják, és a jót rossznak.” (Iz 5,21.)

„

68

tiszatáj

NYILASY BALÁZS

Nézőpont-lehetőségek
TÖMÖRKÉNY ISTVÁN ÍRÁSMŰVÉSZETÉVEL KAPCSOLATBAN
A Tiszatáj folyóirat szíves felkérése némi töprengésre késztetett. Tömörkény szeretetteljes
méltatása nekem is fontos volt, de azzal nem áltathattam magam, hogy három évvel korábbi,
Tömörkény István minimalista prózájához című (először az Irodalomismeretben, majd esszékötetemben megjelent) dolgozatomhoz képest újszerű, nagyobb szabású végiggondolással
fogok tudni majd előrukkolni. Végül azzal vigasztaltam magam, hogy a 2013-as íráshoz csatolt megerősítő, kiegészítő adalékoknak is lehet valamelyes értelmük. Rövid meditációmban
ebben a szellemben szólnék néhány szót a Tömörkény-oeuvre-höz kapcsolódó nézőpontlehetőségek dilemmáiról, s közben előző tanulmányomhoz képest közvetlenebbül, markánsabban, szókimondóbban érintek majd néhány általános irodalomértési kérdést is.
Töprengéseim végül is hiányérzetből erednek és korrekciós célzatúak. Tömörkény István, mindannyian tudjuk, a kritika részéről máig nem kapta meg az őt megillető elismerést.
A magyar irodalomtörténet végül is a fősodortól messze szorított helyet számára. Schöpflin
Aladár, Sík Sándor, Keresztury Dezső és kritikustársaik a karakterjelzést, kategorizációt a regionalizmus, néprajzi tárgyiasság, népies kismesterség, irodalmi kisplasztika fogalmaival oldották meg, a tágabb, méltóbb értékelés útjait eleve elzárva, elrekesztve. A regionalizmustípusú konceptualizáció elterjedtségén cseppet sem csodálkozhatunk. A „költői realizmus vidékies formáit” emlegető kritikusok masszív, evidenciaértékű szellemi pozíciók, magától értetődőnek tetsző esztétikai előfeltevések alapján hozták meg ítéletüket. Mi azonban – általános értelmű tanulságokban is reménykedve – töprengjünk el kissé azokon a gondolkozási,
irodalomértési attitűdökön, amelyek a tömörkényi novellisztika második vonalba utalásához
szolgáltatnak alapot, indokot, eszmei hátteret!
E feltételezett irodalomértési fundamentum, azt hiszem, többféle meggyőződés-rétegből tevődik össze. Legelsőbben alighanem az individualizmus-intellektualizmus elvárásrendszerét
emelhetjük látóterünkbe. Az irodalom, legalábbis a modern újkorban, az értelmiségi világban
horgonyozta le gyökereit. Sokféle ágbogát ugyan időről-időre e terrénumon túlra is kinyújtja,
de természetes közege az utóbbi két évszázadban mégiscsak az individuális bonyolultságok
és komplexitások világa, a valahai egotudatos biztonságtól eltávolodott, összetett lélek.
A mértékadó kritika a modern íróktól a sémákon túlmutató lelki folyamatok bemutatását, az
egyén életproblémáinak, egzisztenciális gondjainak megjelenítését várja el. Valóságos, számunkra való íróként sokkal inkább Thomas Mannt tartjuk számon, mint Alekszandr Fagyejevet.
S ha már Thomas Mann került szóba, az illusztráció kedvéért idézzük magunk elé egy pillanatra a méltán hírneves Halál Velencében hősét, Gustav von Aschenbachot! A kifinomodott,
magas kultúrszinten élő patrícius polgár és író világa, léttere az első pillanattól az utolsóig

2016. december

69

„

messze a mindennapi meghatározottságok fölött helyezkedik el. Aschenbach a méltó emberi
bonyolultságok, szellemi kalandok szféráját lakja be, lelkét az alkotás gondjai, az egzisztencialitás és a teljesség terébe emelő szenvedély töltik be. Aligha véletlen, hogy az alsóbb néprétegeket megjelenítő „déliek”, a kenyérgondoktól meghatározott egyszerű emberek (matrózok, pincérek, gondolások, utcai zenészek) az ő szemében méltatlannak, primitívnek, visszataszítónak tűnnek.
Tömörkény, mondanunk se kell, az ilyesféle individuális-intellektuális elvárásoknak egyáltalán nem felel meg. Hősei és jellegzetes létterei a Thomas Mann-i novellisztika által felkínált lehetőségmezőket, a szabadságot, komplexitást, összetettséget teljességgel nélkülözik.
Figurái (tanyasi zsellérek, hajóslegények, kubikosok, juhászok, bakák, altisztek) tetőtől talpig
létharchoz kötözött emberek, s a létharc-kényszerhez társuló konform, mindennapias egotudatossággal élnek. A reflektív, értelmiségi intellektualitás és az ösztönélet (a pszichikus
amorfitás, a tudattalan és a szexualitás) e szegény emberek lelkiségében egyáltalán nem jut
szerephez. Az ő egzisztenciális gondjuk a mindennapi kenyér megszerzése, a megélhetés és a
lehető kicsike gyarapodás. Erkölcsi horizontjuk is ennek megfelelően alakul: a morál alapját
a hasonszőrűekhez kapcsolódó szolidaritás, a munkás tisztesség és a családszeretet adja.
A magasabb kultúrszint, az urbanizált, institucionalizált világ természetszerűleg idegen tőlük. Minden tanyasi jól tudja, hogy a városból érkezett posta semmi jót nem jelent, a szegény
ember a hivatalt idegen, ellenséges világként érzékeli, s az intézményiséget közvetítő hivatalnokok kijátszását jóravaló, becsületbeli ügynek tekinti.
Értéktulajdonító szándékaink útjában, amint látjuk, nem csekély dilemma tornyosul. Az
intellektualista elvárásrendszer konzekvens érvényesítése mellett Tömörkény István írásművészetéhez aligha tudunk méltató gesztusokat társítani. Azzal persze próbálkozhatunk,
hogy novelláit alapvetően más kódba írjuk át; a létharcra szorított világot tágíthatjuk, színezhetjük, egzisztenciálisabb tónusokkal dúsíthatjuk. Ezzel az eljárással próbálkozott Németh G. Béla is 1985-ben Az élet profán liturgiája című írásában, az értelmezés centrumába a
korábbi idők kódrendszeréhez képest merőben másféle, egzisztenciálisabb, filozofikusabb
fogalmiságot állítva. „[…] Tömörkény legjobb novelláiban sohasem egyszerűsödik s egyneműsödik puszta szociologikus-naturális minőséggé vagy éppen illusztrációvá az élet, sohasem szorul, dokumentációs céllal, az egyén az animális determináció szintjére. A legelesettebb életnek is jut abból a méltóságból, amely az emberi lét egyetemes lényegét, közös misztériumát körülölelő liturgiából sugárzik, ha mégoly elnyomorítottan, eltorzítottan is”– juttatta a nyolcvanas évek legnagyobb tekintélyű hazai irodalomtudósa értelmezésében központi
szerephez „az élet profán liturgiájá”-t, és jelenítette meg Tömörkény Istvánt e liturgikus,
egyetemes emberi lényeg írójaként.1
A Németh G. Béla-i attribúció kétségkívül méltányosabb, mint a kismesterség-címkék,
a baj csak az, hogy nemigen illik rá a tömörkényi novellavilágra. A fehér embert gúnyosan
méregető vén cigány, a hamisított díszkabáttal bajlódó baka, a díszszemlét elrontó, botcsinálta katona, a gazdát kártyajátékban legyőző toprongyos zsellér, a házőrző kutyát szalonnával
lekenyerező tolvaj és társaik egyáltalán nem tűnnek magasabb metafizikai entitások megjelenítőinek, képviselőinek. Az egzisztenciális kódba való átírás helyett, úgy tűnik, más utat érdemes választanunk: nem a tömörkényi írásművészet alapjait kell a felismerhetetlenségig elváltoztatnunk, hanem az intellektualitás-komplexitás-bonyolultság elvárásrendszerét kellene
1

Németh G. Béla, Századutóról-századelőről, Bp., 1985, 179–180.

„

70

tiszatáj

rugalmasabban kezelnünk, relativizálnunk. Fentebb említett, 2013-as írásomban valami ilyesfélével kísérleteztem. A Hühü szerzőjét a hetvenes évek minimalista prózájával (Carverrel,
Beattie-vel, Barthelme-vel) és az európai, amerikai irodalom hasonló tendenciáival (Csehovval, Hemingway-vel) rokonítottam, azon törekvések mély emberi igazságát hangsúlyozva,
amelyek az intézményes-társadalmi, értelmiségi-polgári világról lekapcsolt, lecsatlakozott
szférák világát tárgyilagos objektivitással mutatják be.
Az értelmiségi, intellektuális komplexitás értéklehetőségeihez nem fér kétség. De amit a
minimalista tömörkényi optika elveszít a réven, azt alighanem megnyeri a vámon. A társadalomvilág működésmódjai, emberre gyakorolt hatásai e kopár perspektívából világosabban,
leleplezőbben rajzolódnak ki, mint a bonyolultságok, komplexitások szférájából, s az értelmiségi gondolkozásra oly jellemző ideologikus kritika is elhalkul. Móricz Zsigmond a létharcra
szűkült, eldurvult életeket pályakezdő elbeszéléseiben (Sustorgós ropogós tafotába, Bent a
kupéban, Magyarosan) a szellemi emberség jegyében rendre undorral, felháborodással övezi,
s az ítélkező, értelmiségi távolságteremtést még az 1931-es Barbárokban is tetten érhetjük.
Tömörkény István viszont a létharc-determinációkon s azok lelki következményein egyáltalán nem csodálkozik-szörnyülködik; az idealisztikus nézőpont, a fennkölt morál és a kívülálló, magabiztos ítélet gesztusait sehol sem leljük fel írásaiban. Szociálpszichologikus, minimalista látleletei nagy pontossággal mutatják meg a környezetiség meghatározó erejét, s e látleletek annál jelentékenyebbek, minél specifikusabb, zártabb az embervilág kereteit adó társadalmi háló. Aligha véletlen, hogy a katonaság (a monarchikus katonavilág) rajzát minden
magyar író közül Tömörkény alkotja meg a leghitelesebb, legkontúrosabb, legkifejezőbb vonalakkal; s mondani se kell, hogy a szabadság, individualitás, másféleség esélyei éppen ebben
a társadalmi alrendszerben a legcsekélyebbek.
Az intellektuális bonyolultsághoz, az értelmiségi komplexitáshoz és a tudattalan lelki szférákhoz kapcsolódó igény, elvárás egyáltalán nem segít minket, ha Tömörkény István írásművészetét jelentékeny, korszerű teljesítményként akarjuk elgondolni. De nincsenek hasznunkra modern esztétikai tudatunk előítéletei sem. Ezredfordulós irodalomértésünket ugyanis
két nagy téveszme, a valóságtagadás és a formalista beállítódás befolyásolja. A történet nem
ma kezdődött, az irodalom valóságkapcsolati rendjének tagadása több évtizedes folyamatban
kanonizálódott. E processzusokat, tendenciáiákat, mozgásirányokat a chicagói egyetem professzora, Gerald Graff Literature Against Itself című könyvében 1979-ben mutatta be részletesen.2 A valóságtagadás első lépéseit szerinte az újkori, modernizációs szétválásokat reprezentáló – realizáló – kanti esztétika és az organizmus eszméjét központi kategóriává avató
romantika tette meg. E lépéseket még akár érthető korrekciós egyoldalúságoknak is tarthatjuk, a formalista, új kritikus, strukturalista, dekonstruktivista eszmevilág azonban jelentősen
továbblépett, és arányt tévesztett: az irodalom valóságkapcsolatát a pozitív értékcentrumokból kitelepítette, s agresszív teoretista elméleteket alakított ki e diszkreditálás elfogadtatására, kikényszerítésére. (A humanista elkötelezettségű amerikai irodalomtudósok a posztstrukturalizmus problematikusságainak bemutatására az ezredfordulón már igen gyakran
használják a találó, kifejező teoretism – teoretizmus – kifejezést.)
2

Gerald Graff, Literature Against Itself. Literary Ideas in Modern Society, The University of Chicagó
Press, Chicago and London, 1979. A könyv 1995-ben Ivan R. Dee kiadásában új szerzői előszóval, de
változatlan formában jelent meg.

2016. december

71

„

Gerald Graff a történetsorokat lényegileg korrektül, hitelesen mutatja be. A világtagadás
stációihoz, úgy tűnik, már a belső konstitúció vizsgálatát preferáló (szubsztancionalizáló)
formalista, strukturalista irodalmárok is törvényszerűen jutottak el. Viktor Boriszovics
Sklovszkij – emlékezhetünk – már a század elején meggyőződéssel állította azt a képtelenséget, hogy a menyasszonyrablás irodalmi motívuma csak konstitúciós prijom, műszervező eljárás, és rossz úton jár, aki értelmezésekor a valóságviszonyokra hivatkozik. Roland Barthes
és Michel Foucault az absztrakciót a század derekán a szubverzivitással, establishmenttagadással azonosították, a mimetikus formák megtartóit pedig a kapitalizmus elfogadásával,
valamiféle megalkuvó kiegyezéssel keverték gyanúba. A valóság elvi elutasításának folyamatát az alkotót szerzőre s a műalkotást szövegre cserélő dekonstruktivisták tetőzték be. Jacques Derrida, Paul de Man, Hillis Miller és társaik az „életvilág” helyébe teória-világot, „theoryworld”-öt teremtettek, lingvisztikai fejtegetéseiben absztrakt-teoretikus víziót alkottak,
e nyelvi látomást univerzalizálták, szubsztancionalizálták, a tapasztalati, mindennapi, „életelvű” (társas, kommunikációs) nyelviséget pedig mindegyre hamis tudatként, misztifikációként, illúzióként leplezték le.3
A magyar irodalomértés a nyugati elmélet gyümölcseit már a hetvenes-nyolcvanas évektől lényegében kritika nélkül vette át. Az areferencialitás, az absztrakt nyelv, a valóságkapcsolatot tagadó intertextualitás fogalmai mihamar kanonikus értelmet nyertek, a strukturalista narratológia mérték és megfontolás nélkül érvényesített elemző módszerré vált, s a
nyilvánvaló, mindennapi igazságokat kerülő teoretizmus ha akart volna, sem tudott mit kezdeni az egyszerű elvekre, alkotó eljárásokra épülő és karakteres valóságmegjelenítést tartalmazó művekkel. Tömörkény Istvánt ez az irodalomértési szituáció, mondanunk se kell,
nem sok jóval kecsegteti, hiszen ő a formalista bonyolultságokat igénylő elemző számára
aligha kínál elegendő tápot: kipróbált, egyszerű szövegszervező eljárásokat használ, s az alföldi tanyák tájvilágát, a szegénység létmódját, életkörnyezetét, sorsát tengernyi pontos,
plasztikus valóságdarabban önti elénk. A nyelv (a stilisztikai, retorikai vizsgálatok híven tanúsíthatják) Tömörkény legjobb darabjaiban kifogástalanul működik, csakhogy nem válik sajátszerű, önmagát hangsúlyozó entitássá. Szakadatlanul és szervesen olvad át a nagyobb valóságegységekbe, s a rétegáttűnések, összeolvadások végső pontján beleélésre, belehelyezkedésre, együttérzésre és érdeklődésre sarkalló életvilág jelenik meg. A szegedi író legjobb novelláiban a „néprajzi érdek” mellett-fölött emberi sorsegyüttest, morális befogadói attitűdöt elváró történéseket láttat. Szakasztott úgy, mint az elbeszélő irodalom általában – mondhatnánk, egyáltalán nem régi szerzők nyomaiba visszalépve, hanem kurrens (a huszonegyedik
század első évtizedének második felében született) regényteóriákra, beleélésközpontú kognitív alapvetésekre, az elbeszélő irodalom megértési fonalait a világteremtés és a másik világba való átlépés gondolatköreiből kigöngyölő amerikai elbeszélés-elméletekre gondolva és
utalva.4

3

4

A jelzett folyamatok részletesebb ismertetését az olvasó a Magyar Művészet hasábjain az utóbbi két
évben publikált írásaimban, az amerikai irodalomtudomány posztstrukturalizmus-kritikáját több
oldalról bemutató recenziókban-tanulmányokban találhatja meg.
Liza Zunshine, How We Read Fiction: Theory of Mind and the Novel, Ohio State University Press,
2006; Blakey Vermeule, Why Do We Care about Literary Characters?, The John Hopkins University
Press, 2009.

„

72

tiszatáj

Az Egyesült Államok kognitív, humanista tudósai persze nemcsak a regényelmélet terén
fogalmaznak meg eretnek gondolatokat. M. H. Abrams, Gerald Graff, Geoffrey Galt Harpham
és társaik az ezredfordulóra már mindennemű valóságtagadó posztstrukturalista premisszától megvonták a bizalmat, s könyvek, tanulmányok sorában mutatták be e sajátos teoretizmus alkalmatlanságát. A mi hazai elméletiségünk, műelemző módszertanunk viszont még
mindig a „régi” – nagyon is kétes, de annál magabiztosabb – fogalmakra, előfeltevésekre épül.
Nemcsak Tömörkény méltó értelmezése, de az egész magyar irodalomértés sorsa múlik
azon, hogy a beszűkült látású, megértésképtelen posztstrukturalista metodikát végre intelligensebb, arányosabb, körültekintőbb gondolkozásmódra és módszertanra tudjuk-e cserélni.

2016. december

73

„

HOVANECZ FRUZSINA

A Tömörkény-próza helye az oktatásban
Az utóbbi időben Tömörkény István novellisztikája (méltatlanul) az oktatási kánon peremére
sodródott: az érettségi vizsgakövetelményben az író még választható szerzőként sem szerepel, így az ehhez alkalmazkodó tankönyvek sem tárgyalják; egyedül a Mohácsy-féle szöveggyűjteményben olvasható a Valér a földbe megy című elbeszélése. A dolgozat mellékletében
közölt szempontsort egy pályázati anyag részeként dolgoztam ki, és szakkör keretein belül
valósítottam meg. A munka során körvonalazódó interpretációk és tanulói reflexiók ismertetése a Tömörkény-művek párbeszédképességét, az irodalomórák diskurzusába való bevonhatóságát hivatott bizonyítani.
A segédanyag létrejöttekor azokat a jelentésrétegeket kíséreltem meg játékba hozni, (az
oktatásban felbukkanó újabb módszerek segítségével), melyek hozzájárulhatnak a középiskolás diákok önértelmezéséhez, világképének alakulásához. Ennek érdekében választottam
ki azokat a novellákat, melyekben olyan, a kamaszokat foglalkoztató kérdések jelennek meg,
mint az idegenség-tudat, a beilleszkedési nehézségek, a közösségi identitás.
Az elsőként elemzett Ferkó című novellát szakaszos szövegolvasással1 közelítettük meg,
mely azért tűnt különösen jó módszernek, mert a figyelmet a befejezés szokatlanságára irányítja. A novellát három részletben olvastuk, az első rész határát a cselekménynek annál a
pontjánál jelöltem ki, amelyen az ábrándozó fiút kondássá léptetik elő, a következő szakasz
pedig a fényes hintó megjelenéséig tart. Mindkét egységnél alkalmaztuk az olvasói jóslás
technikáját, mely az előzetes várakozások tudatosítását, megfogalmazását segíti. Az utolsó
rész tehát a vándortársulat megjelenésével kezdődik és a fiú fagyhalálával, illetve a holttest
megtalálásával végződik. Itt már csak néhány feladat várt a tanulókra, melyek szerepe a saját
olvasat kialakítása, elmélyítése, a szövegről való véleményalkotás gyakoroltatása volt.
Az elemzés során több kérdés is irányult a Tömörkény-novellák egyik meghatározó sajátosságára, a közösségi szemlélettel együtt létező világértelmezési módok eltéréseire, hiszen a
novellában a kulturális különbözőséghez, az azonos kultúrkörben való mássághoz fűződő viszonyulás válik hangsúlyossá.2
A címszereplő fiú szokatlan viselkedése feszegeti a megszokáson alapuló rend határait, az
elbeszélő részletesen jellemzi a tevékeny paraszti életformától és a gyakorlatias gondolkodástól idegen megnyilvánulási formákat, szemlélődő hajlamát, ahogy órákig „bámulja” az áldozó napot, a holdfényt, az erdei fákat. Az esztétikai érzéknek az effajta megmutatkozása a
környezetében élők távolságtartását, idegenkedését váltja ki: „Nagyon furcsa gyerek volt ő.
1

2

„Olyan módszer, amely az olvasás és gondolkodás folyamatát a mélyebb megértés érdekében szakaszokra bontja. Az olvasottakkal aktív, interaktív viszony kialakítására késztet, fenntartja a kíváncsiságot, és gyakran termékeny vitát provokál.” Pethőné Nagy Csilla, Irodalom 9–12. A tankönyv tanulási módszerei, technikái, Budapest, Nemzeti Tankönyvkiadó, 2012, 13.
A témával egy korábbi cikkemben foglalkoztam behatóbban. L. Hovanecz Fruzsina, Részleges igazságok (Virtuális értelemrendek Tömörkény István novelláiban), Alföld, 2013/6, 102–15.

„

74

tiszatáj

[…] Mert például azt elnézni, amikor a malacokat eteti az ember, hogy miként falnak, miként
eszik föl az árpácskát, az nagyon helyes, és senki nem talál rajta megütközni valót. De hogy
valaki, még hozzá egy egészen kicsi gyerek, egy fát bámuljon az erdőben!” Tehetségét a közösségi világszemlélet (művészetfelfogásról aligha beszélhetünk) szimbolikus rendszerében
csodaként tartják számon, fafaragása „vagy ördögi segítséggel van csinálva, vagy pedig […]
istentül való”. Arról is suttognak, hogy a fiú rossz szellemekkel, táltosokkal társalog, akik
„közismerten a fák belsejében élnek gyíkok barátságában, és éjjel bújnak elő onnan, gyermekeket rabolnak, és vihar jelzi jöttüket. Megjegyzem, hogy a munkában részt vevő diákok egyöntetűen tudatlanoknak, „maradiaknak” tartották a pusztaiakat, elítélték azt a gondolkodásmódot, melyben a művészi tehetség nem értékként jelenik meg, és amelyben a megszokottól
való eltérés hibásnak számít.3 Az a narrátori eljárás, mely a városi szemléletmóddal ütközteti
a tanyavilág lakóinak világképét, ha nem is a befogadói ellenállás kialakításában érdekelt,
mindenképpen felhívja a figyelmet az ábrázolt világ különlegességére, egzotikumára. Ebben
a hiedelemrendszerben olyan magyarázatok léteznek a szokatlan, érthetetlen jelenségekre,
melyek egyrészt megóvják a pusztaiakat az érthetetlenség által keltett szorongástól, (a szellemekkel kapcsolatba lépő fiú viselkedése lényegében illeszkedik az ősi világkép szabályaihoz), másrészt, amelyben kódolva van az ellenszer is: a fent említett rossz lelkek ellen keresztet kell, hogy vessen magán a megijesztett, de hatásos lehet a harang és az imádság is.
Ami Ferkó jellemét illeti, valójában nincs szókincse alkotásvágya megfogalmazásához:
„megnevezhetetlen vágyak […] bolygatták az ő agyát, amik álmatlanokká tették az éjjeleit”,
amikor a napáldozat és a holdfényben fürdő táj színes ábrázolásáról ábrándozott. A fiú gondolkodásmódját a közösség többi tagjáéval összevető halmazábra metszetébe a fiú különcsége, magánya került, hiszen Ferkó énképének is meghatározó jegye saját személyiségének rejtélyessége, kiismerhetetlensége.
A főszereplő mai sorslehetőségeinek megvitatása hívta fel leginkább a figyelmet az olvasatok különbözőségére, közben alkalom nyílt általános érvényű tapasztalatok megfogalmazására is: Valószínűleg egy osztály stréber vagy művész-figurája lenne, de a tanulók szerint a
közösség mindenképpen kiközösítené, mert minden korra jellemző, hogy a normától eltérőt,
különbözőt elítélik. Ennek részben irigység, féltékenység áll a hátterében a tanulók szerint,
részben az, hogy némelyek „erősebbnek érzik magukat attól, hogy bántják a gyengét.” Ugyanakkor azt is elképzelhetőnek tartották, hogy ma járhatna művészeti iskolába és felismerhetné, hogy tényleg különleges adottsággal rendelkezik. Ez természetesen csak a megfelelő,
támogató környezetben valósulhatna meg.
A fent említett rejtelmes érzések elvágyódóvá tették tehát Ferkót, amit, olvasói beállítódástól függően, tekinthetünk egyfajta baljós előjelnek, a diákok többsége mégis meglepőnek
találta a mű zárlatát, méghozzá azért, mert a történet során kétszer is megcsillant a kiemelkedés reménye: először, amikor az ispán faragott botot rendelt tőle, másodszor pedig amikor
a társulat nyomába szegődött. Saját befejezéseikben az ispán felismeri tehetségét és Olaszországba küldi művészeti egyetemre, de olyan elgondolás is volt, amely szerint felemészti az
önmagával való elégedetlenség és a megfelelési kényszer, így felhagy az alkotással, elszürkül
és beolvad a környezetébe.

3

A dolgozatban szereplő tartalmi vagy szószerinti idézetek az egri Neumann János Gimnázium, Szakgimnázium és Kollégium 12E osztályos tanulóitól származnak.

2016. december

75

„

Az Elveszett című novella megközelítésénél a kooperatív technikára és a dramatikus
módszerre építettem, mert ezek segítségével olyan képzeletbeli világ építhető fel játékos, élményszerű formában, melyben a megjelenített tartalom valóságos problémaként, élethelyzetként jelenhet meg. A novella kérdésirányai szintén az önmeghatározásra vonatkoznak,
melynek nehézségeit itt is a főszereplő különc viselkedése példázza. Anna, a csősz lánya,
földkunyhóban nevelkedett; az elbeszélő utal a lány szokatlan, különleges szépségére, fekete
hajára, karcsúságára, kerek vállaira. Anna nem járt mulatságokba, otthon maradt és dolgozott, a fiatal béreslegények incselkedésére sem figyelt, amit a diákok úgy értelmeztek, hogy
„vagy nagyon szégyenlős, zárkózott volt, vagy fenn hordta az orrát”. Jellemvonásai közé sorolták még dolgos, szorgalmas, gondoskodó hajlamát, emiatt is érezték váratlannak szökését.
Eltűnését egyöntetűen az önmegvalósítási lehetőségek hiányával magyarázták, melynek az
apához írott fiktív levélben adtak hangot: „El kellett indulnom, hogy önmagamra találjak…
Gondolkoznom kellett arról, hogy ki is vagyok valójában, mert az ember akkor kezdi el élni
saját életét, amikor már tisztában van saját személyiségével… A faluban beskatulyáztak, egy
ilyen előítéletes környezetben nem tudtam érvényesülni, életforma-váltásra (sic!) volt szükségem… A mindennapjaim összefolytak, és saját otthonom rabja voltam…Felemésztett a monotonitás, szerettem volna felfedezni, hogy mire vagyok még hivatott…A színészi pálya azért
segíti az önkeresésem, mert sokféle szerepet kipróbálhatok…”
Összegezve az eddigieket, mindkét novella főszereplője elvágyódó, ábrándozó jelleme
miatt válik életképtelenné a puszta világában. Ugyanakkor nincs szókincsük az önmeghatározáshoz, saját maguk számára is értelmezhetetlenként vannak jelen. Önértelmezésüket, önnön kívülállóság-tudatukat nem képesek elválasztani a közösség róluk alkotott narratívájától, így az önkéntes kivonulás marad az egyetlen lehetőségük.
A Megy a hajó lefelé című novella feladatait a diákok szintén együttműködésen alapuló
csoportmunkában oldották meg. Mivel a mű alapja egy ősi hitvilágban gyökerező rituálé,
a ráhangolódás fázisában a szertartások jelentőségéről beszélgettünk. Az olvasásához pedig
megfigyelési szempontként jelöltem ki a Kata falubeli megítélésére vonatkozó utalásokat.
Mivel az ábrázolt világ archaikussága, idegensége okán a cselekmény megértése önmagában okozhat problémát a tanulók többségénél, a pletykajátékot4 választottam, melynek során áttekinthetőbbé válnak a történet szerkezeti elemei, fordulatai, ok-okozati viszonyai. Ez
az önálló játékszabályokkal rendelkező hermeneutikai dialógus sajátos módon vonta be a
műalkotás világába a diákokat. A személyes érintettség leginkább a kiközösítés, ítélkezés,
hűtlenség rétegeiben volt észrevehető.
A pletykajáték során valóban megjelentek a Kata megítélését tükröző alakzatok. A reflektálás fázisában megállapítottuk, hogy a csapodárság metaforikája szinte szövegszervező
elemmé válik: „Természetes, hogy végül, legutoljára Kata érkezik […]”. A lánnyal metonimikusan azonosuló cifrapapucs leírása a közösségi nézőpont tükreként Kata kihívó magatartását vetíti előre, ezt tükrözi a „sarkai kackiásan kopognak” vagy a „formás bokákat mutat”
megszemélyesítés. A történet kezdetének a lányt rosszcsontként jellemző pajkos hangnemét
fokozatosan váltja komolyra a „mintha ördög volna” hasonlat.
Ezek, a szöveg egészét átszövő, a rafinált narrátori kommunikációban megjelenő utalások
várakozást ébresztenek az olvasóban, melyet a későbbiekben vissza is igazol az olvasói ta4

A pletykajáték lényege, hogy a diákoknak csoportokban kell megvitatniuk a szöveg történéseit előre
kijelölt helyszínen, időpontban, meghatározott szerepekbe helyezkedve.

„

76

tiszatáj

pasztalat. A kereskedelmi bárkán utazó falubeliek ugyanis éppen a vőlegénye által elhagyott
Vér Teca rejtélyes eltűnéséről beszélnek, amikor a hajóslegény megpillantja a folyóban a lány
holttestét. Katának, akiről ekkor már nyilvánvaló, hogy a vőlegény volt szeretője, el kell
hagynia a hajó fedélzetét.
A tragikusan végződő szerelmi történet néphitben gyökerező értelmezése szerint a hűtlen férfi azért küldte vissza Teca jegykendőjét, mert „elcsábították rossz asszonyszemélyek”.
A „te csaltad el, a vőlegényit, te…” megnyilvánulás a hiedelemrendszernek azt az elemét sejteti, mely szerint a szerelmesek elhidegülését megbabonázás, rontás idézhette elő.5
A novella cselekménye lényegében ehhez az elkövetett bűnhöz kapcsolódó hiedelemrendszer példázata, melynek fókuszában az eltávolítási rítus áll. Ennek egyrészt a rontás elhárításában van mágikus jelentősége, másrészt az ószövetségi Jónás történetének megidézése6 által a
kijelölt útról való letérés következményeire emlékeztet.7 A dramatikus játék során az idegen
léttapasztalat megértése, a különbözőség megfogalmazása által egyre határozottabban alkottak
saját értékítéleteket a diákok a szereplői viselkedéssel és a közösségi beállítódással kapcsolatban. Ezek közül azok voltak a legérdekesebbek, melyekben a mai szemléletmód ütközött az
archaikus felfogással. A képzeletbeli riporterek a párkapcsolaton belüli bizalom kérdését vetették föl: „Hogyan voltál képes megbízni abban a férfiban, aki menyasszonyának visszaküldözgeti
a jegykendőt? Vajon a többi férfi hogyan lát egy olyan nőt, aki elcsábult egy jegyesnek? Kettőn
áll a vásár, te sem lehetsz ártatlan!” Néhány, kontextusból kiragadott példát idézek a Katát alakító drámajátékos válaszai közül is: „Nem a férfiakkal van a gond, hanem a pletykás asszonyokkal. Miattuk most el kell költöznöm a faluból… Jogom lett volna utazni, ráadásul az új papucsom
is tönkrement… Nem én voltam a kezdeményező, a férfi csábított el, büntessék meg őt! Nagyon
sajnálom Tecát, de nem tehetek arról, hogy így reagált… ”
Összességében azt tapasztaltam, hogy az ábrázolt világ regionális vetülete, a kulturális
idegenség konstrukciói nemcsak az archaikus, közösségi világképtől való elszakadásra döbbentették rá a diákokat, hanem alkalmat is teremtettek a másságon keresztüli önmeghatározásra, a saját világban való lét körvonalazására, ami mindenképpen a Tömörkény-próza létjogosultságát igazolja a középiskolai oktatásban.
5

6

7

Geertz a boszorkányságot olyan perspektívafüggő jelenségként értelmezi, mely, a valláshoz hasonlóan, megmagyarázza és elfogadhatóvá teszi az anomáliákat, ellentmondásokat, a néphitben akkor jelenik meg a fogalom, amikor valami megzavarja a hétköznapi élet rutinjait, elvárásait CLIFFORD
GEERTZ, A józanész mint kulturális rendszer = Uő., Az értelmezés hatalma, Budapest, Osiris Kiadó,
2001, 251–254.
Ezzel kapcsolódnak össze a szövegben a hal- és kenyérmotívumoknak a feltámadással összefüggő
előfordulásai is, melyek közül a legbeszédesebb a temetési ének szövege: „Támaszd fel örömre testemnek morzsáit, add meg egek fényét.”
A szövegből kibomló valóságrendek azt mutatják, hogy a közösség vallásos tudatában a keresztény
képzetek mágikus elemekkel keverednek. Tömörkény novelláinak vallási szinkretizmusára is érvényesek lehetnek azok a megállapítások, melyeket Nagy Zoltán a Nyugat-Szibériában élő hantikkal
kapcsolatban jegyez le: E népcsoport világképét az istenrendszer fokozatos átrendeződése jellemzi,
a világ ősi, obi ugor eredetű tagolását felváltja az értékközpontú világkép, melyben a dolgok működése fölött alapvetően egyetlen mindenható istenség határoz. A közösségi szemléletet azonban továbbra is meghatározzák a természetben élő mitikus lények, bár spirituális hatalmuk lassan érvényét veszti, a démonok, ártó szellemek pedig gyakran a keresztény ördög képzetével olvadnak össze.
NAGY Zoltán, Az őseink még hittek az ördögökben. Vallási változások a vaszjugani hantiknál, L’Harmattan Kiadó, Bp., 2007.

2016. december

77

„

MELLÉKLET
Ferkó
1. szakasz
•

Fogalmazzátok meg Ferkó szemléletmódjának sajátosságait, halmazábra segítségével
vessétek össze a többi pusztai ember gondolkodásmódjával!
• Milyen nézőpontok érvényesülnek a szövegben?
• Próbáljátok meg illusztrálni Ferkó rajzait, elképzeléseit!
• Vajon hogyan alakul a továbbiakban Ferkó sorsa?
2. szakasz
• Ábrázoljátok a Ferkó által faragott botot!
• Mi lenne Ferkó sorsa, ha ma élne?
• Írjátok meg a befejezést!
3. szakasz
•
•
•

Mi a véleményed a tényleges befejezésről?
Képzeljétek el, hogy a szerencsétlenül járt fiú mellett megtalálták naplóját is. Írjátok
meg 5-6 bejegyzését!
Fogalmazd meg egy-két szóval, miről szól ez a novella!
Elveszett

•

•
•
•
•
•

A novella elolvasása előtt próbálj néhány mondatban válaszolni a „Ki vagyok én?”
kérdésre! Milyen nehézségekbe ütközünk az önmagunkról való beszéd során, miért
fontos mégis az önmeghatározás?
Fürtábrával8készítsétek el Anna karaktertérképét! Az elbeszélői leírás alapján próbáljátok meg lerajzolni!
Vitassátok meg, miért éppen egy színtársulathoz csatlakozott a főszereplő!
Fogalmazzátok meg Anna apjához írott levelét!
Az elkészült levelet cseréljétek ki egy másik csoportéval, írjátok meg az apa válaszát!
(Feltételezzük, hogy, ha leírni nem is tudta, lediktálta valakinek.)
Halmazábrával hasonlítsátok össze a Ferkó és az Elveszett című novellákat!
Megy a hajó lefelé

•
•

8

Fürtábra segítségével gyűjtsétek össze, milyen szertartásokon vettetek már részt életetek során, és mi a rituálék jelentősége?
Játsszátok el, hogyan vélekednek a következő szereplők Kata kiutasításáról: a hajón
utazó asszonyok; Szélpál Mihály és családja; Vér Andrásék; Kata családja (Csoportonként más-más szereplőket alakítanak a tanulók.)

Grafikai szervező, egy középre írt, központi fogalomhoz kapcsol kifejezéseket, tetszőleges sorrendben és elrendezésben.

„
•

•
•

78

tiszatáj

Szépirodalmi blogot vezettek, melyben ismeretlen szerzők műveit mutatjátok be középiskolás diákoknak. Írjatok kritikát a novelláról! Készítsetek lábjegyzetet az ismeretlen szavak magyarázatával!
Forgassatok híradót az esetről!
Katát meghívják egy csevegő-showba! Játsszátok el a beszélgetést, legyen külön egy
műsorvezető, aki a bevezető szöveget mondja, („konferál”) és egy kérdezőriporter!

2016. december

79

„

KŐSZEGFALVI FERENC

Hetvenöt éve indult a Magyar Csillag
A magyarság java szellemi értékeit Vitéz János, Janus Pannonius, vagy tán a tatárjárás óta
mindig próbáló idők hozták létre. Korszakváltások, kiútkeresések, súlyos történelmünk csapásai csiholták a tüzet Balassi, Zrínyi szavában, a reformáció irodalmában, Csokonai, Petőfi,
Ady, József Attila költészetében. Műveikben örökölt felelősségvállalással a magyar sorskérdések kaptak hangot. Ugyanakkor „török áfium, német maszlag”, ellenreformáció, kiegyezés,
sovinizmus, keresztény-nemzeti kurzus, kelet-európaiság zilálgatta a szellemi front hadrendjeit, állította szembe az alkotókat, szakítva őket ortológus-neológus, fontolva haladó-forradalmár, vagy urbánus-népi táborra.
A két világháború között az egyetlen erő, amely megpróbálta a kábult, dezorganizált magyar társadalomban az irodalmi élet szervezését, az egység helyreállítását, a Nyugat volt.
A humánum és európaiság jegyében, nagy korszakának elmúltával csökkent, de tisztességes
igényekkel és színvonalon. A húszas években a folyóirat és Babits – hisz e kettő ettől kezdve
már halálig egyet jelent – meghátrálva, zárt, belterjes világába vonulva, értékei mentésére,
őrzésére szorítkozott. Elhatárolta magát forradalomtól, ellenforradalomtól, de hűséggel, bátran őrizte nagy szellemi hagyatékát – az „ezüstkor”-ban a magyar irodalom őrtüze. Tekintélye majdnem változatlan, a jelentkező fiatal tehetségek szinte kivétel nélkül itt találnak első
fórumra. Az „új barbárság”, a növekvő fasiszta veszély, aztán – kényszerű prófétaságként –
egyre nyíltabb és pártosabb állásfoglalásra késztette a Nyugatot, a korábban kétfrontos küzdelmet vállalt Babitsban pedig a „Jónás könyve” költőjét, a szellemi ellenállás egyik vezérét
hívta életre a történelem. Így az alapvető élmény, amellyel a Nyugat második generációja,
vagy ha úgy tetszik a népi írók nemzedéke érkezik: a „hazát kell nektek is teremteni” megújuló parancsa. Így érkezett Illyés a pusztáról indult, Párizst járt, európai műveltségű népfi,
„ilyenformán érkezett meg Tamási Amerikából és a székely meséből, Németh az esztétikából
s a parasztromantikából, Sárközi az új katolicizmusból és egy sereg népi író Böjthe János paradicsomából; a szociológusok a formális szociológiából, a közírók a felszín politika berkeiből”.1
A korszak sokszínű irodalmának java művelői a legfőbb kérdésekben, a népi-nemzeti
problémák korszerű kifejezésében egy nevezőn voltak. Babits – akinek költészetére is jótékony hatással volt Illyés szerint e nemzedékkel való találkozása – a húszas évek végétől a
Nyugatot szinte teljességgel erre a nemzedékre építette. Szigorú szerkesztői alapelve – az érték, az irodalmi, erkölcsi minőség feltétlen tisztelete, minden másnak fölébe helyezése, amely
mély benyomással, példaként hatott a tanítványává váló Illyés Gyulára is –, ez a szerkesztői
alapelv magas színvonalú irodalmat segített kikovácsolni az európai műveltséggel induló új
nemzedék szociális indíttatású valóságlátásából és -ábrázolásából.

1

Illyés Gyula: Újabb szellemi front?, In Uő: Iránytűvel I. 624.

„

80

tiszatáj

Babits egyébként nemcsak szerkesztői példaképévé vált a fiatal Illyésnek, barátsággá mélyülő őszinte tanítványi, fiúi szeretet, tisztelet kötötte a fiatalembert a nála majd húsz évvel
idősebb költőhöz. Érdekesnek tűnhet ezzel kapcsolatban s így megérdemel néhány szót az is,
hogy a mélységből jött, a szegények közül való Illyés a Nyugat nagy triászának még élő két
tagja közül nem a sorstárs, paraszti származék Móriczhoz, hanem a disztingvált Babitshoz
kötődött elsősorban. Ebben bizonyára jelentős szerepe volt a Móricz-Babits viszony alakulásának. Már Illyés szeme előtt játszódott le ugyanis 1929 és 1933 között a Nyugat történetének az az epizódja, amikor Móricz és Babits – tulajdonukba véve a folyóiratot – közösen szerkesztették azt. Két öntörvényű bolygó nem futhat párhuzamosan, nem keresztezheti egymás
útját – közismertek e rövid időszak gondjai s a rossz ízű szakítás a két óriás között. Gellért
Oszkár, a harmadik szerkesztő így emlékezett saját kényelmetlen helyzetére: „Nem könnyű
dolog az ütköző szerepét vállalni, különösen két olyan író közt, mint Móricz és Babits, akik
közül az egyik inkább néplapot akart csinálni a Nyugatból, a másik pedig filológiai közlönyt.”2
A Nyugat nagy örege, a biztos ítéletű Schöpflin Aladár így írt erről: „A két szerkesztő, bármennyire becsülték egymásban az írót, túlságosan erős, és egymástól túlságosan különböző
egyéniség volt, semhogy zavartalanul együttműködhettek volna.”3
Maga Illyés, kissé elvetve a sulykot, következőképpen kommentálta a dolgot: „Móricz túl
vaskos volt, túl reális, azt lehet mondani, hogy néha naturalista is. Ezen már Babits a külföldi
példái nyomán messze túl jutott. Az ember, ha összehasonlítja a Halál fiait mondjuk az Erdéllyel, rögtön kiderül, hogy a majdnem áttételesen beszélő Babits kiken nevelkedett. Az angol regényírókon. Viszont Móricz csak éppen hallott valamit harangozni Zoláról… és csinálta
a maga irodalmát, amely nagyjából a naturalista korszaknak felelt meg a magyar irodalomban.”4
„Móricz azzal vádolta Babitsot, hogy nem ért a prózához, viszont Babits majdnem ok
adattal mutatta meg, hogy Zsiga bácsi nem ért a költészethez. Babits zárkózott, a szavait
megválogató, a külsőségekre is elég sokat adó volt, ellentétben Zsiga bácsival.” [Móricz nagyon sok embernek volt ’Zsiga bácsi’, az viszont kétségtelen, némi föltűnést keltett volna, ha
valaki Babitsot ’Misa bácsi’-nak merészeli nevezni. Ő Mihály volt, az is csak keveseknek.] Ilylyés ezek után majdhogynem sikkasztónak is nevezi Móriczot. „Volt köztük anyagi dolgokban
is eltérés. Egyforma summát adtak be a Nyugat anyagi alapjába; Babits, mint jól nevelt
polgárfi, minden fillérről számadást adott. Zsiga bácsi csak kezelte a pénzt, egyszer csak vége
volt annak az alapnak, és soha nem értette meg a krajcároskodást.”5 Illyés nem látszik tudni
arról, hogy 1929–33 között gazdasági válság volt, amely a Nyugatnál tőkeerősebb vállalkozásokat is megrendített. Azon kívül, mint Gellért Oszkárnál olvasható,6 a nagycsaládos, sokszor
krajcároskodni kénytelen Móricz, a társas viszony felszámoláskor 16.355 pengő 71 fillért engedett el a Nyugatnak. Ennyit tett ki ugyanis a folyóiratba három év alatt írt regénye A nagy
fejedelem, a Forr a bor, s vagy félszáz novella, tanulmány, kisebb cikk fel nem vett honoráriuma.

2
3
4
5
6

Gellért Oszkár: Kortársaim. Móricz Zsigmond. M.N., 1954. 198.
Schöpflin Aladár: Babits és a Nyugat., In Babits-emlékkönyv. Bp. 1941. 225.
Illyés Gyula: Móricz Zsigmond, In Uő: Iránytűvel I. 282.
Illyés Gyula: Írószobám, In Uő: Iránytűvel II. 814–815.
Gellért Oszkár: mint 2. sz. jegyzet, 171–172.

2016. december

81

„

Illyés indulása ilyenformán egyértelműen a Nyugat jegyében történt. Első versei, első kötetei is (Nehéz föld 1928, Sarjúrendek 1931) itt jelentek meg. Illyést, a szerkesztőt és irodalomszervezőt, Babits és Babits Nyugatja formálta ki.
A harmincas évek végétől a betegségbe eső Babits a Nyugat terheiből egyre többet bízott
Illyésre, s amikor betegsége egyre súlyosabbá vált, a Nyugatot Gellért Oszkár mellett tulajdonképpen már Illyés szerkesztette.
1941. augusztus 4-én eltávozott Babits, vele együtt temették a Nyugatot. A nevére szóló
lapengedély érvényét vesztette, az Ady nevével örök időre összeforrott legendás hírű folyóirat 34 évfolyam után, 1941. augusztus elsejei számával befejezte működését. Két éve folyt a
második világháború, a német páncélosok néhány hete már az ukrán búzaföldeken rohantak
kelet felé. Európa sötétbe borult. „Tisztességes emberi szóra, a gondolat melegére, világosságára talán soha nem volt nagyobb szükség, a Nyugat nem szűnhetett meg, más alakban tovább kellett élnie.”7 Az első generáció még élő képviselői, Gellért Oszkár, Schöpflin, s a második nemzedék alkotógárdájának ösztönzésére is, Babits hitének megfelelően Illyés új lapengedélyt kért és kapott. Két hónap szünet után, 1941. október elsején megjelent a Nyugatot
formájában és tartalmában folytatni valló új folyóirat, a Magyar Csillag első száma. „Egy pásztortűz kialudt, egy másik kigyulladt” – kezdi az új lap beköszöntőjét Schöpflin –, a Magyar
Csillag viszi tovább azt a fáklyát, amelynek nem szabad soha kialudni. Felnövekedett mellettünk, segítségünkkel és egyetértésünkkel egy új nemzedék, amely méltó és képes arra, hogy
fáklyánkat tovább vigye.”8
Az új, felelős szerkesztő a teljes örökséggel vet számot, annak egészét méri hozzá töprengéssel, felelősséggel korának valóságához, a süllyedő Magyarországhoz: „…Babits hevesen
amellett fogott pártot, hogy folytatni kell, bármi módon is, ha kell, más címmel is.… Arra is
gondoltam: lehetnek-e még jó forgatói ezeknek a fegyvereknek, s forgathatók-e még egyáltalán? S lehet-e még tábor?... A feladattal úgy voltam, mint Jónás a prófétasággal. Mindent meg
kell tenni, hallottam Babits hangját. Így tettem meg mindent kedvem ellenére is… A véletlen
dobta rám a feladatot, de meghökkentem, mennyire elevenen éreztem súlyát.”9
Az indulás pillanata előtt Illyés kíméletlen őszinteséggel tekintette át a magyar szellemi,
irodalmi élet állapotát.
„A tömegsajtó, a zsurnalizmus a legriasztóbb szellemi üzlet, megfojtotta, elnyelte a jó irodalmat, módszereivel, hangjával lassanként teljesen uralkodójává válik a szellemnek. Költészetünkön a kő alatt küszködő növény színe terjed, regényünket a ponyva felé nyomja a haszon, kritikánk hitele a sarki utcalányé; a tehetség vagy leveti az írói erkölcsöt, vagy bölénysorsra szorul. A baj az, hogy íróink nem írói mivoltukban politizálnak, hanem csak szolgálják
a politikát, a különféle hatalmakat.”10
Helyzetük fölmérése, a magyar szellemi erők állapota – az ország végső szüksége teendőiket is kijelölte.
Illyés legfőbb célja a Magyar Csillaggal a nemzeti tudatként értelmezett irodalom felemelése, függetlenítése, egységének – a Nyugat sokoldalúságát őrző, igazi értékeken alapuló, igazi egységének – megteremtése. Felemelése a zsurnalizmus színvonaláról, függetlenítése a
7
8
9
10

Schöpflin Aladár: Babits-emlékkönyv. 229.
Schöpflin Aladár: Magyar Csillag, 1941. 2.
Illyés Gyula: Naplójegyzet. 1941. szept., Magyar Csillag 1941. 97–106.
Mint előző jegyzet, 102.

„

82

tiszatáj

napi politika járszalagjától, erőteljes egysége által a szellem értékeinek átmentése egy háború utáni tisztultabb világba.
Az irodalmon túli feladatokat vállaló új folyóirat alkotógárdája egy Babits-emlékkönyv
kiadásával akarta a teljes folyamatosságot biztosítani az utolsó Nyugat és az első Magyar Csillag szám között. Amint ezt az első szám hírei közt olvashatjuk, anyagának terjedelme miatt
nem előzhette meg a folyóiratot, csak október közepén – igaz, így is feltűnően rövid idő alatt
– az előfizetők havi illetményköteteként jelenhetett meg. A több mint háromszáz oldalas
nagyalakú emlékkönyv hetvenkét szerző, az akkori magyar szellemi élet szinte minden jelentős személyének írását tartalmazza. Írók – Benedek Marcelltől Zelk Zoltánig –, kiváló művészek – Ascher Oszkár, Beck Ö. Fülöp –, tudósok – mint Szegfű Gyula – mondják el emlékeiket,
benyomásaikat Babitsról, méltatják és gyászolják a nemzedéknevelő, irodalomszervező költőt, a humanizmus prófétáját. Demonstrációjuk mintegy az induló Magyar Csillag előképe.11
Alapállásuknak megfelelő a folyóirat címének megválasztása is. A cím-ötletek listáján
szerepelt a Figyelő, Magyar Liget, Magyar Mérték, Magyar Tisztás (ez utóbbi kiemelten), végül is Gellért Oszkár szerint az ő javaslatára választották a Csillag nevet.12
Az írás fölött könyöklő, s messze tekintő Mikes Kelemen-embléma kezdetben újra havonta jelent meg Budapest utcáin. A híres, jól ismert Beck Ö. Fülöp-plakett ábrájával, amely már
a Nyugatnak is címere volt, s a jellegzetes címlappal együtt a Magyar Csillag átvette a Nyugat
helyiségeit, apparátusát is a Vilmos császár út (Andrássy út) 34. szám alatti palotában.
Nyomdai előállítását is az a Hungária Hírlapnyomda Rt. végezte mindvégig, amely 1925. augusztus elsejétől a Nyugatnak is nyomdája volt. A Nyugatnak megfelelő megjelentetési lehetőséget csak 1942 végén sikerült elérni; ez év novemberétől engedélyezték a havi kétszeri
megjelenést. Így a folyóirat szerkesztői, munkatársai 1941. október elsejétől az 1944-es erőszakos megszűnésig összesen 48 szám, 3484 oldal terjedelmén végezhették vállalt munkájukat. 1944-ben a német megszállás után, az április elsejei 7. szám még megjelenhetett, ezután
sújtott le a betiltás. A nyomdában lévő nyolcadik számot elkobozták, de ezekben a napokban
már a szerkesztők személyes biztonsága is a jószerencse ajándéka.13
A folyóiratot mindvégig Illyés Gyula és társszerkesztőként Schöpflin Aladár jegyzi. A két
segédszerkesztő Keresztury Dezső és Örley István. (A kolofon Keresztury nevét nem közli,
Örleyét is csak 1944. február 15-től tünteti föl.)
Egy-egy szám terjedelme 60-70 oldal. Az 1941 karácsonyi kivételesen 110 (az ünnep
ürügyén tulajdonképpen két szám), ára két pengő, az 1943-as 14. számtól 2,50, a 19. számtól
a megszűnésig, az inflációnak megfelelően, már 3 pengő. (Összevetésül: a könyvek átlagos
ára ez időben 5–10 pengő között volt.) Az oldalszámozás folyamatos, félévenként újrakezdődő. A címlapok színezése, néhány szám kivételével – a papír fehérével, a nemzeti lobogó színeinek asszociációját keltő – piros és zöld. Nyilván szándékosan.

11

12

13

Babits-emlékkönyv. Szerk. Illyés Gyula (Bp. 1941) Nyugat Könyvkiadó. Készült 2000 számozott példányban, 40 fényképmelléklettel. Szerzői tiszteletdíjukat, a kiadó a jövedelmet Babits síremlékére
ajánlotta föl.
A Nyugat folytatásának szánt folyóirat címével kapcsolatban felmerült javaslatok. (Illyés Gyula kézirata a Petőfi Irodalmi Múzeum kézirattárából)
Illyés Gyula: A Nyugat vége, In Uő: Iránytűvel II. 174–180.

2016. december

83

„

Példányszámuk 1942 elejétől egyenletesen emelkedik, de a csúcsponton sem haladja meg
a háromezret. Az emelkedés a lap iránya mellett a folyóiratra és a Nyugat Kiadó könyveire
való kombinált előfizetési rendszernek is köszönhető.14
Reklámot, a kor szokásával ellentétben, igen keveset közölnek. A Nyugat kiadó tervein,
könyvújdonságokon kívül csak a mindenhol jelen lévő Schmoll paszta és Dreher édesség hirdetése tűnik fel néhány számban.
Egyébként, ami vállalkozásuk anyagi oldalát illeti, Illyésnek – már a Nyugat-beli gyakorló
idejének tapasztalatai alapján is – soha nem voltak illúziói az irodalmi folyóirat-kiadás üzleti
lehetőségeivel kapcsolatban. A Magyar Csillag indulásakor annak is nekifohászkodott, hogy
szinte olvasók nélkül, magánosan, reménytelenül tegyék dolgukat: „Csaknem ingyen dolgozó
írói gárda, állandó terhekkel küzdő lap, amelynek ráfizetését a könyvkiadás haszna fedezi,
s amely gondozóinak akkor adna nyugalmat, ha megszűnne. A fizetés nélküli szerkesztők
megengedhetik maguknak, hogy egy kor átlagolvasóinak befolyását is elhárítsák, s csak az
örök magyar szellem tekintetét kívánják munkájukra. Így semmiféle érdek nem befolyásolja
törekvéseiket, a szellemi és anyagi célok különleges hazai kapcsolata segítségével valóban
’sine irae et studio’ végezhetik munkáikat… Vállalkozásunk nem üzleti vállalkozás. Nincs
okunk titkolni, hogy lapunk eddig sem volt jövedelmező, az előfizetések és a költségek közötti különbözetet, a ráfizetést néhány ember azzal pótolta, hogy ingyen, vagy majdnem ingyen
dolgozott.”15
A szerkesztő jó szemmel, biztos érzékkel választotta ki munkatársait, a folyóirat arcát
megadó rovatok Halász Gábor, Keresztury Dezső, Örley István, Schöpflin Aladár kezében a
legmegfelelőbb gondozóra találtak. A szépirodalmi rész mellett a Magyar Csillag legfontosabb fóruma a Mérték című kritikai rovat és a Figyelő, amely könyvekről, színházi bemutatókról, a képzőművészeti, zenei élet eseményeiről tájékoztatott – mindig állást foglalva, értékelve. A rendkívül igényes kritikai rovat színvonalát az esszéista nemzedék, elsősorban Halász Gábor adta meg. Beköszöntője a kritika színvonalának emelésében, elkötelezetté tételében, az értékek eredeti rangjának visszaállításában szabja meg a programot.16 A Figyelőben
jelennek meg Schöpflin és Keresztury színházi kritikái, itt gyakorolta orientáló, értékmentő
munkáját könyvismertetéseivel Örley István, de Cs. Szabó László, Veres Péter, Bóka László és
mások is. Itt jelentek meg Farkas Zoltán minden újra érzékeny képzőművészeti kritikái, Szabolcsi Bence, Lajta László zenei írásai. A Figyelő a folyóirat valamennyi számában jelen volt,
élénk, friss szellemi körképet adva főleg a kortárs magyar művészetről, míg a Mérték minden
második számban jelentkezett. Az Adat és anyag, a tanulmányok, forrás-, dokumentumközlések rovata ugyancsak majd minden második számban feltűnik, sok értéket bocsátva közre,
Arany János ismeretlen levelétől Fajcsek Magdának a kortárs magyar versritmikát elemző
írásáig. Ritkábban jelentkezett a Disputa nevű vitarovat, és a mindig az életre alkalmazható
benyomásokat, élményeket tartalmaz, a magyar szellemi életet vigyázó Őrjárat, Illyés naplójegyzeteivel vagy Veres Péter olvasmányélményeivel.
A szerkesztők egységteremtő munkájához példát, a humanizmus példáját, elődeiket – bár
Széchenyihez, Katona Józsefhez, Eötvös Józsefhez is visszanyúlnak – főleg a Nyugat nagy
nemzedékében találják meg. „Ismételten elhangzott a gyanúsítás” – írja Illyés 1943-ban –,
14
15
16

Mint a 2. sz. jegyzet, 226.
Illyés Gyula: Az első állomás. Magyar Csillag, 1942. II. 309–314.
Halász Gábor: Beköszöntő egy új rovathoz. Magyar Csillag, 1941. 45–48.

„

84

tiszatáj

„hogy lapunk a Nyugat szellemét akarja folytatni Büszkeségünk és életünk értelme lesz, ha
méltóknak bizonyulunk Ady, Babits, Kosztolányi, Móricz, Tóth, a Nyugat nagy alkotóinak
szellemére s munkájára.”17 „Ady, Babits, Tóth Árpád és Kosztolányi egységesnek vélt hagyatéka közvetíti számukra – olvashatjuk Rónay Lászlónál – a magyar irodalom legjobb, érintetlen tradícióit. E négy költőhöz térnek vissza újra meg újra, s művészi örökségükből – akár
annak eszményítése árán is – vélnek erőt meríteni az egyre nehezebbé váló politikai helyzetben… Ez az eszményített hagyományőrzés jellemzi azt a gesztust, ahogy a Magyar Csillag
igyekszik megőrizni Babits hagyatékát, s ahogy a még élőkben észreveszik ugyanezen örökségnek a paradigmáit… A négy névhez később ötödikként csatlakozik Móricz Zsigmond is…
Móricz írói példája – bár fenntartásokkal –, magatartása és eszménye is bekerült a múlt számukra legértékesebb tartományába”18
Világukat, hagyománykereső irányultságukat tükrözik, ennek jegyében látnak napvilágot
a folyóirat különszámai is.19 Tematikus összeállítással tisztelegnek Babits alakja előtt halála
első, valamint születése 60. évfordulóján. Fekete címlapú Móricz-különszám kapcsolja őt hagyománykincsükhöz az író halálakor. Emlékszámot kap a 70 éves Schöpflin. Egységtörekvéseiket a félmúltra visszavetítve táborukba vonják József Attilát, megkezdik igazi helyének kijelölését. Halála ötödik évfordulóján megjelent számukban Halász Gábor, Vajda Endre és
Gáspár Zoltán főhelyen megjelent tanulmányával hódolnak előtte. Jelképesnek is felfogható
az Ady-emlékszám megjelenésének időpontja. Alakjának idézésére halála 25. évfordulója
adott alkalmat, 1944. január 15-én. Illyés versei (Elsüllyedt jövő, Magányos angyal) Bóka eszszéje, Keresztury tanulmánya, Krúdy kézirata a hivatalos ország által reá hányt koszorúk, rákent hamis máz, misztifikáció mögül a költő igazi arcát próbálják kibontani, még mindig időszerű próféciáját hangoztatják – egy évvel Budapest ostroma előtt.
„Támadj, merülj fel, elsüllyedt haza
legszebb mi felé útra tört magyar!
Verecke után legtágabb mező
Zászlaival, lányaival
Új rend ezerévét tündökölő”
(Illyés Gyula: Elsüllyedt jövő)

Egységfront-teremtő törekvéseik legszebb bizonyságát a lap törzsanyaga, szépirodalmi
része szolgáltatja. A szerkesztő, híven Babits tanításához, korlátot valóban csak az alacsony
színvonal s a rosszhiszeműség ellen emel. Mit sem törődve a numerus claususszal, minden
becsületes magyar író előtt kaput tár. A zsidó Zsigmond Ede, a kommunista Lukács László,
a munkaszolgálatos Darvas Szilárd írását éppúgy közlik, mint például Szabó Lőrincét, vagy a
nagypolgár Máraiét. A múlttal szemben saját korukhoz a külföldi helyett a magyar valósághoz való nagyobb kötődésük főleg a lírában nyilvánul meg. A hazai kortárs költészetnek szinte teltes körképét adják. Negyvennyolc számukban 72 költő 408 versét hozzák, számonkénti
átlagban tehát nyolcat, kilencet. A 408 vers negyedrésze, 103, három költőtől, Illyés Gyulától,

17
18
19

Illyés Gyula: Magyar Csillag. 1943. 1–2.
Rónay László: Az ezüstkor nemzedéke. Akadémiai Kiadó. 1967.
A Magyar Csillag különszámai: Móricz Zsigmond – 1942. okt. 1.; Schöpflin Aladár – 1942. nov. 1.;
József Attila – 1942. dec. 1.; Babits Mihály – 1943. dec. 15.; Ady Endre – 1944. jan. 15.

2016. december

85

„

Szabó Lőrinctől és Gulyás Páltól származik. A tíz, vagy ennél több verset publikáló költő a
Nyugat második, harmadik nemzedékének tagja, de viszonylag sok opuszát közlik Kassáknak, Keresztury Dezsőnek. Itt kap fórumot a háború árnyékában a Nyugat negyedik, utolsó
nemzedéke, a reménytelen, űzött tétovaságot alapélményként élő Karinthy Gábor, Károlyi
Amy, Pilinszky János, Somlyó György. A nagyepikát (nem a zaklatott kor műfaja) mindössze
Illyés Hunok Párizsbanjának tíz folytatása és egy Krúdy szemelvény képviseli az Ady Endre éjszakáiból. A közölt 76 novella (Illés Endre, Kolozsvári Grandpierre Emil, Nagy Lajos) és 32
tárca, riport (Cs. Szabó László, Illyés) szintén kortárs magyar szerző műve, éppúgy, mint az 5
színmű. A Magyar Csillagban megjelent műfordítások száma meglehetősen csekély, összesen
23 opus, főleg vers. Legtöbb francia, mindössze három a német, azok is klasszikusok (Goethe,
Rilke, Schiller). Németellenességüknek e burkolt megnyilvánulása, franciás érdeklődésük, ízlésük megmutatkozik a bemutatandó külföldi írók kiválogatásában, abban is, hogy a világirodalom mely tájaira kalauzolják el olvasóikat. A mintegy kétszáz magyar író mellett, akikkel
foglalkoznak, száz külföldi szerzőt mutatnak be, könyvét, színpadi művét, vagy életművének
valamely számunkra fontos tanulságát elemezve. A bemutatott szerzőknek 60%-a francia és
angol s csak tized része német. (A hivatalos Magyarország a német kultúrfölényt harsogja,
a francia, angol import még könyvekben is gyanús.) A kortárs világirodalom ismeretlenebb
tájait is megpróbálják föltérképezni, így fedezik fel a bolgár irodalmat, mutatják be a finn
Koskenniemit.20
Az irodalom alatti ellenzék, a jobboldali sajtó – megérezve az „ellenséget” – már a Babitsemlékkönyvet gyűlölködve fogadta. „Illyés célját és terveit a Magyar Csillag első két száma
leplezi le. Aki még nem fogott gyanút s nem látja összeférhetetlennek a népi kultúrát nemzetközinek tartó Babits kultuszát a magyar irodalom népi vonalával, vegye kezébe a Magyar
Csillag első két számát. A Babits Emlékkönyv a Magyar Csillag számára fogta össze a Nyugat
zsidóit és liberálisait. Kérdés, hogy támogathatja-e a történtek után Illyést magyar író, aki felelősséget érez a magyar népért.”21 A másik lap szerint: „Illyésnek sikerült az, amit a Nyugatban nem tűrt tovább a kormányzat. Illyés Gyula visszaélt a kormány bizalmával: a Magyar
Csillag, amelyhez hasonló című lap csak egy van a világsajtóban, a Vörös Csillag folytatja
ugyanott, ahol a Nyugat abbahagyta. Címbetűi, emblémája, tartalma mit sem változott. Illyés
tíz–tizenöt írót lát csak az országban, hat–hét abból is, mint rég, zsidó. A teljes magyar irodalmat reméltük s már az első lapon csalódást okoz az írók névsora, a Nyugat teljes gárdája
van csak itt romlott, avas levegőjével… Hát lehet ezt elhallgatni a harmadik zsidótörvény vigíliáján?”22
A nehéz helyzet a háborúba egyre beljebb haladva csak fokozódott, mint Rónay László írja: Illyésék „kezdettől a tűzzel játszottak, amikor egyre élesebben fogalmazták meg a háború
elveszítésének lehetőségét”.23 Csúnya támadásokat kell kivédeni, a szerkesztőt egymás után
fogják perbe nemzetgyalázás vádjával. Hogy súlyosabb szankciókat nem alkalmaztak, az valószínűleg az uralkodó körök egy része jelentős nyugati orientációjának, s a Kállay-kormány

20

21
22
23

L. Magyar Csillag repertóriuma. (A Nyugat repertóriuma függelékeként készítette Galambos Lajos,
MTA Irodalomtörténeti Intézete, 1959.
Magyar Élet, 1941. dec.
Új Magyarság, 1942. nov. 18.
Mint a 18. sz. jegyzet

„

86

tiszatáj

hintapolitikájának tudható be. A túlélésre gondoló úri osztálynak lojalitását, liberalizmusát
bizonyítandó bizonyos mértékben szüksége volt a Magyar Csillagra.
Az első küzdelmes esztendő – útjukat rövidre szabta, vállalkozásukat befejezetlennek
hagyta az erőszakos kor –, az első év tulajdonképpen önálló szakasza a folyóirat életének,
a második periódustól eltérő jellemzőkkel. Az első szakaszban a táborteremtés, az irodalmi
egység, a központi gondolat, több még a hátratekintés, míg ezután egyre gyakoribb a marcangoló nemzeti önvizsgálat s a jövőt kereső pillantás. Az első korszakot összegző Illyésnaplójegyzet egyszerre hátra s előre tekint, eredményként mutatva föl az írók egységes táborba való tömörítését. „Szinte hallani lehetett felváltva hol az egyik, hol a másik oldalról a
szisszenetet aszerint, ahogy Erdélyi, Márai, Szabó Lőrinc vagy Németh neve tűnt fel a címlapon. A folyóirat így lett szinte számonként jobb vagy baloldali, szép példát adva arról, milyen
könnyen meg tudná taposni a politika az irodalmat… Nincs minden irodalomnak irodalmon
túli feladata. A mienknek van, mindig is volt… Az irodalom függetlenségére alakuló szekértábor úgy lehet, egy nép védvára lesz, erre kell felkészülnünk. A magyarság most éli várakozásainak tán legsúlyosabb esztendeit. Aki túl sokat vár a külső erőktől, az a maga képességét
gyöngélli, egy kicsit saját sorsát adja fel. Meg kell találnunk helyünket nagyon is Európában,
de a magunk erejéből, amiben az is benne foglaltatik, hogy olyan helyünk lesz, amilyen
erőnk.”24
A Magyar Csillag köre 1943-ban, 1944-ben az egyre szűkülő szemhatár és a jövő keresés
kínzó kettősségében él. A kiúttalanság gyötrő élményével viselik a vállalt „fegyelmet”, „éberséget”, hogy megőrizzék a „szellem méltóságát”, „erkölcsi tekintélyét”, a „beszéd és írás emberi hitelét” arra az időre, amikor majd „valóban édes Hazát” kell teremteni „a dolgozó magyaroknak.”25 Új Európára készülnek, de másnapi napkeltéjük sem biztos.
Lírai anyaguk egyre komorabb, korábbi változatos, széles skálájú prózájuk tépelődő hangúvá, filozofikussá mélyül, alaphelyzete a búcsú, elemző írásaik kevesebbet fordulnak a múltba, a jövőbe vezető utat próbálják kijelölni, kritikájuk mérsékeltebb külföldi érdeklődés mellett mentve az értéket, a teljesség igényével mutatja be a kortárs magyar irodalmat.
Utat találni a jövőhöz! Ebben sűrűsödik össze a tábor minden gondolata. A határozottan
társadalmi változást követelő Veres Pétertől az idealizált, leszűkített fogalmú néphez, mint
„örök dolog”-hoz való menekülés gondolatáig sokféle az elképzelés. Együttesen szólnak, de
nem egységesen. Koruk valóságával szembeszegezve szépségkeresésük elvont, európaiságuk
kissé erőtlen, humanizmusuk zártnak bizonyul. Legtöbbször nem jutnak túl annak felismerésén, hogy Magyarországot pusztulásra ítéli a német szövetség, a háború elveszett. (Viszont ez
is forradalmi tettel ér föl, hiszen az ország vezetői mániákusan hajtogatták ennek ellenkezőjét.)
A nyugatról visszaverődő utolsó fénysugarakban keresik egymást, a csillagot, a tisztást,
amikor már hosszúak az árnyak, az Isten eltűnt, hiába hívják, s amikor a romok, bombák elöl
menekülve a szerelmek, álmok, gyermekkori emlékek menedékét megtalálni is bátor cselekvés.

24
25

Illyés Gyula: Első állomás. Magyar Csillag, 1942. II. 309–314.
Együttes vallomás. Magyar Csillag 1943 I. 573–574.

2016. december

87

„

„…S nem tart soká. Ha rám figyelsz
majd egyre égibb hangot hall füled.
S a végső szó után meséld el
hogy bordán roppantott a rémület.”
(Radnóti Miklós: Ha rám figyelsz…)

Az ezüstkori vállalkozás műve torzóban maradt. A nyomdában elkobzott utolsó szám kicenzúrázott fehér foltjaival is – továbbgondolásra ösztönzött.

„

88

tiszatáj

MÓSER ZOLTÁN

Mi történt volt
Semmi más, mint négy könyv leesett egy kis kocsiról.
Egy doboz jól megpakolt könyvet az alagsori helyiségből hoztam, húztam felfelé egy kétkerekű kis kocsin és közben egyet döccent, meg kettőt, meg hármat, ám közben mindig lehullott egy-egy könyv. Amikor felvettem és néztem őket, elcsodálkoztam azon, hogy nekem ez is
van, meg az is, s azon is törtem a fejem, miért is, meg kinek is akartam elajándékozni ezeket?
Egyre inkább az a meggyőződésem erősödött meg, ezek azért estek le, hogy kézbe vegyem,
újra átnézzem őket, és csak azután adjam tovább. (Vagy ne adjam!) Úgy fogtam fel, mint egy
messziről jött kívánságot, ezért most röviden bemutatom a – véletlenül – kezembe került
(hullott!) könyveimet, szám szerint mind a négyet.

*
Az első száz oldalas kiadvány, amely Sulyok Elemér OSB barátom széljegyzeteit tartalmazza.
Ha jól emlékszem, az Új Ember számára írta őket a vasárnapi evangéliumok magyarázatához.
Címe sokat mondó: Minden kész. A dedikáció szerint 2000-ben kaptam, amikor meglátogattam, de én későbbre emlékszem. Attól volt különös ezt kézbe vennem, mert nem sokkal azelőtt szerettem volna meglátogatni, de Elemér váratlanul meghalt. Reggel így találták, mondta
egy közös ismerősünk, de egy orvos, aki műtötte, úgy tudja, hogy magára zárta az ajtót.
Ott voltam a 70. születésnapját ünneplő szerzetesek között, de rossz volt nézni, hogy
egyedül ő volt szomorú. Engem, aki évfolyamtársa voltam a bölcsészkaron, derűsen fogadott,
de azért látnom kellett, hogy fölötte (vagy benne) beborult az ég. Elsősorban neki köszönhetően sokat jártam Pannonhalmán, és napokat töltöttem a bencés atyák gyülekezetében. Ez
1989 előtt volt. Aztán ott is, mint oly sok helyen az országban, megváltoztak a dolgok, mivel
nem hívtak, nem nagyon jártam arrafelé. Elemért, mint oly sokan mások, szerettem, mert
tiszta volt és mindig segítőkész.

*
Balló István 80 oldalas füzetét tavaly, 2015. január 7-én kaptam Madéfalván, amikor a csíki
székelyek lemészárlásának, a Siculicidiumnak a 250. évfordulója kapcsán itt Tamás Menyhérttel közös kis albumunkat (Holtak vigasza) bemutatták. Erről és a két napos nagy ünnepségről nem szólok, csupán csak megemlítem, hogy az út melletti emlékművön majd’ mindig
van virág és koszorú. Az emlékművet 1898-ban emelték, az idén újították fel. A márvány emléktáblán ez a szöveg és vers olvasható:
SICULICIDIUM.
1764. jan. 7.
A határőrség erőszakos szervezésekor
Madéfalva határában
1764. jan. 7-én hajnalban

2016. december

89

„

A csász. katonaság által védtelenül lekaszabolt
Csík és Háromszéki
200 székely vértanú emlékére,
kik az ősi szabadság védelméért vérzettek el,
emelte az utókor hálás kegyelete.
1899.

*
Székely nép! Itt hullott őseidnek vére,
Kiket zsarnok önkény bosszús karja ére.
Midőn alkotmányos szabadságod védték,
Szörnyűképp olták ki sok ártatlan éltét.
De bár elvesztek ők ádáz fegyver alatt,
Emlékök nem vész el, örökre fennmarad,
Mert hű kegyeletben megtartod őseid
így él majd emlékök időtlen ideig.
A verset Balló István írta, aki 1871-ben Csíkkozmáson született és 1907-től Csík vármegye főtanfelügyelője volt.
Még szükséges elmondani – mert könyvünknek és a kiállításnak több bemutatója is volt –,
hogy rácsodálkoztam, milyen kevesen tudják, ismerik ezt a véres történetet. Akkor jöttem rá,
hogy nekem azért volt ismerős, mert Tevelen a bukovinai székelyek között nőttem fel, akik
250 év után is csak sírva emlékeznek erre az eseményre, meg a Tolnába, Baranyába való betelepítésükre.

*
A Komárom megyei bányászdalok könyvritkaság, valódi csemege. (Szörényi Lászlónak adom,
ha megérjük a nyolcvanat.) Boltban nem árulták, magam sem tudom, hogy hol és kitől kaptam ajándékba. Nekem azonnal gyanús volt. Egy évtized múlva másnak is, mert a rádióban
külön szóltak erről a hamisítványról. Az ismert népdalok alá a szerző, Pálinkás József költött
bányász témájú verseket, az ál-népdalénekesek nevét és egyéb adatait részben a temetők
sírköveiről, részben halotti anyakönyvekből írta ki, így nem lehetett egyiküket sem személyesen megkérdezni és megkérni, hogy újra énekeljék csak el azt a nótát! Mindezt – a tudományosság látszatát fenntartva – előszóval adta közre és jegyzetekkel. Legszívesebben az
egészet idemásolnám, de ezek a részletek is magukért beszélnek. Nemcsak beszélnek, hanem
kit nagyon, kit csak kicsit, de megnevettetnek.
Kezdjük az előszó néhány részletével:
„Könyvünk címe többet mond, mint amennyit közreadhatnánk Komárom megye bányászdalaiból. A bányászdalok zenei szerkezetét, tematikai mondanivalóját illetőleg, sokrétűek. Ennek elsősorban heterogén-népesség okai vannak. A dalanyag tudományos differenciálása nem kaphat helyet egy korlátozott terjedelmű munkában. Ugyancsak ilyen okok miatt
várat magára egy következő tanulmány, amely a bányásznép mozgalmasabb hazai és nemzetközi élete nyomán, rendkívülien színes és gazdag ének-zenei emlékeket dokumentálhat
Komárom megye bányászkolóniáról.

„

90

tiszatáj

Közölt bányászdalaink kutatásának iránytűje a »tiszta forrás« felé vitte a gyűjtői, rendszerezői tevékenységet. Mindazt a népszerű publikálás keretein belül kívánjuk megadni. Figyelmünk elsődlegesen a legveszendőbb: ősi népzenére irányult, hogy megmentsünk egy
csokorra valót, a bányászélet körülményei között kialakult munkás-népzenéből. A további
gyűjtő-, kutatómunka országos kiterjesztése tenné lehetővé a tudományos következtetések
megállapításait. A közölt anyagból az elsődleges észrevételek önként adódnak: az ősi népzene és a népzenei új-stílus dallamszerkezete átöröklődött, a bányászélet különféle mozzanatainak kifejezésére.”
Folytassuk a tudományos háttér megrajzolásának látszatát keltő résszel, ahol a bányászdalok kialakulásáról értekezik a szerző:
„A népzenekutatás nem lehet teljes a munkásnépzene hagyományainak mellőzésével.
A tudományos következtetések mindaddig csak »félkész« tételeket mondhatnak ki, ameddig
a parasztdal fejlődését, változását nem veszik figyelembe, a munkásélet körülményei között.
Azonban a munkás-népzenében ennél többről van szó.
A dalokat többnyire, a korábban szürke bányászközösségekben élő; sivár galyibákból
éhesen, rongyosan, elhanyagolt bányákba dolgozni induló bányászok dalolták, kiknek unokái
a szocialista jelent új dalokkal éneklik. A múlt élet dalait pedig emlékeztetőül, figyelmeztetőnek dalolják, idézik.
(…)
A népzenekutatás nem mondható teljesnek a munkások, bányászok több évezredes zenei
hagyományainak mellőzésével. Azért sem, mert napjainkban hagyományos dalos életükben,
nem csak a paraszt népzene megőrzését, hanem ennél többet állapíthatunk meg: bányászaink az ősi parasztélet útján kialakult zenei, nyelvi és formakincset magukkal vitték a bányakolóniákra és azt az új élet munka-és társadalmi körülmények között, továbbfejlesztették. Ez
egyúttal ősi népzenénk minőségi változását eredményezte.”
Végül néhány dalt a közlünk a publikált száz közül. Előtte meg kell jegyeznem, hogy
ezekből válogatva jó hírű zeneszerzőnk, Székely Endre: Komáromi bányászdalok címmel készített egy kórusművet, fúvós kísérettel ellátva. A könyv 1973-ban jelent meg ármegjelölés
nélkül. Ma antikváriumokban 2-3 ezer forintért kapható még néhány példány.

A gallai zöld erdőben
Tatabánya (Komárom m.), Hódos József (32.) P. J. 1960. X.
A gallai zöld erdőben születtem.
Anyám sem volt, mégis felnevekedtem.
Ügy nőttem fel, mint erdőben a gomba.
Bányász lettem még húsz éves koromban.
Akna tornyán leng a bányász lobogó,
Vájatba hív a hajnali kotogó.
Hajnalcsillag, kisérj el a tárnához,
Visszafelé az én kedves rózsámhoz,
Tatabányán kantinosné galambom,
Csalfaszemű, húsz esztendős, jól tudom.

2016. december

91
Mért nem néz rám, bizony én azt kimondom:
Csak azért, ment száz forinttal tartozom.

Végig megyek Tatabánya utcáján
Tatabánya (Komárom m.). Csanádi Károly (50.) P. J. 1960. X.
Végig megyek Tatabánya utcáján,
Békiáltok az én rózsám kapuján.
Hallod-e te Bányász Boris, gyere ki,
Én vagyok a Vájár Jani, gallai.
A kémlész úr meg ne hallja hangodat,
Mi gondja rá, – csókolom a csöpp szádat.
Ott lakik az oroszlányi palás lány,
Kitekinget kicsi háza ablakán.
Most gyere be mogyorósi szép Böske.
Hadd tudja meg a kémlész úr, ki jön be.
Adj egy csókot még mielőtt leszállok,
A szívedért, szerelmedért úgy vájok.

Az én uram bányatúró
Tárkány (Komárom m.). Darkó Emil. P. J. 1945. XI.
Az én uram bányatúró,
Kezében a szénfal fúró,
Három a csille, ülj az ölembe.
Az én uram elővájár,
Kocsomába néha eljár,
Három az icce, ruca-refice. (77.old.)

Érik a ropogós cseresznye
Tatabánya (Komárom m.), Szám Ferenc (44.) P. J. 1942. VII.
Érik a ropogós cseresznye,
Kérik a fejszémet cserébe.
Én a fejszémet cserébe senkinek se' adom,
Azzal faragom az ácsolatot kedves kisangyalom,
Így akar, úgy akar, nem akar szeretni a galambom.

„

„

92

tiszatáj
Érik a ropogós cseresznye,
Kérik a kobakom cserébe.
Én a kobakom cserébe senkinek sem adom,
Mert beverem a fejemet a főtébe nagyon;
Így akar, úgy akar, nem akar szeretni a galambom.
Érik a ropogós cseresznye,
Kérik a csákányom cserébe,
Én a csákányom cserébe senkinek nem adom,
Azzal fejtem én a szenet kedves kisangyalom;
Így akar, úgy akar, nem akar szeretni a galambom. (81.old.)

*
Vegyes érzéssel lapoztam át újra az 1990-ben megjelent Megfúvom a fűzfalantomat című,
szórakoztatóan rossz versek antológiáját. Nem több, mint 40 oldal: Hazafi Veray János 1880as elárusításra való „zengeményétől” a Párizsban élő Michel Gyarmathy 1970-ben publikált
Gyászindulójáig. Van hasonló kötetem még kettő: az egyik az L. Simon László szerkesztette
Munkás, paraszt, értelmiség munkaverseny lázában ég! című antológia 2002-ből, a másikban
azok az erdélyi költők szerepelnek, akik a Ceauşescut, a „Kárpátok géniuszát” és rendszerét
dicsőítették. És tudok még kettőről: az egyik Sztálin, a másik Rákosi születésnapjára jelent
meg. (Elég hosszú a szerzők névsora!)
De miért is felemás az érzésem? Mert rossz vers ennél a néhány tucatnál sokkal több van,
meg azután – igaz, gyerekként – de éltem a Rákosi-korban és tudom, hogy milyen rettegett
időszak volt az. És ezért az alábbi, az antológiában található verseket, részleteket én másként
olvasom.

Tóth Gyula: A béke katonája
Bevonultam katonának.
Farkas Mihály honvédjának.
Vidám kedvvel jöttem s gyorsan,
Búslakodva nem pakoltam.
Mikor otthon búcsút vettem,
édesanyám állt mellettem.
Apám büszkén verte vállam,
pedig erre nem szolgáltam.
Kedvesemtől úgy búcsúztam,
Piros száját megcsókoltam.
Megöleltem - ő is engem
s tudta azt, hogy nem felejtem.
A párttitkár fényes szemmel
nézett rám s úgy engedett el,
hogy a fegyvert jól forgassam

2016. december

93
s győztes legyek minden harcban.
(…)
Zúzd a múltat, zúzd a jármot:
bárhol járod a világot
Így cselekszem én is - tedd ezt!
Lobogónkat büszkén lengesd!
Vidd a zászlót bátran, balra!
Ezt a zászlót Sztálin adta.
Sztálin, aki mindig győztes.
Sztálin, kinél nincs erősebb.
Sztálin, ki a népnek drága;
kinek sok a katonája!

Szabolcsi Gábor: Sztálinért mondom: vállalom
Ma lettem párttag. Megrendít és
Fölforgat velőig a szó,
Mihez hullámzó életemben
Nem volt még soha fogható.
Az elvtársak elébe álltam,
S mondtam, mi megterhelt: a múlt,
Az elvtársak gondos szeméből
Szívemig roppant kéz tolult.
Lehántott rólam minden ócskát,
Megmért és ízekre szedett,
Hogy tisztán lássam magam, és
Megleljem harcos helyemet.
(…)
A gondolat éles hegyét,
Mely a dolgok mélyébe vág,
A szenvedély hevületét
Nevelte szívembe a Párt!
A tudatos, kemény fegyelmet,
Az önvizsgálat fegyverét,
A jövő széles terveit,
Mikben megszépül majd a nép,
A Párt adta, szavára mozdult
Újjá a vén társadalom:

„

„

94

tiszatáj
Ezért, Rákosi életéért,
Sztálinért mondom: Vállalom!

Az alábbi Serkentő rigmusok ugyan megnevettettek, hogy magamba szállva újra elszomorodjak:

Cukorrépa
Hagyjuk, Édes, már a tréfát,
Kapáljuk a cukorrépát!
Itt a bölcső maholnap,
Cukor kell a rajkónak!

Gyapot
Ember nálunk nincs meztelen,
Mióta itt gyapot terem.
Gyapotunk tiszta, mint a hó,
(Vetni, szedni, szőni jó)
Köszönjük - Szovjetunió!

Napraforgó
Beszolgáltatással
Nincsen baj én nálam,
A napraforgómat
Átveszi az állam.
Szerencsére eszembe jutott Kormos István, akire a szerkesztők is hivatkoznak, és az ő
idézetei a dilettáns szerzőktől. Kormos őrizte meg – többek mellett – Csohány Gabriella azóta
„klasszikussá vált” két sorát is: „Nézem a nép masírozó seregét, / Számba veszem a legények
elejét." Ezekből Fűzfák a Parnasszuson címen az 1970-es évek elején volt egy „szerzői est” is
az Egyetemi Színpadon. Ezért is volt olyan nyilvánvaló Lator László számára, hogy az egyik,
neki küldött áldilettáns versnek is Kormos lehet a szerzője. Ugyanis szerkesztő korában levelet kapott egy ifj. Kanalas Béla néven alkotó szerzőtől, egy túl jó dilettáns verset és egy levelet, amely így szólt:
Tisztelt Szerkesztő!
Most jutottam abban a korban mikor a múzsa közvetlenül érint legyen szives, ezt megítélni
egy versből nemsok, reménylem nem fárasztom agyon. Egy szép versét olvastam a Tüztáncban.
Maguk költők, szót se többet!!! Kérésem megismétlése miatt közlöm egyébként még csak 76
éves vagyok és nötlen legyen szíves, idönkint erről is gondoskodni. Néhai Atyám Thököli Imre
vasúti álomás főnöke a nyírségi helyi érdekü vasúton. Rugja segbe legyen szives, Bizalmas válaszát várom tisztelet öszinte

2016. december

95

„

Ifj. Kanalas Béla
Budapest XIII Róbert Károly körút 82–84
harmadik osztály

Kampanella
Növendék erdöben terem a növényzet
Himrigó trillázik nöstényrigó végett…
De hiá’bajába dalol tarkabarkát,
Imádottja nélkül himbálhatja farkát. ex!
Én is igy csinálok, csinálom biz’aztat?
A hölgy irányában a siker nem biztat,
Hej! pedig szép vón’ a sarjadó növényzet,
Mikor pajkos páros szerelmi érzület? ex!
Nos hát hogy ha így van, és ha mégugyebb van,
Még ha legugyabb is, belenyugszom abban,
Hölgyben van felölem kedvezőtlen nézet,
Forduljon el töle a férfi önérzet! ex!1
Először Kormosra gyanakodott, így hozzá fordult valami áttétellel; de kiderült, nem Kormosé a remek vers; ezért Jékelyre kezdtek gyanakodni, immár ketten. Hogy megvicceljék, egy
Kormos-vers két szakaszának francia fordítását küldték meg neki mint francia eredetit, fordításra, majd felkeresték a Kormos-verssel, s azt állították, kiadták másnak is fordításra, egy
akkor kevéssé kedvelt költőnek, aki '56-ban sztrájktörő volt, s Jékely kénytelen volt elismerni, hogy a másik „fordítás” jobb. Eztán mondták el neki, mi is a valódi történet, és minek köszönheti a megtiszteltetést: ám kiderült, nem ő volt ifj. Kanalas Béla Kampanella című remekének alkotója. Gyanakodtak még Kálnokyra, immár hárman, de nem lett meg a tettes – míg
egy napon Weöres meg nem kérdezte Latort telefonon: „Mondd csak, ír-e még neked verseket
az az ifjabb Kanalas Béla?” Lator tette a tudatlant, majd Domonkos Mátyás segítségével szőtte
tovább a történetet: amikor ő kapott a kiadónál jobb, túlfűtött erotikus, patologikus, szexuális verset, annak jobb passzusait vették elő, s írtak mellé dorgáló levelet Weöresnek, hogy
nem ezt várták a szocialista kultúra olyan nemes alkotójától, mint ő, s hogy a burzsoá dekadencia szottyos mocsarában való önfeledt dagonyázás nem illik az ilyen értelmes, szakavatott mestereknek, mint amilyen Weöres, s így tovább, hosszan, majd aláírták a levelet – Illés
Endre, a kiadó igazgatója nevében.
Mikor Weöres rákérdezett, nem ők voltak-e, Lator tagadott, erre Weöres közölte, hogy
Amy tanácsára be fogják perelni Illést, akit Károlyi Amy fel is hívott, s rákérdezett, ő írta-e alá
azt a levelet, amit Weöresnek küldött a kiadó; erre az igazgató, hiszen minden levelet alá kellett írnia, természetesen rávágta az igent, mire Károlyi Amy közölte vele, hogy akkor beperelik. Illés Endre kicsit gondolkodott, majd kiment Domokos Mátyáshoz: „Ugye, Te írtad alá azt
a levelet?!” Végül lassan tisztázódott a Kampanella és a levél története, de hosszú ideig tartotta lázban az unalmas hatvanas évek elején az alkotókat.2
1
2

In Lukácsy András: Kiment a ház az ablakon..., Bp., 1981., 322.
Györe Gabriella: Játékos klasszikusok, Litera, Az irodalmi portál, www.litera.hu/hirek/jatekosklasszikusok (2009. febr. 27.)

mérleg

FÖRKÖLI GÁBOR

Halhatatlan, vagyis
meghalhatatlan
ESTERHÁZY PÉTER: HASNYÁLMIRIGYNAPLÓ

Magvető Kiadó
Budapest, 2016
240 oldal, 3490 Ft

Megszokhatatlan és lesújtó azzal szembesülni, hogy egy kortárs szerzőről hirtelen az irodalomtörténet részeként kell
beszélni. Ennek az irodalomtörténetnek keserűen ironikus
fordulata, hogy egy olyan íróról, akinek a könyvei nyomán az
irodalmi mű szövegszerűségére, megcsináltságára és a referencialitás felszámolására hívták fel újra és újra az irodalomtudósok az olvasók figyelmét – érzésem szerint kissé egyoldalúan –, hirtelen kiderül, hogy teste van, hogy lelke van, és
ezzel a testével és ezzel a lelkével fájdalmat tud érezni. És
akkor hirtelen ez a valódi fájdalom válik az irodalmi mű
aranyfedezetévé, hirtelen az embert kezdjük el keresni a szövegben.
Ez igazából nem csak egyszer történt meg Esterházy Péter életművében. Bizonyára megtörtént A szív segédigéiben,
amelyben a szerző édesanyját siratta el, és megtörtént a Javított kiadásban, amely őszinte számvetés azzal a ténnyel, hogy
egy hivatalos dosszié többet mond el az emberről, mint a
nagy műgonddal kidolgozott szövegjáték. De a leglátványosabban most, A bűnös és a Hasnyálmirigynapló című kötetek
megjelenésével történt meg. Mindez persze az Esterházyrecepció közhelye. A gyász azonban mégsem engedi, hogy elszakadjunk attól az illúziótól, hogy most utoljára még ismét
találkozhatunk a betűk mögött az emberrel, aki már elment.
Szó sincs tehát arról, hogy két Esterházy Péter lenne: az
író, meg a másik, a magánember, aki betegségéről naplót vezet. Természetesen ő naplóírás közben is vérbeli író, és minden tollvonásával a hiteles szavakért küzd. Szüntelenül arról
panaszkodik, hogy nem megy neki az írás, bágyadt, erőtlen, a
betegség magának követeli az időt. Ám még ebből a nemírásból is valahogy megszületik a Szüts Miklós festővel közösen jegyzett könyv, valamint az Egyszerű történet vessző száz
oldal valószínűleg már örökre csonkán maradt Blixenváltozata, és elkészül jó pár alkalmi írás, miközben végső

2016. december

97

„

formát nyer a Mercedes Benz c. drámája és az Eötvös Péter oratóriumához írott szövegkönyve. Gályamunkaként is felfogható, de szövegekkel való babrálásnak ott van még a korrektúrázás is. Esterházy itt sem hagyja cserben kiadóit. És naplóírás közben is már a könyvre gondol. A világon minden azért van, hogy könyv legyen belőle – mondja Mallarmé. A hasnyálmirigyrák azért mégiscsak túlzás – mondaná ő, de ettől függetlenül ugyanazzal a gondossággal,
ugyanazokkal a kedves manírokkal írná tovább naplóját, mint írta a Termelési regényt vagy a
Harmonia caelestist.
„Mindegy a malom. Mindegy a molnár. Csak a liszt a fontos. – Ezt hallom a rádióból, lehetne a mottóm, az életmottóm” – írja 2015. október 4-én. És ennek szellemében őrli is át
magán a szöveget, mintha nem tudná, hogy már csak érte, miatta, a húsvér emberért is végigolvasnánk ezt a könyvet. A míves írás itt is öröm. Egy ponton feldereng Esterházyban a lehetőség, hogy ceruzával körmölt naplójegyzeteit nem fogja összefésülni, megigazítani. Rögtön hozzáteszi, hogy ezt a fogadalmát nem fogja tudni megállni, ha ő gépeli be a végén a szöveget. Az utolsó bejegyzésből persze kiderül, hogy tényleg ő gépeli. A napló természetesen
nem ment bizonyos esetlegességektől, de ez a műfajból fakad. Előfordul azonban, hogy a kötelező penzum, a múlékony tények kényszeressé váló rögzítése elől Esterházy egy novellabetét írásába menekül: haldoklótól szinte szentségtörésszámba megy a kitalált cseh síelő félig
malackodó, félig lírai tónusban írt homoerotikus története, vagy az, ahogy a csinos fiatal
hölgyként megszemélyesített Hasnyálkáról fantáziál.
Hiába érzi azonban ennek a hétköznapokra rendszeresített műfajnak a hátulütőit, a napló
mégsem börtön Esterházy számára. A 168 Órában megjelent nekrológjában Radnóti Sándor
lényegre törően állapítja meg, hogy Esterházy életműve csavaros válasz volt a kádári diktatúra ajánlatára, vagyis a magánemberi és a közéleti, a privát és a publikus radikális elválasztására: nem lehetsz ugyan szabad a politikai térben, ám a magánszférádba nincs beleszólása
senkinek. A Termelési regény ennek az ajánlatnak a paródiája: a termelési értekezletnek a
könyv első felében olvasható szatirikus elbeszélése mint közügy látszólag élesen elválik a
családi élet és a foci témáját körbejáró második egységtől. A regény egésze mégis azt bizonyítja, hogy igenis a kettő egymásba szűrődik, és a privát élet is megmérgeződik a közügyek
tisztátalansága miatt. A család természetesen bensőséges, kedves tér Esterházynál, ugyanakkor pontosan az E. betűs név miatt e konkrét család történelmi terheket hordoz, sorsa példázaterejű. Ezek a kettős kötelmek Esterházy Péter íróságának meghatározó tényezői. Ezért ír
naplót, amelyben továbbéli az ország és olvasótábora előtt ezeket a publikus és privát szerepeket. Az írás neki is énfenntartó és énteremtő gyakorlat, mint Tandori Dezsőnél, csak ő politikusabb; olyan fontos önigazolás neki, mint egy XVIII. századi arisztokrata számára a memoárja, ám vérbeli ironikusként a köz ügyeit illetően nem képzel olyan sokat saját fontosságáról; a magánélet és az intim szféra őszinteségét ugyanúgy az közerkölcsök tisztaságágának
rangjára emeli, mint a testének patológiájáról részletesen beszámoló Bethlen Miklós, viszont
Esterházy egészen más, kevésbé puritán keresztény lelkiséggel viszonyul testéhez. „Úgy érzem, bizonyos öncenzúra emelné családunk fényét, tekintélyét” – jegyzi meg a magánszféra
kódja és a publikus szerepek közötti feszültségről. A betegségből és a kórházi összezártságból fakadó felfokozott intimitásra, a nem mindig méltóságteljes testi funkciók provokatív vállalására céloz ezzel, amelyet a család szemérmes, mégis sokatmondó bemutatása ellensúlyoz.
Szűkszavúan, ugyanakkor jelenlétük fontosságát nem elhallgatva ír társáról, Gittáról, a „fiúg”ról, vagyis testvéreiről, gyerekeiről és unokáiról. Közírói tevékenységét sem tagadja meg,

„

98

tiszatáj

a közéleti aktualitások beszivárognak a naplóba, igaz, nem uralják el. A privát és a publikus
közötti kapcsolat még metaforikus szinten is működik, amikor a szerző párhuzamot von a
diktatúra és a betegség, a politikai humor és a testi-lelki jólét között: „Azt mondja nekem a
hasnyálmirigytündér, hogy itt evvel az én derűmmel nem próbálkozzam. Hogy a komcsikat is
a nevetés, a kinevetés győzte le, és hogy ez a rákkal is megy, mondom én.” Esterházy nagyon
jó érzékkel vette észre, hogy betegsége közügy, és hogy az általa teremtett és megélt írói szerep miatt nem kerülheti meg, hogy írjon róla. Életművének a szintézisét talán nem ez a napló
végezte el, de mindenképpen még következetesebbé, még koherensebbé tette.
A kérdéses derű, amelynek bölcsességéről, ontológiai vagy éppen katolikus gyökereiről
már sokat elmondott a kritika, ezúttal a napló egyik alapvető szerkezeti kérdésében is tetten
érhető: vajon milyen nagy drámai felismerés lehetséges ott, ahol ez a tragikum tapasztalatán
túli bizakodás működik, honnan hová jut el a haláltól fenyegetett hősünk? Eszünkbe juthat itt
Szép Ernő komoly mélységeket rejtő naivitása, aki az Emberszagban arról ír, hogy a vég számára nem elképzelhető: „Én, én, kérem, mintha nem is hinném a halált. Ó igen, elfúj engemet
is, mint a gyufát, de én nem tudok majd arról; én nem tudok, nem hiszek, képzelni se bírok
egyebet, csak életet. Sose lesz az életnek vége, utolsó lélegzetem után nem húzom össze a tüdőm, és utolsó gondolatom után pontot nem teszek: gondolat, lélegzet átalszökik a végtelenbe, időtlenbe. Halhatatlan vagyok, vagyis meghalhatatlan.” Esterházy naplója pontosan erről
a tapasztalatról számol be. A könyv mintha nem haladna semerre: sem a reménykedéstől a
végső kétségbeesés, sem a dacos tagadástól a halálra való felkészülés felé. Nincs különösebb
fordulópontja a történetnek: egyszer csak az orvos száján kiszalad az, hogy „ez már nem múlik el”, de még ez sem hat végérvényes ítéletként. Ha valamilyen új állapot lassanként mégis
beáll a naplóíró életében, az talán a csendes elfogadás. Nem feltétlenül a megsemmisülésé,
inkább Hasnyálkáé, aki nem más, mint a betegség tudomásulvétele, a halálnak a beteggel
együtt élő lehetősége, de nem maga a halál. Az utolsó lapon Esterházy egy frappáns utolsó
mondaton töpreng, mintegy jelezve, hogy a napló lekerekíthető, de a haldoklás története
nem. Esterházy életének utolsó évében is a zárt forma és a végtelenre nyitott élet feszültségében létezett, és ezért lett utolsó könyve félig-meddig olvasónapló is. Kereste a haldoklás
elbeszélésének lehetőségeit. És ahogy ő a szellemtársként mellészegődő könyvekkel eszmét
cserélt, olvasójának is szinte beszélgetni támadna kedve vele. Könyvekről, filmekről csevegni.
Hogy ne csak Harold Brodkey haldoklásesszéit olvassa, hanem Daniel Pennac Testnaplóját is.
Lapozza föl Illyéstől a Kháron ladikjánt. Hogy milyen szép tőle, hogy a Saul fia Oscar-gálájáért
virrasztott. Ám Esterházy halála sajnos már több mint olvasmányélmény.

2016. december

99

„

HAKLIK NORBERT

Megváltástörténet az Angyal
utcából
KŐRÖSI ZOLTÁN: AZ ÍTÉLETIDŐ

Jelenkor Kiadó
Budapest, 2016
216 oldal, 3499 Ft

Kőrösi Zoltán munkáját olvasva nehéz elvonatkoztatni attól,
hogy egy fiatalon elhunyt, nagyszerű író utolsó regényét tartjuk a kezünkben. Ez a tudat nyilván kölcsönöz még egy árnyalatnyi sötétet a műnek, ám Az ítéletidő kétségkívül a tragikus életrajzi háttér nélkül is komor olvasmány. Kínálja magát a párhuzam egy másik nagy mesélő utolsó nagyepikai
művével, amely félig-meddig szintén városregény: talán a
Mikszáth-életmű monumentális záródarabjára, A fekete városra volt még jellemző ugyanaz az „ember az embernek farkasa”-hangulat és pesszimizmus, amely a Kőrösi-regénynek
is a sajátja.
Ám míg Mikszáth a boldog békeidők felhőtlen végóráiban
a régmúltba nyúlt vissza, hogy olyan korba helyezhesse regénye cselekményét, amelynek lényege volt a szélhámosság
és a viszálykodás, Kőrősinek nem kellett ily messzire kalandoznia a történelemben, elvégre e kritériumoknak a jelenkori Magyarország is egészen jól megfelel. Kőrösi a régmúlt helyett inkább a közeljövőbe helyezte regényének cselekményét, azt vizsgálva, hogyan hatna a közösség és az egyén életére egy váratlan, országos méretű kataklizma, és ezáltal a
regény a késő-mikszáthi pesszimizmus mellett olyan kortárs
művekkel is párhuzamot kínál, mint Térey Jánostól A Legkisebb Jégkorszak, vagy a kortárs magyar sci-fi nagy tehetségű
debütánsa, Vékony Krisztián regénye, a Sors-algoritmus.
Minden bizonnyal a hideg polgárháborúba merevedett
mai magyar valóság is közrejátszik a katasztrófa sújtotta közeljövőben játszódó negatív utópiák ezen új hullámában.
A kortárs magyar irodalom ezzel a filmvilág jól bevált receptjét is újragondolja, nem véletlenül, hiszen a zsánerrel járó
alaphelyzet számos izgalmas aspektus kifejtésére nyújt alkalmat. Minden valamirevaló hollywoodi rendező tudja: a jó
katasztrófafilmhez elengedhetetlenek a szimbolikus helyszínek, a személyes szál, valamint a nyomasztó, lehetőleg mégis

„

100

tiszatáj

optimista végkicsengésű vízió arról, hogyan alakítja át a társadalmi viszonyokat a túléléséért
küzdő emberiség összefogásának kényszere. Kiváló alkalom ez arra, hogy rendkívüli helyzetekre kalibrálva gondoljuk tovább korunk társadalmi viszonyait. Lássuk, hogyan alkalmazta
ezt a receptet Kőrösi Zoltán az életművében oly kiemelt szerepet játszó város, a jelenkori
Budapest világára.
A regény felütése – némi prózaírói önreflexió-futamot követően a végenincs, számtalan
más történetből összetapadó történetekről – nagyívű, érzékletes történelmi áttekintés arról,
hogyan vált az idők során napjaink Külső-Ferencvárosa a főváros részévé úgy, hogy máig is
őriz valamit hajdani vidékiségének aurájából. A helyszínrajz háttere előtt mozgásba lendül a
jól bevált, Kőrösi-féle nagyvárosi mágikus realizmus, amely egyúttal a személyes szálat is elindítja: odaköltözik az Angyal utcai lakásba az elárvult kisfiúhoz, Boriszhoz nagybátyja, Robi
bácsi, miután a fiúgyermek szülei életüket vesztették egy bizarr balesetben, amelynek során
az ütközéskor a betonkeverőből rájuk ömlő anyag révén önnön síremlékükké szilárdultak.
A személyes tragédiát aztán hamarosan követi az országos méretű sorscsapás is. A Magyarországra méretezett világvége az Angyal és a Mester utca sarkán kezdődik el egy októberi
reggelen, és érkezését mindent átható szarszag adja hírül. Aztán tölcsér nyílik a Mester utcai
aszfaltban, amely hamarosan elkezdi a felszínre fortyogni az elfeledett múlt relikviáit, „a római pengéktől az avar vérteken át a hun kengyelen keresztül a német, zsidó, szláv, longobárd
és besenyő, kun és magyar csontoktól a legkülönbözőbb népekig mindenféle, valaha itt járt
nemzedék emlékei és tárgyai előkerültek, ráadásul a lehető legnagyobb összevisszaságban”,
a következő kérdésre fakasztva az elbeszélőt: „Ki köpköd itt kire?” (44–45.)
Szép, önironikus, jelképszerű megfogalmazása ez a jellegzetesen közép-európai, totalitariánus történelemfelfogásnak, amely a múltat csakis a jelenhez mint elkerülhetetlen következményhez vezető okok láncolataként hajlamos értelmezni. A szimbólumokba oltott társadalomkritikának azonban ezzel még nincs vége, a tölcsérről ugyanis hamarosan kiderül, hogy
nem csupán az alvilági régiókba tart, hanem láthatatlanul az ég felé is folytatódik. Ezzel egyidejűleg rejtélyes, öltönyt viselő, illetve ballonkabátos figurák kezdenek városszerte felbukkanni, akikről csak annyit tudhatni biztosan, hogy az egyik csoport az angyalokkal, a másik
pedig az ördögökkel azonosítható. Ám arról, hogy a kettő közül melyik az ördögök légiója és
melyik az angyalsereg, a véleményeket logikus támpontok híján csakis a megnyilatkozó vakhitű meggyőződése táplálja. Mindeközben a kormány nemigen tesz egyebet, mint hogy szajkózza a magyarság küldetéséről és mártíromságáról a szólamokat, a külső és belső ellenségekről szóló összeesküvés-elméleteket, és folyton-folyvást kommunikál. S ha még ebből sem
világos, a jelenkori magyar valóság mely apektusáról van szó itten, Kőrösi hamarosan ténylegesen is kettészakítja a hazát, miután egy ismeretlen eredetű, országos méretű áramkimaradás révén eluralkodik a határ innenső oldalán a sötétség, és a Duna medre a folyó közepén
felemelkedik, hogy fizikailag is kettézárja Nyugat- és Kelet-Magyarországot.
Ebben a miliőben próbál boldogulni Robi bácsi és Borisz, akik – miközben az országra
szabadult katasztrófa átírja a társadalmi szabályokat és lényegtelenné teszi az osztálykülönbségeket – egyre közelebb kerülnek a háztömbjükben élő prostituálthoz, Lilihez, valamint
leánygyermekéhez, Kislilihez. A közöttük kialakuló barátság története, amely Lili és Robi bácsi között egy idő után szerelemmé teljesedik, párhuzamosan fut a regényben a katasztrófavonallal, és egyben ellenpontját is képezi annak. Ugyanis míg az országban minden tönkremegy, addig a ferencvárosi kupleráj lassan az emberiesség jelképes fellegvárává avanzsál, lé-

2016. december

101

„

vén, hogy a mindenkit egyformán sújtó katasztrófa lebontja a társadalmi rétegek határvonalait, s ez – legalábbis az Angyal utcai házban – megteremti a lehetőségét annak, hogy új szövetségek jöhessenek létre az arra nyitott emberek között, rangtól és pozíciótól függetlenül.
Ahogyan Robi bácsi fogalmaz egy helyütt Borisszal beszélgetve: „Tudod, sosem öv alá helyeztem az emberi méltóságot, hanem följebb, a szív, a szellem, a lélek szintjére, elvégre ott mennek végbe a leggyalázatosabb kurválkodások.” (172.)
A regényben szó esik egy bizonyos természetfeletti képességről is, amely Borisz családjában álíltólag apáról fiúra száll. Mindvégig eldöntetlen, hogy a fiú adottsága arra, hogy egy
kupica pálinka felhajtását követően hallja a környezetében lévő emberek gondolatait, valóban nem e világi eredetű, vagy inkább a szesz képzeletfelszabadító hatásának tudható-e be.
Nem baj, hogy feloldatlanul marad e talány, ugyanis ennek köszönhető a regény egyik legszebb szakasza is, amelyben Borisz a Mester utcát járva tolmácsolja az utcán kóválygó nyomorultak érzéseit és gondolatait Kislilinek, mindemellett ez a megoldás csak méginkább
megerősíti az üzenetet, amelyet a Kőrösi-regény végkifejlete sugall. Amikor ugyanis a körülmények végképp lebontják a prostituált Lili és az egykori könyvtárosból végül hasonlóképpen alacsony sorba hanyatlott Robi bácsi között a társadalmi különbségeket, a két ember
szimbolikus egyesülése a házasságban csodálatos módon az ország számára is elhozza a
megváltást.
Kőrösi Zoltán regénye mindenféle didaktikusság nélkül, természetes szuggesztivitással
suggallja: az igazi katasztrófa az, amikor az ország lakói készakarva különzárják magukat
egymástól, önmaguk teremtette, képzeletbeli választóvonalak mentén. S bár Az ítéletidő
alaphelyzete komor, sötét és pesszimista, a Lili és Robi bácsi között kialakuló kapcsolat krónikája mégis szavatolja az optimista végkicsengést. A Kőrösi-mű végül katasztrófa-regénynek
álcázott, társadalomkritikával fűszerezett, mágikus realista nagyvárosi megváltástörténetként teljesedik katartikus regény-manifesztummá, amely mintha azt kívánná az olvasó eszébe vésni: nem kell, hogy Borisz természetfelettei képességeivel rendelkezzék az ember ahhoz, hogy elkezdjen őszintén odafigyelni a többiekre. Kőrösi-regénybe illően keserédes, felemelő és jelképszerű, hogy ez az életmű, amely írójának Magyarország, valamint a szűkebb
haza, Budapest iránti szenvedélyes szeretetét fogalmazta újra minduntalan, éppen ezzel a
búcsúüzenettel zárult le.

„

102

tiszatáj

MÓROCZ GÁBOR

Lépéspróbák
egy monográfia felé
LENGYEL ANDRÁS : AZ ESTHAJNALI CSILLAG

Nap Kiadó
Budapest, 2015
336 oldal, 3500 Ft

Lengyel András Az esthajnali csillag című tanulmánykötete
műfajelméleti szempontból rendhagyó vállalkozás. Nem egységes monográfia; „csak” különálló tanulmányok füzére – ám
ez a különállás viszonylagos, hiszen a kötetben szereplő öszszes írás Cholnoky Viktorról, a századelő magyar irodalmának egyik legrejtélyesebb alakjáról szól.
A könyv olvasásakor szinte azonnal feltűnik, hogy Lengyel másfelől közelít Cholnoky munkásságához, mint a korábbi értelmezők. Egyfelől a „sajtómunkás” (az újságíró és a
szerkesztő), másfelől a gondolkodó Cholnoky Viktor érdekli.
Az író – jórészt elfeledett – vezércikkeinek, jegyzeteinek,
glosszáinak, valamint tárcáinak és publicisztikus hangvételű
miniesszéinek szentel kitüntetett figyelmet, és e tekintetben
úttörő kutatásokat végez. A magyar irodalmi kánonban hoszszabb ideje előkelő helyet betöltő – ennek ellenére szélesebb
olvasói körben mégsem eléggé ismert – novellista Cholnokyval ugyanakkor feltűnően keveset foglalkozik. Jelzésértékű,
hogy a kötetben szereplő tizenkét tanulmány közül mindöszsze három tárgyalja az író novelláit. Vagyis – kissé érdesen
fogalmazva – úgy tűnik, Cholnoky Viktor novellisztikájáról,
prózapoétikájáról a szerzőnek nincs túl sok mondanivalója;
általában megelégszik a művészi igényű prózai alkotások
(eszme)történeti kontextusának felvázolásával. Ez a könyv
feltűnő sajátossága, amit természetesen nem szabad hibaként elkönyvelni, de említés nélkül hagyni sem volna szerencsés.
A szerző mellett a szerkesztő, Sebestyén Ilona munkáját
is pozitívan minősíti, hogy a kötet kompozíciója gondosan
kimunkált, a legkevésbé sem széteső. Elég csak arra gondolni, hogy a Cholnoky-kutatás legfontosabb dilemmáit felvillantó bevezető után egy olyan nagyívű – filológiai, pszichológiai, társadalom-, sajtó- és mentalitástörténeti szempontokat
magas szinten ötvöző – életrajzi tanulmány következik,

2016. december

103

„

amely nemcsak a fiatal Cholnoky Viktor (gyakran lehangoló) sorsfordulatait részletezi, hanem az író gondolkodásmódját meghatározó szociokulturális háttérről is plasztikus képet ad.
Ez a hosszabb terjedelmű dolgozat megfelelő alapot nyújt a további – már az érett Cholnokyt
tárgyaló – írásokban megjelenő problémák értelmezéséhez. Így válik érthetővé, hogyan alakulhatott testvéri kötelékű barátsággá az a kollegiális kapcsolat, amely Cholnoky Viktort a
nála jóval fiatalabb Kosztolányihoz fűzte (mindketten a vidéki úri középosztály „elbitangolt”,
„dekadens” gyermekei voltak); ahogyan az is: miért viszonyult olyan ambivalensen a modernizációhoz Cholnoky – nemcsak kis példányszámú, szűk réteget megszólító, erősen konzervatív szemléletű veszprémi lapok ifjú szerkesztőjeként, hanem évekkel később, fővárosi vezető publicistaként, A Hét című folyóirat „mindeneseként” is (régi és nehezen megcáfolható
igazság: senki sem képes átlépni a saját árnyékát).
A szerző és a szerkesztő sikeres együttműködését jelzi az is, hogy a kötet végére került az
első magyar újságírósztrájkról beszámoló Az „elgondolhatatlan kiméra” című tanulmány,
amely egyfelől igen alaposan bemutatja a Cholnokyt budapesti korszakában körülvevő, a
veszprémitől jelentősen eltérő kulturális közeget, másfelől egy fejlődési ív kirajzolásában is
kulcsfontosságú szerepet játszik – amennyiben a szöveg záró része félreérthetetlenül utal arra, hogy hősünk, az 1890-es években még „félbemaradt”, kallódó egzisztenciaként ismert fiatalember az 1910-es évek elejére már mértékadó, közvélemény-formáló értelmiségivé vált.
(Az más kérdés, hogy e pozitív fordulat eredményei – az önpusztító életmódot folytató író súlyos betegsége, majd korai halála miatt – nem lehettek tartósak.)
Mindemellett Az esthajnali csillag egységességének képzetét erősítheti az olvasóban annak belátása is, hogy a kötetben szereplő valamennyi dolgozat jellegzetes darabja Lengyel
András életművének. Amin nem kell csodálkozni: Lengyel azon kevés számú kortárs irodalmárok egyike, akinek a szövegeit néhány mondat után fel lehet ismerni saját, másokétól
markánsan eltérő látásmódja és stílusa alapján. Bármilyen triviálisan hangzik is: ő nem képes
„nem-lengyelesen” írni.
A szerző „értekezői beszédpozíciója” világos, félre nem érthető. Lengyel írásaiban nem
mímeli a személytelenséget, az (ál)objektivitást, nem bújik különböző, divatos intellektuális
maszkok mögé sem, hanem vállalja a maga (gondolkodói) személyiségét. Szubjektivitása
nyilvánvaló – és nem csak az éber, esetleg gyanakvásra is hajló olvasó számára. Lengyel
ugyanis nem akarja elrejteni olvasói elől, hogy tanulmányai legalább annyira konstrukciók,
mint rekonstrukciók. Folyamatosan „leleplezi” kutató, teória-alkotó önmagát; rendszeresen
számot ad korlátozott tudásáról, saját módszertanát illető kételyeiről. Olyannyira, hogy
önreflexív megnyilvánulásai – okkal, ok nélkül – időnként körülményeskedő, modoros magyarázkodásnak hatnak. (Ahogyan a Cholnoky-szövegektől mindenáron távolságot tartani
akaró, túlzott kommentátori ügybuzgalom is tehertétele olykor a kötetnek.)
Kár, hogy a szubjektivitás felvállalásával szorosan összefüggő perspektivizmust nem tudja következetesen érvényesíteni akkor, amikor már nem az irodalomtörténeti kutatás módszertani ellentmondásaival viaskodik, hanem a magyar politikai eszmetörténet ingoványos
területén bolyongva egy számára kevéssé rokonszenves ideológia bemutatására vállalkozik.
Nem is az a legfőbb probléma, hogy a fiatal, még Veszprémben élő Cholnokyra elementáris
hatást gyakorló XIX. századvégi keresztényszocialista eszméről nem képes árnyalt képet adni
(bár nem ártott volna, ha megemlíti: a keresztényszocializmusnak több alakváltozata is létezett, amelyek közül az író nem feltétlenül a legkifinomultabbat képviselte; vagy ha legalább

„

104

tiszatáj

részlegesen elismeri: ez az eszmekör nemcsak „hátra”-, hanem „előrefelé” is anakronisztikus
volt az adott korban, azaz: korszerűtlenségének voltak, lehettek előremutató elemei is). Ennél súlyosabb gond, hogy egy helyen a következőképpen értékeli a publicista Cholnoky által
vulgarizált keresztényszocialista nézetrendszert: „egészében egy olyan, archaikus vonásokat
mutató attitűd megléte sejlik itt föl, amely akkor már, mint elvont konstrukció egyáltalán
nem volt képes a történő valóság adekvát értelmezésére”. Az idézett szöveghely alapján úgy
tűnhet, Lengyel András hisz abban, hogy létezik objektív „valóság”, és abban is, hogy a megismerő ember jó esetben képes adekvát módon, mindenféle szubjektív, torzító egyoldalúságtól mentesen megragadni e tiszteletreméltó létszféra társadalmi, politikai aspektusát. – Sajnálatos, hogy ez a kissé ómódi, akár még naivnak is nevezhető aufklärista vagy szcientista
előfeltevés reflektálatlanul marad a szövegben; itt mintha cserben hagyná Lengyel Andrást
az az intellektuális óvatosság, amely alapvetően jellemzi beállítódását.
Örvendetes viszont, hogy a szerző – kisebb-nagyobb fenntartásokkal – méltányolja az
érett Cholnoky egyszerre modern és antimodern kultúrkritikáját, amely az író számos művében jelen van, de a legátütőbb erővel talán Új világ című 1911-es anti-utópiájában nyilvánul
meg. A globális méreteket öltő, szélsőségesen uniformizáló „egészségdiktatúra” látomása
még az úgynevezett „progresszió” hívének mutatkozó Lengyel András számára is meggyőző
példa arra, hogy a túlhajtott modernizáció milyen nagyságrendű veszélyeket rejthet magában.
A szemléleti elemek jelzésszerű bemutatása után említést kell tenni Lengyel András értekező prózájának nyelvi minőségéről is. A szerző ezen a téren is kiemelkedő teljesítményt
nyújt: stílusa mentes a frázisoktól, a retorikai szólamoktól, mégis élvezetes; fogalomhasználata pontos, mondatszerkezetei áttekinthetőek, nagyobb szövegegységei is jól felépítettek,
koherensek. Ugyanakkor számos írásában arra is hajlamot mutat, hogy a választékosság, az
egzaktság és a legmodernebb kihívásoknak való megfelelés jegyében egyedi módon gazdagítsa a magyar irodalomtudomány nyelvét. Ennek érdekében nem riad vissza olyan kifejezések használatától sem, amelyek a természettudomány vagy éppen a marketing szótárában
szerepeltek eredetileg (lásd például: „a mentális átrendeződés finomszerkezete”; „egy marginalitásában is jelentős valóságmagyarázat kollíziós szerkezete”; illetve: „promóciós szöveg”). Érdekesek, invenciózusak, ha nem is feltétlenül követésre érdemesek ezek a nyelvi kísérletek.
Összegzésként elmondható: Az esthajnali csillaggal nem született meg az első – némiképp
divatjamúlt kifejezéssel élve: „teljességre törekvő” – Cholnoky-monográfia. (Ám ez a szerző
szándékai szerint és nem azok ellenében alakult így.) Monográfia helyett viszont létrejött egy
olyan, a megszokottnál szubjektívebb szempontrendszert alkalmazó tanulmánygyűjtemény,
amelynek kár lenne elvitatni az értékeit. Aki a közeljövőben a publicista Cholnokyról, illetve
az író világképéről akar írni, számítson arra, hogy jó ideig nehezen fogja csak egyben-másban
is felülmúlni e kötet szerzőjét. Aki pedig Cholnoky Viktor prózáját elemzi, aligha hagyhatja figyelmen kívül Az esthajnali csillag filológiai és eszmetörténeti karakterű fejtegetéseit, amelyek a voltaképpeni műelemzések keretéül szolgálnak.

2016. december

105

„

ÓCSAI ÉVA

Az emlékezés korlátai
SCHEIN GÁBOR: SVÉD

Pesti Kalligram Kft.
Budapest, 2015
207 oldal, 3000 Ft

Egyéni és kollektív traumáink megjelenítése és feldolgozása folyton visszatérő törekvése Schein Gábor írásainak, amelyek közt számtalan regény, vers, elbeszélés, dráma, esszé és publicisztikai írás szerepel irodalomtörténeti tanulmányai mellett. 2015-ben megjelent
Svéd című kisregényének főszereplői két európai fővárosban, Stockholmban és Budapesten kutatják a múlt
titkait és emlékeit, 50 évvel az 1956-os forradalom és
több mint 60 évvel a holokauszt után.
A 2006-2007-ben játszódó történet, amely az akkoriban bezárásra ítélt lipótmezei elmegyógyintézet
múltjához kötődik, összekapcsolja az egyéni és a kollektív emlékezetet és megrázkódtatásokat egy intézménnyel, amelynek fontos szerepe van a traumák feldolgozásában. A regény pontos megfigyeléseken alapuló, finoman kidolgozott nyelvezete és a gondosan
felépített, nyitott szerkezet – a szerző korábbi írásaihoz hasonlóan – ezúttal is magában hordozza az olvasó elbizonytalanításának a szándékát, néha azonban
olyan esetekben is, amikor a regény egésze szempontjából nem tűnik indokoltnak.
A mindentudó elbeszélő a regény alapszituációjában összefüggésbe hozza a három főbb szereplőt, akiknek a történeteihez fokozatosan hozzákapcsolódnak a
mellékszereplők életmozaikjai. Stockholmban a súlyosan beteg Grönewald úr halálos ágyához hívja Budapestről Bíró doktornőt, a Lipótmezőn működő elmegyógyintézet munkatársát, és megkéri, hogy zúzzon
össze minden tárgyat a lakás egyik helyiségben. A doktornő egyúttal abban fog segíteni Grönewald úr kérésére, hogy az idős férfi nevelt fia, az 1956 után hozzájuk került Ervin megismerje magyarországi múltját és
valódi édesanyja történetét. A továbbiakban a kisregény fokozatosan adagolja az információt az alapszituációból kibontakozó történésekhez, miközben válto-

„

106

tiszatáj

gatja az idősíkokat és a helyszíneket, és azt a várakozást kelti, hogy a keresés végére a töredékes szövegrészek kiegészítik egymást. Ez azonban nem teljesül, a fragmentált életmozaikok nem állnak teljesen össze, ugyanis a szöveg egyik fontos szervezőelve a hiány és a kihagyás, a folyamatosság megszakítása.
Grönewald úr élettörténetének szintén meghatározó eleme a hiány. Nemcsak feleségével,
Teresával, hanem a hároméves korától, 1957 óta velük élő Ervinnel sem alakít ki meghitt viszonyt. Nevelt fia elől eltitkolták magyar és zsidó származását, Grönewald úr nem folytatott
vele párbeszédet gyerekkorától fogva. Ervint pénzért vették meg, akárcsak azokat a régi,
használt tárgyakat, amelyeket az idős férfi az egyik szobában módszeresen gyűjteni kezdett,
és történeteket talált ki hozzájuk. Ezek a fiktív elbeszélések az egyéni és a kollektív emlékezést helyettesítik, hogy elősegítsék a felejtést. Grönewald úr és felesége a regény szereplői
közül a legidősebb nemzedékhez tartoznak, akik megérték a világháborút is. Ennek emlékeihez és a múlthoz való viszonyát jellemzi az idős férfi egyik megjegyzése, amelyet egy holokauszt-történethez fűzött: „Hogy megtörtént-e, hogy így történt-e meg, vagy őrült képzelődés,
nem mindegy? Úgy tapasztaltam, aki az ilyen történetekkel nem tudott nyugodtan együtt élni, az maga is csakhamar beleőrült a történetekbe, amelyek nem tudnak véget érni. Felejteni
kellene már! El kellene égetni a gonoszság emlékeit. Ki kellene égetni őket mindenkiből. Ha
nem tudjuk megbocsátani őket magunknak, teljesül az ítélet: beteggé és gonosszá tesznek
minket, nem engedik, hogy jók legyünk.”
A fenti idézet abból a szövegrészből származik, amely a legkevésbé illeszkedik a regénybe. Miután Ervin elvált feleségétől, Karintól, levelet írt neki a kapcsolatukról és Ervin gyerekkoráról, amelyet Karin később átadott Grönewald úrnak, ő pedig lábjegyzetekkel látta el Ervin önvallomását. A valószerűtlen eseménysornak és szövegalkotási eljárásnak – amelyet a
Bolondok tornya (2008) című verses regényben is alkalmaz a szerző – az a funkciója, hogy
megmutassa Grönewald úr részvétlen és elutasító viszonyulását nevelt fiához, a kapcsolatukért vállalt felelősség hiányát, aránytalanul hosszú, kinyilatkoztató hangú jegyzetei pedig tudálékos és zárt szemléletmódját, a párbeszéd elkerülését támasztják alá. Grönewald úr emellett olyan gondolatokat is megfogalmaz, amelyek nem illenek a karakteréhez és egy nyugdíjas külügyminisztériumi alkalmazott tapasztalataihoz, mint például a következő: „az idő önmagában nem létezik, elbeszélésekké kell változtatnunk, hogy megalkossuk benne magunkat”.
Az apa-fiú kapcsolat sokrétű konfliktusait Schein Gábor több írása is feldolgozza. A Svéd
azt a szemléletváltást jeleníti meg, amikor az apa feladja a fiával való kapcsolat és az emlékek
tagadását, majd fia múltjának a megismerését választja: Budapestre utazik, és feltárja Ervin
anyjának a történetét. Bíró doktornővel megsemmisítteti a régi tárgyakat, amelyekhez
Grönewald úr fiktív történeteket alkotott, és ez a gesztus úgy is értelmezhető, hogy halála
előtt belátta a gyűjtőszenvedélynek és a hozzájuk kreált fiktív történeteknek az értelmetlenségét, amelyek a családi titkok és hazugságok elfedését szolgálták, ezért megpróbálta helyreállítani a fiához való viszonyát. Az emlékezetkultúra terápiás nézőpontjából szemlélve azért
kellett kapcsolatba lépnie egyéni és közös múltjukkal, hogy azt képes legyen feldolgozni és
maga mögött hagyni. Nevelt fia azonban ezt a tettét is egy Ervin ellen irányuló, ellenséges lépésként értelmezte, ugyanakkor a regény nyitva hagyja azt a kérdést, hogy Ervin átértékeli-e
nevelőapjához való viszonyát, miután Grönewald úr hozzásegítette őt ahhoz, hogy megismerje a múltját. Töredékes és homályos marad Bíró doktornő és Ervin budapesti találkozásnak

2016. december

107

„

elbeszélése, a történet zárlata is, amelyben a párbeszéd hiánya és az egymás iránti közeledés
határozza meg a valószerűtlen szituációkat.
Apjával ellentétben Ervin fontosnak tartja az egyéni és a kollektív történelem megismerését, amit érzékeltet a művészettörténet iránti érdeklődése és ez irányú tanulmányai, valamint a levéltárban folytatott munkája. Hiába kutatta azonban a kollektív múltat, nem tudta
összekapcsolni vele személyes sorsát, hiszen meg volt fosztva kisgyerekkori emlékeitől és
vér szerinti családja múltjának részleteitől. Ervinnek később nemcsak azt kell majd feldolgoznia, hogy anyja magyar zsidó és kommunista volt, hanem azt is, hogy svéd nevelőanyja
vélhetően nem véletlenül titkolta el a fiú elől zsidó származását. Teresa ugyanis egy olyan
ebédlőasztal örököse volt, amelyet apja elhurcolt vagy kitelepített zsidóktól kaparintott meg
a német birodalmi vámhivatal, a Finanzamt tisztviselőjeként. Grönewald úr pedig azután
kezdte el régi tárgyak gyűjtését és fiktív történeteik megalkotását, hogy az íróasztal valódi
története a tudomására jutott.
A regény harmadik legjelentősebb szereplője Bíró doktornő, aki a lipótmezei elmegyógyintézet bezárásának szemtanúja és elszenvedője. Az egyik legjelentősebb magyar pszichiátriai intézet megszüntetése, valamint az 1956-os forradalom 50. évfordulójakor történt zavargások egy olyan társadalom szimbolikus eseményei, amelynek jelentős része elutasítja az
egyéni és a kollektív múlt traumáinak a feldolgozását. Ebben a társadalomban nem találja a
helyét Bíró doktornő, akit a mindentudó elbeszélő lelkiismeretes, becsületes és nagy tudású
szakemberként jellemez, aki szolidáris a betegeivel, és felelősséget vállal értük az intézet
megszüntetése után is. A regényben kizárólag vezetéknevével és szakmájával utalnak rá,
a keresztnevét nem említik meg, mivel a negyvenéves nő identitásának legmeghatározóbb
része az, hogy miként alakult a pályája. Az elbeszélő ezt a folyamatot részben feminista társadalomkritikai attitűddel vázolja fel, miközben megmutatja azt, hogy a személyközi kapcsolatok súlyos etikátlansága hogyan erodálja a közösségeket, és miként torzítja az egyéni boldogulás esélyeit:
„Brandel [az elmegyógyintézet igazgatója] volt az első, akinek [Bíró doktornő] megmutatta az elképzeléseit és az első eredményeit. Brandel azonnal meghívta egy kutatásba, amelyről
csakhamar kiderült, hogy nagymértékben éppen az ő ötleteire támaszkodik, és amit végül
néhány hozzá hasonló helyzetű kutatónővel együtt kidolgoztak, azt mindenki Brandel teljesítményének könyvelte el. Nyilvánosan nem szólhattak egy szót sem. Ehelyett a kutatásban
részt vevők egymással kezdtek versengeni. […] A tanulmányaikban és a konferenciákon hivatkozás nélkül kezdték felhasználni egymás eredményeit. A pályázási lehetőségekről elfelejtették értesíteni egymást. Bíró doktornőnek ebben a versengésben nem voltak esélyei. Úgy
tűnt, hiába olyan szép, hiába vannak eredeti elképzelései, és hiába ismeri alaposan a divatos
elméleteket, vesztesnek termett. Képtelen kiállni magáért. És miközben a többieknek lassan
alakulni kezdett az élete, ő még mindig ugyanott tartott. Albérlet, gyermektelenség, magány,
megvalósíthatatlan ambíciók.”
Bíró doktornő három, ironikusan jellemzett kolléganőjét többnyire szintén a hiányaikkal
írja le az elbeszélő, közülük ketten a kivándorlást fontolgatják. A múltból pedig egy újabb női
életsors dokumentumai keríti elő Bíró doktornő az elmegyógyintézet archívumából Grönewald úr kérésére, amelyek Ervin anyjának, Stiller Annának a kezelését rögzítik az 50-es évek
végéről és a 60-as évek első feléből. Ezek az iratok a regény történeti magját alkotják: a kommunista nézeteket vallott Anna kezelésének története valódi dokumentumokra épül. A dok-

„

108

tiszatáj

tornő ezek értékelésekor – mintegy rezonőrként – nem tör pálcát a nő fölött, hanem szembefordul apja szigorúan ítélkező szemléletmódjával, a megértésre törekszik, és együtt érez
mindazokkal, akik a történelem veszteseivé váltak. Az átértékeléssel járó dilemmát így fogalmazza meg: „Hogyan fogadjunk el bensőleg értelmesnek és igaznak egy álláspontot, ha az
elfogadása felszámolja, akár csak egy órára, vagy egy napra is, annak a történetnek az egyedüli igazságát, amelyben felnőttünk, és amelyhez minden más történet igazságát viszonyítottuk?” Ez egy olyan, semmit sem kirekesztő nézőpont elfogadását jelenti, ahonnan szemlélve a
különböző múltképek és emlékezési stratégiák, valamint az egymást kizáró álláspontok kiegészítik egymást. A szolidaritás megnyilvánulásának egy másik példája Szigeti Magda alakja,
aki egy temetőben ismeretlenül és önzetlenül felajánlja segítségét Grönewald úrnak, amikor
Ervin anyjának a nyomára szeretne bukkanni. Vele éles ellentétben áll egy másik temető portása, aki csak ellenszolgáltatásért hajlandó segíteni.
A kisregényben az elbizonytalanítással (elhallgatással, kifejtetlenséggel, váratlan témaváltással) ellentétes szövegalkotási eljárás az erősen reflektált nyelv, valamint az aforisztikus, olykor kinyilatkoztató hangú mondatok alkalmazása, aminek egyik példája Ervin levelének egy mondata: „Aki nem válaszol, amikor megszólítják, aki nem látható, amikor valaki felé
fordul, annak hatalma van.” A mindentudó elbeszélő fogalmazásmódja azonban szintén kérdéseket vet fel az olvasóban, hiszen nem minden esetben lehet egyértelműen elválasztani
egymástól az elbeszélő és a szereplők gondolatait. Ugyancsak tisztázatlan, hogy az egymással
kommunikáló svéd és magyar szereplők milyen közös nyelven beszélnek, és kifejtetlenül maradnak az idegen nyelven folytatott párbeszédek lehetséges kommunikációs dilemmái.
A Svéd Schein Gábor korábbi kisregényeihez hasonlóan két térben távoli európai helyszín, valamint több történelmi korszak között létesít kapcsolatot, és érzékletesen megformált
szereplői nézőpontjaiból izgalmas együttgondolkodásra hívja olvasóit arról, hogy a személyes és a közös traumák szándékos és szándéktalan elfelejtése vagy felidézése milyen szerepet tölthet be a jelen és a jövő tapasztalatának az alakításában.

2016. december

109

„

BEDECS LÁSZLÓ

A maga módján az
SZVOREN EDINA: AZ ORSZÁG LEGJOBB HÓHÉRA

Magvető Kiadó
Budapest, 2016
185 oldal, 2990 Ft

Szvoren Edina immár harmadik kötetében számol le a családi boldogság vagy akárcsak a harmónia lehetőségével, egyszersmind a frusztráció- és komplexus-mentes élet esélyeivel, illetve az emberi életutat valamiképp belülről meghatározó logika metafizikájával. Nála nincs a sorsnak önmagán
túli jelentése, a kínlódás, vagy súlyosabb esetben a szenvedés
nem szolgál semmilyen célt és nincs konkrét, kézzel fogható
oka sem, sohasem egy létező vagy elképzelt bűn utáni vezeklés stációja, amit aztán esetleg a megváltás vagy a feloldozás
követhetne. Novelláiban az élet görcsössége, kínja, fájdalma
önmagából az életből következik, merthogy az rendre megoldhatatlan feladatok elé állítja a szereplőket. Azokat a társadalom alsó rétegéhez tartozó, de igazából ezen a szokványos módon nem is kategorizálható szereplőket, akik ezeknek az akadályoknak a leküzdésére nem is mozgósítanak túl
nagy energiákat, vagy ha igen, az első kudarcok után megfutamodnak. A maradék energiájukat pedig inkább a szűk családi közösségen belüli hatalmi harcok kötik le: akik fent vannak, azok a többieket manipulálják vele, akik lent, azok a túlélés lehetőségének megteremtésére használják. Szvoren egyegy mondattal képes ezeket a viszonyokat és az elképesztő
élethelyzeteket érzékeltetni, élesen látja, és illúziómentesen,
pózok nélkül mutat rá a kapcsolatok leplezni próbált konfliktusaira, az évtizedeken át cipelt hazugságok hazugság-voltára, vagy az egyes emberek nyomorára, a lelkek mélyére rejtett vigasztalhatatlan szomorúságra – vagyis azokra a sokszor tabunak számító elemekre, melyek végső soron lehetetlenné teszik az egymás mellett élést, vagy akárcsak az életnek nevezhető életet.
Szvoren Edina rendkívül termékeny novellista, az öt év
alatt megjelent három kötetében közel száz szöveget publikált, de különféle folyóiratokban ezeken kívül is olvashatunk
tőle hasonló témájú és felépítésű rövidprózát. Az immár
markáns írói arc az otthon négy fala között zajló magánélet
elbeszélőjeként mutatja őt, egy olyan novellistának, aki a csa-

„

110

tiszatáj

ládi viszonyok, esősorban a mérgező szülő-gyerek kapcsolatok kiváló ismerője, de a szövegeiben nem kizárólag ezeket, hanem az ezekből fakadó felnőttkori problémákat is szóhoz engedi, legyenek azok akár a gyerekvállalással, akár a gyerek utáni hiábavaló vággyal, akár a
kommunikáció-képtelenséggel, akár a szexuális szokásokkal és igényekkel, akár azok változásaival kapcsolatosak. Mindezt a harmadik kötetben egy-két szöveg kivételével egyes szám
első személyű, hideg, tárgyszerű, az érzelmi hullámokat elkerülő vagy azok befolyásának
nem engedő nyelvhez köti. Ha pedig még az abszurdba hajló történetelemeket is elhagyná,
kijelenthetnénk, hogy révbe ért, és kialakította azt a formát, azt a beszédpozíciót és azt nyelvet, mely tökéletesen megfelel annak az irodalmiságnak, azaz a szöveg és az olvasó közti
kommunikációs lehetőségnek, ami már az első kötet novelláiban is a leghangsúlyosabb volt.
Fontos az is, hogy Az ország legjobb hóhéra írásai már nem csak térben zárják szűkre egyegy történet keretét, hanem időben is: a mindig csak két-három szereplős jelenetek jellemzően egy-egy szobában zajlanak és az évekre vagy évtizedekre visszanyúló kapcsolatoknak
csak egy nagyon rövid, jelenbeli időszakát mutatják meg. A szerző bezárja egy-egy jól felépített, a befejezetlenség és az elhagyás alakzataival gyakran élő, a feszültségteremtő előreutalásokat kedvelő jelenetbe a megmutatni kívánt sorsokat és kapcsolatokat, és már ebben a bezártságban megképződik az a fullasztó közeg, az a kilátástalanság, az a végtelen magány, ami
az egész kötet és a teljes Szvoren-prózavilág jól felismerhető sajátja. De ezek a szűk, zárt jelenetek egyben el is emelkednek a konkrét helyzettől, nem köti őket semmi földrajzi helyhez
vagy a történelmi időhöz – bárhol és bármikor megtörténhetnek, vagyis általánosnak látszanak, ezáltal pedig még reménytelenebbnek. A szűk tér és a rövid idő mindeközben azt is lehetővé teszi, hogy az elbeszélővel együtt az olvasó is egészen közel lépjen a történésekhez és a
szereplők személyéhez. Ez a közelség fokozza a leírások és a diagnózisok pontosságát, felerősíti a nyers, semmit meg nem szépítő mondatok hatását, tapinthatóbbá teszi a kifejezett
diszkomfortot, kontrasztosabbá a sokszor taszító látványt. Ezekben a jelenetekben már nem
is boldogság a tét, ennél sokkal kevesebbel is beérnék a szövegbeli figurák: egy felszabadult
pillanattal, egy apró örömmel, egy kedves szóval vagy érintéssel, vagy akárcsak a valami
szépre való emlékezés kellemes lehetőségével. Az is új, és a szövegvilág letisztultságát jelzi,
hogy Szvoren egyre ritkábban érzi szükségét magyarázatoknak vagy reflexióknak, nem moralizál, nem utal absztrakt, elvont értékekre, hanem csak magát a történetet mutatja, lecsupaszítva, egyediségében és szikárságában. De épp azért remek találat, mint említettem, a
szinte kizárólagossá vált egyes szám első személyű elbeszélésmód, mert önmagában is szubjektivitást és így bizonytalanságot, elfogultságot kölcsönöz a szövegnek, vagyis a szikár, puritán elbeszélést ilyen indirekt módon mégis kimozgatja, itt-ott megkérdőjelezi – szemben a
harmadik személyű elbeszéléssel, ahol a külső nézőpont megjelenése inkább a tárgyszerűséget erősíti.
Így viszont még az a feszültség is a szöveget szolgálja, hogy a jelenbeli elbeszélés során
konstruálódó múltat egy olyan nyelvnek kellene egésszé szerveznie, melyet az beszélő társadalmi pozíciójánál, hiányos és beszűkült kommunikációs készségeinél fogva nem birtokol,
sőt amelyből kizárva érzi magát, de amely környezetének tagjai számára mintha mégis hordozná annak ígéretét, hogy épp általa lehet kapcsolatot kialakítani egymással, rajta keresztül
be lehet lépni például a család egységébe, segítségével lehet hozzá tartozni. Az elbeszélőnek,
és mivel az olvasó csak az ő hangját hallja, és az olvasónak sincs rálátása a folyamatokra, nem
tud mélyebb összefüggésekről, ok-okozati viszonyokról, nincs távolság és így távolságtartás

2016. december

111

„

sem. Az elbeszélői önreflexióra sem nyílik közvetlen tér, bár persze a történetmesélés vagy a
helyzetleírás már önmagában és szükségszerűen reflexív. Épp mindennek a metaforájaként
olvasom a kötetből egyébként több szempontból is kilógó Limanova tér egyik emlékezetes
félmondatát: „olykor-olykor megpróbálom észrevétlenül megszagolni magam” – azaz néha
van kísérlet az önmegértésre, de ez csak ritka próbálkozás, és talán épp ennek a novellának a
kivételével kudarcba is fullad. Az viszont igaz, hogy olvasóként nagyon is érezhetjük a szövegek szagát, konkrétan és metaforikusan egyaránt, hiszen másról sem szól az olvasói élmény,
mint a mondatok között feltáruló kiegyensúlyozott, csöndes szomorúság felismeréséről, és
az emögött rejlő, sokszor nehezen megragadható, de a novellák szövetéből mégis kiemelkedő
okok megfogalmazásáról, illetve az ezekre rámutató, kivételes éles Szvoren-mondatokkal való találkozás öröméről.
Ráadásul a kommunikációképtelen, a saját helyzetüket nehezen megfogalmazó, vagy
egyáltalán megfogalmazni sem tudó emberek számára természetesen a testi érzékelés még a
szokottnál is fontosabb: a szagok, a színek, a hangok, az ízek az érintések jelentőségteljessé
válnak, az ezekkel kapcsolatos pozitív vagy negatív reakciók, tehát a vonzalom, a tetszés vagy
a viszolygás beszédessé alakul, habár ezek jelentése a szereplők számára ugyancsak rejtve
marad. Egyébként azért is, mert gyakran sérült, fogyatékkal élő alakok mozognak a szövegekben: néma, dadogó, vak vagy gyengén látó, süket vagy csak hallókészülékkel halló emberekről olvasunk, akiket, különösen ha gyerekek, gyakran épp az érzékszervi fogyatékosságokon keresztül manipulálnak a szülők: kikapcsolják például a hallókészüléküket. Az egyébként
is nehezen tájékozódó, kommunikációs problémákkal küzdő, sokszor bizonyos kognitív képességekben is hiányt szenvedő gyerekek így teljességgel elvesznek a világban, még kiszolgáltatottabbá válnak a kegyetlenkedő környezetüknek – és végül minden esélyüket elvesztik,
hogy teljes élet éljenek.
A kötetből nehéz kiemelni kimagasló darabokat, az annál sokkal egyenletesebb. A hang és
az atmoszféra állandósága, az ismétlődő motívumok és élethelyzetek, vagy szigorúbban fogalmazva: az önismétlések épp a válogatás átgondoltságának, a szövegek folyamatosan magas színvonalának köszönhetően fogadhatók el. Több kritika is említi, interjúiban a szerző is
számtalanszor elmondta, hogy nincsenek a kötetben blokkok, nincsenek az azonos kérdésfelvetés miatt egymás mellé került novellák. Épp ellenkezőleg: még a látszatát is kerülni szerette volna az olvasói figyelem efféle irányításának, habár a címadással mégis összeköt egy a
kötetben szétszórt kis ciklust. A kötetcímmel és annak kötetbeli elhelyezésével pedig megint
csak kiemel egy szöveget – és ez utóbbival egyet is érthetünk, Az ország legjobb hóhéra mintadarabja lehet Szvoren Edina harmadik kötetének, és jelenlegi prózapoétikájának. Van benne a sorsot és a legintimebb lélekrészeket érintő fájdalom, van házassági dráma, van gyerektelenség, van sóvárgás, van irigység, van bőven boldogtalanság és öröm nélküli élet, vannak
óriási, a boldogság illúzióját legalább időlegesen megteremtő hazugságok, de az elbeszélésben van humor is – amit a jelentőségéhez mérten keveset emleget a kritika.
Ha mégis ki kéne még emelnem néhány szöveget, biztosan közte lenne a Járni lehet a tetején, mert nagyon sűrűn, mégis érzékenyen mutatja meg, ahogy az öngyilkosságot tervezgető
depressziós nő állandó elégedetlenségével, gyereke iránti gyűlöletével belehajszolja a lányát
abba az helyzetbe, amikor az voltaképp már saját érdekben öli meg őt – az öngyilkosság helyett tehát gyilkosság történik, ami az anya szempontjából talán ugyanolyan végeredmény,
de a lány számára két külön világ.

„

112

tiszatáj

Az Anyánk teleszkópos élete a családját megnyomorító, a saját sikertelensége miatt frusztrált apa gyerekszemszögű megformálása miatt emelkedik ki. „Usak, a tanár”, ahogy családtagjai emlegetik, nem túl kifinomult eszközökkel terrorizálja a vele együtt élőket, amiben a
viszolygás, az undor és az ezekből fakadó ingerlékenység is benne van. Karikírozott, szándékosan eltúlzott, abszurd és groteszk elemekkel is megtámogatott a szituáció, és különösen
transzparens, ahogy a házastársi intimitást szimbolizáló franciaágy átkerül a történet során
az emeleti hálószobából a földszinti nappaliba. Hiszen az agresszivitásában is nárcisztikus, a
világtól is elzárkózó, sértett apa továbbra is az emeleten marad, ahol saját, mindenki más
számára tiltott birodalmat rendez be, az anya és a gyerekek viszont az ággyal együtt a földszintre szorulnak. Szólni is csak akkor szólhatnak az apához, ha ő kér segítséget. Az anya így
válik afféle teleszkóppá, a férje és a világ közti közvetítő-eszközzé, miközben minden női szerepét és természetesen a szerelmi kapcsolatot is teljesen elveszti. A novella azonban ennél
egy lépéssel még tovább megy, megmutatja, hogy az anya ennek ellenére továbbra is függ a
férjétől, olyannyira, hogy a férjével való kapcsolaton kívül másra nem is képes figyelni, a gyerekeire sem. Sok más szövegben látjuk épp a gyerekek családon belüli kiszolgáltatottságát,
állandó lefokozását, alárendeltségét, a velük szembeni, sokszor nem is látványos, már-már
hétköznapinak tűnő kegyetlenkedéseket. Ahogy például egy kislány haját állandóan copfba
fogják, szorosan, fájdalmasan. Ezekben a történetekben épp az anyák azok, akik saját kudarcosnak megélt életük miatt próbálják a gyereket sikerbe hajszolni. Fontos, hogy a rossz
anyáktól nem csak a gyerekek szenvednek ezekben a történetekben, hanem az anyák is –
amiatt, mert rossz anyák.
Szvoren Edina rövid novellái olyan emberek boldogtalan életét és félresiklott sorsát tartja tehát tükörként az olvasók elé, akik félelmek, szorongások és kegyetlenkedés keretezte,
beszűkölt életterükben alig-alig tudnak kilépni testi-lelki nyomorukból. Némelyikük egész
élete arról szól, hogy próbálja legalább közelítőlegesen meghatározni helyét a világban, vagy
legalább abban a korlátolt térben, amely számára egyáltalán ismerős lehet. Néha úgy tűnik,
az elbeszélők elfogadják a sorsukat, nem lázadnak, nem méltatlankodnak, hanem próbálnak
valamiképp alkalmazkodni a helyzetükhöz, próbálnak életben maradni. A novellák másik
szintjén viszont mesteri módon, sokszor csak érintőleges, elejtett jelzésekből rajzolódnak ki
előttünk a történetek szereplőinek hatalmas személyes tragédiái. Különösen erőteljes mindez, amikor egy-egy gyerek monológját halljunk, mert bár Szvoren sohasem utánozza a gyerekhangot, nem imitálja sem a beszédmódot, sem a gyermekes írásmódot, hanem inkább
megalkotja azt a sajátos gyermeki világlátást, hanghordozást és lelkiséget, mely stílusimitáció nélkül teremti meg önmaga hiteles hangját és áttehető szólamát. A gyerekek a külső világból vett kifejezéseket és grammatikai megoldásokat, nyelvi gesztusokat, mondatalkotási
jellegzetességeket dolgoznak be a teljesen hétköznapinak ható, beszámoló jellegű szövegekbe. Így próbálják, ha nem is megérteni, de legalább elmondani szenvedésük valóságát, ha
nem is megérteni, de legalább megértetni a boldogtalanság sokszínű logikáját.

Ára: 600 Ft
Előfizetőknek: 500 Ft

