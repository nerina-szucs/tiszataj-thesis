tiszatáj

RODAIMI, MŰVELŐDÉSI ÉS TÁRSADALOMPOLITIKAI FOLYÓIRAT l ^ F

Főszerkesztő
KAPOS1 MÁRTON

A szerkesztőbizottság tagjai
Berényi Bogáta, Borvendég Béla, Csatári Dániel, Kaposi Márton,
Szentpéteri István

A szerkesztőség tagjai
Belányi György, Csatári Dániel, Keszthelyi Rezső, Nikolényi István,
Zsoldos Sándor

Tartalom
XLII. ÉVFOLYAM, 9. SZÁM
1988. SZEPTEMBER
ANDRÁS SÁNDOR versei: cím nélkül; Nyelvtanakodás ; üzenet nélkül iparkodó futár
BAKUCZ JÓZSEF: Konstelláció (vers)
KOLOZSVÁRI GRANDPIERRE EMIL: Szépen gondolj rám (regényrészlet)
PETÖCZ ANDRÁS: Az írógépelt félelem (vers)
FABÓ KINGA versei: Szertartások mentén — hoszszan; Mű-élvezés; most komolyan; Egy másik
Miss Havisham; Tényleg, miért is ne; Szombatok
mozdulata
LANTOS LÁSZLÓ: „Rejtély, hogy minden körbejár . . . " (beszélgetés Varga Tiborral)
VARGA TIBOR versei: Öszi spleen; Úton; Gargara
szirtjén; A győztes; Blaue Blumen; In dubio
pro reo
VASADI PÉTER: „ . . . k ö z v e t e t t jelre várva". Bajcsi Cecília versei elé
BAJCSI CECÍLIA versei: Vlagyimir; Komarovói
ősz; Ébredés; Állatkert; József a kútban
ARANYI LÁSZLÓ versei: a küszöb őre; keszthelyi canto/6
BALI BRIGITTA: Földközi levél (próza)
KEMENCZKY JUDIT: Amerikai versek (részlet
a versciklusból)

3
5
7
17

21
23
26
28
29
32
34
39

MŰVÉSZET
Tiszatáj-galéria
FODOR ÁKOS: Egy kiállítás képei között (Diner
Tamás fotói)

42

ESSZÉ
(SÖTÉR

ISTVÁN: Visszatérő témám: Eötvös József
PAPP TIBOR: Egy rossz nevű költő dicsérete ...
TANDORI DEZSŐ: „Milyen fénybe? — Semmilyen
fénybe." (Füst Milán esszéiről)

43
48
59

ESZMECSERE
POZSGAY IMRE: Korszakváltás és megújulás
KÖPECZI BÉLA: Felsőoktatás, tudomány, szellemi
élet

72
84

KELET-EURÓPAI TÜKÖR
ENYEDI SÁNDOR: Bukaresti magyar iskolák

90

KRITIKA
HORPÁCSI SÁNDOR: Spiró György: Álmodtam
neked
OLTYÁN BÉLA: A kritika hitele és hatékonysága.
Lengyel Balázs: Egy magatartás története
KRISTÖ NAGY ISTVÁN: Agnontól Yourcenarig.
Szabolcsi Miklós: Világirodalom a 20. században

96
96
98
101

*

ZSOLDOS SÁNDOR: Szentkuthy Miklós 1908—1988
(nekrológ)
104
TÓTH ATTILA: Zoltánfy István halálára ... borító III.
ILLUSZTRÁCIÓ
DÍNER TAMÁS fotói a műmelléklet I—II. oldalán.
BOHUS KÁROLY rajzai a 4., 16., 20., 38. és a 71.
oldalon.
ZOLTÁNFY ISTVÁN Nemzedékek című festménye
a borító III. oldalán.
A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 88-2959 — Szegedi Nyomda — Felelős vezető:
Surányi Tibor igazgató.
Szerkesztőség: Szeged, Tanácsköztársaság útja 10. — Táviratcím: Tiszatáj Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest XIII.,
Lehel u. 10/A. — 1900, közvetlenül vagy postautalványon, valamint átutalással a
HELIR 215-96-162 pénzforgalmi jelzőszámra. Egyes szám ára 16 Ft. Előfizetési
díj negyedévre: 48, fél évre 96, egy évre 192 forint.
Kéziratot nem őrzünk meg és nem küldünk vissza.
ISSN 0133 1167

2

ANDRÁS SÁNDOR

cím nélkül
ki kell ébredni a nyelvből
amit mások beszélnek
amit más ok beszél
nem az anyám és nem is a miénk
ébredni
sárga tulipán
gerjed a számon
számtalanul
az írógépszalag mögötti
kertben
fekete fátyol mögött az igazi kép

Nyelvtanakodás
A van olykor van olykor vannak
olykor meg nincseleg.
Ha vagy akkor vágy
és ha volt akkor megráz.
De csak akkor lesz
ha kitér magából
és van rá ideje.
A létezés is a jövő rokona
lerobbant szegény rokon
kigondolt
vetület.
És ki gondolt ki rá
ha nem az az önvandál
aki csak vagyogat mert valami más a lenne
az csak annak van akinek a van
képzelete
mersze
fel tudja tenni hogy lesz.
Csak a feltételesből ered a jövő
módból az idő
a vagyogatoknak
jelenleg
csak arra van módja ami jelenleg.
A kijelentőből így csak egy a kiút
kijelentkezés minden bejelentés sőt jelentés
A nyelvben megszűnni nincsen lehet.

nélkül:

3

üzenet nélkül iparkodó futár
miután éveken át egy felfoghatatlan
országban
hihetetlen helyeken
éveltem-évelődtem
üzenet nélkül iparkodó
futár
egy reggel a tojás feltörése
közben
belémtétovázott
a felismerés
a dolgok hihetetlenné
talán csak akkor
válnak
amikor hinni kezdi őket az ember
vagyis most éppen érkezőben
vagyok

éltem

BAKUCZ JÓZSEF

Konstelláció
Abszolút téren abszolút virágok között
dé
monarcú szerelmesem a növényi háromágú
szigonnyá
l a kezedben és az éjszakai csökkent fényben
hir
telen átváltozol
az Apostol balján álló
Oroszlán
ná ahogy a falvak mélyén járok felmordulnak
az
alvó kutyakölykök
csikordul a malom kereke és me
gáll ahogy halkan nyerít a folyóban a ló és a Ko
lostor titkos könyvtárában
szénnéégnek
az Iniciá
lék
Legördül mint egy óriás halikra az áprilisi
patak
áradó vizében a Hold amint elkezdődik
az éksz
erek apokaliptikus
hullása és a bal szívkamrán
f
elizzik
a pattintott
nyílhegy
zokogó
hálószobáb
an állsz idegen alvók ágya mellett ahogy
széto
sztottad álmukat:
elindulnak
a hullongó
holdhóba
n szem nélküli arccal a folyóparton
kikötve
ring
atózó üres dereglye felé hosszú sorban
hálóingben
harsogva üvöltve nyíló lilomokhoz
hasonlóan
han
gtalanul
Tékozló barokk himnusz szól a vízcsapban a konyh
án mind a két fejem más és más gondolatok
külors
zágában a távolban utazik egészen elrévedt
figye
lemmel idegen csataterek csontmezőit
idegen kód
exek gyűjteményeit
idegen nők hangformáló
varáz
spalotáit
látogatja
szigorú
kivégzettek
panaszt
evő történetén
próbál kiigazodni a keresztény
Is
ten mérnökei
számításait
böngészi
Trizmegisztusz
smaragd asztalán gyémánt tárgyak a virágok számok
szférahangon
citerázik a lélek amint a keresztref
eszített
két lator felett
elfeketedik
az
istenkár
omlásos ég a vonuló
hollóktól
amint arravetődöl ahol éppen kettéreped a szobába
n a nappal és az osztott fényben sötétedik a Sárk
ány és látni mindegyik
pikkelyén
a rá felírt Tör
vény szédületes jeleit

5

II.

Ahogy elvetődöl a tájakra az örvénylő táblákon
ki
sarkad az arany az őrök órái bezúzatnak
a sáskaj
árás harsogó ege alatt királyok és királynők
alvó
lárvái a homokban ők küldik háborgó démonaikat
a
rajzó rovarokkal
a dühöngő állkapcsok
milliárdjai
val
a Bölcsek szava mit sem ér itt háborgó házban ül
ök elvarázsolt
asztalnál
és alvó levelet
tudatai
atti levelet írok neked a csend fonataiból
állat
i növényi ásványi levelet vízi levelet hajtok
nek
ed borjúnagyságú
liliomok eleven elektromos
zöld
del teli leveleit
tele szavakkal
amik
semmiféle
szótárban sem találhatók szavakkal amik
észjáráso
k időjárás a világmagyarázatok
konstellációi
hit
ek ábráiban a szín-kombinációk
ezotériája
impre
ssziók rezdülései
szigorú mantrák
szövege
gorgó
k hajzata és dologiságuk maga a Titok
és a Titok nyitját nem ismerem ennélfogva
továbbm
ész pillantásra sem méltatva elszaporodó
levélkoro
námat de ez így rendeltetett
ez az idő a
következ
ő előkészülete
csupán ami megismétlése
lesz annak
ahol találkozol velem majd és egymásra ismerünk és
emlékezni
fogunk
az idegenség
távoli
ciklusaira
addig mással és mással élünk idegen szellemekkel
k
üzdve titkos hiányban káotikus ritmusokkal
küzdve
az éjszaka redőiben a pokol skorpióival
fenekedve
sorsunk multidimenzionális
zsoltárkészletével
amíg az abszolút lehetetlen össze nem zsugorodik
m
int egy macska és gyűrűi tágulni kezdenek és megvá
ltozik a kereke forgása és a feneketlen
távolságba
n kivetül a térbe az arcod mint a hibiszkusz
démon
a: KELŐ
NAP

KOLOZSVÁRI GRANDPIERRE EMIL

Szépen gondolj rám
KAPCSOLATUNK

nemcsak folytatódott, hanem — mintegy tudtomon kívül
— egyre mélyült, dúsult, színeződött, gazdagodott. Nem egyszer rosszkedvűen
vártam érkeztére, írói meddőségem foglalkoztatott, néha a depresszió határán. Lent voltam, nagyon lent, állandóan attól féltem, hogy ez meglátszik
rajtam, s Magdának is kedvét szegi. Ez lassankint rögeszmévé vált s az sem
enyhített a tüneteken, hogy Magda véletlenül sem vette át gyászos hangulatomat.
Hogy miért?
Mert abban a pilanatban, hogy belépett, a szoba megtelt kedvességgel, ez
patakzott, áradt mindenfelől s mielőtt föleszméltem, kiszorította a térből a
rossz szellemeket. Az imént még borús ég kitisztult, fenyegető vihar helyett
göndör bárányfelhők színesítették az ég kékjét. Volt valami sajátságos tulajdonság, valami sajátságos erő Magdában, aminek az alkalmazásával — ha
nagyon akarta — engem bármire, talán őrültségekre is képes lett volna rávenni. Nem élt vissza vele. Az öngyilkosság határáig. Ezt a képességét neveztük fluidumnak.
Ennek a mellékes, nagyon szerény, annál üdvösebb megnyilvánulása volt,
hogy rászoktatott a folyóiratok olvasására. Az Alliance Francaise-bé számos
folyóirat járt, tévedhetetlen jó érzékkel kiválasztotta és hét végén hazahozta azokat, amelyek érdekelhettek. Így ismerkedtem meg az Architectura
d'aujourahi-val, a Stúdióval, a Burleington Magazinnal, a Domus-szal, a Kunstchronikkal s még tucatnyival. Az ágyban fekve lapoztuk át valamennyit s lapozás közben választottuk ki a cikkek közül a minket érdeklőket, hogy aztán
elolvassuk. Végigpásztáztuk az egész szellemi látóhatárt s míg a nagy tömeget úgyszólván kizárólag a háborús események foglalkoztatták, mi valósággal
dúskáltunk a kultúrában.
Életünk megtelt szellemi és érzelmi feszültséggel. Ebben a változatos atmoszférában föleszmélt bennem a szélütött író. Megrendült önbizalommal,
úgyszólván magam előtt is titokban hozzáfogtam az íráshoz.
Május 27-én — még mindig 1941-ben járunk — Magda a lelkemre kötötte, nehogy másnap estére programot csináljak, együtt fogunk vacsorázni.
— Rendben van, Cicus, hétre otthon leszek.
Ilyen előzmény után valamelyest megütköztem azon, hogy másnap ismét fölhívott a Franklin Társulatnál s kívánságát megismételte.
— Jó, jó, mondtam már hogy várlak.
— Mit morcoskodsz? Azért figyelmeztetlek, mert veled akarok lenni.
— Velem leszel — zártam le a diskurzust kissé ingerülten.
Hét órakor megjött Magda, egyik kezében kosár, benne a vacsora, másik kezében virág.
— N o c s a k . . . — szakadt ki belőlem a meglepetés.
Se szó, se beszéd, a virágot a kezembe nyomta, a nyakamba borult, elfúló hangon csordult ki belőle az érzelem:
— Légy boldog, boldog, boldog! Amilyen boldog én vagyok veled!
7

Ezután csókok valóságos zápora zúdult rám. Gyöngédségét viszonoztam,
de kitörését nem tudtam mire vélni.
A kosárban a vacsora mellett könyv is volt, Babits Mihály Dante-fordítása, az Isteni Színjáték. Boldogan vettem kézbe, mintegy megsimogattam,
csak aztán tártam szét. A címoldalon ezt olvastam „Édikének névnapjára, tengernyi szeretettel, csóközönnel" s persze az aláírás.
— Egyszóval ma van a névnapom? — kérdeztem némileg ütődötten.
Amennyire visszaemlékszem, ez volt az első, amikor fölköszöntöttek.
— Te elfelejtheted, mert te te vagy s neked semmi közöd hozzá, feleannyi se, mint Magdának, aki számon tartja a névnapodat, számon tartotta,
hogy ezért választottad az olasz szakot, hogy Dantét eredetiben olvasd és kíváncsi vagy Babits fordítására, de amilyen lusta vagy, sohasem vásárolnád
meg. És most hadd halljam, örülsz-e a könyvnek?
Hogyne örültem volna, noha semiképpen nem bírtam oly intenzíven örülni, mint ő, aki helyettem is örült.
Ami a névnapomra készített „finom falatot" illeti, telitalálat volt. Tárkonyos báránynak, amióta Pestre költöztünk Kolozsvárról, színét sem láttam.
A hazai ízek nemcsak az ínyemet bizsergették meg, hanem a szemem t á j á t is.
Seregnyi régi emlék riadt föl bennem, megannyi elfödelt kincs.
— Nem ízlik? — aggódott. — Csak nem rontottam el? Pontról pontra
úgy csináltam, ahogy mondták.
— Kitől szerezted a receptet?
— Karcsi barátod feleségétől, attól a nem tudom hogy hívják Sáritól,
aki kolozsvári. Helyes nő.
— A szülei tőlünk nem messzi laktak, Sárikát Kolozsvárról ismerem,
kislány korából, ő is eljött onnan, mint én is, mint annyian mások, s ugyanúgy nem lelte a h e l y é t . . .
„Édike, Magda szeret."
A Franklin Táruslatba a Bem József utcából mindig gyalog jártam be.
Útközben Magdán gondolkoztam szeretettel, elismerőn, hálásan, de Isten tudja,
miért, megmaradtam a felületen. Ámulattal adóztam ötletességének, gyöngédsége mindig újabb és újabb megnyilvánulásainak, kedvességének, „tündéri
természetének". Erről sokat beszéltem neki, mindig kissé szórakozottan hallgatott, mintha mást várt volna tőlem. Nem tudom mit.
A hiba nyilvánvalóan a gondolataimban rejtőzött, inkább a gondolkodásomban. Törvények tiltották zsidók és keresztények házasságát, s mivel ez
kiesett a lehetőségek közül, a jövőre nem gondoltam, pedig egyetlen pillanatig sem voltam kétségben a háború kimenetelét illetőleg. Bethlen István szellemes jóslata mozgatta meg a jóakaratú emberek agyát: — „a németek
győzni fognak, de nem fogják győzni".
Magda már régen elidegeníthetetlen része volt az életemnek, anélkül,
hogy ezt magamban elismertem volna. Oly magától értetődőn töltötte be élettársi szerepét, hogy semmi sem ösztönzött, hogy e tárgyról spekuláljak. Szeretete olyan természetesen vett körül, mint a levegő.
Pedig ha más nem, a névnapom megünneplésével festett önarckép fölkelthette volna megbénult fantáziámat.
Hadd folytassam idillünk történetét.
Eleinte azért nem utazhattunk a Balatonra, mert nem sikerült egyeztetnünk a szabadságunkat, aztán a pénzhiány jelentett akadályt. De egy napon,
8

hogy váratlan keresetre tettem szert, ez is elhárult, bár nem egészen, mert
szállodára nem futotta. Végre barátoktól megkaptuk egy balatonföldvári
katonafeleség címét. írtunk neki s ő postafordultával válaszolt, hogy fizetővendégként ennyiért és ennyiért, két megadott dátum között bármikor szívesen lát júniusban.
Mintegy két-három héttel utazásunk előtt Magda lecsüccsent mellém a
manzard balkonján, megfogta a kezemet s mint mindenkor, ha javaslatát
várható ellenkezéssel fogadom, első lépésként így szólt:
— Mondani szeretnék valamit, de ígérd meg, hogy nem pukkansz.
Megígértem.
— Azért szólok előre, mert sürget az idő. De ugye nem gurulsz dühbe?
— kérdezte egy őzike félénkségével.
— Miről van szó?
Simogató keze gyöngéden járt fel és alá a kezemen, a karomon,, az arcomon, mint az ablakmosó az autó műszerfala előtt. Kritikus szemmel mintegy
fölbecsült, mély lélegzetet vett, szinte kétségbeesetten kimondta, ami a lelkét nyomta:
— Nyunyókám, aranyos, ne haragudj, de nem vagy elég szép.
Mintha mellbe vágtak volna. Soha, sehol, semmilyen körülmények között
erről a témáról szó sem esett, elhűlve hebegtem:
— Hogy lehetnék szép ezzel a cyranói orral?
Valójában nem a „szépségem", hanem az eleganciám ellen volt Magdának
kifogása. Arra akart rávenni — rá is vett —, hogy ú j nyári ruhát csináltassak magamnak Balatonföldvárra.
A bolti segéd alighogy meghallotta kérésünket, máris rakta egymásra a
vászon végeken, a kénsárga purzicsány árnyalatától, egészen a rothadt almaszínig, amit a cigaretták világában a gauloise képvisel. Némi szemlélődés
után kiszúrtam egy diólevél színben szerénykedő anyagot s megkérdeztem
Magdától, tetszik-e neki.
ö valamelyest bizonytalanul rábólintott, hogy tetszik.
— Akkor legyen szíves vágjon le belőle egy ruhának valót — fordultam
a segédhez.
Magda arca elváltozott, csodálkozó tekintete ide-oda vándorolt a segéd, a
szövet és én közöttem. Az olló csattant, amint a segéd várakozóban a döntésre, letette a pultra.
— Hát nem azt mondtad, hogy tetszik?
— Tetszik, tetszik, de nemcsak ez tetszik, még nem tudom, hogy igazán
melyik tetszik.
— Hanem, hogy t e . . . — fűzte hozzá másodpercnyi szünet után. — Hogy
te milyen határozott v a g y . . . a z . . . az valósággal elképesztő! Csodállak érte!
— Ha annyira csodálsz, akkor engedd meg, hogy levágassam. Vagy másik tetszik?
— Nem tudnám megmondani.
Intésemre a segéd munkához látott. Magda még mindig a vásznak szemlélésével volt elfoglalva.
Ekkor fölvillant bennem első randevúnk s a viseltes kosztüm, amit viselt.
A segéd épp a csomagolással volt elfoglalva, halkan megtudakoltam, tartanak-e angol kosztümre valót? Két-három perc s a pult megtelt szebbnél
szebb anyagokkal. Magda visszatért a valóságba, szemlátomást megütközve
kérdezte:
9

— Cicó úr csak nem ezekből akar ruhát csináltatni magának? Túl szép
lenne. Ilyen szép ne is legyen, ilyen lányos ruhában még azt hiszik, h o g y . . .
s ezt nem akarnám.
— Ne aggódj. Szeretném, ha kosztümöt csináltatnál magadnak. Légy szíves, válaszd ki, amelyik a legjobban tetszik. Légy szíves!
— Igazán? — kérdezte halkan, mint egy lehelet, ívbe feszült szemöldökkel, nyitva felejtett szájjal pillantott föl rám, oly készületlenül érte fölszólításom. Megvesztegető gyerekesség áradt szét a vonásain.
— Ezt méltóztassék megnézni, nagyságos asszony — tüsténkedett a segéd.
— Nézzem meg? — közelebb lépett a pulthoz, egymás után vette szemügyre a szövetvégeket s válla fölött hátra-hátra pillantott rám, vajon komolyan gondoltam vagy tréfa az egész?
Magda most már a tükör előtt állt, vállán a szövet, tanácstalanul forgolódott.
— Ez a szürkéskék pompásan illik a nagyságos asszony egyéniségéhez!
Szinte lihegve kínálta a portékát.
A virágszerű mosoly Magda arcán valami kétségbeesésfélébe váltott át.
Ügy nézett rám, mint aki mindjárt segítségért kiált.
— Azt hiszed jól áll? — beletúrt egy ezüstszürke anyagba.
A tettrekész segéd nem engedte át a kezdeményezést:
— Tessék megnézni szabad levegőn.
Búcsújárás indult meg a bolt és az üzlet ajtaja között. Magda engedelmesen hagyta, hogy más és más szöveteket terítsenek a vállára, a kommentárokat dicséretes türelemmel végighallgatta.
Szemlátomást kemény küzdelem után, végre fáradtan a szürkéskék szövetre mutatott. A segéd villámgyorsan munkához látott. Magda szívszorongva
követte szemével a hosszúcsőrű ollót, amint áthalad a szövet testén.
Odakünt az utcán hálásan szorította meg a karom.
— Igazán kedves vagy, Misa. Egyszerre lesz ú j ruhánk.
Előbb a női szalonba mentünk, Micukához. Kibontotta a csomagot s meghökkent :
— A hölgy kosztümben óhajt a Balatonra utazni, az úr pedig vászonzakóban?
— Egy pillanat türelmet!
Könnyű, csinos nyári ruhával tért vissza.
— Ha szabad ajánlanom.
Csodák csodája, Magda háromszor-négyszer megpördült a tükör előtt, aztán hozzám intézve a szót, annyit mondott:
— Ennek örülnék . . .
— Hát akkor örülj.
Ilyenformán helyreállt az egyensúly. Az én szabómnak — jelenleg San
Franciscóban dolgozik — méretet sem kellett vennie.
A nap további részét úgy töltöttük el, mint általában.
Éjjel váratlan zaj riasztott föl. Magda sírása.
A balkonon találtam, az utcai lámpák erőtlen fényében, az arcán patakzó könny fáradtan csillogott. Lépteimet meghallva, erőlködött, hogy visszafojtsa elő-előtörő csuklásait.
— Ne haragudj — szepegte — nem akartalak fölébereszteni.
— De hát mi bajod van? Miért sírsz? Megbántottalak valamivel?
10

Tovább szepegett, érezhető bűntudattal.
— Nem! Nem! Te csak jót akartál, én vagyok a hibás.
— Semmit sem értek.
Keresztkérdések, könyörgések, fogadkozások után szánta el magát a beszédre, ám akkor is ezzel kezdte:
— Ugye, nem fogsz kikacagni. Nálad olyan könnyen megy. Inkább sajnálj és szeress. Ugye, nem gúnyolsz ki amiatt, hogy nekem az ezüstszürke tetszik jobban? Azt kellett volna megvenni. Azt.
Újult erővel tört ki belőle a zokogás.
Nem értettem meg azonnal, hogy a szövetről beszél. Átöleltem s csak azután szólaltam meg, amikor elfáradt és már csak egy-egy sóhajtás szakadt ki
belőle, az is inkább panaszosan, mint fájdalmasan.
— Cicuskám — suttogtam — félig van csak igazad. Az ezüstszürke szövet
csakugyan szebb, mint a másik. A pulton! — édesem. A pulton! De rajtad nem
mutatna, mert neked a kék a színed. Hidd el, hogy jól választottál.
— Azt hiszed? — szipogta. Hangjában nyoma sem érzett az ellenkezésnek.
Összeölelkezve ültünk egy ideig szótlanul, végül ő törte meg a csöndet:
— Milyen jó, hogy te vagy és gondoskodsz rólam. Nem is tudom, mi lenne
velem nélküled?
Bekísértem a szobába.
— Ülj az ágy szélére, amíg elalszom.
Gyerekmódra aludt, egyik keze arca alatt, a másikat ökölbe szorította s
furcsa görcsös mozdulattal a szájához nyomta. Álmában egyáltalán nem hasonlított az éber Magdához, arcát nem sugározta be a szeme. Olyanformán festett, mint egy durcásságába beleájult kisgyerek, akit valaki nagyon megbántott.
Egy darabig még elnéztem, olyan gyöngének, olyan védtelennek látszott,
olyan kiszolgáltatottnak, hogy elérzékenyültem, ezt az édes, ezt a pótolhatatlan
teremtést minden veszedelmen át megőrzöm.
Lábujjhegyen lopakodtam a fekhelyemhez, óvatosan magamra húztam a
takarót, bár tudtam, ha egyszer elaludt, nem egykönnyen ébred föl.
Egy kérdés mocorgott bennem. A nyári ruha is kék volt, mégsem okozott
semmi gondot. Vajon miért? Csak nem azért, mert választék nem volt. Ilyenforma gondolatok között nyomott el az álom.
Űj nyári ruhámat Földváron a korzón szenteltem föl érkezésünk napján.
Csöndesen sétáltunk.
— Nagyon csinos vagy.
— Köszönöm az elismerést.
Néhány lépés után két szemrevaló kislány jött velünk szembe. Mindketten megnéztek, de ezzel vége is lett az érdeklődésüknek.
— ízléstelen fruskák! — hangzott a megvető minősítés.
— ízlésesen voltak öltözve.
— Nem erről van szó. De meg sem fordultak utánad!
A semmittevés oly pompásan ment, mintha egész életünkben gyakoroltuk
volna. A délelőttöt a strandon töltöttük, ismerősök között, akiket a véletlen
sodort mellénk. A háziasszony kitűnően főzött, nem adagolta az élelmet, a tálat tette elénk, hogy együnk, amennyi belénk fér. Vidéken egyelőre nem érződött a háború. Ebéd után a diófa árnyékában sziesztáztunk, délután megint a Balaton következett. Napnyugtáig úsztunk, napoztunk, aztán napoztunk, úsztunk, fáradhatatlanul.
11

Engem ez idő tájt a regényelmélet foglalkoztatott. Alig pedzettem meg a
témát. Magda franciára váltotta a szót, távolról sem sznobságból, ezen a területen a francia volt az anyanyelve, nem hiába szerzett nyelvtanári diplomát
a Sorbonne-on.
Soha ennyit nem beszéltem egyfolytában, és soha ilyen boldogan, hisz kopasz lelkek helyett értő hallgatóságra leltem.
— Tu voles — jegyezte meg Magda csillogó szemmel. Mosolyában, öntudatos tartásában benne feszült a szilárd tudat, hogy őtőle kaptam a szárnyakat a repülésre, nála nélkül ki tudja, talán lehorgadt fővel baktatnánk, mint
az az idős házaspár, akikbe az út fordulóján botlottunk bele. Én gúnyosan
mosolyogtam, Magda másként reagált: — Philémon és Baucis.
Rövidlátásra vallana, ha egy mozzanatról nem emlékeznék meg. Magda
kivételesnek tartotta kapcsolatunkat és később épp ennek a vonását hiányolta,
ezt siratta. Földvári tartózkodásunk folyamán zökkenő nélkül éltünk. Egy idő
múltán, ez nekünk magunknak is feltűnt. Ha valamiben ellenkezett a nézetünk, leültünk, megtárgyaltuk innen-onnan s végül veszekedés nélkül megegyeztünk ebben vagy abban. Az eseteket nem bírom fölidézni, a kommentálásokat igen:
— Látod — mondta Magda vagy mondtam én —, ezen is összeveszhettünk
volna.
— De nem vesztünk össze.
— És ezen sem vesztünk össze.
Nagyjából hét esztendeig tartott ez a békés állapot. Abban, hogy a mi életünk is beletorkolt az állandó veszekedések poklába, a főbűnt én viselem. Mert
olyan helyzetből kerestem a megegyezés kivezető útját, ahol kiegyezésre nem
volt lehetőség. Kivételes kapcsolatunk békés hét esztendeje után, elsodort az
emberi, precízebben a férfi gyarlóság.
Édesanyám, amint megismerte, megszerette Magdát. A nyarat Visegrád
mellett a szentgyörgy-pusztai nyaralójában töltötte. Onnan ugrott be olykor
Pestre. Többször meghívta Magdát, hogy jöjjön le velem és nézze meg a „kis
házat".
Egy nap sorát ejtettük a látogatásnak. Hármasban szálltunk föl a Hévre,
anyám, Magda meg én, szálltunk át a buszra, ö k kettesben battyogtak föl a
dombra, ahová a vityillót apám építtette. Én lent maradtam a Duna mellett,
ledobáltam magamról a ruhát, fölrántottam a fürdőgatyát s már úsztam is.
Dunabogdány határán kimásztam az iszapos partra. Onnan futva indultam
visszafelé, időnkint meg-megálltam néhány tornagyakorlat erejéig.
Az egész másfél óráig tartott. Nem számítottam rá, hogy hosszas távolmaradásom miatt a két nő: anyám és Magda ideges. Nem is vettem észre, mikor megpillantottam őket a tornácon, jókedvűen integettem nekik s ahogy
voltam, nedves úszónadrágban, de száraz testtel, lehuppantam Magda mellé,
félig szemben édesanyámmal.
A megkönnyebbülés az érzelmek valóságos tűzijátékát csalta elő Magdából, ölelt innen, ölelt onnan, sziszizett, becézett, simogatott, csókolt, féktelenül, félig magán kívül s a könnye bőven csurgott.
— Szisziket, misziket, édeskéje, csakhogy itt vagy, csakhogy megjöttél,
csakhogy ölelhetlek s nem kell aggódnom, Cilamila, aranybóbita.
Zavartan húzódtam el tőle, de csak másodpercekig, spontán áradó szenvedélye elsöpörte restellkedésemet.
12

Aztán anyámra pillantottam, arcán a döbbenet dermedtsége, valósággal
megkövülten bámulta a jelenetet, amihez hasonlót életében nem látott. Megdöbbenése oly mély volt, hogy aznap este alig lehetett szavát venni, ö t sajnáltam, őmiatta öleltem át Magdát oly szorosan, hogy mozdulni sem bírt.
Más-más világban éltünk. Hol voltam én a magam megnyomorodott, megcsonkult érzelmi életemmel Magda belső gazdagságától? Ő az érzelmek tudatos
zsenije volt. Különben miért írta volna a megrázó vallomást: „Jobb, sokkal
jobb a szerelemtől szenvedni, mint üres szívvel élni."
A tornácon ültünk, ezen a keskeny, nyitott alagútszerű, a széljárásból kieső, levegőtlen építészeti képződményen.
— Nem mehetnénk le a ház elé? Itt áll a levegő. Onnan láthatjuk a csillagokat — kérdezte Magda.
Kettőnk nógatására a társaság nagynehezen elszánta magát s egyenkint
kimondhatatlan lomhasággal lekászálódott s csatlakozott hozzánk, akik már
odalent vártuk jöttüket.
— Csakugyan jobb itt a levegő — állapította meg sorra mindenki. Mindamellett már másnap s utána még évtizedekig a levegőtlen tornácon zsúfolódtak össze, mintha elfelejtették volna, hogy odalent ízletesebb a levegő.
Magdával kissé oldalt ültünk, szemünk előtt kitárult a csillagszórta ég.
Hozzám hajolt, a haja csiklandozta meztelen vállamat.
— A vegetáció — suttogta, mintha valami nagyon bizalmasat közölne velem. Érzed, mennyivel hűvösebb a levegő? Érzed az illatokat? Ugye jobb itt?
— Sokkal.
Rövid szünet után halkan megjegyezte.
— Milyen jó, hogy vagy. Hogy hagyod magad szeretni. Megfulladnék, ha
nem hagynád.
— Szeretsz? — toldotta meg az előbb mondottakat.
— Szeretlek — súgtam a fülébe közvetlen közelből, óvatosan, hogy véletlenül senki meg ne hallja.
Sohasem tudtam meg, vajon e szemérmes vallomásomat meghallotta-e.
Másnap, hazamenet a buszban húgom fiairól beszélgettünk, hogy kedvesek, de kissé fegyelmezetlenek és elkényeztetettek.
— Anyád nem sokat pihenhet mellettük — vélte Magda.
— Azt állítja, sehol sem érzi magát olyan jól, mint a kis házban.
Átszálltunk a Hévre, onnan villamosra, a villamosról a fogasra s nemsokára fent voltunk a Svábhegyen.
A tájat aranyló napfény árasztotta el, a balkon alatt a réten a fűszálak
külön-külön villantották meg a zöld szín váltakozó árnyalatait, enyhe szél sürgölődött a lombok között s fáradhatatlanul fésülte a hosszúra nőtt füvet.
Minden erőnkkel azon voltunk, hogy függetlenítsük magunkat a háborútól s mindattól, ami nyomában jár, nem úgy töltöttük hát napjainkat, mint
a nagy tömeg, az intellektuellek zömét is ide számítva. Sokan struccpolitikával vádoltak.
— Majd szembenézünk a veszedelmekkel, ha nem térhetünk ki előlük. De
addig nem törődünk velük, mind elméletben, mind gyakorlatban ehhez tartottuk magunkat.
A mi életünk a hétvége volt, a szombat délutántól hétfő reggelig tartó idő,
ebben a harminc egynéhány órában száműztünk tudatunkból mindent, ami
nem mi voltunk, nem a mi érzésünk, gondolatunk, közös gondunk. Képzeletünk megfeszített erejével óvtuk a mi kis világunkat a megveszett külső vi13

lágtól. Ebben a lelkiállapotban töltöttünk minden hétvégét, valami soha nem
tapasztalt jóleső feszültség lett úrrá rajtunk s ez ú j r a és ú j r a az egyedüli valóság örömének szolgáltatott ki. Ezeket a hétvégeket, az egyedüli valóságot
Magdának én, nekem pedig Magda jelentette.
— Csak mi ketten vagyunk — figyelmezetetett Magda, ha én hibáztam
s én őt, ha ő.
Ebbe a tudatba kapaszkodtunk odalent a városban is, amelyre balkonunkból nem nyílt kilátás. Ez is segített megőrizni nagyon is törékeny hitünket.
Szombaton délután volt, valamikor szeptemberben. Magda a balkonon
feküdt a nyugágyon, fölpolcolt fejjel, kezében angol regény. Épp széttárta,
ahol abbahagyta az olvasást, mikor hozzáléptem, nem vett rögtön észre. Mikor megérintettem, összerezzent s vonakodva nézett rám, s mint akit megzavartak, kelletlenül a szemével kérdezett:
A kezemben tartott papírköteg szemet szúrt neki, de érdeklődést nem
mutatott.
— Megkérhetlek, hogy előbb ezt olvassad el?
Kerekre nyílt a szeme.
— Csak nem?
— De igen — válaszoltam — néhány részlet készülő könyvemből. Mielőtt bárkinek megmutatnám, a te véleményedre vagyok kíváncsi.
Mintha villanyütés érte volna, megpördült a nyugágyon, fölszökkent ültéből, túláradó örömmel ölelt át:
— Jaj, istenem, milyen boldog vagyok! Nem is tudod, mióta várom ezt a
percet.
A kézirat a kezében, visszaereszkedett a nyugágyra, miközben fejét-lábát
fölpolcolta, s ilyenformán kényelembe helyezte magát, amúgy foghegyről odavetette :
— Te zugíró! Te alamuszi skribler!
Magda biztatására angolt tanultam, s már ott tartottam, hogy a viszonylag könnyű nyelvezetű írókat már nagyjából szótár nélkül is élveztem. Épp
Maugham Achenden című könyve volt soron, abból is legizgalmasabb történetnél tartottam, a „Kopasz mexikóinál". Ügy terveztem, hogy mialatt Magda
az én kéziratomat olvassa, tovább folytatom a megkezdett novellát; a közepénél tartottam.
Csakhogy sehogy sem voltam képes a cselekményre koncentrálni, a betűk úgy szaladtak össze-vissza, mint egy megbolydított hangyaboly lakói.
Ami egy másodperccel ezelőtt még mondat volt, bekezdés, epizód az értelmetlen tipográfiai alakzattá töredezett.
Maugham könyve ott hevert mellettem, becsukódott, meg sem jelöltem,
hol hagytam abba, minden idegemmel Magdát figyeltem, aki a balkonon a
kéziratomat olvasta, az ablakon át szemmel tartottam, amint az egyik lapot a
másik után félre teszi, egyiket-másikat újra előveszi, nyilván, mert valaminek
az előzményét keresi.
Mikor a végére ért az olvasásnak, a kéziratot az ölébe ejtette s hoszszan bámult a levegőbe. Kinyúlt az oldalt kézügybe helyezett pakli után, hogy
cigarettára gyújtson. Ö élvezettel eregette a füstöt, én meg odabent a szobában úgy éreztem, mintha azok a betűk, amik az előbb szerte futottak, átváltoztak hangyákká s hangyaszorgalommal ellepték egész testemet.
— Hol vagy Cilamila? — kérdezte végtelennek tetsző idő után.
14

Fölpattantam ültömből s máris előtte állottam:
— Itt vagyok!
Egy ideig tűnődve méregetett s csak aztán szólalt meg:
— Azt hiszem, ez a legjobb, amit eddig írtál — mondta.
— Van néhány megjegyzésem. Okosabb, ha én megyek be, itt nem nézhetjük együtt a kéziratot.
— Gyere! — szólaltam meg türelmetlenül.
— Nyunyó, te ideges vagy.
Hogyne lettem volna ideges, hiszen csaknem egy év óta jóformán semmit
sem írtam, azaz ami kijött az írógépből, azzal csak addig voltam megelégedve,
amíg el nem olvastam. Szégyenletesen bedugultam.
Csakhamar — kezűnkben a kézirat — szorosan egymás mellé ültünk az
ágyban. Noha feszültségem fölengedett, a megkönnyebbüléstől még távol álltam. Erről az oldaláról még nem ismertem Magdát, semmi sem garantálta,
hogy egyik fejezetre azt mondja „nagyon kedves", a másikra meg azt, hogy
,',vontatott vagy zavaros".
Mélységesen tévedtem.
Magda nemcsak beszélt, nemcsak véleményt mondott, hanem felolvasta
a részletet, amiről szó volt, s így vagy amúgy próbálta kihüvelyezni az értelmét, megfejteni, mi rossz, mi jó, mi félreérthető benne. Valahányszor megtorpant olvasás közben — kérdőn pillantott rám, súlyosabb esetben szemrehányón. Ezek a megtorpanások mindig jeleztek valamit.
Különösen érzékenyen reagált a sűrűn előforduló ismétlésekre. Én pedig, mint minden monomániás, hajlottam, hogy többször elmondjam, amit
már elmondtam egyszer.
Azzal védekeztem, hogy amit ismétlek, az a mondanivalóm. Azért írok,
hogy ezt és ezt a nyilvánosság elé tárjam.
— Nyunyóka — védte ki érvelésemet Magda —, aki az első magyarázatot nem értette, annak hiába rágod a szájába még egy tucatszor ugyanazt,
ugyanúgy nem fogja megérteni.
Lassan ugyan, de végre ráeszméltem, hogy az ismétlés az unalom melegágya.
Magda az unalom elleni keresztesháború tüzében — könyörtelenül húzásra ítélt szavakat, mondatrészeket, teljes mondatokat, sőt bekezdéseket. Ösztönösen ítélkezett, de úgyszólván csalhatatlan esztétikai érzékkel. Gyakran nem
tudta megokolni, mi a kifogása egyik vagy másik részlet ellen.
— De hát mi nem tetszik? Mi nem jó?
Magda csak a vállát vonogatta, de magyarázatot nem tudott adni.
Előbb-utóbb ráeszméltem, megtorpanásai okára. Az ismétlődő mondatszerkezetek monotóniája szegte kedvét. Valóban a legizgalmasabb cselekmény is
elvész, beleroggyan, ha mondat mondat után mindig az állítmánnyal végződik.
Kipécézte szövegemben a hangzatos semmitmondásokat, a jobb jelző híján felejthetetlennek
minősített bókot, ölelkezést, szónoklatot, aminek segítségével már a széphalmi mester is élt. Én valami ilyesmit írtam: — felejthetetlen éjszakát töltöttek
Velencében.
A tartalmatlan semmitmondás iróniát váltott ki Magdából:
— Nem ártana tudni, mi volt amit nem tudtak elfelejteni?
— Vagy az, hogy tánc közben egyszerre léptek egymás tyúkszemére, vagy
az, hogy beleestek a Canale Grandéba.
15

Szokásos harsányságommal kacagtam a s a j á t hülye viccemen.
— Helyes, akkor hagyjuk benne.
Még aznap este kitörültem a szövegemből minden „felejthetetlent", „felülmúlhatatlant" s a hasonló kongó ürességeket.
Egyszóval meglehetősen változatos hangnemben folytak irodalmi megbeszéléseink, néha alázatosan fejet hajtottam, máskor a hiúság ösztönzésére berzenkedtem. Illusztráció a fentebbi példa.
A szemem dörzsöltem, mint az álmából ocsúdó Csipkerózsa. A világ és
benne az irodalom megváltozott körülöttem.

16

PETŐCZ ANDRÁS

Az írógépelt félelem
meditativ
Nem tudhatom, nem akarhatom
mindazt, amit
nem tud, nem akarhat
bárki.
Nem tudhatom, nem
akarhatom.
Végtelen mozdulattal
közelít,
aki végtelen
mozdulattal közelíti a •
pillanatot.
Visszafogottan, tétlenül élek,
mozdulataim
visszafogottsága, apró rebbenése-tétovasága
magához ölel:
önmagamhoz.
Végtelen mozdulattal
közelít,
aki végtelen mozdulattal
közelíti
a pillanatot.
Gyönyörű lélegzettel,
mikéntha
óriás-szikla-magasából
tengerre
tekint:
nyugodt és boldog
nevetéssel.
Végtelen mozdulattal
közelíti
a pillanatot, aki végtelen
mozdulattal közelít.
Visszafogottan,
tétlenül
figyelem
meglassult mozdulataimat.
Szomorúságom
betakar, betakar
tétova-sosem-volt
nyugtalanságom.
Visszafogottan,
tétlenül
figyelem
meglassult
mozdulataimat.
A madarak
szárnycsapásaikkal
védekeznek a levegő
súlyosbodó sűrűsége ellen.
A madarak
szárnyverdeséseikkel
védekeznek.

17

Már-már bizonyosság ez a félelem,
szinte tapintható.
Nyugtalan,
meglassult
mozdulatokkal,
késleltetett
szempilla-rebbenésekkel
tudatosítom önmagamban.
Tapintható
a jelenléte,
szinte
bizonyosság.
Késleltetett,
meglassult mozdulatokkal
tudatosítom
önmagamban.
Késleltetett,
meglassult
szempilla-rebbenésekkel.
A madarak szárnymozdulásaikkal

védekeznek.

A madarak
szárnymozdulásaikkal
védekeznek
a mind-sűrűbb levegő ellen,
mozgatják
apró szárnyaikat, de
mozdulataik éppoly
feleslegesek,
mintahogy feleslegesek
vagyunk
mi is:
szomorú, tétova, nyugtalan
lények.
Mozgatják apró
szárnyaikat,
de a mind-sűrűbb
levegő
megakadályozza őket
bármilyen
előre-haladásban.
Mozgatják apró
szárnyaikat,
de a mind sűrűbb levegő
ellenáll
minden mozdulásnak.
Mozdulataik
feleslegesek, mint a
szempilla-verdesés,
miként a láb és a kéz
céltalan-nyugtalan
remegése.
Feleslegesek
tétova-madárnyi
szárnycsapásaik.
Végtelen mozdulattal
közelít,
aki végtelen
mozdulattal közelíti a pillanatot.
Már-már bizonyosság:
boldogság
a lélegzet gyönyöre, talán:
végtelen öröm.
Körülöttünk puha és sűrű
mindaz, ami körülvesz
minket, puha és sűrű.
Tapintható. A félelem
erősebb,
mint az egyértelmű
jelenvalóság;
lassú tudatosulás a félelem.

Tétova
szomorúsággal,
egykedvű
szorongással
pusztulásunkra
figyelünk, pusztulásunkra
figyelő
önmagunkra.
A magasban
madárszárny-szárnycsapások, kicsinyke
zuhanások
a magasban, írom éppen,
szomorúságaimat
gépelem. Körülöttünk
puha
és sűrű mindaz, ami
behatárolja
tevékenységeinket,
puha és sűrű.
Végtelen mozdulattal
közelít,
aki
végtelen mozdulattal
közelíti
a pillanatot. A madarak
mozdulásai,
tétova-bizonytalan
szárnycsapásai
csupán
védekezés-kísérletek
a mind-sűrűbb
levegő ellen, a levegő súlyosbodó
sűrűsége ellen. Mozgatják apró
szárnyaikat, de
szárnymozdulásaik
éppoly
feleslegesek,
mintahogy
feleslegesek
pusztulásaink-elmúlásaink.
Tehetetlenül
és kiszolgáltatottan
védekezünk.
Látszatmozdulás,
látszatüzenet.
Mind-sűrűbb
levegő-féleségben
lépkedek, kék és piros,
különös villanások
mindenfelől,
kék és piros,
különös fény-sikoltások.
Mind-sűrűbb
levegő körülöttünk,
mind-sűrűbb
villanások, előre-haladásunk
egyre
nehezebb,
nehézkesebb.
A levegő sűrűsége karomra,
vállamra
nehezedik,
a levegő sűrűsége
körbevesz,
mozdulataimat
körbefolyja.
Nem mint
cseppfolyós
anyag, semmi nedvesség,
semmi
víz-szerűség:
a levegő
tömörsége-sűrűsége-puhasága
inkább anyag-, szövet-szerű, miként az
álom:
talán álom csupán ez a
már-már tapintható
félelem,
talán öntudatlan sikoltás csupán.

Nem tudhatom, nem
akarhatom
mindazt,
amit
nem tud, nem akarhat
bárki.
Nem tudhatom, nem
akarhatom.
Végtelen mozdulattal
közelít,
aki
végtelen
mozdulattal
közelíti a pillanatot.
Nyugtalan tompultsággal,
tompa
nyugtalansággal
állok,
testemre
levegő tapad,
sűrű és súlyos levegő tapad
karjaimhoz.

FABÓ KINGA

Szertartások mentén — hosszan
Szégyeneim tanúja volt. Megöltem. És megölt. Némán
megköszöntem.
Levált rólam akkor egy test.
És sistergett, mint egy isten.
Test mellett folt. Folt mellett
szégyen.
És sugárzási A
szemfehéren.
Zsúfolt színfolt
reflektorfény
az üres színpadon. Nézők
köröskörül a pamlagon.

Mű-élvezés; most komolyan
Terra amata; de hol a föld szeretete, hol a szeretett föld,
az egyetlen föld, és hol az egyetlen ember?
Szerettem-jelenet:
te így szeretsz a valóságban, a lánynak ez a szerepe. Aztán a
lány a metrón egy csillagot rajzol homlokodra. És te elhiszed,
hogy a lány lány, a csillag meg csillag. Vagy hogy a lány csillag és a csillag lány. A fény belevilágít a pofádba. Tenyér és
kenyér. Végig azonos szinten. Nem csattan, ők felteszik a kérdéseket. A léggömb-temetés
szép. Miért fa a fa? Egyesek azon töprengenek, kié lehet a meztelen
fenék.

Egy másik Miss Havisham
itt ülök és öregszem
befelé
növekszem
testem sűrű és lakatlan
sűrű
áthatolhatatlan
kínzó mint az illatszerek
járok csak járok köztetek
fülleteg régi ékszerek
21

Tényleg, miért is ne
Nincs mélysége.
személytelen.
Mit tesz erre?

De nem

Vagy nem tud átmelegedni.
Csak a külsejével
nevet.

Visszaterel.
Lehetne férfi.
Lehetne nő.

Nem lezuhan.
Csak zuhog
egyenletesen.
Egy kiáltás egy képmás: mégis

Lehetne gőgös csecsemő.
Nincs belseje.
Vagy nem eredeti.

ki bocsát meg kinek?
Ám legyen ő tökéletes.
Szünet és csík. És köszönet.

Szombatok mozdulata
Meghalt már Szép volt Fiatal és Szőke
Fiatal és Szőke
Fiatal és Szőke
Meghalt már Szép volt Fiatal és Szőke
Fiatal és Szőke
Fiatal és Szőke
Megtört:
Megtörtént
Megtörtem
Jött Meglátott Nem szólt Nézett
Nem szólt Nézett
Nem szólt Nézett
Megtört
Megtörtént
Megtörtem
Gyöngyszem:
Gyöngyszemek
Gyöngyszemek
Gyöngyszemek
picik Testében
Testében mint a Mozdulás .
Megtörtént:
Megtört
Megtörtem
Jött Meglátott Nem szólt Nézett
Nem szólt Nézett
Nem szólt Nézett
Nem szólt:
De nem is hallgatott

Rejtély, hogy minden körbejár..."
VARGA TIBOR SZABADKAI KÖLTÖVEL BESZÉLGET
LANTOS LÁSZLÓ
Vannak költők, akiknek művészi tevékenysége nem látványos, sőt sokszor ismeretlen marad környezetük, koruk számára. Sodródnak a hétköznapok áramában, énüket csak az alkotás intim, avatatlan szemektől zárt szférájában tárják fel. Hasonlatosak ők a forgódervisekhez, akiknek magányos
extázisa az égre tör, a Szent Megismerhetetlenség, az emberi „együttlét és
önlét" évezredes kérdései felé.
Körünkben is rejtőzködik egy ilyen költő — életrajzi adatai keveset
árulnak el róla: 33 éves, a szabadkai Pedagógiai Főiskolán diplomáit, környezetnyelvet tanít (szerb-horvátot magyar anyanyelvűeknek) egy általános
iskolában. A hetvenes évek elején vizuális költészettel, dadaista szövegekkel
kísérletezett: felfigyelt rá az Űj Symposion, az induló Üzenet. Azután 13
évig nem publikál semmit; utazásokat tesz a Közel-Keleten, tanulmányozza a
török és arab nyelvet. És a posztmodern éra dühöngésének, a Nagy Eklektika
visszahívásának idején hirtelen pengeélességű formákkal jelentkezik. Rubáikat
ír — ez a perzsa költészet hagyományos műfaja, szigorúan kötött formájú,
rímes-metrikus verselés —, és az antik időmértékes költészet: hexameterek,
disztichonok, szaphói sorok elfeledett kertjeibe vezet. A szerkesztőségek, kritikusok nem figyelnek fel rá, hiszen hónapokig dolgozik egy-egy versén, és
csak ritkán közli őket — én mégis őt tartom a vajdasági magyar költészet
legígéretesebb újrakezdőjének.
— Mikor léphet ki — mikor kell kilépnie a művésznek a nyilvánosság
elé?
— Ügy tűnik, nálunk bármikor, bármivel nyilvánosság elé léphet a költő
— hanyagul, túl demokratikusan bánunk az irodalommal. A középszerűség korát éljük, s ez a művészetekre is rányomta a bélyegét. Irodalmi igénytelenséget
érzek magam körül, ami dermesztő hatású. Színre lépni egy költőnek csak akkor lenne szabad, ha már képes pontosan körülhatárolt, adekvát célok elérésére. A költészet szent és tiszta dolog — nem játék. Attól a pillanattól
kezdve, hogy egy alkotás megjelenik, már közügy is: a szerző számadással
tartozik olvasóinak. Ezt — bármennyire is magától értetődő — ki kell mondani, az „írástudók felelősségének" tudatosítása égetően időszerű.
— A klasszikus költészet esztétikai alapkategóriája á Szép. Van-e a mi
korunkban valami szépség, amit a művész ábrázolhat?
— A Szabadkai Rádió SZÉP SZÓ című műsorában már hivatkoztam
Poe-ra, akinek esztétikai elveit osztom. Szerinte a költemény csak annyiban
költemény, amennyiben lelkünket fölrepítve, intenzív izgalmat kelt — így a
vers egyetlen legitim birodalma a Szépség. Mert csak a Szépség képes erre.
Az értelem kielégítése és az érzés, a szív birodalma sajátos alárendeltségben
állnak vele, és inkább más műfajok velejárói. Meggyőződésem, hogy minden kor költészete ilyen kontextusban kereste a Szépet, függetlenül attól, hogy
a Szép mint a klasszikus költészet alapkategóriája korszakonként milyen értékítélet alá esett. Léteztek korok, irányzatok és stílusok, melyek inkább a Rútat
vágyták ábrázolni, de ez végül is ugyanazon fogalom ellentétes pólusa, Meg23

értük a Rút szépen és a Szép rútul való ábrázolását is — ám ez inkább
csak sokkolta az emberi lelket, mintsem fölrepítette... Elidegenedett világunkban a költőnek síkra kell szállnia a Szépség eszméjéért, amely még felébresztheti az elszenderült tudatot, átvezetve a hétköznapok ürességén. Hiszem, hogy amíg lesz Ember, lesz Szépség is, amit a Művész ábrázolhat —
amint nem találjuk meg a világban, bennünk is elhal. Ez pedig mindennek a
végét j e l e n t e n é . . .
— Életképes-e a költészet ma? Lesz-e szerinted írott költészet a XXL
században?
— Az ember elméjét naponta információk ezreivel bombázzák, így akaratlanul is abban a tévhitben kezd élni, hogy már túlontúl sokat tud a világról. Közben egyre jobban elveszíti önmagát, lelki adottságait. Az önmegismerés és a világ ismeretének egyensúlya hirtelen megbillent az utóbbi javára.
Az elanyagiasodott, technicizált világban igenis életképes a Költészet, amely
az önmegismerés legintimebb, legőszintébb, legmélyebb lehetősége. Az emberi
psziché színeződött, formálódott a történelem évezredei alatt, de lényegileg
nem változott meg — az alapvető kérdések ugyanzok maradtak, mint a hősi
eposzok korában. Az igazi költőkre ma is e kérdések megfogalmazása, ú j r a értelmezése, megválaszolása vár.
Ami pedig a XXL századi írott költészetet illeti, én egyértelműnek tartom
a létjogosultságát. Az írott szó a legkevésbé manipuálható — ez az előnye
mindig megmarad bármely modern tömegkommunikációs médiummal szemben. A médiumok különben sem alakulnak át, nem helyettesítik egymást, hanem felhalmozódnak.
— Miért Omar Khajjám?
— Omar Khajjám rubái-költészete annyira szuggesztív, hogy nem lehet
nem folytatni, nem hozzákölteni. Halála után kortársai is megtették ezt,
majd európai felfedezője és fordítója, Edward Fitzgerald is. Szabó Lőrinc
sem tudott engedelmeskedni a fordítói hűség elvének — megesett, hogy egyegy motívumot, kiragadva az angol strófából, négysoros verssé bontott. Ezek
után nem volt szükségem túl nagy bátorságra, hogy papírra vessem HOLD-RUBÁIK* című versciklusomat — hódolva egyrészt a csodált középkori Kelet
egyik legnagyobbikának, másrészt pedig bizonyságául annak, hogy egy számunkra egészen idegen és távoli világ szenzibilitása is lélelekközelbe kerülhet. A rubái-formát ötös jambusokkal európaiasították; a ritmus gördülékenysége a rubái mély filozófiai, tartalmi elemeit könnyedén oldja fel.
— Milyen mimetikus élményben részesíheti a jelen befogadóját a te jelenben fogant, de a múlt szellemi és tartalmi formáit magában hordozó költészeted?
— Sohasem törekedtem eredetiségre; többen rámutattak már az irodalom
egyik nagy paradoxonára, miszerint annak a költőnek a tevékenysége, aki
bátran asszimilál minden külső, idegen hatást, különössé színeződik, aki viszont mindenáron eredetiségre törekszik, nagyon gyakran ugyanolyan profilt
alakít ki, mint a többiek, és létrejön az egyformaság. Én be merem fogadni

* Megjelent az újvidéki Űj Symposion folyóirat 1985/3—4. számában.

24

a sajátos elemeket, stílusokat, hiszen ezek sokféleképpen színezhetik egyéniségemet és verseimet. Meggyőződésem, hogy az emberi psziché mélye őrzi
a múlt korok különös tudateszméléseit — gyümölcsöző lehet ezek újbóli aktivizálása. A mában élünk, de a múlt mindig és mindenhol jelen van.
— Milyen művészeti irányzatok, alkotók gyakoroltak rád mélyebb hatást?
— Erőteljesen hatott rám az ókor költészete. Egyszerűén csodálatos, menynyire ügyesen tudtak e kor költői néhány sorban, egy-két odavetett vonással
teljes emberi sorsokat, egész életfilozófiákat ábrázolni. Azután volt egy hoszszabb időszak az életemben, amikor a miszticizmussal átitatott, csodaváró
Kelet bölcseletében véltem felfedezni a választ a lét kérdéseire. A XX. század
írói közül a franciák állnak hozzám a legközelebb — utolérhetetlen játékossággal és könnyedséggel tapintanak a lélek legmélyére.
— Hogyan sikerült a XX. századi, közép-kelet-európai
szenzibilitást az
ókori görög-latin vagy perzsa verselés formáival
összehangolnod?
— Kétlem, hogy verseimmel valamilyen közép-kelet-európai életérzést
képviselnék, hiszen a technika, az informatika, a médiumok robbanásszerű
fejlődése már régen rákényszerített bennünket, hogy az egész kerek világgal
együtt éljünk. Én az emberi léthelyzetek egyetemes ábráit próbálom elsősorban megrajzolni, azok pedig kívül állnak minden konkrét történelmi téren
és időn. Ezért beszéljünk inkább a kor szenzibilitásáról: hogyan sikerült ezt
összehangolnom a klasszikus verseléssel, részben még számomra is titok. Igen
kaotikus, bizonytalan világban élünk — számos példa van rá az irodalomban,
hogy a költők az ilyen viharos időkre-érzésekre szilárdabb formaigénnyel válaszoltak. Az tény, hogy a forma számomra nagy kihívás. Az irodalom története a formák ezreit teremtette meg és kínálja: élni kell e lehetőséggel. Korunk költészete mintha idegenkedne ettől; megrekedt a szabadversnél, a legújabb törekvések pedig akarva-akaratlanul is túllépik a klasszikus vers határmezsgyéjét. Itt elsősorban a vizuális költészetre, a konceptuális áramlatra
vagy a multimediális próbálkozásokra gondolok. Az én érzékenységemnek a
hagyományos értelemben vett, írott vers felel meg. Hajlandó vagyok bármilyen verselési módot vagy formát használni, ha az nem iedgen a magyar
nyelvtől, és elősegíti az általam óhajtott tartalom kibontakozását.
— Végül egy indiszkrét kérdés: miért hallgattál 13 évig?
— Engem a legkevésbé sem aggaszt, hogy nem vagyok a köztudatban.
Hosszú évekig nem írtam — hallgatni is meg kell tanulni. Az alkotómunka
számomra nem mentsvár, ahol biztonságban megbújhatok a mindennapok
gondjai elől, és csak végső esetben gyógyír a vélt és valós sebekre. Az ember
vagy csodálja a Szépet, vagy teremti. S annál inkább teremti, minél kevésbé
csodálhatja...
Szabadka, 1988 márciusa

25

VARGA TIBOR

Ószi spleen
Az őszutón, mint dermedt
napraforgó,
minden szavam bukott király
immár.
Karjába zár a tompaság, s künn vár
az agg idő s egy fáradt fényű
bolygó.
Minden szavam bukott király
immár;
s míg ködbe vész két néma koncra váró:
az agg idő s egy fáradt fényű
bolygó,
kifosztva állok, kedvem is sivár.
S míg ködbe vész két néma koncra váró,
az églakóknák jár csak napsugár
...
Kifosztva állok, kedvem is sivár,
ezért komor dalom, a fényre
vágyó.
Az églákóknak jár csak napsugár!
Közöttük élni írnak volna most jó,
ezért komor dalom, a fényre
vágyó,
s e holt vidéken tétlen
körbejár.

Távoli most már minden. Nézd, ez Trákia földje!
Álmos ciprusok őrzik a parton a víz ölelését,
s fáradt égi vitorlát bontnak a vágyak a szélben.
Büntetlen lehet-é ily bánatos tájat imádni?

Gargara szirtjén*
Gargara szirtjén álltam elégszer; fájt a valóság
olykor messzire vitt hát képzeletem: tova innen,
vissza a csillagokig. Szép hont ott lelhet a lélek.
Itt csak bősz vihar érhet. Senki se szánjon ezért most!
Látod, halk dalom így is időtlen, víg ragyogással
tör fel a légbe, s a végtelen űrnek nyugta
fogadja.

* Aratosz DIOTIMOSZ című költeménye után

26

A győztes
Furcsa az ember. Bátran vívja naponta tusáit
vad szók túlerejével — s még csak a szíve se dobban,
hogyha csatát nyer. Szótlan vár ja a parton a díszkar:
fásult győztest úgyse vidított fel soha dalnok

Blaue Blumen
Hisz mind kinyíltatok, midőn a csend
szétszórta apró titkait körém;
azóta bolygok álmok hajlatán
hasztalanul — bár hív egy légi rét
meglelni rajt magányom ékeit. ;
Virágok ők. Áthajlanak a lét
vizén üdén, de csokruk már nehéz
és hervatag lesz, hogyha földet ér.
Hát rettegek: kezemben tört azúr,
s míg lépkedek, a léptem szirma hull.
Lásd, vakmerőség volt ez, alkotóm,
fakó szavak közé bedobni őt,
kit kék kezed font kéklő éjen át,
s oly messzi — túl a hűs Uranuson,
hogy hangja itt már társra nem talál,

In dubio pro reo
A nappal fürge, fényruhás
suhanc,
ellopja sorra legszebb álmaink,; hát réveteg bolyongunk —r semmi más
nem kell nekünk, csak illó pillanat.
Siess talányos éj, jöjj vaksötét!
Nyűtt érveink ha mind
elalszanak,
a vágy lesz úr a mozdulat
felett,
s így újrgsző az ében csend ölén
hitünk sok.tűnő égi képzetet.
Egy sóhaj közben titkos útra kél
meglelni végre vesztett
kincseink.
De jaj, vad fények törnek újra ránk,
és hűs valót hint árnyaink köré
a reggel — s léptünk máris
unt-derűs.

... közvetett jelre várva"
BAJCSI CECÍLIA VERSEI ELÉ
A fiatal költő Állatkert című verséből való a fenti idézet, amely pontosan,
egyetlen karikába lendülő grafit vonallal határozza meg — bár szándéktalanul — a költői figyelmet. Nem közvetlen jelre vár a költő; a közvetlen jel
annyi, mint látvány, indíték, tárgy. Várni a közvetett jelekre lehet, amelyek vagy jönnek vagy nem, de ha nem is jönnek, várni kell, mert jöhetnek.
És már érezni, hogy akkor testet-lelket megpróbál ez a várakozás, hogy benső
összpontosítás záratja le a szemeket e bizonytalanságban, sőt, talán bent,
csak bent bukkanhat föl a jel, mozdíthatja meg a lélek altalaját; nincs más
lényegesebb funkciója a költőnek a várakozásnál. E „haszontalanság" kegyelmi befektetés. Ez az alkalmasság, a készenlét ideje. Ha ebben nem — akkor
már semmiben sem. Mert egy biztos: gazdag, alig sejthető múltban s létrétegekben megmerült gyökérzettel érkezik majd az a jel, sokkal többet hozva
önmagánál, olyan meglepetéseket, a tudattalan fekete-arany moszatát, amely
költő számára — adott pillanatban — mindent jelent.
Alig mozdul a vers ezután, máris a közvetlen jeleit fordítja felénk, amelyek épp oly fontosak, mint a közvetettek, mert közvetlenségük mögé rejthetik a közvetettséget, kirajzoltságuk mögé a sejthetőt, jelenlétükkel mutathatnak a távollevőre, meghittségükkel a törvény szerintire, testiességükkel az
alig utolérhetőre: „Felettünk, / a sziklalépcsőkön szoptatnak a juhok." És: „Itt
tanulnak röpülni / a galambok." Szoptatnak: bizonyító erejű, teljes körű, öszszefoglaló szó, ige, kép. Ez a fajta közvetlenség maga mögé gyűjt minden közvetettséget. Ez a cselekvés megszünteti a szétszórtságot, meleg valóságba
ágyazza az intellektuálisát, teltségével elhallgattatja a kételkedést. Baj esi Cecília már kezdetben tudja, milyen módon kell egybekapcsolni és szétválasztva
egymás fölé rendelni, vonatkoztatni és ábrázolni a vers elemeit, kompozícióit,
szavait.
Itt közölt verseit — a szakmájában is alaposan fölkészült ember — szelíd
szuggesztivitása jellemzi. Jól lát és élesen fogalmaz, de ez az él — közelebbről szemlélve — párkány, amelyen megférnek a dolgok. Költői ideje
lassú folyású, mivel átjárja a versépítmény mélyebb fekvésű síkjait is („Indulj, meleg, indulj a föld / a l a t t . . . " , Ébredés), ezért a szavai sehol sem bukdácsolnak egymáson, mégis szaporázzák; a takarékosan használt jelzők ugyanakkor kellően láttatják a képeket. Értelem vezérelte képzeletét tiszta vershelyzetek, leleményes áttételek hagyják maguk mögött: József a kútban „Belebotlott / utolsó szabadkozásaiba,...".
Költőnk 1959-ben született. Gyermekéveit Szigetmonostoron töltötte. Magyar—orosz szakos tanár, műfordító. Jelenleg az Akadémia Könyvkiadó lexikon-szerkesztőségében dolgozik. Verseket tizennégy éves korától ír. Nemes
Nagy Ágnest tekinti mesterének, mondhatni, életreszólóan. Kedves költői többen vannak; József Attila, Rilke, Mandelstam közöttük is az első helyeket foglalja el. Versei a Mozgó Világban, a Vigiliában, az Űjhold-Évkönyvben jelentek meg, az ÉS-ben — Kalász Márton előszavával — nagyobb számban. ÉBREDÉS című első verseskönyve a Kozmosz-sorozatban várja, hogy napvilágot lásson.
VASADI PÉTER
28

BAJCSI CECÍLIA

Vlagyimir
Mit keresek még itt?
Nincs az az alázat,
mely, ha szólnék, idézni tudná
azt az évelő, halott
gyöngyvirágillatot
füst után,
harmincöt fokos fagyban,
húsvét előtt.
Fázom. Jégvirágos pupillával nézek
sokszemű fád szemeibe,
Vlagyimir,
nedvekig fagyottan állok mellé,
gyökérig fehér gyászban.
Nyírfák platán-keménysége
fog össze,
törzsük érzékeny
repedéseivel.
Oldódna bár a fagy,
járna végre át,
mellettem
kibújva,
egy cinóber-kalapú
galóca
meleg hallgatása.

Komarovói ősz
(Platón)
A kő
változatlansága.
Ahogyan szeme hozzászokik a parti varjak
zavarhatatlan
nyugalmához,
a sirályok ijedt
szárnyaihoz;
amint önnön színét lazúrozás nélkül,
eget-vizet
egybemosva,
végtelen szürkének
látja.
A visszatérés szürke homályban oldott
Csak állok az esőcsillapulta
ködben,
s a tapadó
homokban
a térdig érő, fej fölé magasodó kő
sokfelé tört kavicsai után nyúlok.

öröme.

29

Ébredés
Mindig reggel riadt fel,
s csak a mormolásra; nem reccsent semmi sem
(talán épp emiatt), s mindjárt az
lepte meg, a tény, hogy felriadt, hogy
barnás-fekete
sötétbe ér a lába.
Arra emlékezett, hogy autogén
tréning, s kezdte:.„Indülj,
meleg, indülj a föld
alatt, jobblábujjak, boka, hevítsd a csontokat, az izmot
és a bőrt; móst felfelé, a térdig, balláb, tovább, karok
és a mellkas.
De mért fölöttem ez a sok
test, mintha egy tömegsír alján préselődnék mint földbe temetett zsír,
morzsalék, humuszban
tettenért
test, anatómia, ki megmozdulni
vágyna."
És földtől nedvesen ébredt vele
a párna.

emberi

Állatkert
Honnan is tudhatnák, hogy szentek?
Én is csak tizenöt éve tudom.
Középen áll a legfőbb szent, a műhegy,
menhir, dolmen, piramis.

melynek

neve

Arra járnak a hajlottcsőrű íbiszek, a megszentelt
pocsolya fölé hajolva. Ott a krokodil, mint egy merev
filmkocka, kitátott halálmedrével iszonyú pofájában. És akinek
tollát kicibálták, a dögkeselyű, unottan tollászkodik a fehér
áldozati nyúl
közelében.
Húsz méterre tán a piramistól. Fekszünk,
múmiák,
kánópuszedényekben
a máj, az agy, a vese, a tüdő,
szívünk
helyén skarabeuszbogár,
türkizkőből.
A bél is edényben, nehogy koncentrálásunk
zavarja.
Bőrünk csontra
feszítve.

Fekszünk, kettős vonzással, közvetett jelre várva,
ők itt vannak a közelben, idejönnek.
Felettünk,
a sziklalépcsőkön szoptatnak a juhok. Itt tanulnak
röpülni
a galambok. Majd elvonul egyszer a felhőujjú
kéz,
idehúz, hogy felnyissa a kanópuszokat.

József a kútban
Percenként számolt akkor éveket,
mikor lezuhant a penészes éjbe.
Bőrébe kétes szégyene
szivárgott.
Bűzös iszapot visznek az erek
kézfején, úgy érezte, és az undor
gyomrát lökte, s hogy
előrehajolt,
hányásszagot árasztottak
magukból
a kövek. Fölötte hiába volt,
bizonytalan magasban, a lilakék, Isten kapedlije.
Belebotlott
utolsó
szabadkozásaiba,
de úgy töredeztek szét, mint a csontok
Mikor kihúzták,

reszketett

...

keze.

Egyenként szedte össze csontjait.
Szeme előtt színek torlódtak, almazöld, bordó és szürke grafit.
A napban, mintha mindig úgy maradna,
felizzott a permet
ezüstfehére.
Hogy készüljön a fénylő
szenvedésre.

31

ARANYI LÁSZLÓ

a küszöb őre
a szerző folytatja elbeszélését rudolf steiner
nyomán
Ne lépd át küszöbömet, amíg nem vagy biztos abban, hogy
a sötétséget te magad tudod átvilágítani, ne tégy egy lépést
amíg nem bizonyosodtál meg afelől, hogy
saját lámpásodban elegendő az olaj.
Eddigi vezetőid többé már nem világítanak
neked.

sem,

épkézláb százlábú.
Négykézláb
hasadt. Has flibustier-zsákmány
rongyainkkal
letakart roncsolt holttest a fedélzet
a pecér tele szájjal nyála fröccsen
megrágott
húscafat az ünnepi asztalon
menj csak
kormányos
változz/változtass
pléhcsőrű delfinné te is
távolabb a duzzadt fekélyes fövenyen szájhák a közeli
lepratelepről
szentelt ostyán fröccsenő

férfimag

—
— hasadt. Has. Hasadás ketté
íme az ember
valamint a mindenütt megbúvó kísérője
KARM1KUS
PROJEKCIÓ
mely ahogy elnézem
magunkat
valami rusnya szörny lehet az szent igaz
no vályúhoz cimborák
okádásig
képzeld el föleszmélsz a sírban
MEGÉRINT EGY KÉZ
„jöjj hagyd a férgeknek
— s megáradt f olyóban tükröződő hártyás holdra mutat —
mostantól ez a tested"
tőr kutat reszketve bejáratot megfeszülő
nyákon
a tizenkettedik
napon a karma-rend vérivó
istensége
karma-heruka
pallos háromhegyű pálca dorong
harang emberi fejbőr
vérivás utáni viaszmerevség
kataton révület
kondér
succubus lemeztelenített
LILITH
avagy
a tulajdon rejtett lényiség materializálódott
kit lihegve leteperünk a bozótban
hogy vérét vegyünk néhány garasért
mint ujjlenyomat a légypapíron
ugyanaz ugyanúgy
írja történetét
a föld
a tenger

nélkülünk

azzá
tetteink
is tovább

sarló

keszthelyi canto/6.
az incta

az indának ördögökkel való cimborálása
zörgések csattogások (a hazatérő hárfást
kettős dögkút nyeli el) meg eséséből
dongó bogaraknak téli repeséséből
s azokhoz lőtt suttogásokból az következik
hogy azoknak barátja
a szerző
(pszeudo-negativizmus
az „Eperfa-erdő" tánca) át- pontosabban
túlélni
kényszerül
a martalék
kiáltványba (szabálytalan
kerékbe)
töretett század- sőt ezredvégi lappangó alkonyát
(gyógyós vagyok hüjegyerek a tanár üvölt
nyüszítek)
két foggal az ínyje között
(malleus
malef icarum) -*- teozófia
az ember
ismételt földi élete a karma
a j kamra j
búza harmatjával kenyeret süt a megnyilvánuló
krim krim krim hrim hrim phat
krim krim krim hrim hrim phat

gonosz

krim krim krim hrim hrim phat
választott nép vinnyog nyálkás
csatornákban
roggyant hegyek közt jajra-nyíló száj
patkánypofa
(„pszichoanalitikai
jegyzetek
egy paranoiás eset önéletrajzi
beszámolójához")
halott ember porával gyógyít
(agyagszobor
nem közölhető
kéziratok
búvá/rharang a vadszőlővel
benőtt
penészes parton)
krim krim krim hrim hrim phat
— nélkül nincs üdvösség
harang-*- kehely
-*-üst(GRÁL)
keselyűarca van (az ötödik lovas)
dicsfény koszorúzza hamvas diadém
vértől ázott ruhát visel
tépett zászlaján a Hat Homokóra
az ötödik
a szeretet

lovas

BALI BRIGITTA

Földközi levél
Anyámnak
A búzaföldek és a karrierista napraforgók mögöttünk maradtak. A határon túl hegyek, hegyek, kristálytiszta tavak. Kiszakad a víz nehéz lélegzete:
a pára a lombozat fölé. A zöldek egymást visszhangozták, a mérföld nagyságú
kártyajátékban zöldre zöld a szín. Errefelé magányos és önérzetes emberek
élnek, kevés beszédű még a szél is. Fatemplomok fénytelen tornyára huppan a nap; kerítésmászó suhanc a kihegyezett lécbe. Orrát bőrünkhöz nyomja
és felmordul a hideg. De már határozatlanul bizserget a mediterrán enyhület,
szibbanó hajunkból remény szemerkél. Faragott márványfelhők szecessziója
után kilép eléd a TÉR, eltévedt álomlovak valahai rétje; ma feledéstől
kifehéredett kő. Galambok szárnyáról idő pereg, szárnysurrogásuk pulzuslüktetés. Velence. Arany arannyal szeretkezik, hullám hullámnak kedvese. És
azok a szűk utcák tüzes testű házaikkal, melyek vágyukat a lagúnákkal hűtik, nem megigézik a lábat? Vénülő színészek ráncaikba csorgó festékcsíkokkal e koszló vakolatú házak, homlokukon felszáradt esők elsötétült lábnyomaival. A szomorúság hosszanti tagoltsága az egész városon. Ettől rezzen
össze a víz a vaporettók között, ezért hal el falzettban a gondolások hangja.
Majd mikor eldördülnek az estéli harangok, a szívsiketítő zúgásban sarjadó
tollak csiklandozzák a hátad. Mert galambok képében ott a San Marcón angyalok repülnek, éjjeli fészkük te vagy.
No és Firenze! Zakatolás, csihu-hu-hu, kattog-ketyeg-káromkodik a pogány mozdony, atavisztikus néger rabszolgák. Apácák röpösnek fülkéről fülkére, bokájuk vékony és csengő — üvegpohár nyaka. Szemüvegük istenszerelemtől homályos, nyakukon csörren a lánc, a túlvilági ajándék nemesfémnehezéke. Isten szemének KERESZT-tüzében. Imádságtól megperzselődött üde
szájak, kopástól kifényesedett szemek. Néger apácák világoskék zárdaruhában, fehér apácák még fehérebb ruhában — átszellemült tekintetükből kiszabadul bőr alá rejtett lélekarcuk. Rohangászás a csomagokkal; a Pensione
Kette után most a Hotel Minervában hálunk. De csak a kötelező ájtatoskodás után. Mint disznók röfögnek be a kövér hívek isten szent házába, szájuk szélén még száradozik a tegnapi bűnöcskék szerény mosléka. Jézus sebe
nem kezd vérezni újra láttukon. Te is nézd inkább Michelangelo harmadik
Pietáját a tagbaszakdt templom belsejében — az öreg apostolt, aki csuklyával
fedett fővel hajlik a halott fölé a fájdalom örökös gyűrűvé görbülő tartásával. Az élettelen testet felfogó, elhasznált kéz edény, melybe a kincset érő
eső hull ászálykor. Jézus halála, e gazdag örökség átszáll reá. Az ERÖ reinkarnációja ez, mely az ifjú életet odahagyván a Vénség adakozástól áldott
képébe költözik. Ám menj odáig, hol a győztes áll, az Accademiába, hogy találkozz a tökéletesség felmagasztosult Dávidával az örökélet halhatatlan arányaiban. Nem érintheted meg hét sebét, hiányzik szájáról az ecet ízének grimasza, nem büdösödött meg döglegyektől összemart húsa az erjesztő Napon. Csakhogy lásd meg: lecsüngő jobb kezének kidagadt ereiben vér van,
élő vér. Ha ezt észervetted, nem csap be többé a márvány álszent makulát34

lansága. Tudni fogod, hogy ez az ember ÉL, és mert él, egyszer halnia kell.
Nem rákban vagy szívbajban pusztul el majd. Rászabott halála lesz. Tűzvész vagy ú j özönvíz hívja el őt az élők sorából, vagy égitestek kozmikus
összecsapása egyesíti fordított önmagával. Odáig áll a derengő kupola alatt,
körülvéve félbemaradt szobrok sziklaordítású, a kőből sorsukat tőből kitépni
akaró, megszakadásig küzdő férfiaival. Csak őket látva érthető, hogy Dávid a
megszenvedett harmónia. Elirtotta már a holt anyagot: Góliátját.
De most usgyé a szabadba, nyüzsgésnek elébe! Utánam; mutatom az
utat. Remek toszkán legénykék szólítanak le, szemük hamispénz-csillogása
egy pillanatra elvakít. Már kapnál utána, mint a téged kapu alá húzkodó
cigányasszony kezéből sandító medál után, de közben a PIACRA értél. „Te-refere-sete-suta-retye-rutya-lom-lom-gyere-ide-zsebed-pénzed-rögtön-kita-pintom." Áll a bál. Sózott ángolna, olajoshal-bűz, kagyló, rák (mikor az árus kitaszigálja a pultra, mintha magától mozogna), padlizsán, ananász (zsenge toboz-üszőhöz hasonló), óriásökölnyi őszibarack (előkelőbb Snack-Bárokban jégbehűtött banán-, eper-, ananász-nász párás üvegtálakon...), és a sok dinynyefejű, dinnyehasú, dinnyeseggű ember közé szorulva végre igazi dinnye!
A veszett nap tépőfogait tükröző kés bontja színeire — szelíd növényi bikaviadal a vérengzés szomjat oltó vörös nedveivel. Bírod még szusszal? Mert
most jön, ami még nem volt! A trecento,, quattrocento, cinquecento „lírában"
kifejezve. Árak, áruk. Farmerek, kötött pulóverek, kegytárgyak, bőrcipők,
használt ruhák, újgazdagok, vartyogás, alkudozás, dallamos kifejezések nyomdafestéktől mutogatás-hátországba vonuló markáns hadserege (ó, még a velencei színes kristálycsillárokra emlékezel-e, a kecses üvegfigurák és nagyranőtt csiszolt tükrök e graciőz despotáira?), aranybőrű arcok boszorkányos
ügyességű mutatványos szemöldökei, hajlékony gesztikulálások egymás íveit
áttörő levegőkarikái, legyek szaltói tar koponyákon, rengő melleken. Menjünk.
Jó lesz elheverni a kopott szállodában, ahol duplaágyas szobánkban jobb öszszetételű együttes is megfordult már remélhetőleg, mint én és a vén Emma,
akinek ajkán — lefogadom — álmában is a „Szent és rajongója" végszava játszadozik. Az udvar négyszögében e déli bágyadt órán is cserepesre csiripelik
csőrük a fecskék. Kiszáradt szemükben csobogva bukdácsol az álom.
Hékás, ébresztő! Délután 4 óra! Hát a Ponté Vecchióval mi lesz, és megyünk-e ferdetornyot megtámasztani? A Vecchio híd előtt ez az aranyművesek utcája pazar boltjaikkal, bár Velence, mi tagadás, túltesz rajtuk is, és ha
elérünk dagadt bokával végre a hídra, a sorköteles hidak az Arno két partja
között feszülő vigyázzban állnak díszőrséget újonc szemed előtt. (Megint Velence, idáig az egyedüli viszonyítási p o n t . . . Az állomástól a szállodáig vivő
hajóút, melynek két oldalán a házak alja mohával borítva; a vakolatok banánsárga, leanderrózsaszín, rézkupolazöld színei úgy érlelődnek benned, mint
tiltott gyümölcsök, a lágy térdhaj lat-kanyarokban árnyéktól árnyékig iszkol
a macskasötét. A pisai torony legtetején visszaidőzik benned mindez, megpödörve egy kis tériszonnyal. Végignéz az ember az alkonyi tájon, és hatalmába töri a pillanat, hogy Ö — AKKOR — LÉTEZIK. Léha kéj — felelőtlen és nyomtalan. Mire a láb leáhítozza magát újra a földre a talpaktól agyoncsókolt, folyondárként tekergő lépcsőn, már véget ért az elragadtatás.) Hamar
a batyukat, szedni a sátorfát, t o v á b b . . .
A Termini pályaudvar Rómában, ami a belépőt beszippantja, a távozót
pedig, akár az anyaméh görcsös izmai, kilöki magából, mint a Romulust és
Remust szoptató farkas hasa hajol fölénk. Belépve majd a Hotel Beatrice
35

szobájába, az első gyermeki hang, ami köszönteni fog, egy utcai kút csacsogása. (Ó, a római Trevi kút sziklái, a hol tajtékra, hol ágaskodó jéghegyekre
emlékeztetők, amik közé jobb kezemmel a bal vállam fölött behajítottam egy
hazai egyforintost. Körül kőülőkék gitáros barna fiúkkal, az izzadt arcokon
életöröm.) ÉLETÖRÖM.
A városnéző buszban a skay-üléshez ragadó combokkal feszengünk, de körbevigasztalnak a ciprusok, az olajfák, néha-néha cédrus, egyszer-egyszer
pálma. A Colosseum nappal rom, este fényből és égből újraépül; a Capitolium hófehér, mint a hajdani ludak, a Forum Romanum egy-két oszlopíve
gyengédséget áraszt, mint kismamamosoly, és a Larg' Argentínán sziesztázó
macskákról eszedbe sem jut, hogy nem értenek magyarul. Az emberek szemének fénye naptól átvilágított levélé; az emberek szemének itt fénye van.
Róma egén a Nap olasz nemzetiségű. Gyere velem, bár délután van, és a bokánk mint vízkóros elefántkölyök lába, gyere a Basilica San Pietróba profán
imára! Itt az a Pietá, melyet Michelangelo 25 évesen faragott. (A harmadikat a 90-ik évén túl csinálta...) Az anya nyugalmas szűzi képén semmi bánat. A halált nem élte még át. Fiatal. A szeplőtelen fogantatású kisdedet is
így tarthatta karján szoptatás után. Elébb hagyta tán félbe bölcsődalát, látva,
hogy a gyermek elaludt. Alszol-e Jézus — kérdi. Az nem felel — az álma
mély. Lábujjhegyen megyünk előre Bernini bronzoltáráig, amelynek körben
nyitott kis csarnoka alatt Szent Péter sírkamrája örökmécsestől és hosszú,
vékony gyertyák lángjától halottvirrasztó fényt ad. Háttal, lent, ahová szelíd
lépcsők követik őt búcsúztató híveiként, az imádkozó pápa térdeplő szobra
szürkén, alázatos-fenségesen. Mit mondhatnék még? Az emberi faj sosem tanulhatja meg úgy a beszédet, hogy ne legyen szüksége továbbra is a csöndre,
a kifejezőeszközök legbeszédesebbjére. A hallgatás tökéletessége KÖRhöz hasonló: bekulcsolódik önmagába, levéve lelkeinkről a KEZDET és a VÉG szorongását a maga bárhonnan újra kifakasztható, befejezettségében mégis abszolút kiteljesedése által. „ . . . az utolsó, leírhatatlan szavak helye . . ." HELYE,
nem HIÁNYA.
Eleget időztél? Mert akkor irány a Metropolitana! Az E. U. R.-ba, Róma
modern városrészébe megyünk, ahol a legmagasabb épület tengerzöld ablakaival egyenest a mesterséges tómederből tör föl, helyének hűlt vizét hagyva.
A tóban szökőkút-ciprusok állnak sudáran, gyöngyszínű lombjukon á t f ú j dogál a hold. Este van. A szomjúság felhajtó ereje egy toronyétterembe emel
minket, hogy ihassunk végre „aquirális minerálét" jégdarabbal és hűs citromszelettel, mert ez olyan jó „admirális-ital" a tengernagy élményszomjúságnak. Az étteremben a rejtett hangszórók dalt csilingelnek, mint a zenélő
dobozok Capriban, vagy az árammal működő világító gondolák Velencében,
tatjukon a táncoló kis balerinával. De láttunk még ennél szebbet is, ugye, az
örök városba érkezéskor: egy „bárt", nálunk eszpresszónak hívnák. Tiszta fehér volt belül, tiszta fehér, de még a csillár szára is, amely az alatta levő
vörös rózsacsokor lefeléfordított, megsápadt tükörképe volt tejüveg villanykörte-bimbóival. Fehér, hagymakupolás kalitkákban sárga madárkák ugrándoztak; cseréptálakon fehér korallok csipkegallérjából kihajló erdei ibolyafejek. És kacskaringós fehér karcsú székek piros bőrüléssel teltarcú fehér asztalok között. Fehér falak fehér kőpadlóval. A jégszekrény-pult üvege mögött
párás italok. Mi voltunk hárman az egyedüli vendég, úgy délidő körül. Róma,
most pedig itt a búcsú perce, vagy estje inkább. Búcsúzni mindig napszálltakor kéne. Kezet nyújtani az utolsó sugárnak, és mikor szemedbe téved a
36

porszürke sötét, akkor válni el. Fenn, a Garibaldi téren ültünk azon a délutánon olajbogyót, pizzát, mandulás csemegét, játékokat áruló fabódékkal
szemközt, kiszorítva a kőkorláthoz, amelynek szélére áhítattal omlanak a népek, kivéve a bennszülötteket. Búsképü-Lovag-ciprusok, galambbegyszínű
olajfák, ágaikkal vakként tapogatózó cédrusok az egymás-keresés hiábavaló
pózaiban. A mozdulatlanná meredt képlet: az összetartozás ÉS elválasztottság trgédiájának, az érintkezés képtelenségének e hibátlan megjelenítői, nem
zavartatva a kusza halmazok helyváltoztató látszatmozgásától. És nem kurvul el
Róma este sem. Nem rak magára színes neonstrasszokat; fülönfüggői a csillagok. OTT JÁRTAM, OTT VOLTAM. EZ MINDEN AZ EMLÉKÁRNYÉKOT
VETŐ CSELEKVÉSEK DELELŐJÉN.
Hát akkor most újra a Termini anyaméhe, az egyetlen ágyék, mely szülötteit visszafogadja. Mehetnénk-e máshová, mint Nápolyba a tengeröbölhöz,
ehhez az ősi keresztelőkúthoz, szívünkben az életösztön barbár istenével.
Tudod, milyen kék a tenger? Mint az anyád szeme, mint a tiéd, mint valamennyi kékszemű emberé, aki valaha élt és élni fog. A tenger az ő szemük
világa. A barnák szeméből föld lesz, anyaföld. A föld magának való természetű, összegömbölyödik és tetteti érzéketlenségét. A tenger érzéki, mindent befogad magába, hogy tükörképeivel csalja meg. Léte változásában-állandó kitárulkozás, földdel-hempergésből éggé átszellemültség. A tenger: VAN. És
rajta Capriba hajózva a Tengeri Szél megjelent előttem. Már régóta elgondoltuk egymást önmagunknak, és képzeletünk a valóság bizonyítéka lett.
„Szeretnék neked valami kedveset adni" — mondta ő, és tenyerében (melynek tapintása mint a rácsreszelő) halálfélelmet vijjogó sirályokat szorongatott.
„Add azt, hogy elereszted őket" — kértem én tudván tudva, hogy legnehezebb AZT TENNI, hogy NEM TESZÜNK.
Végül hagyj beszélni a három legreménytelenebb képről, nem, négyről,
melyek szépsége mégis elvitatatlan. Az első Rómában egy játszótér, sárga
kavicssal felszórt. A festetlen padok szegletes összevisszaságban egymásnak
háttal fordíttatták a rajtuk ülőket, akiknek semmiberévedő szemei kirekesztették a fény eseményét, ahogy a teret kétfelől határoló házfalakon a használatlanságban megrokkant spaletták. A második kép: a Villa Borghese útjainak végén, ahol a park öregasszonyhajú sárga füvei véget értek, egy ferdén
behasító szürke aszfaltos autóút, túlsó szélén kőkerítéssel (és minek mondjam, hogy ez is szürke volt...), melyen a kocsik kihagyás nélkül, időzítve
süvítettek át, és az egész úgy hímződött a háttér helyben topogó időtlen kőfalára, mint keresztszemes párnán a halált jelentő sormadaras minta. A harmadik kép ekkor már a Villa Borghese végén megtette előkészületeit: műemléképület széles falmélyedésében rongyzsákok polcain egy férfi ébredezett.
Ruhája vándoröltözék. A 45 éves barna arc kidolgozottan szép — tehetséggel
fosztotta meg fölöslegétől vésőjével a sors. Csavargó alakja meglógott fotónktól is, de kell-e megörökíteni a feltartózhatatlan nyugtalanságot? A negyedik képem a kikötő volt, Capriból Nápolyba visszatérve. Ott vesztegeltek
a tenger szerelmétől teherbeejtett hajók elformátlanodott testtel, mellettük
bárkák bámészkodtak a dokkon, farukat lágyan himbálva, gondtalanul. A víz
alattuk olajos szenny, konzervdobozok, citrom- és dinnyehéjak okádékaival.
Ez a négy kép, íme. Nápoly széljárta széles utcái, mintha naponta kellene a
tengert városukba beereszteniük. A házak csupasz mellel állják a szelet; nem
tudod eldönteni: bátran vagy szégyentelenül? De Capri házai megint csak fe37

hérek, mintha gyónás után. A tengerpartra vezető lépcső dorombol, k r ú g a t ,
míg lenézel tetejéről a vízre, aminek türkizében rózsaszín ebihal-emberek
kalimpálnak nevetségesen. A természet ezen a földön u r a m a r a d t t e r e m t m é nyeinek. Példaképe a halandóknak, próbatétele a végeseknek. Az ELSŐ
„EMBER" ő. Tessék, ez az enyém, e megfogalmazottságában is magányos
élmény, egyben a kimondhatatlanig osztható. Vedd magadhoz.

KEMENCZKY JUDIT

Amerikai versek
(részlet)
a kísérteties mézeshetek tündöklő fokhagymacsillámokat szórtak

h
idegmártást a tűzforró levesbe különben is micsoda leves volt f
éligzöld éretlen pulykacomb
minden éjjel föltornázta
magát raj
ta a család erotikus kedvence Spider Man a videofiúnak
kettőt
rándult
bal szeme vörösrózsaszín
haja égnek állt miközben beszívta a há
lózati energiában csordogáló misztikus
adatokat az ananászt gö
rögdinnyét
és 20 darab kivit táblaképünk
gyümölcscsendéletét
e
gyetlen sivító hanggal a nindzsa harci korong aprította
miszlikb
e az ünnepi vacsorának ezzel vége is volt feltevéseink
helyesn
ek bizonyultak miszerint a new englandi mézeshetek nem
érhették
utói a televíziós
kábelen
felfutó
gyönyört
combközépen
kettéhasítva
dilettáns
zsurnaliszta
szabásminta A Gyémántfej
körbeforgott
az ametiszt
nyakon előre hátra látott térben és időben taiwani tépőzáras z
sebek rejtették
a kíváncsiskodó
baseball rukkerek
meg a body
builder olimpikonok szemei elől különben is állatira untam a hagy
mafűrészelést
cápabőrmegmunkálást
Őrjöngő
bélszín-vörösborszín
selyembélést
Die Bruderschaft
der Rosenkreuzer
a rózsakeresztesekről
szóló b
eszámoló itt nem segített hiába nyomták sárga fedélre Esoterische texte
Das Mysterium der Zahl szimbolikájával
mínusz 31 fokos hidegben
meg kitörölhetem
a seggem érthető hogy korcsolyám
duplafenekű
dobozát feltörve a téli napéjegyenlőséget
homlokom köré
tekerve
nekivágtam a Fény Fényébe fagyott Champlain jegének egyedül az
agyvelőben
vallás
háború
Szürke gömbalakú vidék bontakozik ki azt se tudom hová tegyem
ezüstszínű
vaskezem oly merev drapéria fagypont alatt ivóvizet forralni e
bben kell megfogalmaznom
a posztstrukturalista
részleteket
is +
életünk
apasztalat

sőt

jövőnk
szemtől

fizikájának
metaf
szembe
látni

izikajat

[rejtelmes

t

kotkodácsoló
kerubunk
pikkely
es szárnyait felemás yinyang madár] de mert a Hét
nyolcadik
napja fényüres tér szerves gömbölyű és sehol sem lehet beleha
tolni * szerelmem
sioux harci tollakat
íjat és egy kőkori c
39

siszolt

nyílhegyet

csókja kifehéredik
görögkeleti
egyház
+ a modern hittudo
mány nevében

bízott

rám Ezen

a helyen

a lézerlemezen
kimonóba
a
komputerbankba
Buddha acélkék
hasítottbőr mell-

* amikor
öltöztetett

a

Spider
férj

Woman
a

kasába visszalopja az é

vezredes
mandalachipeket
így téve eleget vallásos
elköteleze
ttségeinek (ennyi a jóslat) *szerelmem gömbölyű és sehol sem leh
et feltörni* hófelhőinkből
kísérteties
szellő fújdogál
Kőkemény
Sugárzó Bánat a földön fekszünk
a harmadik alaptáborban
fizet
ésképtelenül
a baloldali hegyláncról
leszakadó gleccserfal
mega
kadályozza azonnali indulásunk
a shelburni tisztítóba
& az esse
xi bankba valamint hogy eltegyük láb alól a veszélyesebbnél
ve
szélyesebb
burlingtoni
órákat
Istenem mi vár még itt rám sóhaj
tott a szentimentalista
lelkületű Spider Man a legősibb
völgykat
lan szellemnőjéhez
válogatott nehézsúlyú
tények akadályozták
a
felfelé

haladásban

a rák páncéliából mégis kiráztam eg
orve
y gyöngyházfényű * igent * Amikor komponálni
kezdett
józsef
Mindig utántöltötte hegedűtankját
ez persze Dávidnak csöppet sem
volt ínyére fogyasztotta
a csekély közös energiát alig volt már

tóparti

kondónkban

^ ^

üzemanyag

a reggeli

köd fölszállt;

ta

pogatózva korállpiros eseménysávok
között kamuflázs
rohamsisakb
an kávéosztásra
gyülekeztünk
vihar és szél celebráltak
12 órás

nagy
misét

M
Bizony a Majdnem Tökéletes 3 x 3 a s Kozmikus Gyűrüsujj
szorít
ásából nem könnyű kitörni Avalokitesvara [A Való Kétes Vára] f
acsipkében 56 soros fagyöngy nyaklánccal mellében kardtűvel
el
bűvölő konfekcióöltönyben
hevert skandináv bőrfotelünkben
három
ciklámencsík tette vonzóvá a feketéhez szokott Ézrékiség
számára
szívta
egyik cigarettát a másik után centrális problémáinak
tengelyén
e
gyensúlyozva

villany szá,mla+lakbér+
telefonszamla + egyeb

kiadások

összesen

mínusz

140 000 $-t
ilyenkor parázsmeditációt tartott a mindennapi
harag
megtiszt
ításának
t i s z t á n t a r t á s á n a k
szertartását
érth
etően pillája se rebbent amikor a tantrikus események aznapi Gőz
homlokán
mozdonyfelhőszineit
három
tükrözte a sínágyán
szemébe
lassú méltósággal
begördülő üvegfalú n a p mint n a p tudjuk
kí
sérteties szellő fújdogált a TVmonstrum
örökmozgóján
föl-le szág
uldó 9 fejű drakula vámpírpuha
fogairól fürtökben
lógott a méz
es vörös szósz KisElefántnak
ez nem tréfa csokoládés Chips Ahoy
40

örökké
Fogjuk szeretni egymást pinkrózsaszínbe
öltöztettem a kabátomat
nercszőrrel kitömött vállakkal
profi játékosa a 3 személyre
s
zabott profi csapatnak élesretöltve
oroszlánpuhán
a
homokszín
padló
szőnyegen ölébe feküdtem
jéglabdákkal
szórakozott egyedül base
ball ütőmnek
vasárnap kifagyott
a törzse szertefröccsenő
szilá
nkok
kint a napozó dekken
örökké
jéglabdajáték
élénkp
iros abroszunkon
hullámzik
átfolyik
habzó acélkék
Champlai
n lemossa a chinai plum saucet a hong kongi rákokat
csereszny
evirágok fújták a szelet a múzeum japán paravánjai
közéékelődi
k száraz gondolat Washingtonban
összeveszéseink
mértani
köze
pén semmit
se láttam én a síró levágottfejű
szamuráj
TE
meg tanácstalanul nézted hogy dobnak ki arány fejű
repedezettkörmű
szobrokat
a főbejáraton
Mindhármunkat
Hű Serpám fáradtságról panaszkodik oxigénhiány k
ínozza

<™drogyn
szivet

nincs erőm hogy fölemeljem

és összhajtsam

a
sakktáblát
visszazárjam
nemzetiszí
de erre talán nincs is sz

betekerjem
sokcsillagos vitorlavásznába
n dobozába a királyt meg a királynőt
ükség
Csatold föl fekete búvárruhámon
fekete szemüvegem
minden
megolvadt perc vízesés horog a húsban édes pisztráng fogás csu
klómon táncol a villantóékszer
párhuzamosan
a jeges áprilisi s
e etma as
zéllel a keleti parton utolsó körömet futottam ^ ^ 9
sinoux
lábnyomok
jenyözűgá:S
csapkodó víz nedves pázsit agyagpuha lüktető kilométerek
a tó
parton minden
éjjel

41

Tis^atáj-galéria

Egy kiállítás képei között
Szeretettel és örömmel köszöntöm Önöket Diner Tamás ritkaságszámba
menő Ajándékosztó Ünnepén. Diner Tamás ugyanis művész. Nem hisztérikus
próféta és nem szorgos iparos. Látja és felmutatja a Teremtés érthetetlenségét és gyönyörűségét. Diner Tamás, mint mindenki: úgy látja a dolgokat, mint
rajta kívül senki más — de ő ezt az élményt meg is tudja osztani velünk.
Nem oktat és nem vitatkozik: tanít. Látni tanít.
Megtanít a világ felfoghatatlan határtalanságából kiválasztanunk a szerethető, a végtelen mélységű részleteket. Képeket készít, melyek tartalma
éppúgy elmondhatatlan, mint minden valamirevaló versé, drámáé vagy szimfóniáé. Azt is mondhatnám, hogy — szemben minden szemfüles és szemérmetlen praxisfotóval — az ő képei „arról szólnak", hogy mennyi gazság, aljasság, szörnyűség és hülyeség nem történik meg ebben a jócskán gaz, aljas,
szörnyű és elhülyült korban, amiben élünk; hogy mennyi undok, ronda, rémületes dolog nincs — miközben tömérdek persze van —, de ő ezek rögzítését és üzletszerű sokszorosítását a gátlástalan fényképezőgép-tulajdonosokra
hagyja.
A botrány múlandó, a derű maradandó. — Derű, mondom, és nem holmi
agyatlan és érzéketlen „derűlátás". Mert valami árnyék minden fényes képi
tényben ott sejlik, a veszendőség tudata talán, az, hogy ezt vagy azt mégegyszer ugyanilyennek soha többé senki más nem fogja látni: ezért kell most
példaadóan-odaadóan megmutatni. Az Egyszeriségnek ez a boldogtalan/boldog
jegye Diner Tamás minden képén ott van; így, ezzel együtt érvényes, amit felmutat. Megadja nekünk, hogy a halat ne tetszetős-rutinos természetfotó s ne
még tetszetősebb konyhai reklám állapotában, hanem a szerves élet igazi és
kommentálatlan mátiriumában: már-nem-fény-még-nem-táplálék; átmeneti állapotában szemlélhessük. Udvariasan, valami igazi, vagyis poénmentes humorral látja meg nekünk: milyen kedves kamaszerotika fogalmazódhat meg egy
autókarosszéria látszólag pusztán praktikus és technicista szándékú kialakításában. És úgy mutatja meg a felhővirágos, gyönyörű, tág eget, amilyen szépségben, szabadságban, édességben az talán csak börtönből vagy kút mélyéből
nézve látható.
Diner Tamás képeiben csönd van. A rácsodálkozás, az ima, a meditáció
csöndje. Önnön hangoskodásától csökkenő hallású korunkban az ilyen művészet kiváltképp gyógyító erejű és nélkülözhetetlen.
Köszönjük meg figyelmünkkel, háláljuk meg örömünkkel.
FODOR ÁKOS
Elhangzott a művész 1988. február 11-én, a Fiatal Művészek Klubjában rendezett kiállításának megnyitójaként.

42

DÍNER t a m á s

1

fotói

SŐTÉR ISTVÁN

Visszatérő témám: Eötvös József
Negyven éven át foglalkoztatott Eötvös József egyénisége, sorsa, életműve. Üjból és újból visszatértem hozzá, mert mindig ú j meg ú j vonzást tudott kelteni maga iránt — alkotásai és tettei mindig ú j arculattal fordultak
felém. Nem akarom felsorolni a könyveket és tanulmányokat, melyeket róla
írtam, de ezek mindegyike abból született, hogy újra és újra felfedeztem, és
amikor már azt hittem, mindent megírtam róla, amire csak ismereteim fedezetet nyújtottak, még mindig képes voltam újrakezdeni a vele való foglalkozást. Ha ma végigtekintek újabb és újabb nekifutásaim sorozatán, úgy érzem,
az írótól és műveitől egyre inkább a lélek belső drámái felé közeledtem, s
minél tovább foglalkoztam ezekkel, annál megrendítőbbnek éreztem életének
rejtett, visszafogott tragikumát. Talán épp ebben a tragikumban volt leginkább közös kortársaival: a reformkorban indult, és a Világos után ú j feladat
tok elé állított nemzedékekkel. Minden kornak megvan a maga sajátos embertípusa, és ezek éppúgy nem cserélhetők fel egymással, ahogyan a történelem korszakai sem. Olyan fajta emberekkel, mint Eötvös, korábban vagy később már sohasem "találkozhatunk. Valójában keveset tudunk ezeknek az embereknek benső világáról, s nem csak hogy Kossuthéról vagy Deákéról, de
még Széchenyiéről sem, holott emennek naplói mindent elmondanak róla,
amit csak ember magáról el tud mondani. De ismerheti-e magát az ember
annyira, hogy magáról mindent elmondjon? Vergiliuszi tájhoz hasonlítanám
Eötvös korát, az Aeneis Hádészéhez, állandóan félhomályban, szélörvényben
kerengő szelemekkel, valamely mocsár kigőzöléseiben. Ez a kor, ez a nemzedék alig látott napfényt, és március 15-e fényére eleve rávetül Világos baljós
árnyéka.
Iskolai és egyetemi kötelező olvasások után az első felfedezésem A karthausi volt. Tudom, ez a regény aligha felel meg a mai olvasó vérmérsékletének, és mégis, A karthausinak csaknem mindmáig megvannak a tikos hívei,
és még inkább megvoltak annál a művelt polgárságnál, mely műveltségét a
múlt század végén szerezte. A karthausi bőven tartalmaz gondolatokat, aforizmákat, amilyeneket valamikor kapcsos emlékkönyvekbe illett másolni. De még
ma is megérint e mű mélabúja, a lírai pesszimizmusnak az a hangneme,
mely a fiatal írókat jellemezte valamikor. A fájdalomnak és a lemondásnak ez
a lírája — wertheri elődjének engedelmeskedőn — mégsem affektált, vagy
akartan utánzott: ez a fájdalom valódi, mert valódi érzékenységből fakad,
könnyen sebezhető lélekből, akinek ez a sebezhetőség a gyengéje, de az ereje
is. Elsőnek az író érzékenysége kapott meg A karthausiban, és amikor évekkel
később Eötvös József levelein és naplóin gondozkozhattam, újra találkoztam
A karthausinák ezzel az érzékeny tónusával. Érzékeny és nyugtalan lélek:
Eötvös egész életét jellemzi ez a lelkiállapot. Politikusi pályán működni ilyen
adottsággal, hidegfejű, számító államférfiak társaként, éppen nem előnyös hely43

zet. Annál kevésbé, mivel a kor politikusai, Széchenyi éppúgy, mint Deák,
Eötvösnek ezt a gyengéjét egyhamar kiismerték, mégha nem is éltek vissza
azzal, amit róla megtudtak. Lelki alkatban talán Kossuth állt hozzá legközelebb, vele azonban szembekerült politikailag. Eötvös élete végén egy ma m á r
elmosódó arc tűnik fel, korrekt és hasznos baráté: Andrássy Gyuláé.
Lírai hangulatnál, mélabúnál nagyobb meglepetést okozott hajdani olvasásomkor a regény meglepő, pontos társadalomrajza. A Lajos Fülöp-i társadalom olyan látleletét nyújtja Eötvös, mely néhol megegyezik Marx értékelésével, holott a Brumaire jóval A karthausi után keletkezett. A szociális kérdés megoldatlansága, a „rőf és mérőserpenyő" pöffeszkedő uralma, a proletariátus kirekesztettsége: csupa meglepő felismerés egy fiatal magyar írónál,
aki a Szentszövetség eszméi szerint kormányzott Magyarországról érkezik.
A regény még a proletárt is bemutatja Armand alakjában. Persze naivul és
tévesen, de még ez a tévesség is elgondolkoztató és tanulságos. A júliusi forradalom csak csalódást hagyott maga után, a regény alakjainak sorsát ez a
csalódás szabja meg. És ezzel ismét olyan motívumra bukantam, mely Eötvös
pályáján éppúgy végighúzódott, mint az érzékenysége: megértés és rokonszenv
a foradalmat kiváltó okok iránt, magával a forradalommal szemben csupa
fenntartás és kétség. Eötvös majd évekkel később, Dózsa-regényében, megérti
az embertelen helyzet elleni lázadást, de nem a forradalmat tekinti a menekvés
útjának. Tanulmányt írtam A karthausiról, melyet 1948-ban a Fórumban Lukács György adott közre, és ennek a tanulmánynak eszmekörét befolyásolta az
a Guglielmo Ferrero, akinek Talleyrandról és bécsi kongresszusról szóló könyvét, a Reconstruction-1 akkor ismertem meg.
*

Mikor az az_ötvenes évek elején A falu jegyzője ú j ráolvasásába kezdtem,
már egy Eötvösről szóló könyv megírásának szándékával tettem ezt. Általában a Dózsa-regényt tartják Eötvös legsikerültebb művének, én azonban indulata, sűrű anyaga miatt ma is A falu jegyzőjét szeretem leginkább. Apró írói
gyarlóságai ellenére ezt a regényt tekintem a magyar realista regényművészet első nagy teljesítményének. Legutóbb Nemeskürty István hívta fel a figyelmet arra a rendkívül elismerő írásra, melyet Dickens szentelt e műnek, az
angol fordítás megjelenése után. És valóban, van ebben a regényben valami
Dickens-i, és Eötvös sohasem tudott többé oly kíméletlen képet rajzolni egy
társadalom hibáiról, mint A falu jegyzőjében. Péterfy Jenő szellemes idézete
jutott eszembe, amivel azt bizonyítja, hogy a regény egy bővített mondatában
a vármegye egész botránykrónikája belefér. Engem azonban akkoriban mégsem a regény érdekelt elsősorban, hanem a háttere. Ez a háttér érdekesebb az
előtérnél. A falu jegyzője kétségtelenül irányregény, de ez nemhogy ártana,
hanem használ neki. Programot ad, mégpedig visszájáról formált programot.
Azt mutatja be, aminek el kell tűnnie a feudális Magyarországból — az egész
feudális rendszerel együtt. Meg kell teremteni a polgári, a demokratikus Magyarországot, és Eötvös egész életén át valja, hogy demokráciára azért van
szükség, „mert ez felel meg leginkább az emberi természetnek". Nos, a Magyarországot, és Eötvös egész életén át vallja, hogy demokráciára azért van
kormányt, nép képviseletet, új jogrendszert, ú j alkotmányt igényel, s mindezt
nem lehet rögtönözni. A nyugati példákat sem lehet gépiesen alkalmazni a
magyar viszonyokra. Mélyreható jogi és állambölcseleti előtanulmányokra van
44

szükség az ország polgárivá alakításához. És itt alakul ki az, amit a regény
hátterének neveztem: az átalakítás elméleti munkáját a magyar szellemi élet
legjobbjai végezték el, kis kör, melyet centralisták körének neveztek. Magvas
tanulmányokban fejtették ki az átalakítás terveit, valódi államtudományi munkát végeztek, oly magas szinten, hogy ellenfeleik doktrinéreknek csúfolták
őket. Bizalmatlanul szemlélte működésüket Kossuth, aki a vármegyében a
nemzeti függetlenség bástyáját látta. Mindez nem zavarta meg őket, makacsul
és tiszta fejjel tartottak céljuk felé. Közéjük tartozott Eötvösön kívül Szalay
László, a jogász és történetíró, annak a korszaknak egyik legjelentősebb alakja, akiről pedig ma már csaknem megfeledkeztünk, és nem sejtjük, hogy ez a
komor, befelé füstölgő lélek milyen sokat tudott legjobb barátjának, Eötvösnek nyújtani. Szalay alakja ma is vonz talányosságával, magányával, és ha
maradt kutatásaimban elintézetlen kérdés, úgy Szalay szerepe és életsorsa az.
A centralisták körébe tartozott Csengery Antal, a nyugati polgáreszmény honi
megtestesítője, nem annyira nagy szellem, mint inkább kiváló szervező, jó
érzékkel minden érték iránt, s a Világos után fenntartott heti tea-összejövetelei angol környezetbe is beleillettek volna. A körhöz tartozott még Trefort
Ágoston, a későbbi kultuszminiszter, Eötvös árván maradt terveinek részbeni
megvalósítója, továbbá Kemény Zsigmond Erdélyből, Nógrád megyéből pedig
egy ismeretlen nevű földesúr, aki a balassagyarmati megyegyűlésekről tudósította a centralisták lapját, a Pesti Hírlapot: Madách Imre.
A centralisták működése még ma is feldolgozásra vár, és remélhető, hogy
Fenyő István ide vonatkozó kutatásai eredményre vezetnek. Mert ennek a
körnek szerepe nemcsak a magyar politikai és szellemi élet aranykorában, a
reformkorban volt fontos, hanem talán még fontosabb Világos után. A magyar polgárosodás eszméit az Akadémia őrizte az önkényuralom korszakában.
Nemzeti kultúrát őrzött, és Eötvös élete végéig hirdette, hogy a magyar nép
jövője a nemzeti kultúrától függ, és ha az elvész, a magyarság is szétporlad
a szlávság és germánság tengerében. Idővel arra is rá kellett jönnöm, hogy
a centralista körnek volt egy második nemzedéke, mely a 19. század végéig
folytatta a messze letűnt reformkort: Keleti Károly, Asbóth János, Toldy
István nemzedéke volt ez. A reformkorban a kultúra teremtett demokráciát, és
a műveltség kohójában megtörtént az összeolvadás bárók fiai és jobbágyok
gyermekei között. Erdélyi Jánost, a jobbágyfiút a művelt nemesség ugyanúgy
befogadta, ahogyan grófot is vállalt barátnak a plebejus Petőfi.
A centralisták szerepének tanulmányozása vezetett el a kérdéshez: miként
kívánhatták megvalósítani a polgári átalakulást épp azok, akik mindenkinél világosabban látták a nyugati nagy országokban megvalósult kapitalizmus
nyomasztó terheit. A centralisták gondolatrendszerének volt egy ábrándos
eleme: ők hittek abban, hogy kijavított kapitalizmust tudnak megvalósítani
Magyarországon. Még a nyugati kapitalizmusban (Szalay szavával) „a rőf és
mérőserpenyő" uralkodik, addig nálunk más vezetője lesz a társadalomnak.
A centralisták az értelmiségnek szánták a vezetés szerepét. Nem a polgárságnak, mert attól a nyugati példák visszariasztották őket. Eötvös egész reformkori működése során hirdette, hogy az értelmiségnek a népet kell felkarolnia, s a népnek igazi menedéke és szövetségese az értelmiség. Vagyis
meg kell valósulnia A falu jegyzőjében ábrázolt viszonynak: a sanyargatott
nép egyedüli társa és védnöke Tengelyi Jónás, a jegyző.
*

45

Csakhamar ú j és érdekes feladatot jelentett megismerni Eötvöst, az
állambölcselőt, életének talán legfontosabb művében, A XIX. század uralkodó
eszméiben. Eötvössel, az államfilozófussal ma a külföld talán többet foglalkozik, mint a hazai szakemberek. Elmondhatjuk, hogy felfedezték Eötvös állambölcseletét, nyugatnémet és amerikai tudósok foglalkoznak vele. Ekkor ébredtem A XIX. század uralkodó eszméi fontosságára. Ez a nagy mű az eszményi állam modelljét dolgozza ki, olyan államét, melynek szerepe korlátozott. Eötvös keresi a megoldásokat, melyekkel az állam mindenhatóságát
korlátozni lehet. Az ő szóhasználata szerint az ókor cezarizmusa testesítette
meg a mindenható állam eszméjét, és ezzel szemben áll a „keresztény
civilizáció" állama, mely a szabadságon alapul. Az államot az autonómiák
rendszerével lehet korlátozni, területek, egyházak, egyesületek és az egyének önkormányzatával. Mindig világos legyen a határ, ameddig az állam hatalma kiterjedhet, mert ez a hatalom terjeszkedni akar, és épp ezért veszélyezteti a szabadságot. Az eszményi állam viszont egyensúlyt teremt a központi
hatalom és az autonómiák között. Eötvös művének megvolt a rejtett, aktuális
célzata korának önkényuralmi rendszerével szemben. Ezzel a rendszerel annál
könnyebben szállhatott szembe, mivel még 1848 szeptemberében elszakadt a
forradalomtól és Münchenbe emigrált.
Érdekes felfedezésem volt rábukkannom a Széchenyi Könyvtár kézirattárában egy vázlatra, melyet az Uralkodó Eszmék tervének tekinhetünk. Ez
a vázlat valószínűleg egy emlékirat alapjául szolgált, mely emlékirat megírására Schwarzenberg herceg szólította fel Eötvöst. Hasonló megbízást kapott
még néhány konzervatív főúr. Magát az elkészült emlékiratot nem ismerjük,
de az indíthatta el a gondolatmenetet, melyből megszületett az Uralkodó Eszmék. E mű és más írások mögött azonban egy még szélesebb érvényű alkotás körvonalai rajzolódnak ki. Eötvöst állambölcseletileg leginkább a francia
forradalom foglalkoztatta, annak okai és mechanizmusa, vagyis nagyobb méretben ugyanaz a problematika, melyet a Dózsa-regény ábrázol. Ezt a tervét Eötvös nem valósíthatta meg, de annál érdekesebb, hogy az Országos Levéltár helytartótanácsi iratanyagában Oltványi Ambrus megtalálta Eötvösnek
egy német nyelvű, terjedelmes kéziratát, mely épp a francia forradalomról
szól. Oltványi halála miatt a kézirat kiadására mindmáig nem kérült sor.
Az Uralkodó Eszmék mai jelentőségét abban is láthatjuk, hogy Eötvös gondolatrendszere mélyen befolyásolta Bibó István gondolkodását.
Arra is föl kellett figyelnem, hogy a Münchenből hazatért Eötvös milyen
nagy szerepet játszott az önkényuralom Magyarországának életre keltésében,
politikai és kulturális életének feltámasztásában. Ájulatba dermedt országot
kellett felébresztenie, és ebben segítségére voltak centralista barátai. A helyzetből és a célkitűzésből egyaránt következik, hogy nem értettek egyet Kossuthtal és a forradalommal, és Eötvös az Uralkodó Eszmék bevezetőjében kijelenti, hogy Európa belefáradt a forradalmakba, nyugalomra vágyik, mert
fejlődni és gazdagodni akar. Álláspontjuk Deákéhoz közelítette őket, és Eötvöst tekinthetjük Deák mellett a kiegyezés egyik előkészítőjének. Mindketten
féltették az országot a passzív rezisztencia mozdulatlanságától, de egy megvalósíthatatlan újabb forradalom ábrándjaitól is. Nem hallgathatjuk el, hogy a
polgárosodásért küzdő Eötvös a polgári átalakulást a nemzeti függetlenségnél
is fontosabbnak tekintette — egy ideig. Tehát belenyugodott egy polgárivá
átalakult osztrák összbirodalom gondolatába. Ismétlem: egy ideig, mert a közvélemény, de különösen Deák ezt zokon vette és erre a hatásra Eötvös mint46

egy felébredt valamely álomból. Mert annyira az eszméinek bűvkörében élt,
és oly nagy rajongással adta át magát az eszméknek, hogy néha elszakadt a
valóságtól. Ez a rajongó eszmeiség jellemezte őt egész életén át, és ez vezetett
utolsó életszakaszának keserű, immár ábrándtalan csalódottsághoz.
*

Ha A falu jegyzőjének az ideológiai háttere érdekelt, úgy Eötvös utolsó
korszakának, s a korszak minden alkotásának a lelki háttere inkább. Még
élete nagy művének, az 1868-as népoktatási törvénynek is. Ez a törvény alapozta meg a modern magyar közoktatást, pedig Eötvösnek nem volt köze a
pedagógiához, de mint említettem már — jól tudta, hogy hazájának jövője a
művelődéstől függ. A művelődést pedig csak a közoktatás kifejlesztésével lehet biztosítani. Jelentése, melyet a magyar népoktatás helyzetéről az országgyűlésnek benyújtott, olyan lesújtó képet ad a magyar népoktatási helyzetről, hogy az még A falu jegyzője társadalomképénél is komorabb. A törvényjavaslat vihart kavart, támadták a felekezetek, az ellenzéki pártok, például
Tisza Kálmán, aki a törvény elhalasztását javasolta. Andrássy Gyula ügyes
fortélyának köszönhető, hogy a javaslatot az országgyűlés mégis elfogadta.
Eötvös keservesen csalódott a kiegyezésben, melyen annyit munkálkodott, és ez a csalódás beárnyékolta utolsó éveit, és halálát is siettette. E korszak melankóliájának hangját legtisztábban a Gondolatok című aforizmagyűjteményéből halljuk ki. Naplóját és leveleit olvasva fedeztem fel azt az Eötvöst,
akit alig ismer közvéleményünk: a kudarcát sztoikusan elviselő, az élettől búcsúzó költőt és gondolkodót. Még ezek a naplók és levelek sem árulnak el
mindent erről a lelkiállapotról. A burkolt vallomást szinte a mondatok mögött
kellett megkeresnem.
Ennek a végső életszakasznak azonban mégis van egy napfényes tája, és
ez: viszonya Lorándhoz, a fiához. Apa és fiú mély lelki kapcsolatának,
együttgondolkodásának, kölcsönös empátiájának kevés olyan példáját ismerjük, mint amilyen Eötvös József és Loránd viszonya. Az, hogy Lorándból „a
fizika fejedelme" válhatott (Einstein nevezte így), az nagyrészt apja tanácsainak, irányításának köszönhető. Halála előtt Eötvös József még nagy terveket
készített elő a magyar művelődés terén, s eközben jól tudta, hogy ezeket
már nem fogja megvalósítani. Fia azonban, aki rövid időre miniszterséget is
vállalt, ébren tartotta apja elgondolásainak szellemét. így a modern magyar
kultúra megalapozója, az apa óhaja szerint is: a két Eötvös lett.
Kutatómunkám úgyszólván akaratlanul követte Eötvös életének időrendjét, és ott ért véget, ahol maga a téma véget ér. Még mindig úgy érzem, hogy
sok minden vár felderítésre és megértésre ebből a gazdag életből, és bízom
benne, hogy lesznek, akik erre a felderítésre és megértésre avatottakká válnak.

47

PAPP TIBOR

Egy rossz nevű költő dicsérete
Megint egy merénylet az avantgárd ellen. Könyvbe csomagolt bomba.
Bűz-bomba. Alattomos, bomlasztó és mételyező. Akkor robban, amikor legkevésbé várja az olvasó. Akkor, amikor a régóta reklamált könyv végre a
kezében van. Már az első pillantásra valami rossz érzés keríti hatalmába,
valami nem stimmel. Ezt a kiadványt várta volna?! — s amikor belekóstol
az utószóba, elsavanyodik körülötte a világ. Persze, nem csoda, az avantgárdot a magyar irodalomban mindig ellenséges, vagy legjobb esetben lenézően semleges légkör vette körül. Az irodalmárok egy része csak akkor tanúsít
némi érdeklődést és színlelt rokonszenvet iránta, amikor a ráfordított figyelem azonnali haszonnal kecsegtet. A magyar Parnasszuson, ahol néha ingyen osztogatják a földet, az avantgárdnak minden talpalatnyi helyért erőszakoskodnia kell. Visszamenőleg is. De, mint a jelen példa mutatja, a retrográd
erők az utolsó pillanatig — vagy még azon túl is — gáncsolják, szabotálják.
A hatvanöt év után végre szóhoz jutó XJjvári Erzsi babérjait is sokallhatta a
Szépirodalmi Könyvkiadó, mert úgy adta ki verseskötetét, hogy abból a szerzőre csak árnyék hullhat és sajnálkozás. (Netalán a publikálást csak azért
vállalta, nehogy egy másik kiadó tisztességesen, hibátlanul, a nehéz feltámadáshoz méltóan adja ki?!) De sokallhatta Újvári babérjait a felelős szerkesztő, Réz Pál is, aki, ha csak egy kicsit gondosabban foglalkozott volna a kiadvánnyal, egyet s mást még menthetett volna. A szöveggondozó és utószó író
Kálmán C. György intencióiról nem kell feltételes módban beszélnünk — ő
nyíltan kifejti, hogy Újvári Erzsi feltámadásában nincs sok öröme. Megköpdösi és megrugdossa a feltámadottat. Még azt is megengedi magának, hogy
mások helyett kijelentse: „Újvári Erzsi verseit sajnos nem olvassák (ahogyan
a korai magyar avantgárd legtöbb művét sem)". Mintha nemcsak neki, senkinek sem tetszene! De honnan, miből olvasnák?! Abból az 1500 példányos
fakszimile kiadású MÁ-ból, mely ilyen kis példányszámban is, mivel az érdeklődés jóval nagyobb volt a tervezettnél, majdnem a Révai-lexikon sorsára
jutott, s melyet ma, 1987-ben (akárcsak tavaly, tavalyelőtt vagy azelőtt) közepes nagyságú könyvtárban sem talál meg az olvasó? Abból a . . . Miből?
Nincs tovább! Nincsen más kiadvány. Hát honnan olvasnák!? De mit várjunk egy olyan szöveggondozótól és utószó írótól, aki szerzője nevét sem t u d j a
hibátlanul leírni! Igen! Újvári Erzsi neve a fedőlapon, és a könyvben mindenütt hibásan szerepel. Azt vajon tudja-e Kálmán C. György, hogy Ady nevét
nem i-vel, hanem y-nal írjuk? S a Szépirodalmi kiadná-e Adyt i-vel (Réz
Pál felelősségére)? Újvári Erzsi egyetlen életében megjelent könyvén a nevét
rövid u-val írta, minden MA-beli publikációja alatt vagy felett úgyszintén. Az
Egy ember élete eredeti kiadásában rövid u-val szerepel. Tiszta képlet! A nevét helyesen rövid u-val írjuk, nem hosszúval! Miféle szöveggondozás az, amelyik, miközben a „nyilvánvaló sajtóhibákat" kijavítja, a nyilvánvalónál is
szarvasabbat ejt? Hihetetlen, hogy sem a Szépirodalmi Könyvkiadó, sem a feUjvári Erzsi, Csikorognak
1986. 121 o.

48

a kövek

— Szépirodalmi Könyvkiadó,

Budapest,

lelős szerkesztő, sem a szöveggondozó nem figyelt oda a szerző nevére! Mert,
ha egy kicsit is odafigyeltek volna, akkor az önkényes névváltoztatásra is
adtak volna valamilyen magyarázatot a 99. oldalon.
Szép kis bizonyítvány!
Csak az avantgárd elleni merénylet feltételezésével tartható logikusnak
az a tény, hogy egy könyvkiadó amelyiknek az utóbbi években már kimondott érdeke, hogy portékája vevőre találjon, hogy áruja minél jobb legyen, "minél kelendőbb, hogy egy könyvkiadó, amelyiknek jól felfogott saját
érdekében könyveit reklámoznia kell, és legalább saját hatáskörén belül (tájékoztató, fülszöveg, utószó) kiadványait a lehető legjobban feldicsérnie, olyan
irodalmi fullajtárt kér fel Újvári Erzsi verseinek gondozására és méltatására,
aki a rája bízott anyagot nem szereti, aki a hatvanöt év utáni újjászületésnek egyáltalán nem örül, aki nem méltat, aki nem azt keresi ami egyedi, ami
jó, ami nagyszerű a versekben, hanem azt, amire rákenheti, hogy költőileg
hatástalan, inkoherens. Annyi rossz ízű jelzőt egy méltatásnak szánt szövegben még nem olvastam, mint Kálmán C. György utószavában. Ez a véleménye? Elfogadom — kritikusi megméretésekor neki kell majd elszámolnia vele.
De azt már nem fogadom el, hogy nincs annyi tartás, nincs annyi jó érzés
benne, amikor az ideológiák, az irodalmi rossz akaratok és a sors által százszor víz alá nyomott művet kritikusi elősegélyben kellene részesítenie, ahelyett, hogy averzióját beismerve átadná helyét valaki másnak, ráront a műre, megtapossa. S ha már az utószó írónak nem volt ennyi belátása, netán a
felelős szerkesztő is kereshetett volna valamilyen megoldást. Vagy ő csak
azért volt felelős, hogy Újvári Erzsi művét megfúrják, lyukas hordóként tegyék vízre? Akkor viszont ildomosabb lett volna, ha nem azt írja (íratja) a
fülszövegre, hogy Kálmán C. György írása „értékelő tanulmány", hanem azt,
hogy leértékelő.
Az avantgárd elleni merénylet része az a kiadói fogás is, amelyeik elidegeníti a könyv bel- és külalakját az avantgárdtól, a szerzőtől, amelyik a
látványt elzápítja. A Szépirodalmi Könyvkiadó olyan valakit bízott meg a
könyv tipográfiai tervezésével, aki, az eredményből következtethetően, nemhogy nem szereti a 20-as évek avantgárdját, de könyvtervező létére, úgy tűnik, soha nem látott sem egy MA-korabeli, sem egy mai avantgárd kiadványt.
Aki a verseket hurkatöltőn keresztül nyomja a papírra. Mindent összedarálva
kisbetűsre. Ennyi erővel akár a kurzívot is derékszögesíthette volna. Egyáltalán, elolvasta a verseket? Tipográfus létére nem tűnt fel neki, hogy a Próza:
26 és a Próza: 27 MA-ban csupa nagybetűvel jelent meg? A mű lekicsinylését, a mű iránti ellenszenvét akarta ezzel kifejezni? És ki ő? Mármint a tipográfus? A kolofon nem fedi fel kilétét. Nem tudom, mit írnak elő az
5601—59-es és 5602—67-es Magyar Szabványok, csak konstatálom, hogy
ugyanennek a kiadónak egy másik kiadványában (Déry Tibor, A felhőállatok,
1976) szintén megnevezik a műszaki vezetőt, a műszaki szerkesztőt, de kertelésködösítés nélkül ott áll az is, hogy a „védőborító-kötésterv és tipográfia" kinek a munkája. Újvári Erzsi kötetének is van műszaki vezetője, van műszaki
szerkesztője, de nincs megnevezett tipográfusa. A „borító- és kötésterv" szerzőjének kilétét nem fedi titok, az ő neve Kiss Marianne. A semmitmondó, kispolgári ízlésű borító az ő munkája tehát. Ügy tűnik, avantgárd könyvet ő sem
látott soha, a MÁ-t sem forgatta, és valamire való egyéni ötlete sincsen —
csak tucatmunkára f u t j a erejéből. Vajon elolvasta-e a verseket? Vajon szellemileg felmérte-e, hogy a fedőlap grafikájának milyen költői világra kell aj49

tót nyitnia? Nem hiszem. A szimetrikusan középre helyezett, keretbe nyomorított Bortnyik-reprodukció puszta díszítésnek hat — attól, hogy a reprodukció eredetije avantgárd, a borító még nem lesz az —, s a középre zárt címsorok még jobban megerősítik a nézőben a problémátlan díszítés érzetét. Hol
és mivel utal ez a grafika arra, hogy Újvári Erzsi versei egy akolban születtek a huszadik századi magyar tipográfia legszebb lapjaival? A kemény fedőlap tipográfiája sem jobb: három középre zárt címsor, semmi több. Mintha egy
kezdő nyomdászinas első munkácskája volna. Pedig mi mindent lehet a betűkkel csinálni! s milyen küllemet és jellemet formáló erő rejlik egy jól választott, s jól elhelyezett léniában!
Újvári Erzsi verseit a kötetben — az utószón kívül — lányának, Barta
Zsuzsának, emlékező írása kíséri. Ha többnyire nem is saját szavaival, de ő
legalább szeretettel beszél a költőről. Kár, hogy nem írt többet arról, amit
gyerek- és kamaszfejjel átélt az anyja mellett. Örömről, hánykódásról, a két
költő, Barta Sándor és Újvári Erzsi teremtette családi légkörről, a mindennapjaikba beszivárgó irodalomról.
Na, és még egy (utolsó) enigma nyomja a bögyömet. A kötet címe. Miért
csikorognak a címlapon a kövek. Mi ez?! Valaki, csak úgy, adott egy címet
a könyvnek?! Kiválasztott egy költői képet, a hatvanas években divatos magyar líra kezdőket jellemző kelléktárával összeegyeztethetőt (melyről még az
sem mondható el, hogy Újvári Erzsi hangjára különösen jellemző lenne), s azt
szerző és könyve felett uralkodó aytaistenként — a versek szelídebb, problémátlanabb vágányra terelésének reményében, valamint saját hozzá nem értésének zálogául — hipp-hopp, kiakasztotta a címlapra? Szent Isten! ki lehet
olyan beképzelt, hogy azt hiszi, ő jobb címet tud adni ezeknek az írásoknak,
mint maga a költő? Ami jó volt Újvári Erzsinek, ami jó volt Kassáknak, az
neki nem jó! Újvári Erzsi egyetlen, Bécsben megjelent kötetének a Prózák
címet adta. Kassák azt írja, hogy „Kéziratait Prózának nevezte és számozta;
valójában drámai feszültségű, őszinte pátoszú szöveg volt ez, a ,szabad vers'
és a ritmikus próza közötti műfaj." A jelen kötet gerincét rendületlenül a számozott Prózák alkotják; miért éppen a „prózák" szó hiányzik a kötet címéből?! Mert zsenáns lenne! ajjaj! de milyen zsenáns! Már csak azért is, mert
nagy csorba esne a Horváth János- és Szepes—Szerhahelyi-féle ókonzervatív
poétikai szemléleten: hiszen ezek egy költő művei — ezek versek! A magyar
irodalomra nézve pedig különösen sérelmesnek vélhette a címcsináló, hogy a
Prózák kihívó cím, zavart kelt: a műfajban, a költészetben való gondolkodást
szorgalmazza. Irodalmi nézeteink revízióját. Egy kisemmizett tehetség elismerését. Ennyi előnyt nem adhat egy handabandázó (Kálmán C. György jelzője)
avantgárd költőnek.
Mi ez, ha nem merénylet!
A könyvről néhány recenzió is megjelent már: az Élet és irodalomban, az
Üj Symposionban és a Kritikában találtam egy-egy írást. Petőcz András „És"beli cikke a felfedezés örömét tolmácsolja. Vajda Gábor és Sík Csaba is jóindulattal bontogatja Újvári szirmait. Vajda Gábor nagyon halványan ugyan,
de az Üj Symposionban szóvá teszi Kálmán C. György utószavának „a nyelvvel Újvári Erzsinél jóval puritánabbul bánó művészethez" vonzódását, azonban, úgy látszik a kiadói megnyilatkozás még mindig Isten igéjeként lebeg a
lelkek fölött, mellyel szemben sem kételynek, sem kritikának helye nincs, nem
teszi mérlegre az adott tárgy (könyv) és a forrás viszonyát. Vita nélkül elfogadja Újvári nevét hosszú „ú"-val. A kiadó portékájáról Sík Csabának sincsen
50

szava, Kálmán C. György munkáját „úttörőnek" minősíti — és sajnos, az úttörő fanyalgás nyomot hagy az ő írásán is. Azonban, dicséretére legyen
mondva, recenziójában következetesen rövid „u"-val írja a szerző nevét —
anélkül persze, hogy észrevenné és megúttörőzné a könyvön és a könyvben
meghonosított hosszú „u"-t.
Újvári Erzsi 1899-ben született. Első írásai 1916-ban jelentek meg az
A Tett-ben. A MA és az Akasztott ember című folyóiratok munkatársa volt.
1919 után Bécsbe, onnan pedig férjével, Barta Sándorral a Szovjetunióba menekült. Férjét a hatóságok 1938-ban elhurcolták, s valószínűleg még abban
az évben kivégezték. Újvári Erzsi 1940-ben halt meg — hosszú, gyötrelmes
betegség vitte sírba.
Költészete tabu volt az 1919 utáni hazai irodalomban — de nemcsak az
övé, hanem mindazoké, akik egyszerre voltak avangárd költők és kommunista szimpatizánsok. S méginkább azoké, akik a Szovjetunióba emigráltak.
Magyarországon nem jelentek — nem jelenhettek — meg róla kritikák akkor, amikor alkotó erejének csúcsát elérte. Még alkalmi felsorolásokban sem
írták le a nevét.
A nagy besötétítés évtizede után, a harmincas években, amikor már lehetett volna, akkor sem ébresztgette senki, sem őt, sem az avantgárdot. Az akkori magyar irodalom mikroklímáját vaskos tévhitek és mindenféle irodalmon
kívüli gondok bástyázták el a nagy nemzetközi áramlatoktól. A tízes évek végén kipattanó irodalmi lázadás szereplőinek nagy része visszasavanyodott káposztává — az avantgárd szellemnek, az egyetlen hírmondó, Kassák kivételével, még írmagja sem maradt az országban. Nem volt illdomos Bartáról,
Reiterről, Újváriról írni. Illyés sem szól róluk az Oroszország 1934 című úti
naplójában — csak harminc évvel később meséli el találkozásuk történetét.
1945 után — a józan ész úgy képzelhetné el, hogy a menekültek korábbi
hátrányából előny kovácsolódik. Nem. Egyáltalán nem! (Bár kovácsban nem
volt hiány, a fél ország azt üvöltötte, hogy „kovács vagyok".) A hatalomátvételhez igazodó újabb irodalmi kiegyezés újfent nem kedvezett a avantgárdnak.
Megint a földhöz ragadt (majd onnan a sematizmusba rugaszkodó) „realizmus" uralta a terepet. Ráadásul a Szovjetunióban lezajlott perek árnyéka
Magyarországig elért. Újvári Erzsit megint irodalmon kívüli okokból függönyözték el az olvasó elől.
Az ötvenes évek végén-hatvans évek elején tisztulni kezdett az irodalmi
égbolt, de azok az irodalmi potentátok, akik addig hallgattak az avantgárdról,,
köztük Újvári Erzsiről, ahelyett, hogy mulasztásaikat pótolták volna, az
avantgárd becsmérlésével hűtötték lelkiismeretüket, a művek ki- és letagadásával pedig fékezték az avantgárd újrafelfedezését.
Bori Imre írásai hozták meg a változást. Könyvei a magyar avatngárddal
foglalkozó irodalomtörténet-írás ú j korszakát nyitották meg. Bori szembeszállt azzal a hazai berkekben mind a mai napig honos nézettel, mely a magyar avantgárdot teljes egészében Kassákra ruházza, mindenki mást pedig
epigonnak tekint. Felfedezte olvasói számára a MÁt, a MA szerzőit. S a MA
fontosságát felismerve ú j perspektívát nyitott a magyar irodalom huszadik
századi történetében. A szecessziótól a dadáig című könyvében önálló fejezetet szentel Újvári Erzsi költészetének. Alapos és ihletett elemzése a lágy alaphangú költő egyik legméltóbb értékelése.
A kiadásban Barta Sándor Ki vagy? című verseskötete törte meg a jeget,
1962-ben. Azóta a magyar avantgárd huszadik századi irodalmunk ú j ágát je51

lentő alkotásai, ha gyéren is, itt-ott, így-úgy, de meg-megjelennek. Persze,
nem mindegyik! Újvári Erzsi kötetére egy negyed századot kellett várni, de
Reiter Flóbert versei még kiadatlanok! És rendületlenül hiányzik a m a g y a r
olvasók könyvespolcáról egy avantgárdszemmel összeállított, reprezentatív antológia.
Újvári Erzsi költői oeuvre-je három tucatnyi prózaversből áll. Csupán az
irodalomtörténeti pontosság kedvéért jelezzük, hogy ezenkívül írt két jelenetet, két bábjátékot és két prózai élőképet (Háború! Asszony! Holnap! és Vízió).
Életművét bemutató kötetét a Menekülők című prózaversével kellett volna
kezdeni, s a fő tömböt alkotó versek sorát a Próza: 37-tel bezárni — a többit
pedig függelékként közölni. Nagyon rövid volt irodalmi pályafutása, de — Pilinszky szavaival — „nem az a fontos, hogy a madár hányszor csap a szárnyával, hanem hogy íveljen". Újvári Erzsi a kevéssel is a korabeli m a g y a r és
a korabeli európai irodalom jelentős nő-költőjévé vált. Az ő verseiben szólal
meg először huszadik századi költő hangján, gátlások nélkül, kispolgári álszemérem és alázkodás nélkül, urak-majmolása nélkül a proletár asszony. Burjánzik belőle egy eladdig ismeretlen tudat alatti világ, melynek egyik pólusáról
tárgyak és külvárosi asszonyok, testek és helyzetek, másik pólusáról pedig a
modern költői eszközök mágneses ereje sugárzik.
A sorsában nagyon szerencsétlen Újvári Erzsi költőként nagyon szerencsésen, a lehető legmagasabbról: bátyja, Kassák Lajos mellől indult. Tőle t a nulta — kamasz fejjel — az ú j f a j t a költői látás mechanizmusát, a nyelv szerkezetének durva, de ú j érzékenységre kaput nyitó feszegetését, a prózasorok
lírával való feltöltését. A fiatal lány a tanultakat hamar hozzáidomította saját világához, az ú j verset hamar átformálta saját képére. Néhány próbálkozás után m á r merész elnevezésű formája és önálló hangja van.
Újvári költői látásának egyik pillére a mindenféle gravitációtól (nyelvitől, szellemitől, földitől) mentes képépítkezés — másik pillére a tárgyszerűen
egymás mellé helyezett mondatok ideogrammára emlékeztető rendezése. Éppen ezért prózáinak mondanivalójában a történés nagyon gyakran csak m á sodlagos szerepet játszik. Verseinek igazi eseménye a nyelv működése: az,
ahogyan (és amikor) a valóság eladdig homályban rejtőző szeleteit hódítja
meg — az, ahogyan érzékenységünket tágítja, látásunkat szélesíti. Tulajdonképpen nála a nyelv formálja a valóságot, és nem fordítva, s u g y a n ú g y : a
nyelv metamorfózisa nála hamarabb fellobbantja az emberi sors lehetőségeit,
mint maga az élet.
Szabadon, de teremtő erejének tudatában játszik a nyelvvel, fölülemelkedik a szabályok gravitációin, amikor tárgyiasít egy eladdig tárgyatlan igét:
Emberek

csomóba futottak,

párjukat

kiabálták
(Menekülők)

A férfiak

gyerekeket

örültek ránk

A halak csillogó köveket

labdáztak

;
(Próza: 10)
felénk
(Próza: 22)

52

amikor szinesztéziával csalja meg érzékeinket:
Éjjel egy lánynak énekelni
Fáradt lábaik az utakba
Szája nyitva

kezdett a melle

(Próza: 21)

folytak

(Asszonyok)

maradt s világít, mint egy kerek

tükör

(Próza: 1)

De földi és nyelvi gravitációval incselkedik akkor is, amikor — a szürrealistákat megelőzve — a mondatrészeket szemantikailag összeférhetetlen szavakkal tölti ki. Ennek a költői mondatépítkezésnek későbbi, főleg a francia
irodalomban honos változata az automatikus írás: a tudatalattiból feltörő
szó- és mondatfoszlányok fésületlen lejegyzése. Újvári Erzsi képeiben is kimutatható az, hogy az egymással kapcsolatba kerülő, látszólag összeférhetetlen szavak "jelentésének valamelyik aspektusa (a jelölt tárgy — vagy cselekvés formája, színe, anyaga, célja, helye, konnotációja) összerokonítja a fogalmakat, elfogadhatóvá teszi az első pillantásra elfogadhatatlan viszonyt. Például a Próza: 23 második sorában (Ujjai hegyén a gyomra imádkozik) az imádkozás valmilyen óhajra utal, ugyanakkor az óhaj: az étel utáni vágy az éhség
természetes velejárója a gyomornak; más vonatkozásban, az imádkozáshoz
hozzátartozik az összetett kéz, hozzátartoznak az összekulcsolt ujjak. A költői
kép logikája, összetevőinek affinitása, ilyen megvilágításban már semmi kívánnivalót nem hagy maga után. Az ember, aki az útra lép, akinek „vállain
városok ülnek", igenis, ujjai hegyén éhes, gyomra az ujjai hegyén imádkozik. A következő sorok is ezt az ujjbegyen fohászkodó éhséget fejezik ki:
„Kenyerek! / Gyümölcsök! / Gyertek felém!". A gyomor funkcióját az ujjbegyre átruházva érezteti azt a végtagokat is kívánkozásba szédítő éhséget,
ami génjeikbe lerakódva főleg azokat, és főleg ott gyötör igazán, akik mellől, és ahonnan ő jött. Ugyanezt mondja más szavakkal már a Próza: lő-ban
is: „Pihenő tenyeretekben az asszonyok éhes gyomra sír". Huszonöt évvel később hasonló átruházásnak lehetünk tanúi Pilinszky Francia fogoly című versében: „ . . . t e n y e r é t , mely úgy tapadt a szájra / és úgy adott, hogy maga is
evett!". A Próza: 18-ban, melyben a proletár-asszonyi sors sötétségével hadakozik, azt írja, hogy
Ha nevetni akarunk a tányérok és mozsarak orgonálnak a szánkból.

Ha élni akarunk égő tornyokat

Ha el tudnánk

Szemeinkből

építünk a hasunk

szakadni a párunk meleg

vizekre eresztenénk

a konyhák

fölé.

ágyékától,

kéményeit.
53

Ebben a versben is konnotációk hálózata köti össze a szavakat, ebben a
versben is távoli összecsengések adnak értelmet a képeknek. Az erővonalak a
kényszert idéző konyha és az extázis tüzével égő tornyok között ívelnek. Tányérok és mozsarak csörgése rontja meg a nők nevetését — viszont a férfi
meleg ágyékához való kötődés (ami életet, örömöt, asszonyok hasán égő tornyot jelent) konyhára ítéli a feleséget. A helyzetének kiszolgáltatott nő szabadulni szeretne a konyhától, a konyhák kéményét vízre eresztené (mint a
kivágott szálfát), mert a konyha, a konyhák kéménye nemcsak a mindennapi
főzést-mosást-pelenkázást-mosogatást jelképezi, hanem a hason égő torony
ellentétét is: a gyönyör nélküli hétköznapokat, az anti-phalloszt.
Megelőzve az izmus névadóit, verseiben remekül alkalmazza a szürrealista technika egyéb fogásait is, például az arányaikban elütő dolgok realista
kivitelű egymáshoz szelídítését.
... Az én számban tulipánok nőnek
Gyomromban bárányok legelnek

A város fölött egy nagy kenyér

szagosodik...

... A kanalakból orgonasípok lesznek
Gangok a tenger fölé repülnek veletek

:

(Próza: 23)

(Próza: 24)

Az expresszionizmus a dinamika művészete, a létezés minden rezdülésében rejlő cselekvésé, az önmagukban cselekvéssé átlényegülő színeké, tárgyaké; a költészetben pedig a mindenütt jelenlevő igéké. Újvári Erzsi prózái
nagyon jellegzetes expresszionista művek: mintha rejtett villanykörtéket gyújtogatna, szinte minden sorában, minden költői képében fellobban egy ige.
... Az egyik melléből fúrók szaladtak a köveknek.
A másik szájából jelzőzsinórok futották a föld felé.
Valaki új utakat keresett és ezüstkalapács beszélt a kezében.
A lovak vízért sírtak.
(Próza: 15)
... A karám tetőn sűrű zsírfüst csapkod, lovak égnek, nyerítve
lecsuklanak csak a fejük, az égő lámpás világít ki a rácson.
A legázolt mezőkön csattogó harangnyelvek búcsúzkodnak a fülekbe.
(Menekülők)

54

.. .Testüket melegre fürdették és teli torokkal az ég félé nevettek.
Iskola
helyett a legkeményebb testű asszony a gyerekek elé vetkőzött.
Ilyenek
legyetek!!!
Valaki imádkozni akart. Furulyák harsantak- a torkából, ...
A nevetés és a fény bukfencezett a térben.
Mert ők már nagyok voltak!
Emberek!!
A házak ijedten
kirobbantak.
És az ő nagyfejű gyerekeik, mint a vörös ördögök szétfutottak az utakon.
(Asszonyok)

Hiányos mondatai is gyakran egyetlen igéből állnak: „Vártok.", „Gyertek.",
„Játszani!", „Futni!", „Táncolni!" stb. De nemcsak a cselekvésközpontú képépítkezés, a szaggatott versfolyamat is az expresszionista költészetre utal. Újvári
Erzsi számos költői képe teljesen öntörvényű alkotás, egysoros vers, mely
— mint az egymás mellé helyezett gránitkövek egy-kupacba tartozása — része az egésznek, de el- és leválasztható: a verssor nem az esemény folyamatában, hanem tömbjében alkotója a versnek.
... Valaki ijedtében a Duna aljára itta magát.
A gyárak kéményei hiúba
fütyültek.
Férfiak bukfenceket vetettek, fákra másztak és örömükben leharapták
nyomorékok
púpját.
Asszonyok ostorba fonták
hajukat...
(Próza: 19)

a

... A bányákból kigurítjuk a vakok
szemeit.
Hegyekről lemossuk a temetőket.
Madarak, veletek rizsföldekre
szállunk.
Sípokat faragunk a gyárak
kéményeiből...
(Próza: 21)
A látszólag véletlenül egymás'mellé kerülő sorok tömbjében rend uralkodik:
együtt többet és mást mondanak, mint külön-külön — ezt a versépítkezés típust hozza kapcsolatba Ezra Pound az ideogrammákkal. Valamilyen érzés,
valamilyen állapot leng a szöveg mögött, amelyiknek minden verssor más és
más aspektusára utal. A Próza: 29-ben például három egymással látszólag
semmilyen rokonságot nem mutató költői képpel mondja el a forradalom
másnapját.. Az első sor a kiszolgáltatottak múlttal való leszámolását, a második a felszabadultság érzetét, a lealacsonyító kényszerek eltávolítását, a harmadik pedig az újszülött öröm feletti aggodalmat fejezi ki (a távolba látó
csillagász nem az eget, hanem az országúton közlekedő veszélyt kémleli):
... Az inasok összetörték a
műhelyeket.
A folyók mind kiáradtak és lemosták az utcalányok
Egy csillagász az országutat figyelte.
...

arcát.

A gondolatpárhuzam az egyenletes feszültség eszköze — a fronttól távol
élők, de eszükkel, idegeikkel a háború betegségét viselőké. A Próza: 6-ban a
verssorok szellemiségükben is párhuzamosan fekszenek egymás mellé, szelíden kézen fogva a következőt. A fokozás nem drámai. A kifejlet keserűségbe
torkoll.
És nem egyedül vannak a kenyérért
lázadók
.Az idén rozsda eszi meg a vetést.
Az idén bogárszeméhez hasonló a krumpli.
Az idén a marhák tőgye fájósra száradt.
Mert ide érkezik a halottak rontó szaga.
Mert mindenki a párját várja forró testére.
Ezért a mással szeretkezés.
...

(Próza: 22)
55

Az expresszionista felsorolás, a cselekvő állapotrögzítés lángnyelvek sokaságaként mutatja a tájat, a várost, az író álmait, látomásait. A költő, akarvaakaratlan, levetkőzi szemérmét, kiadja titkait, mert a forma — ami ez esetben nem szótag-szám, nem ritmus, hanem a kép megformálásának belső
mechanizmusa — kicsalja belőle, mint a jól húzó kémény egy nedves fadarabból a lángot. A forma a tartalom elé kanyarodik: a még alaktalan gondolatból a hogyan válogatja ki a mit. A század eleji ú j idők ú j emberének
érzékenységéhez a művészek is ú j műszerrel közelednek. Az ú j műszer mutatója minden eddiginél gyorsabb és nagyobb kilengésre képes, mert nem fékezi a klasszicizmus nehézkedési ereje. Az egymásba olvadó gondolatokat, a
fésült strófákat, a klasszikus rendet a szabad- és a prózavers lávafolyama
váltja fel, melyből másképpen ragyog ki a művészet szédítő földmozgásként, hőként, szikracsóvaként. A formaváltás együtt jár a költészet témakörének kitágulásával, a versekben honos szókészlet felfrissítésével. A beszéd nyersebb lett — ritmusa szagatottabb. Külvárosi bűz, motorolaj, gyárkémények és nemiség rohamozza a verssorokat. A nemiség a magyar költészetben eladdig ismeretlen dimenzióként jelenik meg. Újvári verseiben egyszerűen, hétköznapian, bűntudat nélkül, kendőzetlenül. Az erotika már nem
a titkos gyönyör mítoszának fellebbenteti fátyla mögül dereng elő — a változást előrejelző Adynál csak a fátyol emelkedett magasabbra, a bűnös titokból csak a bűntudat enyhült, de a mítosz megmaradt mítosznak (a maga
nemében gyönyörűnek) — az ú j versekben az erotika jelenléte, mint a lélegzeté: szükségszerű és folyamatos. A közös és szűkös élettérbe szorított test
gerjedelmei (az erotika ugyanúgy, mint az éhséget keltő incselkedés egy zsíros
falattal) az ember mindennapi életének mindennapos tartozékai.
A kamasz költőlány nemiségének gyújtópontja a mell. Mintha már a
Próza: l-ben tudta volna, hogy a sebesre pattanó, a harangozó, a könnyező,
az éneklő mellek szinte minden jövendő verséből elődomborodnak majd, s
hogy könyvéből később kibuggyannak — mintha már tudta volna, hogy egyszer hozzányúl melleihez az irodalom is, hogy kritikus és olvasó játszani fog
velük — mintha mindezt tudta volna, nyitányként kitakarja őket: „ ... A sarokból elnyúlt, éles testek világítanak a sötétbe. ... A melleken szétnyílt az
ing..." Azonban Újvári Erzsi soha nem nézi a melleit, nem látja, nem láttatja — egész ouvre-jében egyetlen egy költői képet nem szentel a mellek
leírásának, legfeljebb itt-ott egy jelzőt (barna, párnás) áldoz rájuk. A melleket vagy belülről, a női test részeként figyeli (nem nézi! — figyeli) és érzi,
vagy fogalomnak tekinti: az asszony. és az anyaság szimbólumának. Az erotikus ingereket is többnyire fizikai valóságukban írja le:
. . . a csillogó bor lefut a barna

mellközön.
(Próza: 1)

.. . örülnek, hogy ...

mellükön

a legények

s a válasz sem elvont:

karja öt felé virágzik ...
(Próza: 8)

... mellem sebesre pattan, ha férfit látok . ..
... Mellecskémből
56

fehér tejet

ihatsz!

(Próza: 10)
(Bábjáték)

De akkor is gyakran beszél mellekről, amikor versében áttételesen, elvonatkoztatottan van jelen az erotika. Verseiben a leányok és az asszonyok melleiből permanens gerj edelem árad — mely olykor tárgy nélkül, azaz társ nélkül
csak a belső hevület kifejezője, máskor viszont a „bódítás" eszköze.
Éjjel egy lánynak

énekelni

kezdett

a melle.
(Próza: 21)

FIÚ
Add ide a melled!!
LÁNY
Férfiaknak adtam, szélnek

Ágyra terítettem,
... Egy asszony!
És a melle helyén
Hozzá!

eresztették!

kalapjukra

két alma

tűzték!...

(Bábjáték)

hintázik
(Próza: 23)

A férfit elcsábító ellenfél nemisége is — úgy vélheti a másik melléből
sugárzik, ezért fejezi ki a féltékenységet, a féltékenység ébredését azzal a pillanattal, amikor
... láttuk

a párunk

szemében

a másik asszony

mellét.

(Próza: 18)

Az asszonyi kétségbeesést, a kínt, a félelmet, a kiábrándultságot érzékeltető
költői képeiben is gyakran a mellek a fájdalom pólusai.
... Az emeletek
Kínjában

folyosóin

véresre ásta a

asszonyok

a mellüket

tépték.

(Próza: 5)

mellét.
(Próza: 9)

. . . az anyák

elfelejtik

a gyerekeket

— mellüket

a szélnek

feszítik.

És az asszonyi-anyai mellek áldozatával fejezi ki a női odaadást:
... asszonyok futottak
a párjuk elé ... Sovány mellükkel
az utakat
[zárták!
(Asszonyok)
... Anyák

mellüket

tálalják

a

tányérokba.

(Próza: 22)
57

Mintha a görög mitológia valamelyik rejtett istennőjének fondorlatos
látva-tapintva mételyező, de fiú-istenek lábhoz édesgetésére és színeváltozásra
is képes mellei ihlették volna meg a verset író fiatal munkáslányt. Kitől tanulta? Nem a bátyjától, az biztos. Korabeli európai példát sem ismerek. Senkitől. A külvárosból hozta magával, a zsúfolt szobákból, a létért, a gyönyörért minden nap megdolgozó munkásasszonyok szájából. A varázslat igéjét
pedig tehetsége tette hozzá. Kassák hamar felismerte a húgában izzó költői
szikrát — Újvári Erzsi rövidre sikerült életműve is jó példa rá, milyen kitűnően működött tehetségre érzékeny szeizmográfja. Kassák a felfedező is
megérdemelne már egy hosszabb tanulmányt.
A külvárosi asszonyok, lányok és örömlányok Újvári verseivel lépnek be
a huszadik századi magyar irodalomba. „A nevető szájak", a „párjukat megértő fülek", a „vérző tűkkel az ágyakra feszítettek", akiktől reggelente az
ágyékukat nyitogató orvosok elveszik a gyereket, akik ú j r a és ú j r a elindulnak a fény felé, s „szemük tükrében a csodaszagú szőlő fürtösödik". A költészetté varázsolt egyszerűség, a hétköznapok csodái ők. Nem a messiást, nem
az ifjú herceget, még csak nem is a főnyereményt várják. Nyugalmat, békét
és betevő falatot. Csendes vasárnapot, amikor „egy lány nevetésében megfürödnek a fák levelei".
A hatvanas évek végén ismertem meg Újvári Erzsi verseit, azóta parázslanak bennem a sorai, azóta ízlelgetem költői képeit, azóta csodálom mondattá varázsolt látomásait. És azóta hiányolom jelenlétét a magyar irodalomban. Összegyűjtött verseitől reméltem feltámadását. De botrányosan roszszul és csúnyán kiadott könyvecskéje sem ingatta meg a hitemet. Rendületlenül bízom az elfogulatlan olvasóban, s bízom abban, hogy őt nem éri el
mégegyszer „az utcára dobott anyák" sorsa, akik „a kanális gőze fölé ültek
melegedni".
Párizs, 1987 októberében

58

TANDORI DEZSŐ

„Milyen fénybe? — Semmilyen fénybe."
FÜST MILÁN: EMLÉKEZÉSEK ÉS TANULMÁNYOK
I.
(A cím: nem túlzó véglegesség. Az alcím — látszólag a tárgy —: az sem
ürügy. Természetesen épp e két magunk-végpontja marad eléretlen: sem „egy
könyv" ismertetését nem adhatjuk, se egy pálya összegértékelését. Talán az
emlékezések és tanulmányok költő-írójának is ez felelne meg a leginkább, amit
szerény benső lehetőségünk szab: mit jelent, itt s most, ő „nekünk". Erről
töredék ez az írás.)
A valós alkalom, az alkalom konkrétuma nem „jelenti túl magát" Füst
Milánnak, s így — lélek tana! — hárítást sem kell túlszenvednie: hogy valamely végszó, az íróé, történetesen műveinek x-y országbéli összegyűjtött kötetéhez előszónak készült, semmiben nem akadályozza a témakibontást. Nekem,
ha az iménti zárójel engedélye szerint ekképp szólnom szabad, ennek a rövid, alig két lapnyi munkának — öntéletrajzom a francia, Gallimard-féle kiadás elébe; 1957. október — a majdnem befejező motívuma: írói életem része. Miről szól e kis darab, az önéletrajz-előszó? A színeiről. Azokról a színekről, s e színek teréről, tereiről, melyek előfordulnak felépítésében. Mert
nem okvetlenül a tárgyában jönnek elő e mindenek-feletti-dolgok; az önéletrajz maga: lehetne annyi is, amennyi mind e rövid forgatag s ellényegülés és
visszazuhanás után, csillag választó jele alatt áll: „Születtem 1888-ban. Sok
hányattatás után tanár lettem és író. Jelenleg tíz év óta az egyetemen vagyok tanár. Nagyon sokat dolgoztam, megéltem jó néhány életveszélyt is, és
most már fáradt vagyok. És ennyi az életrajzom." Mit élt meg, mi lehetett
életveszélye, mitől fáradt, mi a fáradtsága, mi az élete — annak az embernek, aki így tudja összefoglalni ezt, ennyiből is k i d e r ü l . . . nemcsak tárgya, de
módja is, és a tömörség: a máskülönbeni nagy terjedelmek igazolása.
Ennek a váltóegységnek Füst Milán különös kiemelkedésű, nagy mestere irodalmunkban. Gondoljunk csak a költeményes kötetére! Mily leszorított válogatás. Ám hogy ez a — megismétlem — leszorítás milyen eredetű (is
lehet), rokonai hol keresendők, megvilágította nekem, s nem bukunk ki a
képből, hiszen napfény-visszaverődésekről van szó, rátérünk mindjárt, ebben
az önéletírásban, megsejdítette bennem Ottlik Géza besorolhatatlan novellája,
a Minden megvan: avval, ahogy a városába, gyerekkora elbűvölte-színhelyeire
idegenkedve visszatérő öreg-felnőttes művész eleinte semmit se lel, majd egy
váratlan szög, a leguggolás jóvoltából látni kezdi megint „a világot", a kapualjakat, köveiket stb., „úgy, ahogy mindez volt"; a látószög számít, utoljára
ismétlem: a leszorítás. Mármost, hogy a visszafogottságnak ebből a célszerűpontosából mikor és mit enged elő az író, mai korunkban, mikor mesterségünk
pótolhatatlan szuverenitás-értékeit keressük, s mikor ezeket — nem ráadásként! — fel-mutatnunk
kell, ez a példa, a Füst Miláné, egyedülállóan, s így
szintén besorolhatatlanul, becses. A kis önéletírás — mely, s ezért elemez59

zük, magában hordozza Füst Milán ilybéli kvintesszenciái át, s hivatásterepünk nemes, földközeli igazolását, fontosságának valami átderengetését, erőszakoskodás nélkül! — nagyjából ugyanolyan összefoglalóval indul, amilyet
maga mögé biggyeszt. Ez így hangzik: „Nem vadásztam Dél-Amerikában,
továbbá: sajnos, nem csábítottam el férjétől Lilian Mayforth világhírű filmszínésznőt..." A megfogalmazás, figyeljük meg, ravaszul amatőrösködő! Ahogyan Füst Milán egész prózafordulat-világában ott ez az összetévő: félig csak
úgy odasandítólag, előidézőileg, előadóilag mondja a magáét, s teszi ezt akképp,
hogy mintha a legtestközelebb formájában, a párbeszédes lehetőségében tenne
eleget „a lélek" igényeinek, mutatván, hogy gyarló köznapi énünk nélkül
e „magasabb" dolgok nem létezhetnek; holott ő e dolgokat, miközben „a gyarlóbb résznek örömét" viszafogott bölcselemmel biztosította mindenkor, e magasabbnak soroltakat, nem túlzunk, messze magasabbaknak hitte. Régi hitünket próbáljuk parazsánál melengetni most.
Tehát ő hamar benne van a közepében, s ez mintegy az írás fizikai valójának érzékeltetése; aki begyűjtötte már azt az igen egyszerű tapasztalatot, hogy az élet hagyományos, leghagyományosabb epikája, a különféle
együttléteké, kínálja a legfondorlatosabb lehetőségeket — épp őszinte cselekvésmódjaink nyilvánulásai révén! — a formabontásra, az újításra, a
még-sosem-voltakra, tudja az ilyen olvasó, hogy az istenek kegyelmével jár
az azonnal-velejéig-formáskodó, vagyis, formaiasságokra nem adó cselekvőszellem. Legyen bár mívelésmikéntje látszólag abszurdum, vagy merő szokatlanság, vagy móka-látszat. Hát ilyen ez a folytatás is, a méltó kezdet u t á n :
„ . . . nem voltam kalózhajó kapitánya sem, de foglya sem — a munka foglya
v o l t a m . . . " Most egyszeriben az élet folytatódásának pillanatánál vagyunk,
különféle „figurációk" után; tehát mégiscsak ez történik, fenyegetően vagy felsőbbségesen, bármit büszkélkedjen is megnyilvánulási mikéntünk. Az író,
akárhogy csűri-csavarja a virtuozitást, hajszolja vagy veti vissza az „érdekességet": ha valódi hatást — igen, hatást! — akar tenni, ha külszínileg is
el akar valamit érni, nem kerülheti meg ennek a gonosz, de minősítő szorosnak a szirt-és-hullám-szűkútját: a munkáét. S Füst Milán joggal mondhatja, függetlenül attól, hogy hitellel is: joggal érheti el hatását, ha egyszer
rájött, hogy ez a „lényege" annak: „ .. . a szürke pokol" f o g l y a . . .! Erre viszszatérünk, ez a szín! De hogy: „Ennélfogva életrajzom nincs is, csak munkarajzom van."
Mivel ez kommentárt nem kíván már, említsük gyorsan csak ezt: az egyik
szín, a szürke, de nem akárhogy. A pokol jelzőjeként. A szürke pokol, a
munka foglya. Mármost bármint sajnáljuk is önmagunk ebbéli pokol-részesét, a napok iparának végzőjét stb., vagy másokba kivetítve, szánalmunkban
— magunk hívságos üdítésére — mérjünk fel, segítővágy jegyében, másokat
így — ó! —, mindez esetlegesség marad. Füst Milán életműve, s nem vagyunk külszínrajongók ezzel, másképp hitelesíti a munka „emésztő becsületét", mintha magunkról, társainkról mondanánk csak bármi efféle telitalálatot
is akár. Még egyszer álljon itt: a szürke pokol.
De hát az imént hibáztunk is: nem egyszerűen foglya volt e szürke pokolnak, hanem „legaljáé" volt, ennek legaljáé, annak foglya volt ő. Ez a minősítés a minősíthetetlenséget hivatott érzékeltetni. De nem lehet szó sok részletezésről, gyengítené a hatást az összefoglalás fogalmi felbontása. Ennélfogva máris ott vagyunk vele csak úgy valahol, amiképpen mi is szoktunk járni
60

nem túl népszerű, nem túl sétahely-divatos utcáinkat.. . hadd ne soroljuk,
Füst Milán bizonyára rútabbakat ismert; s kiderül ez ebből itt: megint, a
folytatást is a közepére ugorva tudja kezdeni. Mindenfajta külső szuperemberség adományai nélkül — mármint írói jegyeire értem én ezt; nem a
világ vakmeréses tájairól összeszedett, megküzdött, kiügyintett stb. cselekménnyel, de még igazi extravaganciáknak, exkluzivitásoknak, equatorialitásoknak is a híján! — odatoppan, körbepásztázza terepét: mi az, a m i v e l . . . ? !
És uralkodik rajta bánatával. így söpör bele ebbe minket, még csak köpenymozdulattal-se, rítus nélkül, bármi eredet jegyében: „Tegnapelőtt, vagyis tizenöt évvel e z e l ő t t . . . " Ez az elvi fogalmazás után következik rögtön! A kis
jelenet; akár ha veled vagy velem történne itt s most, mondom m e g i n t . . . !
„ . . . elmentem egyszer a szegények u t c á j á b a n . . . oda, ahol fiatalságomat töltöttem mint újságárus gyerek és egyéb efféle." Megint elfeledtünk „neki" valamit, mert azért csak van itt „köpeny", nézzük; legföljebb úgy elemészti hamuvá e köpeny látszatos lényegét ő magával az írással, h o g y . . . ! Ez így történik: „Igen elegáns voltam: hatalmas, hódprémes bunda volt rajtam és hatalmas perzsasapka, fekete püspöki süveghez hasonló". Mit e részletek? A bőség
gazdagsága, mit meg sem vet, mindenkor adva nála — mint lehetőség. S nem
töpreng külön elvetésen, megvetésen, fontosságon, mellékességen — használja, nagy döntésjoggal, az eredendő művészlétével, amikor a dologhoz szükségeltetik. Most megint az időponthoz vált vissza; ezek az ornátus-elemek csak
ennyiben voltak lényegesek: „Kora délutáni idő v o l t . . . " És itt jön a feledhetetlenség motívuma. Természetes, hogy az „elemi művészi önösség" jele szerint épp ez lesz majd számunkra is örök-élő, örök-nyugtalanító, a kifejezésben
már, a magunk léthasonlataként, ami őt ott érzékletesen megragadta. Egyébként ez az érzékletesség-önösség a drámák Füst Milánjának is elemi sajátja.
S mily üdvre! íme, itt: „ . . . v a l a m i csodálatos rőt fény borította be ezt a
szegénynegyedet, amely világításról ma se tudom, honnan eredt, hogy vajon
mitől pirulhatott ennyire ez a zsúfolt tömkeleg, hiszen, mondom, még távol
volt az alkonyat." A tér tömege — hogy a létezési hely mintegy kirekesztőlegesen megtelik —, a szín festőeleme, ahogy ember jellegűvé kezd alakulni:
megannyi írásjel a falon, bár még nem maguk a betűk. Jönnek ezek is, így
közelítődnek — mert a „betű" itt, forma szerint is, a betűn túli értelem lesz:
„Lehet, hogy a falak így akarták üdvözölni régi gyermeküket." Megszólal,
a „visszafogott" Füst Milánra, bizony, oly jellemzően, egy mély-fájdalmú,
egyszerű hang. A színre körülményesnek is mondható, eszközös stílus szívtája: ily rétegzett. S akkor, a részletezése ugyanennek: „S az üzleteket amerikanizált nyomor öntötte e l . . . " Tehát: a realizmus, ha úgy akarjuk. Tovább:
„ . .. óriási cégtáblák támadtak itt apró, kis üzleteken, s ezeken mindenféle
kedélyeskedő felírás volt olvasható." Van idő, van mód tehát, kitérőkre is,
illusztrációkra mintegy: „Mondjuk, ilyesmi: Schützmann József szatócs például ilyeneket íratott megajánlott portékái alá: — Jöjjön Schücihez vásárolni,
meglátja, jól fog járni."
S most akkor ne feledjük: válogatott művek külföldi kiadása elé írt
„hang" ez. Milyen szuverenitás hangja! Továbbá, vagy — Füst Milán jelenséglényének elemzéséhez mintha adalék lenne —, inkább ráépítés alapja, tehát előzmény: hogy mind ily matériákat írónk merőben alkalmasnak tart a
„legfontosabbak" kifejezésére. Azért, mert ezek a bizonyos megfoghatalansá\gok, melyektől, csalfa képzetünkkel, oly sokat várunk, „mindössze is" itt vannak az életünknek ama régióiban, a h o l . . .
61

. . . ahol efféle rőt fények egykor a szegény kiszolgáltatottságunkra tűztek.
Folytatódik pedig ekképp:: „Megálltam az egykori, jól ismert ház kapuja
előtt, azt is hosszan megbámultam, aztán bementem udvarába, és ott álldogáltam vagy két óra hosszat." Gondoljuk meg, milyen szent, tiszta túlzás —
vagy ha igazság, hát még amúgyabb-való! —: két óra hosszat! S a világ, ami
körülvette: nem az ottliki megbékélés-reménytelen-remény, hanem ez: „Az
udvarra a szegénységnek ugyanaz a félhalott, tompa csendje borult, mint valamikor, s a foszladozó lábtörlőkön csudák csudája ugyanaz a fajta macskaféle üldögélt álmosan, mint réges-régen valamikor. Ezek fehér-fekete-tarka
macskák voltak akkor is, most is, homlokukon hegyes, fehér függönyöcskével a bal szemük fölött." A roppant általános, a lehengerlő, elkábító, fellebbezhetetlen sápadat-rémség mellett: ily esetleg részletek megint! S mintha
játszana velünk, de nem, figyelmünkkel ő ezt nem teheti. Hanem médium!
S ezt sugallja neki, látványként, valami oly világ-erő, aminek odaadta ittlétéletét, s ez hű realitása. Mondja, amit révületként nagyon józanul észlel. És
ami lényegének egészét „célra tartja". Amúgy „régi ösmerősei" voltak ezek a
macskák stb. És „a v a s a k . . . épp olyan rozsdásak voltak, mint valaha, s a feljárat éppoly reménytelen, mint egykor".
Ennyi az előkészítés.
Hirtelen megszólal egy tényleges hang, s persze, az övé, aki mindezt felvezette számunkra. Mit is mond? Ezt, s azt hisszük, a „végső lényeget". De hát
úgy hangzik ez! íme: „— Hogy volt ez lehetséges vajon, hogy valaki ebből
a vörhenyes szomorúságból és tompa reménytelenségből mégiscsak fel tudott
vergődni valahova? — kérdeztem magamtól. — Micsoda erőfeszítés kellett ehh e z . . . " S a legváratlanabbul csap le: „ . . . n e m d e ! " Nem kérdőjellel, hanem így, f elkiáltó val. S a bizonyosság, az önmeghatározás cáfolhatatlan ja —
látszólag — evvel. Mert dehogy, dehogy. A csalhatatlanul végső eredmények
is oly csüggesztőek. Jóllehet az áruk: elég nagy! Ugyanis: „A szürke poklok
legmélyét kellett ehhez megjárnia nyilván . . ." Nyilván, ó, isten! „ . . . mert
másképp nem lehet".
Ez a kis szabatoskodás, mint a legszükségesebb eszköz. .. hiszen m a j d nem „egyenesben" mondja a maga kimondhatatlanját, akkor mégis kénytelen
valami megközelítési módot elfogadni, „ahogy" mondja. És ez a „nemde", a
„nyilván" stb. Ez a „mégiscsak". S az eszközök egyike: ez a minimális ismétlés, a pokollal. Vagy a „tompa" szó. A macskákkal — ha itt nem is — párosképzetben tudott „vörhenyes". Meg aztán: e szín kiemelése önmaga! Ismétlődés folytatja ezt azonnal: „Ezt gondoltam." A drámaíró jelenetezése.
Amiképpen költésztéből levezethető a drámaíró ilyen „modora". Vagy: ahogy
az elemek oda-vissza verődnek. Mint oly valakinél, aki „végig" ugyanabban
a térben élt, bár ennek roppant távlatai látszottak. E latszikot ő itt azonban
nem akarja ismerni.
így kerül életmű-térbe a csekélynek feltűnhető emlék. Dehogy csekély.
Mert — a csillaggal elválasztott konkrétumos élettényegybefogás előtt — most
csap fel a mű, azzal, hogy lesújt önmagára, lesújt magára az, aki írja: „De
aztán azt is megkérdeztem magamtól, hogy hát hova is emelkedik az ilyen?
A fénybe?" A fény, a f é n y . . . mely igen kétféle képzetű. A vöröses, a falakon . . . egykor s m a . . . tűnhetetlenül. És a közfogalom-szerű. Hogy, ugye,
„fény" az, a sötéttől elváló közeg, ahol megérkezetten leledzenek az erre ki62

választottak... vagy akik odáig küzdötték magukat lehetetleneik ellenére.
A választ ismerjük. Oly szépen tagolódik, a drámaszemélyi közbeiktatással ez
is:
„—Milyen fénybe? — feleltem magamnak azonnal. — Semmilyen fénybe." '
Amióta ezt olvastam, megtaláltam a magam „járkálásaihoz" a vezérfényt.
Több, mint fonal; mert egész felület. És maga a semmi az, mert letűnik a kopottasság tűzfalairól, melyek mégis felületek, hadd ismételjem a szót, a „látszikra-való" szem úgy időzhet rajtuk, hogy mintha egész birtokai volnának.
Hol, hol? Semmiféle fényben; a semmifélében.

II.
Ugyanígy megjegyeztem — ha néha feledkezéssel is — azt a dolgot innen tőle, aminek cím szerinti előfordulása ez: A fotográfusok
démonairól.
Vannak nekem különféle „fotográfus" barátaim: s össze is vesznének egymással a „komponenseik", ha nagyon szembe-kerítik őket. Tehát sokféle fotográfiát vélek s merészelek ismerni lelkem színpadán, még az igaz dolgoknak fenntartott deszkákon is, ahol nem okvetlenül közönség előtt játszathatom a pedig-oly-senkinek-se-ártó cselekményt. S mégis, e különbözések ellenére, Füst Milán annyira összefogja, egyberántja, ami közös lehet, s ami „a
lényeg". Szó szerint itt meg nem idézem az oly elbeszélőileg kitárt történetet,
inkább, hogy miről is van. Fotográfus barátja meghívta őt, nézze meg műterme falán a rejtelem-szép „démonokat", e nőket, akik stb. Mármost erre
néki a következő felelet jutott az eszébe; s nemcsak mint „szegény öregúr",
mondta, azt hihetjük, az igazat: hogy ő ismert egy nagyon „szigorú, kicsi
lány"-t, három év körülit, Ninó volt a neve, és ily rejtélyes-szép volt. Egyre
faggatták, sötét és „zord" lénye, arca mit rejt, s miért, hogy egy-egy alkalommal még a szokásosnál is „olyanabb". Végre kiderítették gondolatainak titkát:
arra gondol ő, hogy „szalámi". Erre gondol magában. S Füst Milán azt
mondja: így van ő a fotográfusok démonaival is. Mert az égi-földi dolgok tükrözetei helyett, mik is rajtuk látszanak, azt gondolják ők, hogy autó, ingyen
ruha, habtorta, időtöltés könnyedsége etc. Vagy hasonlók, ahogy a „szegény
öregúr" sorolja. Vagy, más korokban, más egyebek e gondolatok. Az imént is
a látszás visszfénye, itt is, másképp. Aztán az írói munkáról hirtelen egy ilyen
metszet, alig arrébb: „írónak lenni nem foglalkozás, még csak nem is hivatás,
hanem é l e t m ó d . . . Hogy az írók világa az egyik világ, az élelmes embereké a
másik, s az írónak e másikhoz sohase lehet semmi köze". Még én magam is ezt
tanultam az ötvenes-hatvanas évek fordulója előtt mestereimtől, s nyilván ma
sem mondhatnék mást. Füst Milán hetvenkét év tapasztalatával, és a nullától a megszámlálhatatlanig terjedő e-földi évsor jelleg-jegyében mondta ezt
1960 áprilisában. Nem érvényes-e valami mód ma is az ily megnyilvánulás,
történetesen szülői a kis eszmefuttatásban — Mit tesz az írónak lenni? —:
„Ez író? — kérdezték egyesek megvetőn. — Hogyhogy író? Az író itt Pékár
Gyula . . . " A nevek helyettesíthetnek. „ . . . ő csak szeretne író l e n n i . . . " Mármost mindezt azzal „a-másik-világhoz-nem-tartozunk" végérvényességgel
mondja Füst Milán. Van „az" írói létnek, szakmának — ami, olvastuk: életmód — néhány oly kívánalomkvalitása, hogy országhatárokat aligha ismer.
63

S nappalok-éjek eszerint váltakoznak az „íróembernek". Mert: „van az úgy
is", írja erről az alkatról, „hogy némelyik permanensen annak él, hogy ő író,
ami annyit jelent, hogy se éjjele, se nappala tőle, vagyis majd megszakad már
a figyelemtől, mert mindent meg akar jegyezni m a g á n a k . . . mindenekfelett
azt, amit gondol és érez, épp ezért állandóan készenlétben kell l e n n i e . . . az
ilyesmi pedig állandó munkát, szünet nélküli fáradságot jelent amely egyeseknél annyira elhatalmasodik . . . hogy ennek az örökös munkának . . . folytonos figyelemnek... a betegeivé lesznek". Megkérdezi, s ezek mind örök-dolgok, és szinte mulatunk rajta, hogy valami világképlet mennyire nem bír változni, ebben már-már vigasz van: „ . . . kérdezem én: maradhat-e ilyen embernek elég ideje és energiája még ahhoz is, hogy a világban való érvényesülésével törődjön, hogy igyekezzen ügyesen elhelyezkedni benne, s mindent a
minél nagyobb anyagi boldogulás végett tegyen?" Jó ilyesmit, bármi fogalmazásban, újra-olvashatni; de ami ennek általánosa: hogy Füst Milán nem
rest az alapkérdésekkel a legérthetőbben bíbelődni, sőt, hogy írói alap-általános-önmagát ennyire nem hazudtolja m e g . . . ! Hogy szinte a legszívesebben
ezt teszi! S nagy tanulmányaiban, szak-kérdésekből is ilyenekhez bukkan elő.
Ez írásainak stilizált üdeség-hatása.
Az írói munka körülményeiről is végérvényes „szórakoztatósággal" tud
szólni; plasztikus jeleneteket ismert, mert nem tagadta el önmaga előtt, hogy
e majdnem „utcai" szcénák vezeték felismeréseihez, avagy ennél különb helyszíneken ne is várjuk, hogy lényeges dolgokra bukkanunk; legföljebb akkor
ezt valami alakban a lakásunkba kell vinnünk. Ekképp volt ő egy darab írásával, azaz közben. Sietnie kellett, egyetlen éjszaka alatt el akart készülni a
negyedik felvonással. De közbeszólt a gyökérhártya! S fogorvoshoz kellett indulnia „vele" nyomban. Az utcán remek, jelenet: hideg vizet kortyol, öblítőleg, a fájó „gyökhártyára", de egy kapatos társaság ivótestvérnek hiszi őt,
ahogy köpköd. „Nézd a büdöst, hogy iszik még most is." Ö azonban, a fogorvost otthon nem találván, „mint valami hűséges agronómus", többször is
végiglocsolta „az akkori éjszakai bűnök f ö l d j é t . . . " Volt ugyanis a Dohány
utca és a Körút sarkán egy konflisállomás, „ahol a f ö l d b ő l . . . cső sarjadt", s ő
innen vett vizet mindegyre. Hajnali fél ötkor megjött a fogorvos — és kihúzta a fogat. Reggel már tanítani is mehetett. Ám amit elhallgattunk itt:
hogy mindez azután tortént csak — a nagy „muszáj" ellenére —, ahogy ő
három órára, otthoni öblítés-köpés-sorozatok, nagy kitartás aprómódolása
után, megírta „e csodálatos negyedik felvonás"-t. S most, hogy erre visszaemlékezik, azt gondolja: „Ö, szép hősi korom, hova tűntél, hova tűntél." És
még itt nincs vége a dolognak.
A lényeg most következik, megint a Füst Milánt jellemző szerkezeti tagolás szerves célszerűségével — ahol is az „ihletettség" tényezője ugyanarról a
tőről fakad, mint a „tudatosságé". Szó sincs róla, hogy „átkozott" öregkorában visszasírná „átkozott" fiatalságát. Mégis, mi minden múlt el! Fogai nincsenek — hiába vágyna gyökhártyalobra. S a Körút bűnös világában mint
járhatna, vénemberként! Aztán: be kell érnie azzal, amije van. Azaz: „Nincs
. . . olyan konyhám, ahol remekművet írhatnék" — mint abban az átok szegényidőben —, „sem olyan csűröm a fürtös-poloskákkal, ahol az ihlet csillagai
szállnának r á m . . . " — figyeljük meg, a konkrétumokat Füst Milán mint eredendő, megfellebbezhetetlen mellékességeket közli, s attól mellékesek, hogy
valami általánosabb felé rohan át rajtuk, de úgy eredendőek, hogy hatásuk
64

nem múlik el, mint kísértet, rántja magával, vonzza további mondataival,
mondata további részével az előkészítő anyagot, melytől — egyszerű a következtetés! — ő maga sem szabadulhat. A vörhenyes fényből van az ő „palástja", amiben szegény ifjúsága színhelyén megáll. S a két óra idő azokból a
reménytelen-végtelen időkből töredék. A csillagok...! S nem véletlenül volt
Gelléri Andor Endre oly rajongott-kedves-nagy írója. A kései kesernyésség
valami olyat igazol, ami korábban is sajátja volt: itt beérlelődik. A panasz
korszerű szava, a kor elébe támolygó, vagy büszkén oda vonuló kifejezés-lényszerűsége volt ez a panasz, s más, mint amilyen a Kafkáé. Itt is öngúnyba
oltódik, de a stilizált „jajongás": önerő, igen, mintha önálló kis létezőkkel telne be a színpad, a mindig-színpad. Nincsenek meg az ifjúság rekvizítumai, „de
van, ó, én szegény, egy tizenkét méteres termem, antik bútorokkal terhes, képektől, szőnyegektől dús, ehhez még egy ötméteres fürdőszobám is, és mi
még? Zenélő levesestálam, mondjuk, csak épp hogy a tehetség állott ki belőlem. Elcserélném-e hát e termeket a régi konyhával? Ne sokat kérdezzék,
mert odaszaladok." Mindez: szakmai vallomásnak indult a drámáról. S amiért
Füst Milán prózája oly élhető-emberi-társi képződmény: hogy, függetlenül formátumunktól, ornátusunktól vagy hiányától, életkorunktól s egyéb kor-elemektől, „ugyanígy" botladozunk, s rohannánk, s tudjuk, jobb ha maradunk békén. A panasz és a „jajongás" tehát nem válik terhessé, a stilizált „jelleg"
majdnem-túltengése oly részleteket ad, amelyekhez mint a most-már-magunk-alapelemeihez ragaszkodunk, mert legalább szó-érvényű segítségünkre vannak.
Viszonyítási rendszert jelentenek, s ebből valókat a mi irodalmunk is kellően
adott, legalább nekünk itt.
Vagy nézzük ezt az 1955-ben keletkezett kis összefoglalót: önvallomás a
pálya végén. Mind az ily írásokat úgy kezdjük lassan egybenézni, ha egy itt
ekképp véglegessé vált kötetet, egy pálya foglalatát tekintjük, hogy abban
reménykedünk: még mindig akad valami „létfontos", létfontos-és-közvetlen,
lehetőleg kevéssé áttételes, ami elkerülte figyelmünket, s amiből az életünkre
mintegy azonnali utaláshoz, tanácsos utasításhoz jutunk. Igényünk az ilyen
lény közeli szó, ami nem kitalált történet, nem taglalásos tárgy feldolgozás —
bármi izgalmasak legyenek is az öngyilkosságról, a személyiségről, a szexualitásról írott Füst Milán-munkák, mégis: ahol „csak az van", hogy vele hogyan
is volt ez és hogyan az, és mit gondolt, mit sírna vissza stb., lám, ezek azok
a helyek, amelyekkel azonnal tudunk valamit kezdeni. Az a „lektűr" megváltása ; de ugyanabból a matériából van, mint a szó, szó, szó s betű, betű, betű
purgatóriuma. Mennyei séták ezek, és minket ehhez hozzászoktattak: Kosztolányi, Ottlik, még némelyek, kik nem restellték a — nyilván nagy — kérdések
helyett vagy mellett „mindössze" azt írni, ami egy-éppen-volt alkonyat, időszak, lábadozás, gyerekkori fény a betegágy körül, anyánk arca, írói nagyakarásaink és beszorítottságaink remek mulatsága egy-egy villám fényében,
mely mégis „szelíd esti tűz". Vegyük észre, Füst Milán épp e jelzetekkel,
jegyzetekkel, szubjektivitásokkal az az író, aki legfontosabbjaink vonulatában
— már ha efféle „vonulatokat" egyáltalán gondolni kell — a leginkább élhetően van ott. És mi egyebet akarnánk az élethez oly közel került, annyira
az élet által bírált, oly megszenvedtetett irodalomtól, ha nem ezt: lehessen
elég csak úgy, mint „az élet", vagyis az egyformaságok, a ránkhalmozódások, unalmak és kínlódások közepette villanjon elő belőle oly mennyiségű
azonnali-használható... igen, Szép Ernő, Kosztolányi, Füst Milán, Ottlik, e
65

korántsem szobalakók, egyáltalán nem esztétái hajlandók, a mindennapiasság
utcajárói, terepszemlézői, naplóírói. S ekképp kell értenünk Füst Milán felkiáltását ennek az önvallomásnak az elején: „írói pályám az improvizáció pályája . . . Nekem sohase voltak terveim. Én akkor írtam, ha jószerencse megszállt, ha felmerült bennem egy-egy olyan hang vagy szó, amelyre azt mondhattam: — Ezt most leírom, a többit pedig meglátjuk. Más szóval: úgy látszik, én mindig is a szervezetemre bíztam, hogy az beszéljen helyettem, s mihelyt az megszólalt, akkor már áradt is, alig győztem az írást, mert mintha
diktandóra t e n n é m . . . " Olvassuk-e elégszer e sorokat, vagy hát: olvasunk elégszer ilyesmit? Füst Milán korántsem önző szerző, ő meghagyja ezeket a mellékbejáratokat és -kijáratokat, a megközelítésnek e folyosóit, ahol, hamarosan rájövünk, nem is elsődleg a főművek osztály-főosztály-csoport-alcsoport
ajtói nyílnak, hanem el lehet álldogálni egy-egy falifülkében ablaknál, vagy
váratlan terem-félébe érünk, s mintha még az ő ilybéli fájdalma és felnyüszítése is a magunk oly rég elvesztett, másokkal megőrizni nem bírt drága
hangjait idéznék, s a terek mind azokra a helyekre volnának legalább utalások, ahol oly igen ott volnánk ma is alkalmasint. Füst Milán kisebb prózai
írásai megmaradtak mindegyre-frissen ily alkalmainknak.
Aztán mennyire tudatosan elemzi magát, sőt dolga-tevésének módját, jellegét, esélyét — ne feledjük ezt sem! Valami szent módon csal elő mindekképp mosolyt, s igazán üdvünkre. Elragad minket, hogy az esztétikai szakmunkától ne riadjunk, s ó, mi ez, mennyire szakjellegű? — az „esztétikai elfogultságról" már szóltunk az imént, erről a városjáróról, bármily könyvtárszobás is látszatra az élet —, mely igen angyal, hogy Hamletet idézzük, az embernek ez a mindig magát roncsoló formája, ahogy a közvetlen haszon tiszta naivitása helyett, mint annyiszor látjuk e jegyzetekben, a megfoghatatlan
után veti magát, s mintegy gúnyt űz magából is, hogy íme, ennyire lomposan, komótosan teszi ezt, gúzsba kötözötten, hogy aztán hirtelen a mi magunk
összes nevetséges igyekezetét tárja fel színész-gesztusával: a hősiesség — József Attilától tudjuk — nem muszáj gesztusával, s ő maga, érzi ezt, azért joggal Mesterünk! S erre ő igényt is tart egy k i c s i t . . . nem is k i c s i t . . .
1934-ben vallomást írt napló jegyzeteiről — s figyeljük csak, mintegy negyvenhat évesen beszél így: „Minél idősebb az ember, annál egységesebb színfolttá olvad szemei előtt elmúlt életének egykori tarkasága. Ha most visszanézek: az alkonyulat távlatából" (!!) „már-már olybá tűnik némely pillanatban egész életem, mintha egyéb se lettem volna, egyebet se tettem volna,
mint hogy éjjel az íróasztal előtt görnyedtem, s a naplómat írtam." A naplóíró tapasztalatátadása következik akkor, s egyáltalán nem apoteózis. Füst
Milán bölcsen érezte meg, hogy a stilizáció az elfogadtatás nagy alapeszköze.
Valamilyenné kell tennünk magunkat; mert az épp-születő-mindenkori-szellemi-pilanatunkban, csupán abban, mintha jellegtelenek volnánk, vagyis a legigazabb visongás ama bizonyos színpadi zsákból nem érvényesül, oda színész
kell, kit vállán cipel a zsák hordozója, önmaga színésze így volt ő; de véghez vitte a csudálatos bravúrt, hogy a zsákból is majdnem mindig maga szól.
Mit mond itt éppen erről — hiszen ő ihletett minket e futamra: „Mihelyt
késtem" (napló) „feljegyzéssel, idegenné lett előttem az, ami még az imént
érzésem szerint sajátom volt, amivel pillanatok előtt még egészen azonos
voltam". Füst Milán és Szép Ernő volt e tárgyban a mi százados nagyjaink
közül a közeli múltban a legérzékenyebb! Az önelemzésnek mestere úgy, hogy
66

épp a tárgy-határ megtartásával, minden kültémai amatőrizmust kerülve
ilyenkor, tudott általánosítható hasznút mondani. S ha az „alkotáslélektan"
alaptételeit súrolja is ez a megfigyelés-rész, a környezet, amiben előbukkan,
merőben egyedivé teszi, és az egész írói munka, az emberiség való-közkincséhez
képest, nem ilyesmi értékteremtés-e? Éppen a mindenkori „nagy fölfedezés"
kerülése, a gyanakvás ily tárgyakban: a hitellel átélt, mások által esetleg épp
túlságosa való-szervezettsége, „csekély mivolta" miatt lenézett, mellőzött stb.
személyi tények elsődleg-helye! S mit mond erről a vallomás egyéb helyén:
„Arra gondoltam: ha céltalan munkában telt is az é l e t e m . . . ami céltalan volt,
mégsem lesz talán hiábavaló". így nézte az „ é l e t e . . . minden erejével" öszszegyűjtött „furcsa kincs"-et. Ami: pusztult is, van is most.

III.
Szabad-e azért hát megmaradnunk ennyi általánosnál, ahelyett, hogy sorolnánk — de ezt megteszik biztos mások! —, kiről és mi mindenekről írt?
Vagy hogy csak úgy beszélünk most, mintha nem volna — épp az ő írásai révén — valami kialakult vagy módosult képzelésünk arról, hogy az ilyenféle
működésnek mi az igazi haszna, eszményije stb.? Az irodalom megélőjének,
e folyamat folymatosának nem lehet olyképp élményekhez jutnia, hogy mint
aki „a világ nagy vasútait utazza be" rendre, s z ó l . . . S nem lehet válaszunk
sem efféle illúziókeltés. Az az emlékezés-esszé, palást-lengetős körülménylatolás-riposzt, a belső megvilágosodás-keresésnek ez a kivetítése, ami a Füst
Milán-féle irodalmi főmű-melletti munkatermék és sora: elsődleg az idevillanásaival hat, nem a lexikonszerűségével, még csak avval se, hogy annak, aki
írja, pillanatnyi vagy általános szemléletünk szerint „igaza" van-e. Az igazság órája vagy pillanata: a világnak ez a kegyetlen szabályzata és követelménye ugyanis épp mintha oldódhatna, terebélyesedhetne, válasz- és vitalehetőséghez jutna az ilyen tanulmánnyal, eszmélkedéssel. Hát akkor? Hogyan
lenne viszaszorítható a mégis egy-villám-sújtotta megítélésbe? Ami itt fényjeleket ad: mint a szigetek sorfénye; hajózunk, tartunk valami sötétséggé-visszarejtett egykori céltól a pillanatnyi fényektől meg nem világosodó, alig hitt,
netán szorongva vágyott, cél felé. S az essszé itt: maga a cél s az elhagyott
hely, maga a fényjelsor, s mi magunk is az esszé vagyunk így; és ezt olvasóként sem feledhetjük.
Mert így akkor történetesen „a fiatal író"-ról van szó valahol, s róla halljuk, hogy „mikor ír, azt képzeli, hogy amit leírt, oly könnyen érthető, még
a gyermek sem értheti félre". S ahogy munkájával elkészült, kezdődik csalódássorozata: mert az emberek ezt az evidenciát, bizony, nem annak veszik,
„ami". Ilyesmit olvasunk. De hát nem egy irodalmi életkorról szól ez. Hanem
az egész dallamával egy ilyen mondatnak például — : „Rendesen az történik,
hogy amit szeret benne, nem veszik észre, s amit nem nagyon szeret, épp
azt esetleg magasztalják... s ez a fiatal írót nagyon elkeseríti." —, ezzel valami mást moccant meg bennünk Füst Milán, nem a fiatal írói érzékenységet,
vagy a tőlünk alkalmasint távolabb eső csoportérdek védelmére kelni-készkedhetnénkünket; hanem az egész világ űrében felismerendő árvaságunkra emlékeztet. Ennyi történik csupán, s a konkrétumon, nem úgy, mint a napsikercikkek várnák, át is futunk; oly mindegy, szépet vagy epéset írnak akkor
67

Kosztolányinak erről vagy arról a Kosztolányi-eleméről, s hogy Osvátról miként esik szó, kiről meg nem esik semmi említés — ez mindegy! És ha innen, vagyis nem a célt érők törekvései felől — rút szóval, ím! —, nem a gyakorlati beidegzés szerint ízlelgetjük, amiben részünk van, akkor a gazdagság
nem sejtett rétegei közt járhatunk máris. És azt látjuk, hogy néhány rettentő és csudás elfogultságát leszámítva, ez az író rettentő és csudás igazságtevő képességgel is meg van áldva. Bocsánat, a „tevőlegesség" elemét itt is
mellőzzük gyorsan.
Eljutottunk ahhoz a kényelmes állásponthoz, melyről most tetszés szerint szolgálhatnánk saját kényelmünket az író dicsőségének ápolásával: emelgethetnénk ki a remeknél remekebb helyeket. Persze, valamennyire azért
mégse tartóztassuk meg magunkat, ne egészen. Amit Kosztolányiról ír, például
— s mindjárt itt a mentségünk: példák ezek, valóságosan, arra, sebésztankönyv-részletként, hogy miként is kell pályatársakat műteni, boncolni stb.,
mert itt azért a kiló hús, ideg és csont még amúgyabbul nem mérhető csupán a súlyok mértéke szerint! —, megüt újra, tallózva is ez a pár mondat,
melyre, most látom, emlékeztem már az idegeim mélyén, továbbmeséltem,
mint olvasmányélményt, s ekképp szól: „Hosszú barátságunk alatt egyszer sem
volt alkalmam olyasmire felfigyelnem" — gyors közbevetés: köztudott pozíciója, az tehát, hogy érvényesülhetése nem volt Ady—Babits—Kosztolányi
jellegű, Füst Milánt, „élethasznú megfigyelővé" tette, tréfásan szólva: veszélyes megfigyelővé, kíméletlenül tárgyilagossá; szerencsére épp az elfogultságai,
más dolgokban, s evvel párban a nagy igazságkereséskényszere, megóvta őt
is attól, amit Kosztolányinál, hibát, dicséretesen, nem talált! de folytassuk
— „hogy önzése akárcsak a durvaságig is túlságba ragadta volna másokkal
szemben, pedig sok-sok éjszakát töltöttünk el együtt, s volt alkalmam oly
lelkiállapotban is látnom őt, mikor ki volt kelve magából, mikor levetett magáról minden tartózkodást... s bizony mondom, ritka dolog az, hogy valakinek ilyen indulatában se csússzon ki a száján egy-egy olyan szó, amely gyanússá teheti eddigi m a g a t a r t á s á t . . . " Észrevesszük? Mennyi buktatót jelöl!
Hogy nála, Füst Milánnál, hányféleképpen el lehet csúszni, fel lehet borulni,
ki lehet fordíttatni nagy műgonddal megformált valókból — s hogy ily szempontok is vannak, irodalomban: mint egész-addigi-magatartás-gyanússá-válása. Persze, meg ne ijedjünk, nincs azért mégse minden ily szigorúságosan,
ez már az esszé szent törvényei szerinti valóság. S Füst Milán ezt az óhatatlan angyal-határsáv-járást végzi úgy, hogy minden elképzelhető térsértésre
felhívja figyelmünket, gesztikulál is, mégis, a végeredmény hibátlan eleganciájával ér utacskájának végére, legföljebb az a miénk, hogy még így se láttuk ezt a produkciót. De az újdonság nem kuriózum, ha nem egyetlen recept
is — vagy sem. Mondatunk talán hű volt Hozzá, s akkor gyorsan fűzzük ide,
ami a Kosztolányiról írt részletben még mellbeütőbb: „O nem volt kitartó
lélek", foglalja össze bekezdése végén, s mily kíméletlen a szempontjaival,
mily alkotólagos e kíméletlenséggel, mily nagyon művésztárs és hódoló evvel
az alkotólagossággal! — szerves tehát, a már kilobbant, már nem szerves élet
tiszteletére! — „sem erős, ennek jelét is adta, arra sem volt hajlama, hogy
magáévá tegye mások ügyét, mindezt bebizonyították az évtizedek, a szemmértékén, ösztönös mértéktartásán, egyszóval: végeredményében mégiscsak rokonszenves emberi mivoltán azonban folt nem esett, még élete válságos perceiben se, soha." Üristen, gondoljuk: mi minden sűrűit azért e mondatba!
68

S mégis megmarad folttalan mondatnak, válságos fordulataival, szóhalmozásaikor is. Megmarad benne az éles-fény-részvét, amit épp Kosztolányi
kért.
Vagy Somlyó Zoltánról miket ír! Nem is merem kiemelve idézni; ahhoz
az az egész esszé kell; most csak a legjobbakat szemlézhetem ide, s mire
mutat ez: olyan közegben, köztudat-világban, ahol nincs igazi teljesség,
túl sok a dicséret! Hiányzik az élet-esszé egész mivolta, nem lehet hát igazi
műtétekig jutni, marad a gyógyszerezgetés stb., fürdőorvosi kedvesség. Hát
ezt Füst Milán nem ismerte. Vagy móka-hatásig volt elfogult, á h í t a t o s . . .
volt, hát volt, ettől volt evvel is egész! ő az egész-jelleget tudta csak keresni,
bármi furcsák voltak is közben a „mozdulatai", mint mondtuk, s mint ezt túl
sokat is mondják. Az egész-módot, a magáét, íme, elérte. Somlyó Zoltánról
is ezt jegyezzük meg végül, tőle: hogy nem vigyáztak rá eléggé, nem vették
kellően észre stb. S talán nem lett volna másképp a megvalósult hibátlanságszázalék a Somlyó Zoltán életművében úgy sem; de a zsenialitás-százalék boldogsága jobban kijutott volna néki. Ám nem volt-e boldogtalanul boldog ő
így is, kérdezi érdemben az emlékezés; s akkor miért kellett volna bárki más
üdvképletéhez hasonlítaniok a sorsszövőknek, mikor azokat a szoknyákat a
szemére borogatták?! A legszebb sorokat, szakaszokat emelinti ki Füst Milán e nagyszerű költőtől; más kérdés, hogy Kosztolányi a nagy New Yorkversben örökké hozzánk-hasonlított, szívünk részévé tett egy képet, képlehetőséget — mindjárt idézzük —, és Füst Milánnak nem adatott meg, hogy
egyetlen mű-részével is úgy legyen „szép", végleges, paradigmaszerű, mint
gyakran azok a költők, kik ezzel is áldva vannak, de ég-felhője-amorf formájukat sem veszítik. Idézzem-e még mindig azt a „Barátaimról..." kezdetű
passzust? A kávéházban ülő Somlyó Zoltán festő-legnagyobbak színhatásával
„történt" örök-megelevenítését? Vagy azt mondjam: a „gonoszkodásban" Szép
Ernő akkor semeddig se ment el, jóllehet ugyanolyan komiszságokat tárt fel
a komisz világról, csak nem komiszan, inkább a pusztulás tünemény-mivoltát el- és felismerve, s nem törekedvén elismertetésére. Füst Milán nagyon
is tanár volt! Hű volt evvel önmagához; ő úgy tudott lemondó lenni is csak,
hogy az elismertetés — akár mások dolgának elismertetése — alapkövetelménye maradt, s rosszkedvét nem palástolta, hogy a tanuló-világ elméjében úgyse kerül rendes helyére semmi, s ez fájdalmas. Bár: nagyobb bajok is vannak. Látható tehát, hogy ez neki olyképp volt íróalkati sajátja, mint Kosztolányinak, Szép Ernőnek stb. a maguk más-vonása; és semmiféle értékítélet
nem adódik ebből, életünk más, kevésbé meghitt pillanataiban, kevésbé segély-igényes pusztulásóráin élhetünk együtt Füst Milán életművének e tanulmány-jellegével; amikor elsősegélyre van szükségünk, ő a leginkább az
élénkítő keserű ital, a fanyar tea szerepét tudja betölteni, vagy rá bízhatjuk, igazgassa, akikben szívünk, segítőkben, megbízik. Ö valami módon evvel
a Nagy Lajos-szabású írók „kabátját" hordta, ha más anyagból is, oly köpenyt.
Bár bukkanna elő még több — egyáltalán valami! — követés mindkettejükéből! Bár látnók a Füst Milán-féle taláros szigort, alatta a lényeges-ember, a
nagyszabású benső-világ kiszolgálatottságát, érezhetnénk azt a harcot, ami e
kettő között már csak a megszólalás előtt is folyik, s amitől az egyáltalán
nem behízelgő végeredmény oly hibátlan etikájú. Meg aztán?! Mindezt azért
merészelem elmondani, mert ha megszámolnám: Füst Milán lenne az, aki
egyetlen kötetben a legtöbbször merte elsírni magát; Szép Ernő é s . . . ne említsünk még, íróillemből, „valakit", messze mögötte jön. S a sírás nagy össze69

tettsége van Füst Milánnál — és az összetevők közt azt a legfontosabb, hogy a
dolog ott az írás műfaja és helyi értékkívánalma szerint pontosan a kifejezés-ügy.
Nagy Lajosról volt szó. Hát hadd idézzük akkor ezt: ahogy Nagy Lajos —
nem tréfa: az egyik legnagyobb magyar novellista! csak a visszafogottságát, a
nagy tehetetlenségi nyomatékát, a nem-tud-mást-mint-jét nem bírja ez a mi
túl tolarenciakövetelő, s ebben nem toleráns, felfogásunk megemészteni —
azt mondta: '„Fölfedeztek benneteket, tehát most már biztos lehetsz, hogy
nem halsz éhen." S akkor ezt mondja Füst Milán: „Kiderült, hogy az éhenhalás volt élete réme." S most nem sírás jön — nem e forma a lényeg! —, de
a dantei, shakespeare-i átélésképesség s kendőzetlen kifejezése, amire Füst
Milán az indulat vonulatából és a látomás kegyelméből, az önelvesztés önmegőrző képességéből fakadóan, képes volt —, hanem: „Azt hittem, megfordul
velem a világ. Miféle téboly szele forog itt? Hát ő is az éhenhalástól fél?"
Mármint most épp Cholnoky Viktorról van szó. S ahogy ő, Füst Milán, fiatal
íróként — ! —, Nagy Lajoshoz ment igazságtételre: éhenhalhat-e tehetséges
ember e hazában stb. Aki egyszer azt kérdezte tőle a kávéházban: „Ma lettem
harmincéves. Mi lesz velem?" S ahogy „megint szálltak az évek", egy nap
megint: „Épp ma lettem negyvenéves. Mi lesz velem?" S amit Tóth Árpád
búcsúztatására ír Füst Milán, ez oly más költő legszebb epitáfiumául talán
az olyan, hogy Nagy Lajos tárgyától egyáltalán nincs messze. Attól, ahogy
„világ-sor-szociális érzék" munkálván az írók ily legjavában, róluk ekképp
lehet s kell is tanárság!, felvilágosítást remélhetve, szólni, íme, így a Tóth Árpád emlék-levélsorok: „Ügy halt meg, ahogy a madár leesik az ágról. S egykori nagy keserűségei, fájó szíve — mindez oly túlméretezett valaminek tűnik ma már nekem az elmúlás egyszerűségének fényében, a megsemmisülés
természetes fényében, hogy fontoskodással vádolom ma már, aki embervoltunk nagyobb jelentőségének érzését vagy követelményét belénk oltotta." És
semmi lefokozás, semmi hőstelenítés. Csak szólás, megszólalás; és persze, hogy
nagyobb jelentőség! Csak hát azt e pillanatban így lehetett csupán mondani.
Végezetül, hogy az olvasó türelmével vissza ne éljünk, de valami össztettséget még példázzunk: itt ez a részlet Osvátról... Füst Milánnak igazán „nagy
szentje" volt Osvát Ernő. S ezt írta róla — mivel Osvát nem úgy védtelen,
mint Somlyó Zoltán, mint bárki igaz-nagy költő, ezt a részletet bátran
idézni merem: „ . . . nincs oly emberi szépség, se szó, se cselekedet, amely ne . . .
a titkos fényforrásból: ne a hiúságból venné ragyogását. Ám ha valaki anynyira gyűlöli önnön hiúságát, vagy talán még hiúbb, mint ami elviselhető.. ."
— „Ismétlem: nagyra volt hivatva, de amire hivatva volt, magára szabott
nagy, filozófiai és egyéb feladatait el kellett odáznia — menekülést kellett
keresnie a szörnyű tehertől, amelyet részben rendkívüli képességei, részben
elviselhetetlen becsvágya, vagyis önmagával szemben való gyötrő igényei
mértek ki rá." S ennek folytatása: „Ezenfelül... izzó és mohó szíve sem jól
tűrte azt az aszkézist, amelyet szellemi pályája tőle megkövetelt." Hogyan
olvasunk ily szavakat? Nem szökik-e könny a szemünkbe, mert oly igen oly
sokunkról szólónak érezhetjük mind ezt — ha még van annyi őszinteség bennünk, hogy bevalljunk effélét, hogy önmagunk legalább kétféle, Aljosa-szerű
és Dmitrij-szerű lényösszetételét bevalljuk. Hol van az, amit Osvát dicséretére
ír Füst Milán, hogy t. i. „mi az életteljes, kedves, bensőséges irodalmi életünket neki köszönhetjük..."? Mi marad, mik maradnak? A vadul harcoló kom70

ponensek, bennünk, vagy az önvád, a tulajdon „bűneink" oly magunkkal
összenövesztett hurcolása, amiről Szép Ernő ír, hogy „magadra eszmélsz / Ki
is vagy és mit műveltél m a g a d d a l . . . Hogy ez te vagy s együtt maradsz magaddal / Egész nap és álmodban éjszaka / S a föld alatt a sírban összezárva".
Hogy ez valamivel könnyebb legyen — mármint a síron inneni rész! —, nemcsak a művészetnek élő ember elemi igénye, hogy mondjon hozzá valamit
mások könnyítésére, önmaga láttatására, nemcsak nekünk, a pálya vakságába
odaszántaknak éltetőnk s mentőnk, hogy ily depók vannak, de a közös sodrat
is lehetséges, a külszemlélőé és az „elveszetté", s Füst Milán „elméleti emlékezőprózája" ezt még e kategóriáknak túlján is adja, egyre.

71

POZSGAY IMRE

Korszakváltás és megújulás
Június 6-án Pozsgay Imre „Korszakváltás és megújulás" címmel előadást tartott Szegeden, a Somogyi Könyvtárban, melyet beszélgetés követett. Az alábbiakban közöljük az előadás szövegét és a felmerült kérdésekre adott
összefoglaló választ.

Tisztelt Hallgatóim, Kedves Barátaim!
Ezt a mai előadást tekintsék inkább vizsgának. Mégpedig abból a megfontolásból, hogy nem is olyan régen találkozhattunk — legalábbis sokukkal — itt, ebben a körben és ebben a házban, s akkor megismerhették nézeteimet, elgondolásaimat — elnézést a hivalkodó hivatkozásért. Talán inkább
arról lehetne ma szó, hogy a megváltozott politikai helyzetben, a pártértekezleten végrehajtott fordulat után a jelenlegi vezetőség tagjai képesek-e kitartani nézeteik, politikai programjuk, elképzeléseik mellett, és — ezt a politikai
fogalmat teljes tartalmi mélységében vállalva — az ú j közmegegyezés előkészítésén munkálkodni. Ezért ebben a bevezetőben — ismétlem — nem annyira az
újdonságokra, mint inkább a közös vizsgálódásra helyezném a hangsúlyt. így
természetesen én is valóban vizsgázom. Önök vizsgáztatnak, joggal és okkal.
Azt hiszem az országos pártértekezlet után nagyon lényeges változás következett be, hiszen a vezetőség megválasztása úgy történt, hogy soraiba
— akár a Központi Bizottság, akár a Politikai Bizottság tagjairól lett légyen
szó — korábban is hangoztatott meggyőződésük és véleményük alapján és
nem annak a feladásával kerültek be az egyes emberek. Én ezt tartom • lényegesnek, alapvető jelentőségűnek a vezetés megújítását illetően.
Ezt előrebocsátva Korszakváltás és megújulás címén a következőkről szeretnék néhány szót szólni. Mindenekelőtt: megtaláljuk-e azt a lendítőerőt,
hajtóerőt a magyar társadalomban, amely alkalmassá tesz bennünket arra,
hogy a hosszú stagnálás és a világ fő fejlődési tendenciáitól való leszakadás
irányzata megváltozzék, és Magyarország ismét — egy modernizációs vállalkozás keretében — a világfolyamatokhoz és a világ élvonalához felzárkózó
nemzetek, országok sorába kerüljön. A következő kérdés az lehetne, hogy ezt
a programot szocialista alapon és szocialista társadalmi berendezkedés mellett
meg lehet-e valósítani. Másként forgatva a szót, a mai közkeletű kérdést lehet
felvetni: megreformálható-e a szocializmus? Ez utóbbi kérdéssel és válasszal
kezdem, mégpedig előbb egy dekorációval, később talán azt bizonyító kijelentésekkel.
Véleményem, meggyőződésem szerint a szocializmus megreformálható.
A szocializmuson persze nem azokat a képzeteket és kényszereket kell érteni,
amelyeket eddig ezen a címen megismertünk. Vagyis a szocializmus egész fo72

galmának újragondolása is szükséges ahhoz, hogy annak megreformálhatóságáról beszéljünk. Mélységesen egyetértek Dobrinyinnel, az SZKP Központi
Bizottságának titkárával, aki a Béke és Szocializmus prágai konferenciáján
kijelentette, hogy a szocializmus eddigi formációiban nem hozott létre olyan
változatot, amely igazán követendő, vonzó példát jelentene az emberiség számára, problémái megoldásához. Nem kis mértékben ennek következménye
— hozzáteszem: nem csupán ezé —, hogy a baloldal és különösen a kommunista baloldal sorozatos vereséget szenved a világ egyes térségeiben.
Mielőtt a szocializmusnak vonzó és az emberiség számára követendő példái kialakultak volna, sietve deklaráltuk a Kelet-Európában kialakult társadalmak szocialista természetét. Holott, ha ezeket a társadalmakat marxi történelmi módszerrel elemezzük, akkor jórészt inkább a hadikommunizmus- állapotára jellemző viszonyokat, és egy politikailag felépített szocializmust láthatunk bennük. Ez önmagában nem a kísérlet ellen szól, és nem a kísérlet lebecsülését jelenti, hanem helyretételét az — ismétlem — elhamarkodott és
voluntarisztikus típusú ítélkezéssel és önminősítéssel szemben.
összegezve: úgy vélem, ma abból kell kiindulni, és ez a reális megközelítési mód, hogy a korszak, amelyben élünk még a tőke kora, és azok a kezdeményezések, amelyek szocializmus címén létrejöttek, azok a tőke korában
jelentkező nyerskommunisztikus kezdeményezések, ahol is minden jószándékú
deklaráció és termelés szervezési központosítás ellenére az elosztási szempontok uralkodtak mindvégig. Vagyis: közösségteremtő erőt állami integrátor
segítségével csak úgy és olyan módon tudtak létrehozni, hogy az mindig az
elosztás igazgatását helyezte a középpontba, a deklarált termeléscentrikus
szemlélet ellenére.
Ennek az elosztási szempontnak a lényege az volt, hogy a felhalmozási folyamatban, egy tőkeszegény és eszközszegény térségben felélték a felhalmozáshoz szükséges legelemibb erőt, a nyers munkaerőt, majd ennek kimerülése
után a nemzeti jövedelemnek infrastruktúrára elkülönített részét.
Mikor ez az eszköz is kimúlóban van, akkor rákényszerülnek — hiszen
mondtam: a tőke korát éljük — a külső erőforrás bevonására, hogy a működés elemi formái és kooperációi fennmaradjanak. Ezzel a tendenciával együtt
jár egy sajátos belső társadalmi szemlélet eluralkodása, amelyben egy különös paradoxon működik. Annak első, sztálinista korszakában az osztályharc
éleződésének elmélete szolgálja azt a célt, hogy a társadalmi békét akadályozó tényezőket likvidálás útján kikapcsolják a társadalomból.
Amikor úgy vélik, hogy ez a szakasz lejárt, ezen a szakaszon túlvagyunk,
akkor pedig a társadalmi humanizáció időszaka következik, hiszen a magyar
modell — ha szabad ilyesmit mondani — 1956 után az alapvető politikai intézmények sztálinisztikus szerkezetének fennmaradása mellett kezdett egy
sajátos humanizációs folyamatot és programot. Ennek a humanizációnak a
lényege azonban az volt, hogy az ellentmondások ne váljanak nyílt társadalmi konfliktusokká, közmegegyezés címén megvásároltuk a társadalmi békét. Ennek a társadalmi békének drága ára volt, mert az előbb említett elosztási szisztémában működött. Drága ára volt, mert a stagnálást hordozó
elemek nem kerülhettek felszínre, sem a hatalom működésében, sem a gazdaságban, sem az emberi kapcsolatokban, sem egyéb területeken. így, anélkül,
hogy megfelelő politikai intézményeket hoztak volna létre az állampolgári
érdekek kifejezése számára, javára, a társadalomban kialakult a hatalom és a
nép között egy sajátos közfelfogás és munkamegosztás. Ez a fajta hatalom73

gyakorlási mód azt jelenti, hogy a hatalom tudja, mi a jó a népnek, a nép
pedig kiegyezik ezzel a hatalommal, hallgatólagosan elfogadja ezt a hatalmat,
abból a feltételezésből kiindulva, hogy neki pedig legalább a gyarapodás, hogy
úgy mondjam, a magántollasodás lehetősége megadatik.
Az MSZMP érdemeit — és kérem: senki ne pejoratív értelemben, még
kevésbé cinikus kijelentésként fogja fel, amit mondtam — itt nem lehet elvitatni. Korábban adott választ egy ilyenfajta szükséglet kielégítésének kényszerére, mint bármelyik más kelet-európai párt. Éppen azért, mert nagyon
tragikus élmények és tapasztalatok késztették erre a felismerésre. Ugyanakkor a hatalom és politika működésének intézményi feltételeit nem lehetett
Kelet-Európában megváltoztatni. Tehát annak a területnek a humanizálásával próbálkozott, ahol léphetett, legalább a mindennapi elemi szükségletek kielégítésében az előrehaladás biztosításával próbálta ezt elérni. Ezért — megismétlem —, drága árat fizettünk, hiszen végső soron az a 17—18 milliárd dolláros adósságállomány, amelynek adósságszolgálata most már a tőkés exportbevételünk teljes mértékét elviszi, plusz még újabb kölcsönöket kell felvenni,
hogy ezeket teljesítsük — ez gyakorlatilag és valójában nem az innovációt és
nem az ipari szerkezet átalakítását szolgálta, hanem ennek a szükségletnek
a kielégítését. Itt nem a nép mindennapi szükségleteire gondolok, hanem a
szerkezet finanszírozására, hogy azt ne kelljen megváltoztatni, nehogy társadalmi konfliktus legyen. Ebből a helyzetből kell kilépni most, és csak az a
politika lehet hosszú távon nyertes és eredményes, amely a kooperációjában
és szolidaritásában meglazult társadalmat egy markáns szerkezetátalakítás
programjával és a közmegegyezés új lehetőségeinek megteremtésével ebből
a helyzetből képes kivezetni.
Mi kell ehhez? Véleményem szerint más az, ami kell, és más az, ami lehetséges. Most aztán igazán kapóra jönne egy kis életszínvonal-politika, egy
kis olyan gazdasági-pénzügyi lehetőség, amely az infláció visszaszorításával
legalább a társadalom jelenlegi differenciálódását megállítaná, ám ez az eszköz és ez a lehetőség nincs meg. Nem adatott meg az ú j politikai vezetőségnek.
Az örökséget valamennyien ismerjük. Ennek az örökségnek a következménye, hogy a stabilizációs program idején az állampolgárok lemondásra és
személyes áldozatvállalásra is kényszerülnek. Mit tehet a fordulat után az ú j
vezetőség, hogy ezen áldozatok mértéke elviselhető legyen? Mindenekelőtt
világosabbá kell tennie, hogy mely társadalmi csoportot kíván a közmegegyezés előnyeiből részesíteni, és mely társadalmi csoportoktól kér áldozatot. Hozzátéve, hogy akiktől áldozatot kíván az új politikai kurzus, azokat se becsülje
le, és azokat se tekintse másodosztályú állampolgároknak. Programja tartalmazzon olyan ígéretet is, amely legalább néhány év távlatában ezeknek a társadalmi csoportoknak is megteremti a felemelkedés lehetőségét.
Ám ez most messze vezetne. Ennél égetőbb és konkrétabb, közvetlenebb
dolgok vannak napirenden. Ezek közül elsőként szeretném megemlíteni, hogy
a nép akkor tudja ezeket a terheket nagyobb türelemmel elviselni, ha látja,
hogy az állami fogyasztás és felhasználás is racionálisabbá vált. Miben? Egyrészt abbap, hogy a csak nagyon hosszú távon megtérülő beruházások támogatását esetleg felfüggeszti, másrészt abban, hogy elhárítja azt az erős, ám
nem jogos gazdaságpolitikai nyomást, amely a működésképtelen, veszteséges
vállalatok számára még most is elkülöníti az állami költségvetés nagy részét,
csak azért, hogy az előbb említett társadalmi réteg fennmaradjon. Harmad74

részt: a közfogyasztás egyéb területein minőségi átrendeződést hajt végre, a
szellemi munka javára, és a szellemi munkarész növelésének a javára, más
fogyasztási ágazatok csökkentésére, elsősorban az állami és a politikai bürokrácia és hasonlóak, az ezekből levezethető közterhek enyhítésére. Ezeknek a
politikai feltételeknek kell megfelelni ahhoz, hogy az előbb említett áldozatvállalásra képes legyen — és tűrőképes legyen — a társadalom, hogy annak
tagjai személyi fogyasztásukkal is hajlandók legyenek áldozatot vállalni.
Van még valami, ami nélkülözhetetlen az előbbi követelmények teljesítéséhez, s ez a nagyobb politikai szabadság. Azért mondom ki ezt olyan nehéz
szívvel, mert gyakran hallunk mostanában olyan vádat, hogy úgy látszik, a
gazdaság nem eléggé teljesítőképes. És az életszínvonalban, az életszínvonallal
nem lehet politizálni, ezzel a szólammal nem lehet kifizetni a népet. A gyanú
nem alaptalan, de azért ebben a bizalmatlanságban és gyanakvásban inkább
az elmúlt 3—4 évtized tapasztalatai vannak benne, semmint a jelenlegi vezetőséggel kapcsolatosak. Mégis szeretném hozzátenni: én úgy hiszem, a nagyobb politikai szabadságnak és az e területen megmutatkozó kezdeményezéseknek politikai bizalomnövelő szerepe lesz, ha ezt valóságos szabadságként
élik meg az állampolgárok. Ebből a szempontból újra kellene gondolnunk a
pártértekezleten is elhangzott és az állásfoglalásban is szereplő egyes olyan
kérdéseket, mint például a szocialista pluralizmus értelmezése, a szocialista
demokrácia, ezen belül a szocialista demokrácia működésének feltételei.
Ezek után már csak praktikus dolgokat szeretnék ebben a bevezetőben
megemlíteni, mégpedig arra a kérdésre válaszolni, hogy a jelenlegi vezetőségnek csupán ölébe hullott-e a hatalom, és az készületlenül érte, vagy pedig
van valamiféle elképzelése arra, hogy — már a közeljövőben is — mit kell
tennie ahhoz, hogy az a társadalmi mozgás és aktivitás, amely a pártértekezlet előkészületei, előkészítése idején vagy a pártértekezlet közben megnyilvánult, ne csökkenjen, ne bizonyuljon szalmalángnak, mint ahogyan az a magyar történelemben egyszer-másszor már megesett.
Én úgy hiszem, hogy ennek a politikai vezetőségnek két időtartományban
kell terveket készítenie.
Az egyik: egy viszonylag nem túl hosszú távon a XIV. kongresszust előkészíteni, mégpedig úgy, hogy kíméletlen önvizsgálattal és mélyreható elemzéssel, elsősorban az elmúlt 30 esztendőt, de visszatekintve a 4 évtizedet*
elemzés tárgyává tegyék és egy ú j programot készítsenek elő. Másrészt: ha a
szocialista pluralizmusban továbbra is az egypárti berendezkedés marad,
akkor a párt belső viszonyainak átalakítását is elsőrendűnek kell tekinteni,
beleértve ebbe a legkülönbözőbb összefüggések tisztázását a platformszabadság értelmezésétől és realizálásától a kisebbség jogainak védelmén át a "kezdeményezés és a pártszervezetek működőképességének fenntartásáig. Ehhez
új szervezeti szabályzatra van szükség, amely képes elrugaszkodni attól a
béklyózó hagyománytól, amely inkább rítussá és valamiféle rutinná tette a
pártegységet, nem pedig működőképes mozgósító erővé. A párt és az állam
viszonyában pedig konkrétabban kell beszélni az eddigieknél, vagyis választ
adni arra a kérdésre, mit jelent a hatalom ellenőrzése a szocializmus viszonyai
között. Erre a hatalom ad engedélyt, vagy valami más módon szerveződik meg
a társadalomban az ellenőrzés? Válaszolni kell arra a kérdésre, hogy a párt
nyilvánossága milyen lesz a jövőben, mert a platformszabadság és' a kezdeményezés szabadsága egyúttal nyílt politikai küzdőteret is jelent, amelyet nem
75

lehet elzárni az állampolgárok szeme elől. Az állam életében olyan alapvető
kérdésekben kell sürgősen, de nem megalapozatlanul dönteni — az elvi alapjai egyébként már megvannak a döntéseknek, a politikai elhatározóképesség
hiányzott eddig is —, nos, ilyen ügyekben kell dönteni: milyen legyen az ú j
aloktmány; ha lehet még ebben az évben legyen társasági törvény és egyesületi törvény; a választási törvény tartalmazzon garanciákat az érdekképviselet törvényhozói megjelenítésére. Ezzel együtt, a választási törvénnyel és az
egyéb előbb említett törvénykezdeményezésekkel szinte egyidejűleg hozzá kellene látni az alkotmánybíróság és a közigazgatási bíróság felállításához. Nem
ú j dolgokat mondok, csak megerősítem azt, amire a pártértekezlet állásfoglalása is kitért. Ha ezeken a területeken nem lesz kezdeményezés a közeli, belátható időben, akkor ezeknek a politikai lendítőereje, bizalmat építő ereje
elvész. Későbbi politikai csatározásokban a bizalmat már nehéz lesz visszaszerezni.
A következő, amit még mondani szeretnék ebben a bevezetőben — már
utaltam rá —, hogy nyitást, nagyobb kezdeményezéseket valójában a politikában és a politikai intézményrendszerben lehet várni, nem tudok elképzelni
egy újabb egyoldalúságot a reformfolyamatban. Lehetetlen, megengedhetetlen,
hogy azon a címen: amúgy is szűkösek a lehetőségek, és kisebb a cselekvési
tér — hagyjuk, marasztaljuk a gazdasági reformot, most akkor politizáljunk,
és legyen politikai reform ebben az országban. Nem hiszek az ilyen megoldásban, mert amennyire elbuktatta az egyoldalúság a gazdasági reformot 68 után,
ugyanúgy elbukna a politikai reform 1988 után, amennyiben kényelmi szempontból, egy kormányzati kényelmi követelménynek engedve ott, mármint a
gazdaságban, tisztán stabilizációs mozgást hajtanak végre. Én a kettőt tehát
egymástól elválaszthatatlannak tartom, valóban átfogó, a társadalmi-politikai,
gazdasági viszonyokat széleskörűen érintő és az állampolgár közreműködését
igénylő reformfolyamatokat látok célszerűnek.
Erről végül csak annyit még, hogy ezen reformfolyamatban és ebben a
demokratikus politikai vitában szintén nem elegendő csupán a polgári jogok
deklarációja, hanem ehhez autonóm állampolgárok is kellenek, akik számára
a döntésekben való részvétel nem máról holnapra válik belső igénnyé, mert
tudjuk, hogy ennek milyen akadálya van, de annyi bizonyos, hogy a döntésekben való részvételnek nem szabad egzisztenciális kockázattal járni, ellenkezőleg: egyszerűen napi természetesség, minimumkövetelmény lenne. Ehhez
az autonómiához a tulajdonviszonyok átalakulásán keresztül lehet eljutni.
Ezen semmiképpen nem csupán a magántulajdont értem, bár a magántulajdon
is jelent valamit, ha akarjuk, ha nem. Mindenképpen jelen van társadalmipolitikai viszonyainkban. Én tehát a tulajdonviszonyok átalakításán azt értem,
hogy olyan kapcsolatok legyenek a termelési viszonyokban és a tulajdonviszonyokban — ezt a társulási törvény is megcélozta —, amelyekkel a tőke
helyváltoztatása annak belső törvényszerűségei szerint, az állam beavatkozása
pedig — ami azért minden országban létezik a XX. század második felében —
e törvények tiszteletben tartásával történik. Vagyis feladjuk azt a kényszerképzetet, hogy a társadalmi-gazdasági integrációt az állam és az állami tulajdon tudja egyedül végrehajtani, hiszen az igazság éppen az, hogy az állami
tulajdon erre való képtelensége bebizonyosodott.
Ezt ma már bizonyítható ténynek tekinthetjük, és hogy itt ne kelljen f á j dalmas búcsút mondani egy szocialista elvnek, mondjuk ki, hogy illúzió volt
76

kezdettől fogva. Illúzió volt, és igazán soha nem működött jól. Pontosabban:
a működési zavarain keresztül működött. Alátámasztásul hadd tegyem még
hozzá azt, amit itt egyszer már idézhettem, talán éppen itt Szegeden, ebben a
tiszteletre méltó társaságban, Marxnak azt a gondolatát, hogy — az állami
tulajdon nem más, mint közös magántulajdon, s az előbbitől csak abban különbözik, hogy ott a konkurenciairigység uralkodik, itt meg az elosztási irigység. Igaz: az állami tulajdon kényszerpálya, az elmaradott országok modernizációs és felzárkózási programjához nehezen volt megkerülhető, de a működési
zavarai mintegy 20—25 esztendeje láthatóak.
Most az elmúlt 20—25 esztendő ellentmondásaival próbálunk megküzdeni,
nem könnyű örökséget átvéve, de ezt az örökséget csak úgy szabad átvenni,
hogy egyúttal választóvonalat is húzunk az eddigiekhez. Ezt valamennyiünknek saját lelkünkben is meg kell tennünk, mert lelkünk és cselekedeteink
egyik fele odatartozik ahhoz a korszakhoz, még a legifjabb nemzedéké is, és
ezt a cezúrát magunkban is meg kell tudni húzni ahhoz, hogy ezek a vállalkozások elkezdődhessenek. Én ezt a kis vázlatot szerettem volna mai találkozásunk, beszélgetésünk elé bocsátani, azzal, hogy régi szokásaink szerint várom kérdéseiket, észrevételeiket és ígérem: nagy erőfeszítéseket teszek megválaszolásukra. Köszönöm szépen!
*

Az első felszólaló az egypártrendszer—többpártrendszer viszonyait érintette, erről tett fel kérdést. Valóban, nekem az a véleményem, itt is elmondom, a Központi Bizottságban is elmondtam, hogy elvi-elméleti érveink az
egypártrendszer mellett nincsenek, csak gyakorlati érvek. Az egypártrendszer
nem politikai berendezkedési kritériuma a szocializmusnak. Hozzátehetem
még, hogy az MSZMP legalább pragmatikus volt ebben az ügyben, óvakodott
ehhez a történelmi-társadalmi tényhez ideológiai magyarázatot adni, inkább
történelmi balesetnek, mint vívmánynak tekintette az egypártrendszert.
Tehát megismétlem: itt nem elvi, hanem praktikus érvek szólnak az egypártrendszer fenntartása mellett, mégpedig a politikai stabilitás érvei, amelyekre ma már azt sem lehet rámondani, hogy a konzervatív erőknek jelenthetnek menedéket, mert a pártértekezlet után már másként áll a helyzet
e tekintetben is.
Jósolni nem akarok. Nem tartom kizárhatónak egy többpárti formációnak
a megtalálását sem, de nem biztos, hogy pártformációban kell a reális utat
keresni és megtalálni. Lehet, hogy a különböző korporációk és érdekérvényesítési áramlatok, azok intézményei ugyanúgy be tudnák tölteni ezt a szerepet,
ahogy ennek a kontrollnak és társadalmi polémiának, párbeszédnek a szerepét a pártformációk betölthetik. Annak semmiképpen nem lennék híve, ha
most — a közvélemény nyomására — a kormányzásért felelős vezető párt
maga agyalna ki partnerpártokat maga mellé, mert az komédia lenne. Tehát
ezt nem tartom járható útnak. Én — úgy érzem — realista vagyok e tekintetben, mikor azt vallom: ha a párt képes megújulni — és erre most adott
még egy bizonyságot —, belső szerkezeti struktúráját a pluralizmus követelményeihez is hozzáigazítani, akkor a kibontakozásnak ez is lehet az útja.
Megismétlem: semmiféle olyan marxi vagy lenini elméleti tételt nem
ismerek, amely az egypártrendszert támogatná. Az egypártrendszer ellenőrizhetetlen, ráadásul sztálinista formájában az önkény politikai alapja. Tehát
77

mindenképpen az ellenőrzés itt a kulcskérdés, önmagunk, illetve a társadalom
által való ellenőrzés.
A PB-tagsággal járó felelősség kérdéséről: remélem a többi kollégám is
így van vele, ám a magam nevében csak annyit mondhatok, amit mondtam
bizonyos összefüggésben a pártértekezleti felszólalásomban is, hogy az én
nemzedékem — s akkor itt most már tényleg személyesen —, én ingyen, küzdelem nélkül ettől a politikától semmit nem kaptam. Mindig véres verejtékkel
meg kellett a magunk igazáért vagy vélt igazáért küzdeni. Ezért semmiféle, a
megválasztásom feletti diadalérzet nincs bennem, hiszen karrierszempontjaim
sem voltak. Ezt azért mondom, mert jó, ha valóban tisztában vagyunk egymással. Csak az iszonyatos terhet és felelősséget érzem: vajon el fogják e
hinni nekem fél év múlva, vagy egy év múlva az emberek, hogy nem én csináltam azt a bajt, amit most igazgatnom kell. Körülbelül ez az igazi kérdés
és a lényeg.
A mi politikai kultúránkba persze az is beletartozik, hogy itt mindig erős
volt a messiásvárás. Csakhogy a messiások Virágvasárnap bevonulnak Jeruzsálembe, és Nagypénteken már ott vannak a kereszten. Túl rövid életű szokott lenni a küldetés ebben a műfajban. Én csak olyan Politikai Bizottságban
hiszek és olyan politikai vezetésben, Központi Bizottságban, amely most már
valóban kollektíven és mindannyiunk vállára terhelve — és az ország felelősségét is felébresztve — kezeli ezeket az ügyeket, dolgokat. Messiások itt nem
fognak megoldani semmit. A magyar messiások amúgy is későn szoktak érkezni.
Az igazán nagy probléma tehát az, hogy képes lesz-e ez a politikai vezetőség nem diadalként, hanem súlyos teherként és örökségként megélni azt,
amit kapott, és naponta látni azt a veszélyt, ami ránehezedik: a bizalmatlanság és a bizalomvesztés esélyét. Sajnos, ebbe a politikába bele van ez is kalkulálva. De igaz és jogos kérdés, örülök, hogy feltették.
Ami a kezdeményezések dolgát, a tömegkapcsolatokat illeti — én elfogadom még ezzel a kifejezési formával is —, nos, ami ezt illeti, itt — úgy hiszem — végre és most már elkerülhetetlenül szembe kell nézni a legitimáció
kérdésével. Ugyanis a sztálini típusú berendezkedés valójában nem kényszerül
szembenézni legitimációval, mert küldetési tudattal jelenik meg. Valaha Isten
kegyelméből, itt meg egy elmélet birtokosának és egyetlen tudójának eszköztárával, felvértezve a mindentudás és mindenhatóság öntudatával nincs szüksége legitimációra, hiszen ami ez ellen van, az úgyis az ellenség vagy az ördög
műve, diabolikus jelentőségű dolog, tehát le kell küzdeni, egyszerűen le kell
söpörni. A társadalom logikáját mondom, ami később módosult ilyen-olyan
kényszerek hatására, de az alaplogikája ez, ezért nincs szüksége legitimációra.
Itt most a legitimációt ú j módon kell értelmezni, ami azt is jelenti, hogy megfordult a viszony. Tudniillik, hogy nem az a kérdés, hogy a párt bízik-e a
népben, hanem hogy a nép bízik-e a pártban. Ezt az alapkérdést kell tudni
megválaszolni, és én azt hiszem, hogy ebben a kapcsolatrendszerben az
MSZMP a konszolidáció időszakában már tett bizonyos legitimációs lépéseket.
Emlékeznek rá, többen vagyunk itt, akik részesei voltunk ennek: személyek
megnyerése; kiválóságok trófeaként való felmutatása stb. Ezek bizonyos legitimációs igényeket elégítettek ki, mert hiszen, ahol ott van az Illyés Gyula
meg a Lukács György is, Déry Tibor és Németh László is, hát azért az csak
jó lehet, és azzal érdemes együttműködni. Ez akkor, azt hiszem, elegendő is
78

volt ideig-óráig, de a közmegegyezés késett, illetve — mint már említettem —
ú j közmegegyezésre van szükség.
A műhelyek jelentőségét ebben én sem becsülném le. Mert akkor a korábbi legitimációs vagy féllegitimációs igényszinten és szakaszban is használtak tudományos műhelyeket a döntések előkészítésére. De hogy ment ez
végbe? Többnyire úgy, hogy annak a műhelynek a véleményét vették igénybe,
amelyről eleve tudták, hogy támogatni fogja a politika szándékát és akaratát,
illetve — ha nem, akkor rákényszerítették, hogy olyan véleményt hozzon
vissza, amely támogató. Az ilyen tudomány, ha magára marad, ez is lehet
tudományos ismeret, legfeljebb egyoldalú és kontrollálhatatlan tudományos
ismeret aminek semmivel se nagyobb az értéke, mint a konstantinápolyi portán,
a csillagjósoké, vagy egyéb tudósok szellemi termékéé, akik ott voltak és mindig
előre pontosan megmondták, hogy mit kell csinálni.
Tehát: ebből a helyzetből csak úgy lehet kilépni, ha a tudományos műhelyek egymást is kontrollálják. Vagyis nincsenek politikailag preferált intézmények, amelyek szolgálati tudást nyújtanak erre-arra a célra, amit igazolva
szeretnénk látni. A korábbi döntéseknél is voltak tudományos eredmények,
amelyekre támaszkodtunk; a XIII. kongresszuson is. Határozataink prioritásait
is megfelelő intézményekben dolgozták ki. összefoglalva: a műhelyeket ilyen
módon kellene, azt hiszem, a politikában újra és tényleges érdemük szerint
használni.
Ehhez az értelmiségpolitikát is változtatni kell. Erről itt szólnék még, s a
szellemi élet más összefüggéseiről is. A szellemi munkarész iszonyatos mértékben, rohamosan növekszik ott, ahol fejlődnek a gazdasági-társadalmi viszonyok. Itt vannak szociológus barátaim, csak óvatosan használok adatokat,
mert hátha ellenőrizetlenül használom, de azt hiszem, nem tévedek, amikor
azt mondom, hogy az Egyesült Államokban jelenleg az összes foglalkoztatottak
mintegy 70%-a, sőt több mint 70%-a szellemi dolgozó. Nem értelmiségi, de
szellemi dolgozó, és a fizikai munkások munkájában is rendkívül nagy a szellemi munkarész, hiszen olyan fejlett berendezésekkel dolgoznak, amelyek ezt
a magasabb fokú felkészültséget igénylik. Az SZKP újra szerkesztett programja 2000-re jósolja — ha a peresztrojka meg a gazdasági reform sikerül —
hasonló állapotok bekövetkezését. Ennek pl. összes ideológiai, társadalompolitikai következményeit újra kell gondolni. És kilépni abból a tisztán politikai
formulaként fennmaradt kategóriakörből, amely a társadalmi csoportokat ma
is avval a sémával írja le, hogy munkás-paraszt és egy gondolatjel, s érthetsz,
amit akarsz az érteimiségin. Ebből a sémából ki kell lépni, mert ez nem
adekvát a magyar társadalmi viszonyokkal, nem operacionalizálható, így kutatni nem lehet, és nem verifikálható, semmivel nem igazolható. Egy ideológiai
szükségletet elégített ki, egy olyan politizálás mellett, amelyik a valóságos bázisát sosem kényszerült megnevezni, hanem mindig ideológiai bázison működött, s ezen ideológiai bázis lényege, hogy a munkásosztály vezető szerepe és
hatalma stb., stb. majd biztosítja a társadalmi felszabadulást.
A népfront VIII. kongresszusán idéztem Marxnak a Polgárháború Franciaországban című művéből azt a gondolatot, hogy ha a munka felszabadul,
értelmét veszti a termelő és nem termelő munkára való felosztása, és a termelő munka megszűnik osztálytulaj donság lenni. Mi pedig éppen hogy meghosszabbítjuk ezt az állapotot, ami leküzdendő állapot lenne, ha szocializmus
épülne. Tehát ebben a tekintetben és ilyen módon kell az értelmiségpolitikát
újragondolni.
79

A szellemi munka felértékelésével, illetve valódi értékén való forgalmazásával kapcsolatban szeretném én is elmondani a véleményemet. Ami az
opportunizmust illeti: mindannyiunknak vannak erről keserves tapasztalatai,
meg a kontraszelekcióról is, olyan mechanizmusokról, amelyek egy hierarchizált társadalomban léteznek, amelyben a társadalom tagjainak nagy része
számára az alkalmazkodás és az alkalmazkodó képesség az egyedüli vagy
legalábbis a legkomolyabb felhajtóerő, és csak ennek a mechanizmusnak a
selejtjeként jöhetnek elő más típusú személyiségek is. Meg kell fordítani ezt
a viszonyt, hogy ne ez legyen az alapvető és elsőrendű kritérium a társadalmipolitikai érvényesülésben, hanem a minőség is — méghozzá előkelő helyen —
bekerüljön a minősítésbe.
Ha a szellemi munkának az értékét és jelentőségét így fogjuk fel, akkor
ennek a gyakorlatnak meg kell változni.
Az állami vállalatok köztulajdonosi társaságokká való átalakításáról. Nem
tudom megmondani, hogy ez lenne-e a legcélszerűbb. De hogy valamiféle közösségi tulajdonformát kellene adni az állami vállalatoknak, az bizonyos,
vagyis hogy ne a bérmunkáslét és a cselédtudat — bocsánat a kifejezésért —,
ne ez legyen az alapvető viszony a termelőberendezésekhez, és a vagyonhoz,
mert ebben a helyzetben, ha ráadásul még ebbe az érdekeltségi körbe tartozik
a menedzser is, akkor biztos, hogy nem gyarapodás, hanem stagnálás lesz.
A biztonságra való törekvés pedig nem a vállalkozásban, hanem a vállalkozástól való minél távolabbi tartományban jelenik meg, a biztos piacok és az
abból eredő biztos, kiszámítható, viszonyok helyett itt nagy bizonytalanságot
kellene teremteni, de — csak látszólagos a paradoxon — törvényes biztonság
alapján. Mondhatnám úgy is, hogy közbiztonságot a vállalkozásban, hogy bizonytalanság legyen a tespedésben. Ezt a módot kell alkalmazni a közösségi,
vagy akár a magántulajdonnál is.
A párbeszéd mint társadalmi érintkezési forma és politikai működési
mechanizmus: talán itt nem kell álszerénynek lennem, a magam kockázatait
is eljátszottam és vállaltam is ez ügyben, s ezentúl is a párbeszéd hívének
tartom magam. A politikai kultúra úgy és akkor változhat meg, ha a párbeszéd résztvevői valóban partnerek, tehát az egyik nem érzi kiszolgáltatottnak magát a másikkal szemben, mert különben az igazságot nem lehet megtalálni, akkor a hatalmi oldalnak sosem lesz igazsága, hanem „csak" hatalma,
a másik oldalnak pedig mindig „csak" igaza lesz. Nem tudom elég világosan
fejeztem-e ki. Akkor nincs párbeszéd, akkor csak üzenetek vannak és üzenetváltás, ilyen meg amolyan formában, és ezeknek az üzeneteknek a tartalmát
senki nem fogja igazán megemészteni és meggyőzően feldolgozni, mert nem
tanulni akar belőle, hanem elkülönülni, és deklarálni az elkülönültségét.
Én tehát a partnerek közötti párbeszéd híve vagyok, amelybe — véleményem szerint — az is beletartozik (ha itt már nyilatkozhattam erről, akkor
megismétlem), hogy az én szememben nem lehetnek első- és másodosztályú
állampolgárok. A párttagság ebből a szempontból nem lehet sem menedékhely, se védővonal, se demarkációs vonal. A társadalmi érintkezésben ennek
nem lehet jelentősége, csak annak, hogy ki képviseli az igazságot és t u d j a érvényesíteni a meggyőzés eszközeivel. Akkor szűnik meg az ellenzékkel kapcsolatos mítosz is. Mert tényleg nincs mindenben igazuk. Ha mindenki tudja,
a többség érti, egyes nézeteiket miért nem fogadják el? De mindig igazuk
lesz mindaddig, míg hatalmi eszközökkel kezelik a dolgot.
80

A másként gondolkodókkal kapcsolatban még csak annyit, hogy a párton
belül és a párton kívül egyaránt lehetetlen szellemi kezdeményezés nélkül továbblépni. Gondolkodás nélkül ez elképzelhetetlen, és jó lenne, ha tudnánk
bizonyítani mi, párttagok, a párton kívülieknek, hogy a párton belül nem
szűnik meg a gondolkodás, hogy aki ide belép, az nem kénytelen a kalucsnijával meg az esernyőjével együtt a személyiségét is az előszobában hagyni.
Bizonyos döntések, sajnos, erősítik ezt a téveszmét, de én úgy hiszem, hogy a
pártcrtekezleíen felidézett, általam felidézett engelsi gondolat erre a kérdéskörre is vonatkozik.
A nyilatkozatomban felidéztem: Egy pártnak lehet milliónyi tagja, ha
abban a pártban nincsenek áramlatok és késhegyig menő, tisztázó viták, akkor a párt milliós tagsága ellenére is csak szekta.
Nem akarok bürokratikus választ adni a négy párttag kizárásával összefüggő kérdésre, hogy ez egy független, választott testületnek a dolga, de tényleg azé. A szervezeti szabályzat szerint valóban csak a XIV. kongresszus térhet vissza a kizárt párttagok ügyére, akik — úgy tudom legalábbis —, kivétel
nélkül fellebbeztek a párt XIV. kongresszusához, és úgy hiszem, annak a
joga, feladata lesz ezt elbírálni, elvileg pedig már megkapták a választ.
A helyi pártértekezletek ügyében nincs a Központi Bizottságnak külön
álláspontja, és nem tudok róla, hogy ilyen ösztönzést is adna akár a Politikai
Bizottság, akár a Központi Bizottság. Ám a szervezeti szabályzat eddig sem
zárta ki, ezután még kevésbé zárhatja ki, hogy ha egy-egy pártszervezetben
vagy területen úgy érzik a kommunisták, hogy közös tanácskozásra, végső
soron választott küldöttek részvételével tartott pártértekezletre van szükség,
akkor azt megtartsák. Valószínűleg ezt nem akadályozná meg a jelenlegi szervezeti rend sem.
A Központi Bizottság június 23-án tart ülést. Azon, egyebek között — bár
ez az ülés még a régi rend szerint megy le —, a következő ülések sorsára kiható elhatározások születnek majd, mégpedig egyebek között a párt nyilvánosságának és a Központi Bizottság munkája nyilvánosságának újragondolása,
kiterjesztése, hogy a Központi Bizottság a munkáját — ahogy egyik felszólaló mondta — ne illegalitásban végezze, hanem az ország közvéleményének
nyilvánossága előtt. Ezt az alsóbb pártszervek is igényelték, elhangzott a pártértekezleten és erre a Központi Bizottság most soron lévő ülésén visszatér.
Még valamit: valószínűleg a Politikai Bizottságra is érvényes lesz, legalábbis az, hogy megjelenik: milyen ügyeket, témákat tárgyalt, és milyen
módon foglalt állást.
A tagdíjrendszer felülvizsgálata napirenden van és a tagdíj teher igazságos elosztása is a következő időszak vizsgálódásainak tárgya kell legyen.
Valóban nagyon sokan a tagdíj nagysága miatt léptek ki a pártból. Azért
hadd tegyek hozzá ehhez valamit: lehettek sokan olyanok is köztük, akik
— kényelmesen — így oldották meg, hogy ne kelljen politikai választ adni a
feltett politikai kérdésre, tehát ne áltassuk magunkat: a kilépők között voltak szép számmal, akik politikai okokból léptek ki a pártból, de egyszerűbb
és kényelmesebb volt azt mondani, hogy nagy teher a párttagdíj. Ha ebben
az öncsalás útjára lépnénk, akkor további tévedéseket követnénk el. Én mindezzel persze most nem gyanakvást akarok szítani a kilépők iránt. Ellenkezőleg: úgy vélem, a saját szervezeti viszonyainkat kell felülvizsgálni, hogy ki-ki
nyíltan döntse el és dönthesse el, hogy a szervezethez tartozónak vagy azon
kívülinek érzi magát.
81

Egyébként a tolerancia a szocialista — de minden típusú — demokrácia
és a demokratikus politikai kultúra része. Ez az MSZMP politikájában nagyon messzemenően érvényesült az elmúlt 30 esztendőben, olyan területeken
és olyan világnézetekkel szemben — egyébként helyesen —, amelyek nem a
marxizmus körében mozognak. Megismétlem, ez jó, ezt én nem tartom hibának, itt a hiba csak abban van, hogy a párton belüli tolerancia meg a marxisták egymás közötti toleranciája volt minimális, vagyis itt az eretneküldözés logikája érvényesült inkább, miszerint az van tőlünk legtávolabb, aki a
legközelebb van. Ezen nyilván — hogyha az áramlatok és a nézetek vitája
szóba kerül az ú j szervezeti szabályzatban — a párt életében változtatni kell,
mert így tényleg a kilépett, vagy pártból kizárt párttag a kommunisták szemében veszedelmesebb személyiség, mint az, akinek soha eszébe nem jutott
a kommunistákkal szóba állni sem. Röviden: ezeket a mechanizmusokat meg
kell szüntetni.
Mennyire látja az újat a Politikai Bizottság, és van-e bizonyos minimális
politikai elképzelése, pl. az ideológia, a szocializmusról alkotott kép kialakítása dolgában? Itt, Szegeden tavaly történtek erre kísérletek, nem is baj, hogy
ilyen kísérletek vannak. Én nagyon megátalkodott és eretnek vagyok ilyen
dolgokban, nem szeretem a szilárd definíciókat, elvileg elég szilárdnak érzem
magamat, tehát nekem nincs szükségem arra, hogy politikai pártok határozatokban mondják ki, hogy mi a jó és mi a rossz, milyen a szocializmus és hogy
kell annak kinéznie. Nem tudom elég világosan fejeztem-e ki magam; akkor
még pontosabban: mi nem a szocializmus múltjáról, hanem jövőjéről akarunk
beszélni, és így visszatérni ahhoz a marxi alapeszméhez, amelyet A német
ideológiában már elég jó korán megfogalmazott, hogy a kommunizmus számunkra nem valamiféle elvont cél, amelyre szakadatlanul törekedni kell, hanem valóságos mozgalom, amelyben naponta meghaladják kritikailag a már
elért helyzetet. Én ezt a definíciót fogadom el, mert különben ú j a b b meg
újabb kötöttségekkel béklyózzuk magunkat, és oltárképeket fogunk faragni,
ami nem egy politikai mozgalomhoz, hanem egy valláshoz illik. A politikai
mozgalomhoz az tartozik hozzá, hogy legyen képes kritikailag a már elért
helyzetet meghaladni, tehát túllépni önmagán.
Ami az autonóm állampolgárok és a Politikai Bizottság, tehát a politikai
vezetőség közötti kapcsolatot illeti: nagyon lényeges kérdés, fontos lenne erre
jól felkészülni. Hadd tegyem hozzá: úgy érzem, az eddigi politikai tárgyalások is erről győztek. meg, hogy a jelenlegi Politikai Bizottságban megvan erre a készség. Nem azért, mert mindenki eleve felvilágosult elmével és
kész idevágó nézetekkel jött a világra — egyőnk sem ilyen, azt hiszem —,
hanem azért, mert látnivaló, hogy ez a politikai vezetés sikerre van ítélve.
A sikert pedig csak politikai újításon keresztül érheti el, ezt a bevezetőben
is próbáltam valami módon érzékeltetni. Ugyanis itt már a bukás katasztrofális lenne, hiszen a válság nagyon mély a társadalomban, tudjuk gazdasági
okait stb. Nem a gonosz műve volt ez, ami előállt, hanem egy rossz mechanizmus működési következménye.
A politikai program veszélyeiről és az óvatos megközelítési módokról az
elmondott észrevételeket nagyon megfontolandónak tartom. Annak a kínos
követelménynek kell megfelelni, hogy kibontakozás legyen, kilábalás a válságból, ugyanakkor a politikai megújulással és a gazdasági reformok emlegetett formáinak a realizálásával a társadalom eddig elért integrációját ne
bontsuk fel és a társadalmi-politikai stabilitás ne bomolj ék fel. Ez azt is je82

lenti, hogy ennek a politikai életnek tényezői azok is, akik az előző korszak
hordozói, tehát ez nem olyasmi, ami máról holnapra egy csapásra megváltozik.
A másik, hogy itt a szubjektív feltételekben — és ebbe nemcsak a vezetőséget
értem, hanem a közhangulat átállását stb. is — a szubjektív tényezőkben történt változás, de az alapvető reális folyamatokban semmi változás nem következett be. Azt éppen ezután kellene vagy kell majd — most már az ú j vezetőség felelősségét is belekalkulálva és az állampolgárokét is belekalkulálva —
elérni.
Az meg teljesen logikus követelmény, hogy a törvényhozási aktusokkal
— ezt nyilván közjogi szakemberek és a jogalkotásban résztvevők nálunknál
pontosabban tudnák kifejezni, de én is azt mondom — segítsük ezt a folyamatot. Azt a dialektikát kell elfogadni, hogy most nem elsősorban az alkotmányt kell módosítani, hanem az alkotmányosság erejével bíró ú j törvényeket
kell hozni, amelyek majd várhatóan alapvetően nem mondanak ellent egy később hozandó ú j alkotmánynak, hogy ne kössük meg a kezünket, ne magunk
bilincseljük le a társadalmat egy olyan állapot mellé, amelyik mellé nem akarjuk, hogy lebilincselve legyen. Vagyis sürgős törvényhozói aktusokra, konkrét
törvényekre és nagyon megfontolt, alapos előkészítésre van szükség az alkotmány megújításához.
Az ügydöntésben az akadályokat kell megtervezni, azután pedig akadálytalan végrehajtást, ez a dialektikája az egésznek. Mi ezt felforgattuk egy
kicsit, mert nagyon akartunk dönteni és határozni, ez nagyon sürgős volt
mindig, a végrehajtásban aztán, aki a döntésből kimaradt, az. érvényesítette
az akaratát. így érthető, hogy az ismerős szólásmondást idézhetem csak: vannak jó határozatok, de nem hajtják végre azokat. A határozatokért való felelősség többnyire hiányzott, ott leginkább a politikai akarat gyors és ellenállás nélkül^ kifejezésre juttatása volt az elért cél. Az Országgyűlés 1983-as
decemberi ülésszakán, amikor az ú j választási törvényt elfogadták — ha van
itt, aki akkor részt vett az Országgyűlés munkájában, talán emlékszik rá —,
azt mondtam a felszólalásomban, hogy egy olyan törvényhozói rendszert szeretnék látni, amelyben a kormánynak vért kell izzadnia, mire egyetlen törvényjavaslatát is keresztülviszi, mert akkor joggal számíthat azokra az erőkre,
amelyek a megvalósításban részt vesznek. Mindaddig, amíg könnyű törvényhozói döntések lesznek, addig a kormány nem számíthat a végrehajtási együttműködésre és kooperációra. Ezt azóta is meggyőződéssel vallom.
Az elmúlt 30 év politikai megítélésével kapcsolatban: lehet, hogy voltak
cikcakkok, én nem akarom megelőlegezni ennek a korszaknak az elemzését.
Talán olyanok nem voltak, mint abban a koncentrált 1949 és 1956 közötti időszakban, de a megbicsaklások, a megtorpanások, a kisiklások — pl. a 72—74
közötti szakasz és így tovább — ezek elemzésre várnak. Csak annyit hadd
mondjak erről, hogy a Központi Bizottság soronlévő ülésén egyebek között
egy bizottságot bízunk meg éppen ennek a korszaknak a mélyreható elemzésével és a pártprogram előkészítésével. Addig is, azért persze tudunk egyetmást erről, tudjuk azt, hogy pl. az, ami 1970 és 72 között a munkásosztály
körül zajlott, az korántsem a munkásosztály érdekében zajló vita volt, hanem egy hatalmi viaskodás és vetélkedő lejátszása. Hasonlóképpen: a párt
1975-ben a XI. kongresszusra kidolgozott programnyilatkozatának erőtlensége
abból ered, hogy egy súlyos kompromisszum eredménye. Nem birkóztak meg
a tulajdonviszonyok körüli vitákkal, felülkerekedett az a hatalmi törekvés,
amelyik a reformot ki akarta szorítani a pártból.
83

KÖPECZIBÉLA

Felsőoktatás, tudomány, szellemi élet
Három témáról, de három egymással összefüggő témáról szeretnék beszélni: a felsőoktatásról, a tudományról a felsőoktatás vonatkozásában és a
szellemi életről, mint amelynek része a felsőoktatás. Magát a felsőoktatást
vizsgálva, és nemcsak Magyarországon, hanem a világban is, azt lehet mondani, hogy mindenütt a válság jelei mutatkoznak. Válságos jelek ott is, ahol
egyébként a gazdasági körülmények sokkal kedvezőbbek, mint nálunk. Az
Európai Gazdasági Közösség egyik kiadványában egy Taylor nevű szerző
Válságban a felsőoktatás (OJCD Observer, 1986. 43. sz.) címmel azokról a
válságjelenségekről szól, amelyek szerinte Nyugat-Európában jellemzik az
egyetemeket; a felsőoktatás expanziójának szembenállása a költségvetési restrikcióval, a társadalmi szükségletek, a hosszú és a rövid távú érdekek és a
felsőoktatás közötti ellentmondás, az egyetemek és a gazdaság közötti kapcsolat egyenetlensége, a túl hosszú tanulmányi idő és az elhelyezkedés gondjai
és végül az oktatás nem kellő hatékonysága. Azt gondolom, hogy ez a felsorolás, sok szempontból ránk is illik. A kérdés nem az persze, hogy vigasztaljuk magunkat azzal, hogy mások is bajban vannak, mert ez nem sok eredménnyel jár, inkább az, hogy milyen reális válaszokat lehet adni ezekre az ellentmondásokra.
1. Milyen a viszony a hallgatói létszám és a szükségletek között?
Az európai országokban — a Szovjetunióval együtt — 1950-től 1984-ig
2,5 millióról 14,5 millióra emelkedett a hallgatói létszám, tehát ötszörösére.
Ezzel szemben Magyarországon 32 ezerről százezerre, ha az esti és a levelező
hallgatókat is beszámítom, tehát csak háromszorosára. Hadd említsem meg,
hogy a nagyarányú fejlődés nemcsak a nyugat-európai fejlett kapitalista országokra vonatkozik, hanem az egyes szocialista országokra is, például Csehszlovákiára, ahol az ötvenes évektől 45 ezerről a 80-as évek elejére 175
ezerre nőtt a hallgatói létszám, tehát lényegesen erőteljesebb dinamikával,
mint nálunk.
A perspektíva szempontjából nemcsak az a fontos, hogy hol állunk jelenleg az országok ranglistáján, hanem az is, hogy milyen a létszámnövekedés
üteme. Lehet akármilyen véleményünk a „posztindustriális" társadalomról szóló elméletről, tény, hogy a világon mindenütt megnőtt az értelmiségi
munka, a szellemi munka szerepe. Nálunk az alacsony hallgatói arányt általában a munkaerő-szükséglettel szokták magyarázni és egyben igazolni is,
mondván, hogy itt elkerültük a munkanélküliséget, és ez — persze legalábbis a nagy csoportokat vizsgálva — igaz. Némelyek az alacsony hallgatói
létszám esetében is túlképzésről, értelmiségi többletről szólnak. Nem szabad
elhallgatnunk, hogy az alacsony hallgatói létszám ellenére a diplomások száma
jelentősen emelkedett Magyarországon, és ebből a szempontból nem a ranglétra
alján, hanem valahol a középmezőnyben helyezkedünk el. Van tehát ellentmondás, amelyet a felvételi rendszer, a felsőoktatási szelekció gyengesége és a munkaerőtervezés sok bizonytalansága magyaráz. Az is igaz, hogy az ipar, a mezőgazdaság, a szolgáltatási szektor nem mindig megfelelő helyen foglalkoztatja a
szakképzett munkaerőt. Ez a kérdés már természetesen túlvezet a felsőokta84

tás témakörén, érinti egész gazdasági, társadalmi életünket, annak minőségi
elemeit.
Mindezt tekintetbe véve is — véleményem szerint — szükség van a felvételi keretszámok bővítésére, mindenekelőtt olyan szakokon, ahol a megszerzett tudás konvertálható és ahol eddig sem egyetlen pályára készítettek
fel. Szükség van emelésre nemcsak azért, mert a világtendenciának meg kell
hogy feleljünk, hanem azért is, mert 1992-től kezdve a demográfiai hullám
eléri a felsőoktatást, és nemcsak társadalmilag volna igazságtalan, hanem a
tehetségek kiválasztása szempontjából is, ha a továbbtanulók aránya csökkenne. Végül, emelésre van szükség azért is, mert nem lehet fenntartani azt
az anomáliát, hogy a felvételi után sok szakon nincs igazi szelekció az egyetemeken és főiskolákon. Akit egyszer felvettek, az általában — ha csak valamiféle családi vagy egészségügyi körülmény nem jön közbe — be is fejezi
tanulmányait a szakok jelentős részén.
A létszámkérdéshez kapcsolódik a felvételi rendszer megváltoztatása.
A szándék az, hogy az érettségit értékeljük fel, és tegyük meg az általános
műveltség szempontjából a felvételi alapjává. Tehát a középfokú oktatást kell
javítani annak érdekében, hogy az egyetemi beválás — ahogy ezt mondani
szokták — megfelelő legyen. Olyan érettségire gondolunk, amely nem az iskola belső ügye, hanem olyan vizsga, amelyet külső tagokból álló bizottság
előtt kell letenni, és így érvényesülhet nem pusztán a pártatlanság, hanem
egy egységesebb követelményrendszer is. Addig is, amíg ezt meg tudjuk tenni, közelíteni kívánjuk az érettségi és a felvételi vizsgát, mindenekelőtt az
írásbelinél. Az érettségi alapulvétele nem jelenti azt, hogy eltöröljük azokat
az alkalmassági vagy egyes tárgyakhoz kötött felvételi vizsgákat, amelyeket a
felsőoktatási intézmények kívánnak meg. Ebben az esetben egy decentralizált felvételi vizsgarendszer fog kialakulni a felsőoktatási intézmények követelményei szerint. Különben ami a létszámot illeti, e tekintetben is az a
terv, hogy meghatározott keretek között, az intézmények döntsenek arról,
hány hallgatót vesznek fel, saját feltételeik figyelembevételével.
2. Szólni szeretnék magáról a szelekcióról is. Felvételire évente általában 42—44 ezren jelentkeznek és ezek közül 16—17 ezret veszünk fel. Az
utóbbi években az a tapasztalat, hogy sokkal többen jelentkeznek humán,
társadalomtudományi szakokra, orvosira, mint amennyit fel lehet venni, és
kevesebben a műszaki felsőoktatási intézményekbe, mint ahogy ez indokolt
volna. Ez sem magyar specialitás, a fejlett országokban is hasonló tendenciákat tapasztalunk. A kérdés az, hogy ez a szűk merítés a műszaki felsőoktatásban nem jár-e minőségi engedményekkel? Ez megint nem egyedül a
felsőoktatás ügye, hanem egy általánosabb, pályaorientációs probléma. Kérdés, hogy a család és a középfok hogyan orientál az egyes pályákat illetően.
A felsőoktatási tanulmányokat 1987/88-ban 4634 hallgató hagyta abba.
Ezek nagyobbik része tanulmányi eredmények, más részük családi stb. okok
miatt. Szakmák szerint az arányok nagyon különbözőek, de azt meg lehet
állapítani, hogy a humán és társadalomtudományokban liberálisabb a szelekció," szigorúbb orvosi és műszaki területen. Az arány mindenesetre olyan,
hogy joggal fel lehet tenni azt a kérdést, vajon a felsőoktatási tanulmányok idején az intézmények tudnak-e, akarnak-e igazán szelektálni? Nem
történik-e meg, hogy felemeljük a felvételi létszámot, de nem növeljük a követelményeket? Nem elég egyszerűen a felvétel újfajta módszerét megtalálni,
85

szervezeti vagy kvantitatív változtatásokat végrehajtani, arra is szükség van,
hogy minőségileg is javítsunk a felsőoktatáson a követelmények számonkérése szempontjából.
Szólni kell ebből a szempontból a kibocsátásról is. Véleményem szerint a
jelenlegi pályázati rendszert meg kell változtatni abban az értelemben, hogy
a jól végzőknek választási lehetőséget adjunk. Jelenleg a pályázati rendszer
— sajnos — kedvez a protekcionizmusnak, vagy egyszerűen a személyi kapcsolatoknak, s ez azt eredményezi, hogy az elhelyezkedésnél nem veszik tekintetbe az egyetemi vagy főiskolai tanulmányok eredményeit. Kell húzóerő
a kibocsátás oldaláról is ahhoz, hogy a minőség érvényesülhessen, a társadalomnak szüksége van jól kvalifikált emberekre, s ezért fontos a végzés
utáni kiválasztás rendszerének megváltoztatása.
A kvalifikációhoz kapcsolom a továbbképzés, illetve a posztgraduális képzés kérdését. Itt tisztázni kell a fogalmakat. A továbbképzés permanens továbbképzést jelent egy adott szakmában, a posztgraduális képzés a tudományos
utánpótlást vagy a második diplomának a megszerzését, vagy valami olyan speciális szakon való képzést szolgál, amelyet különleges módon kell megszervezni.
Nálunk sokfajta továbbképzés folyik, a posztgraduális képzés egyes elemei
megtalálhatók, de a rendszer nem alakult ki. Egy olyan képzési, továbbképzési,
posztgraduális rendszer kialakítására van szükség, amelynek célja, hogy a magyar értelmiség meg tudjon felelni azoknak a kihívásoknak, amelyek nemcsak
itthon, hanem a világban jelentkeznek és amelyek helytállásunkat kívánják meg.
3. Természetesen ennek a követelménynek nemcsak az említett rendszer
kialakításával kell eleget tenni, hanem egy olyan tartalmi korszerűsítéssel
is, amely egyszerre veszi tekintetbe a társadalmi szükségletet és a tudományos fejlődést. Emlékeztetek arra, hogy hosszas viták után, 1984-ben kialakítottunk közösen, egyetemekkel és főiskolákkal együtt, egy ún. korszerűsítési
programot. Az egyetemeken, főiskolákon különböző mértékig sikerült előremenni a tartalmi korszerűsítésben; így például a Marx Károly Közgazdaságtudományi Egyetem, amely egy érdekes, összefogott, komplex fejlesztési koncepciót dolgozott ki. Folynak a viták a pedagógusképzés továbbfejlesztéséről
is. Más példákat is lehetne említeni. Ebben a korszerűsítési munkában kellene most már gyorsabban előbbre haladni. Az ún. tantervi irányelveknek
a kidolgozása ezt akarja szolgálni.
A tartalmi korszerűsítés°— amely tartalmi és módszertani reformot jelent
— nem könnyen megvalósítható. A felsőoktatási rendszer nehezen mozgatható, erős a konzervativizmusra való hajlam. Emellett a reform nem egyszerre haj ható végre. Nem úgy képzelhető el, hogy kialakulnak a programok,
tantervek, és bevezetjük az ezekre épülő változtatásokat és akkor hosszú időre levesszük napirendről a fejlesztést. A közoktatásban is kimondtuk, hogy
nem lehet 10—20 évenként teljesen ú j tantervekkel, tankönyvekkel reformokat végrehajtani. Az út a folyamatos fejlesztés, s ez áll a felsőoktatásra is.
Nemcsak a tantárgyak tartalmát kell módosítani, hanem a módszereket is.
Meg kell vizsgálni a kötelező óraszámoknak a kérdését, az ún. magisztrális
előadásoknak és a szemináriumoknak, kiscsoport-foglalkozásoknak egymáshoz cvaló viszonyát, a hallgatói önképzés lehetőségét. Nem azért kell a hallgatóknak több szabadidőt adni, hogy kevesebbet tanuljanak, úgy kell adni a
több szabadidőt, hogy mélyebben, alaposabban — ha tetszik — személyesebben készülhessenek fel.
86

A tartalmi korszerűsítés során szembekerülünk az ún. értelmiségi képzés
problémájával. Az értelmiségi képzés többek között azt jelenti, hogy vannak
általános kötelező tárgyak — vagy én úgy mondanám: szükséges tárgyak —,
mint a filozófia, közgazdaságtudomány, szociológia, amelyeket minden értelmiséginek valamilyen szinten ismernie kell, meg kell tanulnia. Jogos az az igény,
hogy ezt az oktatást reformálnunk kell. A marxizmus—leninizmus oktatást átalakítjuk, az egyes tárgyak diszciplináris tárgyak lesznek, tehát olyanok,
hogy filozófia, közgazdaságtan, szociológia, politikaelmélet. Nem folytatjuk a
tudományos szocializmus oktatását, mert senki sem tudja, hogy mi . a tudományos szocializmus, mint tantárgy. Igaz, hogy a marxizmus—leninizmus különböző elemekből tevődik össze, de ezek az elemek az oktatásban szokásos diszciplináris rendbe is beilleszthetők, vagy egy olyan szintetikus tárgyat kell megteremteni, amely képes ezeket összefogni. A honvédelmi ismeretek beépülnek, a
szaktárgyakba. Külön szeretnék szólni az idegennyelv-tanulásról, mint az értelmiségi lét alakításának fontos eleméről. Tudják, hogy én e tekintetben elkötelezett vagyok, és örülök, hogy miniszterségem idején e tekintetben.sikerült valamit változtatni, mindenekelőtt a kétnyelvű gimnáziumok létrehozásával. 17 ilyen
gimnázium indul szeptembertől kezdve, mintegy 600—700 diákkal. Azt hiszem,
jó dolog, hogy egy ilyen akcióra sor kerülhetett. De persze ezzel nem oldódott
meg az idegennyelv-oktatás problémája. Elfogadtuk a KISZ javaslatát, hogy
diploma előtt kötelező legyen a nyelvvizsga. Természetesen differenciálni kell
intézménytípusok szerint: egyes helyeken két nyelvből kell vizsgát tenni, másutt
csak egyet és különböző fokokon. A választás a nyelv szempontjából szabad,
A fiatalok jelentős része fogja az oroszt választani, mert a középfokú oktatásban ma ezt a nyelvet tanító pedagógusok vannak túlsúlyban, s a diákok ezt a
nyelvet sok éven keresztül tanulják. Reméljük azonban, hogy a fakultáció segít
egy másik nyelv választásában is.
Szeretnénk, ha a közművelődés a felsőoktatásban megfelelő helyet foglalhatna el, mert ilyen módon a humán-esztétikai műveltség terjesztése kedvezőbb
feltételek között folyhatna. Végül növelni kell a testnevelés és a sport szerepét a
felsőoktatásban. Ez segíthet abban, hogy újabb közösségi formák jöjjenek létre;
amellett, hogy egészségesebb életmódra nevel. Legvégére hagyom a diákönkormányzat, a diákközösségek, kollégiumok dolgát. A közösségi élét nem kis jelentőségű mint a hagyományaink is bizonyítják — a fiatal értelmiségi nevelésben.
A tartalmi korszerűsítés jelzett irányai beleillenek abba a szélesebb kontextusba,
amelyről úgy szóltam, hogy alkalmazkodni kell az ú j társadalmi szükségletekhez
és a tudományos fejlődéshez.
4. Harmadik témánk: a szellemi élet, összefüggésben a felsőoktatással.
Van egy bizonyos elkeseredés az értelmiségben és külön is a felsőoktatásban dolgozó értelmiségben a tekintetben, hogy a jó programok megvalósításához nincsenek meg a megfelelő feltételek s egyre inkább elmaradunk a
fejlődéstől. Tény, hogy szükségben élünk, s éppen ezért örültem annak, hogy
az MSZMP pártértekezletén olyan hangsúllyal szóltak a kultúráról, ezen belül az oktatásról és a felsőoktatásról. Azt persze világosan kell látni, hogy az
állásfoglalás határozott kijelentései ellenére harc kérdése lesz a feltételek biztosítása. Elismerve azt, hogy az elkeseredés jogos forrásból táplálkozik, mégis azt
kell mondanom, hogy nincs olyan szoros összefüggés a tartalmi korszerűsítés és
a felsőoktatás gazdasági helyzete között, mint ahogy sokan állítják. Ezt azért is
el kell mondanom, mert nem hiszem, hogy nagyon rövid időn belül lényeges
változtatás következik be a feltételek javításában. A yilág pedig sürget bennün87

ket, hogy reformáljunk. Rerformokat végrehajtani nehéz gazdasági körülmények és — tegyük hozzá — társadalmi-politikai feszültségek között, nem könynyű. Ez igazi kihívás, de a pozitív válaszadás nem lehetetlen, ha nem engedjük
magunkat szellemileg „leszereltetni". A pesszimizmus kialakulásában — jól
tudom — nemcsak hangulati elemek játszanak szerepet, maga a valóság hat a
köznapi tudatra ilyen értelemben. A kérdés, hogy szabad-e általánosítanunk
a lehetőségek és az eszközök közti viszony megítélésében és engednünk a csüggedésnek?
Az világos, hogy az értelmiség ebben a helyzetben hajlamos arra, hogy
vagy bezárkózzék vagy ellenzéki legyen. Ami a bezárkózást illeti, elég világosan ki lehet tapintani, hogy a privát élet területére való visszavonulás az, ami
leginkább jellemző, sokszor személyi ambíció nélküli visszavonulás is. El tudok
képzelni persze olyan visszavonulást is, amely hasznos lehet a közösségnek,
mert egy olyan szakmai munka kifejtésére alkalmas, amely eredményeket
hoz. Én azonban nem az ilyenfajta visszavonulásról szólok, hanem arról,
amely megelégszik egy bizonyos konszumizmussal, egy olyan fogyasztói magatartással, amely szellemében igénytelen. A visszavonulás egyik formájára
jellemző a vallás és az irracionális filozófiák felé való orientálódás. A hatvanas évek diákmozgalmában jelentkeztek ún. guruk, olyan szellemi vezérek, akikre esküdtek híveik, és úgy esküdtek, hogy semmiféle kritikát nem
engedtek meg velük szemben, Magyarországon ma gyakori a szocializmus
előtti vagy még régebbi szellemi irányzatokhoz való visszatérés, s az irracionalizmus piedesztálra állítása.
Ami az ellenzékiséget illeti, kétfajta irányzatot lehet megkülönböztetni.
Az egyik lényegében csak potenciálisan ellenzéki, visszamegy a régi népinemzeti romantikához, a két világháború közötti népi írók mozgalmához,
vagy a II. világháború utáni parasztpárti ideológiához. Ez az irányzat
épít a nemzeti érzékenységre és az ún. hazai sorskérdéseken túl, elsősorban a határokon kívüli magyarság helyzete foglalkoztatja. Nagy pozitívum a közösségi elkötelezettség jelentkezése ebben az irányzatban és nagy
veszély a provincializmusé vagy egy olyan nemzeti misztikáé, amely nem
veszi tekintetbe a nemzetközi körülményeket, még ha fel is szólít a dunai
népek együttműködésére. Ennek az irányzatnak problémája az is, hogy milyen : viszonyt alakít ki a szocializmussal. A szocializmusnak vannak olyan
alapkategóriái, amelyek ma is érvényesek, s amelyekben mérni kell magunkat a reformok útján is. A tisztázás elkerülhetetlen, ha el akarjuk dönteni,
hogy az ellenzékiség vagy a szocializmus megújításának útját akarjuk járni.
A másik ellenzéki irányzat a polgári demokráciára hivatkozik, de olyanra, amely
sehol sem létezik, legfeljebb az utópiában, ahol az ember — testvériség-egyenlőség-szabadság — (szándékosan fordítottam meg a sorrendet) teljes mértékben érvényesül. Ennek az ellenzékiségnek a platformja kialakult, hiszen a polgári
demokrácia legalább két évszázada építkezik, éspedig a gazdaságilag legfejlettebb országokban.
A mi nagy gondunk — és most azokról az értelmiségiekről beszélek,
akik úgy vélik, hogy a szocializmus mellett érdemes elkötelezniök magukat
—, hogy a világon a baloldali gondolkodás apályát éli. A támadás nem egyszerűen a marxizmust, hanem mindenféle baloldali gondolkozást ér. A reneszánsz óta kibontakozott humanizmusnak olyan alaptételei vitatottak, mint
amilyen a ráció, a társadalmi haladás, az egyén és a társadalom közötti kapcsolatok alakítása, a szabadság és egyenlőség feltételeinek megteremtése.
88

Olyan kategóriákról van szó, amelyeket a marxizmus maga is a humanista
gondolkozásból merített és vitt tovább. Ma elég tipikus jelenség NyugatEurópában az ún. „gyenge gondolkozásról" beszélni. A „gyenge gondolkozás"
(a Világosság című folyóiratban szóltam erről a jelenségről) megelégszik azzal, hogy leírja a jelenségeket, de nem akar értékelni és nem hajlandó a filozófiát vagy az ezen alapuló a világnézetet a cselekvés mércéjéül megtenni. Ezt a
semlegességet a hajdan baloldali értelmiség hirdeti egy olyan helyzetben, amelyben uralkodóvá lett a neokonzervatív ideológia.
Azt hiszem, hogy ebben a nemzetközi kontextusban kell vizsgálnunk saját eszmei körülményeinket. Nekünk, felsőoktatásban dolgozóknak egyenesen
kötelességünk, hogy keressük a válaszokat a felvetődő új problémákra. Mi
nem mondhatjuk az érdeklődő fiatalságnak, hogy semmire nincs érvényes válaszunk. A pedagógiai ethosz személyes választ kíván. Ez azt jelenti, hogy
eszmeileg tényleges kihívás előtt állunk: meg tudjuk-e újítani gondolkozásunkat egy ú j társadalommal kapcsolatban, vagy követjük a „leszerelő" nyugati
baloldali értelmiséget. Jó volna, ha tudatosan szembenéznénk, ezzel a kihívással.
*

Utóirat. Egy előadás főbb tételeit foglalja össze ez az írás, egy olyan előadásét,
amelyet még mint művelődési miniszter készítettem elő. A többes szám a kötelezettségvállalás többese, s ebben az értelemben mint a felsőoktatásban és a kutatómunkában résztvevő nem vonhatom vissza, remélem sokak egyetértését.

89

ENYEDI SÁNDOR

Bukaresti magyar iskolák...
Ki adhatna mára hírt az első bukaresti magyar telepesekről? A nyomokat eltüntette a változó idő, de a viszonylagos értékű köztudat úgy t a r t j a
számon, hogy a magyarok már a XV. században megjelentek Bukarestben.
Elődeink még olvashatták az egykori katolikus egyházi feljegyzéseket, melyek szerint ekkoriban a városban már működtek magyar katolikus misszionáriusok. A későbbi évszázadok során inkább az üldözött protestánsok jönnek s vannak időszakok, amikor felekezeti különbség nélkül a jobb munkalehetőség, elhelyezkedés reményében érkeznek hazánk fiai a lélekszámban növekvő, gyarapodó — Konstantinápoly felé vezető út mentén fekvő — városba. Vannak, akiknek e város csak átmeneti állomás, másoknak viszont letelepedési színhely, önkéntes kivándorlás, kényszerű emigráció és kalandvágy
egyaránt szerepet játszik abban, hogy Bukarest magyarjainak száma egyenletes emelkedést mutat, noha pontos számadatokkal többször és több korszakban híjával vagyunk.
Bukarest sokszínűségére jellemző, hogy a XVIII. század folyamán a románok mellett németek, görögök, zsidók, örmények, oroszok száma is jelentékeny. Ezek egyike-másika iskolalapításban meg is előzte a magyarokat,
akik 1815-ben jutnak el az első magyar nyelvű iskola megalapításáig. 1
Sükei Imre református pap személyében tisztelhetjük az iskolaalapítót,
aki fontosnak tartotta, hogy a bukaresti magyarságnak is meglegyen a maga
iskolája. 12 gyerekkel indult útjára az iskola, amely épület híján az evangélikus templomban kapott ámenetileg hajlékot, majd 1819 után a Lutherana
utcában iskola is épül, ahol Márk Mózes tanító már 1826-ban tizenöt-húsz
gyereket oktat anyanyelvén. 2
Szerény, de biztató kezdet ez, melyet nem gáncsolt a fejedelmi adminisztráció. Növekvő igény és a példa erejével ható nekibuzdulás eredményeit
jelzi, hogy a Barapiei katolikus templom mellett 1824-ben létrejöhetett a második — ezúttal katolikus — iskola is, amelyben 40—50 gyerek sajátíthatta el
magyar nyelven a legfontosabb alapismereteket.
A tragikus 1849 után számos emigráns érkezik ide a levert magyar szabadságharc színhelyeiről, s talán ők is hozzájárultak, hogy örvendetesen
megszaporodik a magyarul tanulók száma: az 1856/57-es tanévben például a
két magyar felekezeti iskolában 120—180 gyerek tanul magyarul. Jóval kevesebben ugyan, mint a magyarok számaránya alapján elvárható lenne, de
jóval többen a kezdeteknél.
A két román fejedelemség egyesülését követően (1859) a város jelentősége
megnő, s az elkövetkezendő évtizedekben Bukarestnek a főváros szerepét kell
betöltenie. A református tanulók száma meghaladja a százat, de érdekes
és jellemző kísérőjelenség hogy hírek érkeznek újabb iskolák megnyílásáról
Románia más városaiból. Ploiesti, Pitesti, Bráila, Buzáu, Galac, Tirgovi§te,
90

Sascut (Szászkút) kap magyar eklézsiát és mellettük hosszabb-rövidebb időre
magyar nyelvű iskolát. 3 1881-ben a román királyság kikiáltása után I. Károly
román király kilátásba helyezte a magyar fővárosi iskola segítését, anyagi
támogatásával 1891-ben új épületbe költözhettek a magyar diákok, a két felekezeti iskola — a megnövekedett tanulólétszámnak megfelelően fiú és lány tagozatokkal rendelkezett. A bukaresti magyar iskolák fejlődése zavartalanabb volt
a vidékieknél, hiszen itt az uralkodói kegy és a létszámában tekintélyes magyar
kolónia megtartó igyekezete nem keresztezte egymást. Az állami támogatást
eredménnyel egészítette ki a magyarság adakozó készsége. Emlékezünk a kezdetekre. Még nem múlt el egy évszázad és a tanulók létszáma meglepő módon
gyarapodott. 1909/1910-es egyik utolsó békeév iskolaadatai a következő fejlődést
mutatják:
1. katolikus magyar felekezeti iskolában tanult 335 fiú és 559 leány,
2. a református iskolában 155 fiú és 323 leány.
A „külhonban" — ekkor még diaszpórában élők aligha engedhetik meg
azt a luxust, hogy felekezeti zártságban próbáljanak megkapaszkodni. Az iskolák egyházi gyülekezetek mellett szerveződtek ugyan, de a kapuk nyitva
álltak a más felekezetiek számára is. Jellemző, hogy a bukaresti református
iskola az evangélikusok templomában kezdi el a működést — és amikor
1904-ben a reformátusok lány tanulóik számára felépítették a Sfinpi Voievozi utca 50. szám alatt egy emeletes, modern iskolájukat (amely már küllemben is megállta a helyét a korszak bukaresti iskolái között) padjaiba számos katolikus, unitárius kislány is beülhetett. így történt ez a két évvel később, 1906-ban megnyílt református fiúiskolában is. A katolikusok sem tettek másként: a Szent László Társulat támogatásával és a román kormány
jóváhagyásával arra törekedtek, hogy ú j iskolák létesítésével pótolják a beiskoláztatás korábbi kényszerű mulasztásait. Néhány bukaresti negyedben sikerült ú j elemi iskolákat létrehozniuk. 1910/1 l-es tanévben az Erdély nélküli Románia területén több mint 20 magyar iskola működik, ezekben 2208
növendék tanult, 60—65 képzett tanerő irányítása mellett. A gyerekek — talán ez sem elhanyagolható szempont — többnyire budapesti, tankönyvekből sajátították el az ismereteket.
Az első világháború befejezése ú j helyzetet teremtett. A Bukarestbe érkező magyarnak a román főváros addig a külföldet jelentette, olyan külföldet, ahol számottevő magyarság is élt. Trianon után az Erdéllyel is gyarapodott Románia az erdélyi magyarság számára nem külföld többé, hanem az
a terület, ahol élni kell. A határok átrendezésével az erdélyi magyar számára az emigráció addigi fogalma ellentétes értelmet kap. A Magyarország
felé leeresztett határsorompók jelzik a lehetséges emigráció ú j útvonalát.
A sorompók azonban csak kevesek számára jeleztek járható utat; s ettől fogva az Erdélyből Bukarestbe munkát keresni induló magyart aligha lehet
emigránsnak tekinteni. Az ipar nélküli Székelyföld emberfeleslege délkelet
felé keresi az érvényesülést, s közülük is nagy számban a munkaalkalmat
nyújtó román fővárosban.
A román hivatalos statisztikának az 1930-as népszámlálásakor feltüntetett
30 ezres magyar adata olyan alábecsülése a valóságnak, amely vitát sem érdemel. Az Ellenőr című kolozsvári politikai, kritikai, közgazdasági lap úgy
tudta,4 hogy a bukaresti magyarok száma ekkor már elérte a száztízezret. Bukarest — amelynek ekkor hatszázezer lakossága van — számtalan
magyar lapalapítás színhelye, és ez az esztendő, amikor felvetődik egy
91

állandó magyar színház létesítésének a gondolata is.5 Az erdélyi magyar
lapok hasábjaikat szívesen bocsátják a bukaresti magyarok életéről szóló híradások, riportok, beszámolók közlésére. A Brassói Lapok állandó rovatot indít: „Mutassuk be Bukarest magyarjait!" címmel. A pontos statisztikai adatok ugyan hiányoznak — de a megnövekedett Bukarestbe tartó magyar beköltözés következményeként széles körben elterjedt az a felfogás, hogy a két
világháború között Budapest után Bukarest a második legnagyobb „magyar város". A két háború közötti időszakot a két állam közötti többnyire feszült viszonya határozza meg, számtalan törvény, intézkedés próbál gátat
vetni a magyar kultúra terjedésének. Ennek ellenére magyar szempontból
iskolai vonalon is van előrelépés. 1937-ben, majd 1939-ben létesült két ú j a b b
református elemi iskola. Az első a Pantelimon negyedben, a Vatra Luminoasa
139. szám alatt, a második a Viilor sugárút 115. szám alatt indul. A három
református iskolában összesen 8 tanító oktat. A katolikusok iskoláiban a gyerekek száma megközelítette a nyolcszázat.
1940 ősze akár korszakhatárnak is tekintendő. A második bécsi döntést
követően Észak Erdély visszakerül Magyarországhoz, viszont Dél-Erdélyben jelentős számú magyar marad. A bécsi döntés felbolygatta a kedélyeket
a bukaresti magyarok körében is, és nem kis változást okozott az addigi magyarság létszámában. Czikó Nándor, a MADOSZ egyik vezetője, a demokratikus magyarság aktivistája mondta 1945 szeptemberében az 1940-es fordulatról:
— A bécsi döntés után Bukarestből több mint százezer magyar tért haza
úgy, hogy alig maradtunk húszezren.6
Antonescu és Horthy kölcsönös retorziókkal „felelget" egymásnak; a délerdélyi magyar iskolákra szomorú sors vár a következő négy évben, mégis érdekes módon e kritikus időben nem szünetelt a magyar nyelvű oktatás Bukarestben. A számarányok drasztikusan csökkennek ugyan, de a jelenlét és
a folyamatosság biztosított.
A második világháború pusztításai nem hagyták érintetlenül a bukaresti
magyar iskolaépületeket sem. Éppen a legfontosabbat, a Sfintii Voievozi 50.
sz. alatti emeletes iskolát érte a legnagyobb kár. Az 1944-es áprilisi bombázás után „csak egyharmad része maradt meg, felszerelése és nagy gonddal
őrzött ifjúsági és gyermekkönyvtára teljesen megsemmisült. Az iskola felszereléséből semmi sem maradt meg, még az iskolapadok is mind elpusztultak . . . " — jelenti a helyzetet a Világosság?
Az 1944. augusztus 23-i fegyveres felkelés után létrejött első katonakormány (Sánátescu) illetékes tanügyi vezérigazgatója nemcsak az iskolát ért
pusztításokra céloz, amikor kijelenti: „Bukarestben nem lesz többé magyar
iskola!" De a demokratikus erők összefogásának eredményeként — szinte
hihetetlen módon — 22 tanulóval újra indult a reformáuts elemi iskola Bukarestben. A munka a romokon kezdődött el, hiszen a lebombázott iskolában
alig volt olyan rész, ahol 22 gyerek meghúzódhatott.
A Magyar Népi Szövetség bukaresti szervezete gyorsan és határozottan
felmérte a teendőket. A szervezet egyik vezetője, a politikai bizottság tagja,
Révy Ilona 1945 januárjában így nyilatkozott:
„Bukarestben csak egy magyar nyelvű református iskola van negyven tanulóval, holott az első világháború előtt öt volt. Most is szükség volna
három-négy magyar nyelvű elemi iskolára. Talán a jövő tanévre sikerül leg92

alább még két iskolát létesítenünk. Igen ag^bsztó a tanterőhiány is."8 S ekkor még nincs Bukarestben magyar nyelvű sajtó, az MNSZ tagjainak a száma
alig éri el az ezret. De ők annál aktívabban kivették részüket a munkából.
1945. március 6-a, a dr. Petru Groza vezette első demokratikus kormány megalakulása után kedvezőbb körülmények között érvelhettek a bukaresti magyar
iskolahálózat bővítése mellett. 1945 őszén már örömmel adja tudtul olvasóinak a Világosság: „Országszerte általános örömet és megnyugvást keltett az
MNSZ-nek közművelődési síkon elért újabb jelentős eredménye. A közoktatásügyi minisztérium ugyanis az MNSZ kérésére fővárosban négy osztályos
magyar tannyelvű középiskola felállítását engedélyezte. Az ú j középiskola a
bukaresti református elemi iskola mellett fog működni. A gimnázium tanárait
az önként jelentkezett fővárosi magyar mérnökök és papok közül válogatják
ki, akik valamennyien az MNSZ tagjai. Itt írjuk meg, hogy Lupescu Viorica
tanárnő a református iskola román nyelvtanára az ú j gimnáziumban ingyenes
oktatást vállalt." 9
Takács Pál — a háború utáni időszak első igazgatója, s egyben a bukaresti
magyar iskolai hagyományok krónikása — az iskola újjáépítése érdekében meleg hangú felhívásban szólította fel a szülőket, a bukaresti magyarokat, hogy
felekezeti különbség nélkül segítsék az iskolát. Nemcsak építkezni kell, de padokat kell szerezni és pótolni kell a hiányzó felszereléseket. Az elszenvedett
kárt — hangsúlyozza az igazgató — erős elhatározással és áldozatkészséggel
pótolni lehet. „Bukarestben ez az egyetlen magyar iskola, amelybe a főváros különböző részeiből járnak a gyermekek. Ezek a gyermekek valóságos hősök, mert órákhosszat gyalogolnak, hogy az iskolába eljussanak és megelégednek egy egyszerű levessel, amit az iskola kantinjában kapnak."
Az elemi iskola és a gimnázium érdekében közzétett felhívás nem maradt eredmény nélkül. Néhány hónap múltán, 1947 elején a következőket olvashatjuk a Világosságban: „Az elmúlt két esztendő aiatt azok, akik felelősséget éreztek iskolánk iránt és megértették az anyanyelv védelmének nemzedékekre kiható jelentőségét, hatalmas erőfeszítéseket tettek a Magyar Népi Szövetség iskolacsatájának megnyerése érdekében. A magyar sajtó számtalanszor fordult felhívással társadalmunkhoz, mert az állami támogatás mellett minduntalan szükség volt tetemes összegekre, hogy az épülettatarozások
munkálatait, valamint a hiányzó iskolafelszerelések beszerzését biztosítani tudják. Ilyen értelmű felhívást közöltünk annak idején a bukaresti református
állami gimnázium és elemi iskola részéről. A fővárosi magyar gyerekek anyanyelvét ápoló két intézet a legsúlyosabb állapotok között végzi hivatását.
Úgyszólván még padjaik is alig vannak. Felhívásunkra Táncz Jenő kolozsvári
építésvállalkozó egymaga hárommillió lejt adományozott a bukaresti magyar iskolának. Nemes cselekedete legyen útmutatás és követendő példa mindenki
előtt, mert az összefogásban rejlő erők vihetik csak győzelemre népünk művelődési törekvéseit." 10 A létszám lassan, de emelkedő tendenciát mutat.
1948 elején — még az államosítást megelőzően 55 tanuló jár az elemibe és
beindult már a második ciklus is. (V—VI.)
A jelentős magánadományok mellett a városháza és a minisztérium 30—30
vagon fát és húszezer lej szállítási segélyt utalt ki az iskolának. Az iskola így
sem volt könnyű helyzetben, hiszen az iskola mellett működő Gyermekvédő
Tanács 118 tanulót látott el élelemmel, 35 gyereket pedig ingyen ebédben részesített.11 Amikor megtörtént az 1948-as tanügyi reform és az iskolák ál93

lamosítása — az állam is nagyobb vonalúnak bizonyult a támogatás terén:
háromszázezer lejt utalt ki a kormány az iskolai épület rendbehozatalára. 12
Az iskolák államosítása biztató perspektívákat vetített a bukaresti magyar iskola elé is. A bátortalan szülők is nagyobb bizalommal keresték fel az
államilag patronált nemzetiségi iskolát. 1948/49-es tanévben már 270 tanuló
kért felvételt az iskola kötelékeibe. 13 A nemzetiségi politika sikereként
könyvelhették el, hogy a következő évben, 1949-ben döntés született arról,
hogy az iskola mindhárom (alsó-középső-felső) fokozata kiépül, líceum lesz
tizenkét osztállyal. Az iskola vezetősége érezhette a miniszterelnök személyes
jóindulatát, aki több esetben közbelépett az iskola felszereléseinek pótlása és
ellátottságána kjavítása érdekében. 1949 nyarán ú j épület várta az iskolásokat
— és az iskola munkaközösségét, tanulóit és a szülőket egy alkalommal dr. Petru
Groza személyesen is meglátogatta.
Ez az eddigi iskolapolitika magán viselt bizonyos egyoldalúságot, hiszen
a kerületekben nem nyílt mód fiók elemi iskolák létrehozására, de az egyetlen egyre nagyobb iskolát látványosan. fejlesztette. S a bukaresti magyar líceum (sokáig a bukaresti 9. sz. líceum) profitált a kezdeti évek kedvező körülményeiből, és éveken keresztül meg tudta őrizni tekintélyét és vonzáskörét akkor is, amikor már a nemzetiségi oktatásügyben egészen más tendenciák
kezdtek érvényre jutni. Igaz, az iskola távolról sem tudta felölelni a magyar
iskolaköteles gyermekeket, hiszen sok esetben a távolságok is megakadályozták a szülőket, hogy gyermekeiket a nemzetiségük számára fenntartott iskolába adják. Mégis éveken keresztül úgy tűnt, hogy az iskola meg tudja
őrizni a dr. Petru Groza miniszterelnöksége alatt kivívott tekintélyét.
Az ötvenes évek elején iskolai struktúrájában — különböző érvek ürügyén
— alapvető változásokat hajtottak végre. Felemelték a nemzetiségi tanulók kötelező minimális osztálylétszámát; egyes iskolatípusokat megszüntettek anélkül,
hogy tekintettel lettek volna a speciális nemzetiségi sajátosságokra. A csángó földön 1947-től folyamatosan létesített magyar nyelvű iskolákat bezárták, s az erdélyi vegyes falvakban éppen a megemelt kötelező létszám miatt rohamosan
tűntek el az eddig különben jól működő nemzetiségi iskolák vagy tagozatok.
Bukarest évekig nem érezte az erdélyi sajátos iskolagyakorlatot. Itt különleges engedéllyel a kötelező létszám alatt is működhettek magyar osztályok.
De a nemzetiségi politika immár tartósnak és egyirányúnak bizonyuló tendenciái nem kerülhették ki sokáig a bukaresti magyar iskolát sem, mint
ahogy érzékenyen érintették a nemzetiségi célzattal létrehozott bukaresti Petőfi Sándor Művelődési Ház korábbi nemzetiségi profilját, vagy a Bukarestben megjelenő magyar lapok, folyóiratok közlési lehetőségeit. A szüntelen átszervezések ideiglenesen elfedhették ugyan a módosult nemzetiségi politika
célzatosságát, de hosszabb távon nem volt nehéz felfedezni, hogy egy alapos
szemlélet- és gyakorlatváltás negatív következményeivel kell szembenézni.
Az 1978-ban kiadott ú j tanügyi törvény kapcsán összeállított iskolaháló-.
zat jegyzékéből már hiányzik az önálló bukaresti magyar iskola, helyette a
15. számú román nyelvű líceum tagozataként jelenik meg. Tehát tagozattá
degradálódik egy korábban önállóan működő nemzetiségi intézmény. A tanári
karban fokozatos változások következnek be. Egyes úgynevezett nem fontos
tantárgyakat (pl. ének, testnevelés, rajz stb.) román nemzetiségű tanárok tanítanak. De „természetesen" egyes osztályokban románul tanítják a földrajzot, történelmet is. Közben — egy korábban Erdélyben több helyen bevált
módszer szerint — párhuzamos osztályokat kaptak román tanítási nyelvvel
94

a magyar osztályok, majd 1986/87-től nem indulhatott magyar nyelvű kilencedik osztály. A magyar jelentkező választhatott a román tannyelvű 9/a vagy
az ugyancsak román tannyelvű 9/b között. Rövid idő alatt foganatosított intézkedések következtében a magyar líceum bevégezte pályafutását. Különben más
mellék jelenségek is végigkísérték a fentebb jelzett folyamatot. 1986 nyarán lekerült az iskola faláról a régi besorolást jelző tábla, s a cégjelző már csak líceumot jelzett. Ekkor még egy magyar főigazgató (Megyeri Katalin) vezette az
iskolát két román aligazgató társaságában. Azótá változott a helyzet ezen a téren
is. 1987 januárjától immár három román igazgató vezeti az iskolát. így vezetett
a göröngyös út az iskolaalpító Sükei Imrétől (1815) az 1987-től főigazgatóként
működő magyarul nem tudó Ilié Dimboiu Catalinaig. S hogy a váltás ne legyen
indokolatlan, 1987 februárjában miniszteri bizottság vizsgálja az iskola munkáját, s az előző évekre vonatkozóan egyértelműen állapítja meg, hogy az iskolában a tanítás alacsony szintű, az alkalmazott módszerek elavultak. Űj szemlélethez ú j módszerekre van szükség. Addig is, míg a folyamat sikerrel befejeződik, az új vezetés kiadja az utasítást: a táblavázlat románul írandó, a szakkifejezések románul írandók. A faliújságon nincs helye a magyar nyelvű órarend
feliratnak, s a tanulók egymás közötti idegen beszéde sérti a román tanulókat.
A nekrológ elkészüli: a bukaresti magyar középiskola élt néhány síkeres,
áldozatos esztendőt.
Az általános iskolában diák és tanár megrendült hittel tekinthet a jövőbe.
A magyar diáknak az sem lehet vigasz, hogy más nemzetiségi iskolákat sem
kímélt meg a nemzetiségi kérdést véglegesen megoldottnak deklarált hivatalos
politika.
JEGYZETEK
1.Koós Ferenc: Életem és emlékeim. Kriterion Könyvkiadó, Bukarest, 1971. 172.
2. Takács Pál: Múlt századi század eleji magyar iskolák Bukarestben. A Hét, 1981.
június 12.
3. Kertész József: Tíz év a romániai magyar misszióban. Kolozsvár 1913. 41.
Takács Pál: Magyar anyanyelvű oktatás a múlt századbeli Románia vidéki városaiban. A Hét, 1981. június 29.
4. Ellenőr, 1930. december 30.
5. Tiszatáj, 1987/6. sz. 68—72.
6. Világosság, 1945. okt. 6.
7. Világosság, 1946. november 1.
8. Világosság, 1945. február 1.
9. Világosság, 1945. szeptember 27.
10. Világosság, T947. március 28.
11. Romániai Magyar Szó, 1948. március 12.
12. Romániai Magyar Szó, 1948. szeptember 25.
13. Romániai Magyar Szó, 1948. október 15.

95

Spiro György: Álmodtam neked
Mit jelent ebben a fáradt századvégben, Közép-Európában (s egyáltalán) értelmiséginek lenni? A kérdés persze kitágítható térben és időben is. Megkönnyíti a
választ, ha szűkítjük a kérdést, és a humán értelmiségire kérdezünk. Akkor úgy
hangzik a kérdés, hogy miért érzi rosszul magát itt és most az az ember, aki meg
van verve vagy áldva a közlés, megfogalmazás képességével, vágyával, kínjával,
illetve aki azért rendeli alá életmódját, magánéletét, esetleg még a karrierjét is
ennek a már-már monomániás fogalmazáskényszernek, mert hisz abban, hogy egyrészt a világ megfogalmazható, másrészt meg is változtatható. No nem teljesen,
csupán valamelyest. Ügy érzem, hogy ezt Spiró eddig (drámáiról sajnos csak olvasmányélményeim lévén) a legadekvátabb módon az okkal és méltán vitatott Az Meszekben fogalmazta meg. Anélkül, hogy hozzá akarék szólni a regényről kipattant
(és m á s . . . ) vitáihoz, csupán megjegyzem, hogy megértem a lengyelek érzékenységét, de nem értek egyet vele. Spiró valami olyasmire érzett rá — helyesebben:
olyasmibe ásta bele magát masszív és szívós filológiai aprómunkával —, amit mindannyian átélünk, de a kimondásától visszatart ezeregy ok. Mondjuk a gyávaság, de
ez így nem elég pontos. Mert igaz ugyan, hogy a felismert — vagy csak felismertnek vélt — igazság kimondásához erkölcsi bátorság is kell (szól erről is ebben az
új kötetében), de a bátorság önmagában még nem minősít esztétikailag. Spiró leleménye, fölismerése lényegében az a távolságtartás, vagy csak a távolságtartás (távolmaradás?) szándéka, amely nélkül nem lehet a dolgok fonákját, a kelevény eket,
fekélyeket is megmutatni. Itt, Közép-Kelet-Európában ez azért olyan furcsa, szokatlan, olykor botrányos, mert megszoktuk, hogy a literatúra valóságosan is jelen akar
lenni az eseményekben, befolyásolni akarja azokat; az író személyes hitelét, sőt az
egzisztenciáját is mintegy beledolgozza a műbe, olykor föl is áldozza érte. Ez a
heroikus pátosz emeli az írást a mindennapiság fölé, s ez az emelkedettség formál
jogot arra is, hogy a mindenkori politikum fölöttinek érezze, vallja önmagát. Mintha
nem bíznánk mindenkor az esztétikumban magában vagy a hűvös objektivitásban.
Az a nemes szándék, amely Kölcsey, Vörösmarty, Petőfi, majd Ady tollán fegyvert
formált a tollból, később a hétköznapi csetepaték botjává tompult, s lejáratta a
XIX. században még oly vonzó (mert hiteles) vátesz szerepet és pózt. Holott nyilvánvaló, hogy a MÜ, akár deklarálja azt a szerző, akár nem, magával a megformálás igényességével is jelen van és hat, ha nem is azonnal és direkten.
A fentebb elmondottak, azaz az irodalom köz vélemény formáló, mozgósító ereje
egyszerre erénye és hátránya e földrajzi régió irodalmának. Boldogok azok a népek,
akiknek egy-egy Proustra, James Joyce-ra, Musilra, Thomas Mannra is „telik", azaz
hatalmas regényfolyamokban fogalmazhatja meg azt a létérzést, amelyre innen, Közép-Európából hol ájult ámulattal, hol dühödt irigységgel, féltékenységgel, hol meg
a jótanuló kapkodó utánzási vágyával tekintünk. Érthető, sem az idő, sem a hely,
sem a körülmények nem kedveztek soha annak, hogy az irodalmat önmagáért az
esztétikumért műveljük, bízva az időben, a sorsban, az olvasóban. Ezzel nem azt
állítom, hogy az Ulyssest, vagy Az eltűnt idő nyomábant — noha ezt újra és újra
kiadják — az ír vagy a francia munkások, kispolgárok tömegei olvassák. Nem is
nekik szánták a szerzők. De merjen erre csak célozni a kelet-európai író! Itt az
osztály mint eredet, mint közeg és megcélzott médium sokszor vált fontosabbá,
mint maga a mondandó. Holott nyilvánvaló — sőt a mai iskolarendszer csődje mellett egyre nyilvánvalóbb! —, hogy az értelmiségnek is csak egy vékonyka hártyája
96

tekinthető érdemi olvasónak. Olyannak, aki valóságos fogyasztója, közvetítője is a
kultúrának. így volt ez a XIX. századi Lengyelországban is — mondja Spiró Az ikszekben, s ez bármilyen szomorú is, jobb tudni, tudomásul venni. Petőfi első olvasói
szépkedvű honleányok voltak. Nem is lehettek sokan, hiszen az olvasni tudást csak
Eötvös báró iskolareformja tette általánossá a századvégen, az első Petőfi-kiadások
men érték el az ezres példányszámot! Sőt volt idő — hogy a századunkból is vegyünk példát —, amikor a Nyugat is csak 400 példányban jelent meg.
Ügy tűnhet, hogy ennek a gondolatmenetnek semmi köze Spiró legújabb kötetéhez, amelyben — mint jeleztem — egy ország, de mondhatom úgy is kis megszorítással, hogy „a" közép-európai humán értelmiség közérzetét fogalmazza meg. Aki
esetünkben magyar, zsidó és budapesti, de lehet(ne) lengyel, horvát vagy erdélyi
székely, olténiai román is, hiszen ebben a régióban, ebben a kultúrkörben csupán
variációk vannak, az alapélmény azonos. Mármint az elmúlt fél évszázadban. Mi az,
ami már-már az egyetemesség érzetét kelti az olvasóban Spiró novellamorzsáit, szóösszetételeit olvasva? Nos, nem más, mint ami Az ikszek Boguslawskyjét is környezete fölé emeli, szembefordítja vele, ami meggyötri, megalázza, haláláig izzásban
tartja: egyfajta minőségigény, amely a körülmények kisszerűsége, tisztátalansága és
tisztázatlansága, a dolgok ellehetetlenülése miatt és által determinált, s amelyből
csak a szellem, a zsenialitás találhatna kiutat, holott éppen erre nincs igény, ezt
nem tolerálja a fentebb jelzett környezet. Ebben a szorításban csak fölfelé vagy
befelé lehet növekedni, de a sors ezt is csak felemásan adja meg Boguslawskynak.
Ez a kis könyv, az Álmodtam neked, fölfogható naplójegyzetnek is, a szerző
értelmiségivé, íróvá válása történetének is. Semmi rendhagyó nincs benne, amit a
nemzedéktársaitól (akik átlépték a negyedik X-et) ne olvashattunk volna. Háború,
az ötvenes évek olykor tragikomikus, ma már groteszknek is láttatható epizódjai
— egy koraérett gyerek szemével —, majd az egyetem, a hatvanas évek, innen
visszapillantva idealizálható („nagy nemzedék"!) suta esetlegességei, mindenesetre
— akkor még — a jövő ígéretével. A majdani irodalomtörténész minden bizonnyal
józanabbul, kritikusabban fogja megítélni ezt az évtizedet, szerzőnk azonban még
nincs ebben a kegyelmi állapotban. Túl közeliek és fájdalmasak ezek az élmények,
ki kell írni őket. Példaként az „Apámmal a meccsen" és a címadó írást emelném
ki. A szerző — már a férfikor határán — elveszíti az apját, találkozik az elmúlás,
a lét nagy kérdésével. Ezt mindenki másként éli meg, s a szerzőt éppen a megírás
módja jellemzi és minősíti. Ez az első látásra már-már frivol, távolságtartásra
törekvő, önironikus, ugyanakkor kegyetlenül őszinte hangvétel. Nos, ez a másik
mozzanat, ami megkülönbözteti Spiró könyvét a nemzedéktársak felnőtté-értelmiségivé válás sztorijaitól: a megírás ideje. Megszoktuk, hogy az írók előbb a kamaszélményeket pakolják ki a batyuból, s a későbbi kötetekben nyitnak a világra. Spirót
— ha hihetünk neki — éppen a kamaszgátlások, szeméremérzet tartotta vissza ettől.
Ez sem ismeretlen érzés: a „kit érdekelnek ezek a történetek?", a „nem szolgáltatom
ki magamat" félelme. Márpedig az író is esendő ember. Nemcsak azért, mert el
kell temetnie az apját, át kell élnie a másik nemmel való találkozás ritkán vidám
ütközéseit, az én önmagára eszmélésének gyötrő zavarait, de a már író (fogalmazó)
intellektus hiúságait, soha meg nem szűnő szorongásait is. A kötet egyik legjobb
írása az „Olvasóm" című, amelyben kegyetlen nyíltsággal beszél erről is. Hogy nincsenek olvasók, helyesebben: egyre ritkább, kipusztuló fajta az a mohó szellemi
éhség, amely nem azért zabálja a betűt, hogy tizenöt elolvasott, így-úgy megértett
könyvről írjon egy tizenhatodikat. Az az igényes olvasó hiányzik — mondja
Spiró —, aki érzékeny az árnyalatokra, aki tudatosan éli meg a minőséget, mert
tudja, hogy a már megfogalmazott (szavakba öntött) világ formálódhat is az esztétikum által. Van még egy mozzanat, amely előnyére válik Spirónak: s ez a nyelvek tudása, azaz a több kultúrkörben való otthonossága, jártassága. Ez adja azt a
rálátást, amelyről már szóltam, az összevetés, a korrespondenciák fölismerésének
képességét. Csak Adyval kapcsolatban szoktuk emlegetni, hogy Párizsból nézvést
fedezte föl a Magyar Ugart. Spiró egy amerikai bérházból emlékezik, pásztázza
97

végig emlékei Közép-Kelet-Európáját, s nem(csak) arra az eredményre jut, hogy
milyen pitiánerek, esendőek itt a viszonyok, hanem arra is, hogy sehol sem más
az értelmiségi lét, s akkor már jobb itthon az ismert (anya)nyelvben, közegben.
Mert feladatot csak itt találhat magának igazán — döbbenti rá az emigrációra készülő lengyel költőbarátjának vergődése, sorsa. Dühíti, el is keseríti ez a tény, hogy
a kis népek, nyelvek legfeljebb ha heveny politikai izgalmat válthatnak ki ott a
„nagy" világban, de ezzel együtt is csak az egzotikum erejéig. Márpedig ez kevés
is, megalázó is. Ha úgy tetszik, ez már valóban direkt „politizálás", noha szerzőnk
váltig szabadkozik ez ellen, mondván, hogy erre nincs, nem lehet ideje, mert az
életművét kell megalkotnia.
Gyenge poén lenne ezek után a Spiró neve körül mostanában kavargó, szintén
heveny vitákra utalni, mert a szerzőnek abban van igaza, hogy a művek felelnek
vagy nem felelnek önmagukért. Igen, Spiró is írt, ír felejthető opuszokat, de ki
nem? Vannak korok, helyzetek, amikor a személyiség szűknek érzi azt a ketrecet,
amely élni, alkotni adatott, s úgy védekezik, hogy eltúlozza, megnöveszti a gesztusokat, a gesztusok jelentőségét. Gyarlóságok ezek is, emberiek, de baj, ha elhomályosítják magukat a műveket (a jókat), a teljesítményt. Ez a karcsú kötet túléli, Adyval szólva, „e mai kocsmát". (Szépirodalmi
Könyvkiadó)
HORPÁCSI SÁNDOR

A kritika hitele és hatékonysága
LENGYEL BALÁZS: EGY MAGATARTÁS TÖRTÉNETE
A kritika hitelének és hatékonyságának legfőbb forrása: a személyiség fajsúlya.
E fajsúly ötvözője nemcsak a tehetség eleve adott befogadói érzékenysége, hanem a
hajlam s az ítélőképesség szívós kiművelése, az intuíció és racionalitás szerencsés
arányú „működtetése".
Az intuíciónak ugyanis — vallja Lengyel Balázs mestereivel együtt — nem kell
félnie a határozott nézetek befolyásoló szerepétől, sőt, az elvektől vezérelt intuíció
a legtermékenyebb, s mindez ízlésünk természetét is módosíthatja. „A teremtő kritika mindenkor abban látta hivatását — idézi egyetértően Halász Gábort —, hogy
irodalmi ideálokat tűzzön ki, az ízlést tudatosítsa, az alkotóerőket ösztönözze, a közönséget nevelve, kedvező intellektuális légkört teremtsen... Mérni csak mértékkel
lehet..."
Nos, Lengyel többször is körvonalazza saját mértékrendszerét és kritikusi gyakorlata más tényezőit, s pl. a tanulmányíró Babits, a kritikus Rónay, az esszéíró
Cs. Szabó László vagy Halász Gábor munkásságának vizsgálatakor azon vonásokat emeli ki, melyek rá is ösztönzően, alakítóan hatottak. Babits belső fejlődését
vázolva pl. döntő jelentőségűnek látja az ösztönösség és a racionalitás viszonyának
tisztázását. 1910-ben, Bergson filozófiájáról írt tanulmányában Babits még Bergson
lelkes híveként méltatja az ésszel be nem fogható tudat alatti világ jelentőségét, az
„ihlet és élet" szoros párhuzamát, hogy majd 1917-ben az ösztönösségben, a rációellenességben fedezze fel a „veszedelmes világnézet" csíráit, az emberiségre bajt
zúdító ellenséges erőt. Lengyel azonban figyelmeztet Babits végletektől tartózkodó
arány érzékére is, arra, hogy az író mindkét sarkosított véleményében megjelenik
egy-egy tompítottabb hangvételű ellenpontozás. 1910A>en a szimpla ösztönösségtől
óv; 1917-ben pedig a felületes, lapos észkultusztól. Babits szerint csak az ösztön és
értelem egy új, magasabb szintű egységének megteremtése lehet eredményes, „így
lesznek költészet és tudomány, intuíció és értelem fegyvertársak ellenségek helyett".
98

Lengyel könyvének az előbbiekhez hasonlóan ismétlődő kérdésköre: az írói, kritikusi szubjektivitás
s a kifejező kép, gondolat objektív érvényének viszonya.
Cs. Szabó László esszéinek vizsgálata kapcsán Lengyel az esszét „az összes tények
számbavétele után bennünk kialakult élmény" közlése műfajának mondja, melyben
a személyiségrajz, a korrajz, minden adat a szubjektum gyűjtőmedencéjében motiválódik, s minden az esszéírói látomás részévé válik. Ügy és olyképpen persze, hogy
az esszének egyszerre kell objektív érvénnyel tárgyalt témájáról s az esszé írójáról
is vallania.
Ilyen értelemben egyszerre vallomásosak s egy objektívebb érvényű képet munkálóak Lengyel Balázsnak a változatos összetételű kötetben szereplő esszéi, tanulmányai, kritikái, emlékezései is. A gyűjteményben a Babitsról szóló tanulmányokon
— s a jelzetteken — kívül többek közt pl. Rónay György, Jékely Zoltán, Weöres
Sándor, Illyés Gyula, Csoóri Sándor, Vas István, Kálnoky László, Szécsi Margit,
Lakatos István, Végh György, Vidor Miklós lírájáról, Tersánszky, Ottlik, Mándy
prózájáról olvashatunk írásokat. A kiemelt névsorban Illyés, Csoóri s Tersánszky
jelenti azt a „másságot", az „élménylíra", s az „élményszerű, eseményes" epika azon
típusait, melyek tulajdonképpen eltérnek a Lengyel Balázs képviselte irodalmi eszménytől.
De Lengyel (mint Rónayról beszélve magára nézve is érvényesen magyarázza)
„kritikusi beleélésének tágassága m i a t t . . . a legkülönbözőbb stílusokban és alkotásmódokban is el tudta választani a jót a rossztól". Mind e mögött a tényleges emberi, művészi teljesítmények őszinte megbecsülése s egy kiforrott erkölcsiségű magatartás rejlik. Ez az erkölcs, végül is, a szakma törvényeinek szigorú betartására,
a műveknek az esztétiká „játékszabályai" szerinti megközelítésére kötelez. Az igényességet, az igazságnak a képességeink szerint való legpontosabb
megragadását
érzi a babitsi tanításban is leglényegesebbnek a maga számára Lengyel.
Az esztétikai érték Lengyel szerint (is) a szemléleti-etikai s nyelvi szférák egységéből alakul, s azon művekről, melyek a költői, írói világlátás és magatartás szempontjából is jobban közelítenek eszményeihez, több s intenzívebb méltányló szava
van. De írásaiban úgy van jelen a kontúros személyesség, hogy közben mindig világosan, egyértelműen beszél, s lehetőséget ad a viszonyításra, az olvasó saját (esetleg
eltérő) ítélete kialakítására, érvényesítésére is.
Lengyel Balázs líraszemlélete szerint a XX. században a „romantikus" én-lírán
túllépők képviselik az igazi lírai modernséget. Ezért értékeli nagyra Babits „objektivizáló" lírikusi attitűdjét. Az alanyiságot „meghaladó", az önmagát „valami másba" belevetítő líra azonban Lengyel megvilágításában nem elvont és hideg. Ellenkezőleg, a személyiség olyan mély rezzenéseit, esetleg gyötrelmeit fejezheti ki,
mely már el sem bírja a direkt néven nevezést, s csak áttételesen objektivizáiható.
Életérzéssummát, létfilozófiai értelmezést tartalmazó „közérzeti vagy létlírának"
nevezi Lengyel e típust. S Babits azért lehet e tendencia ösztönzője, mert ő maga
sem „hideg költő". Lengyel szerint Babits „heves, filozofikus gondolkodásmódja a
legkisebb impulzusra is fogékony érzelemvilág fölött gomolygott". S a Babitsban
feszülő ellentmondások gyökere „a világ befogadásának szikkasztó teljességvágya és
e vágy betölthetetlensége. A soha meg nem elégedés mint emberi, költői állapot".
Lengyel koncepciójában azonban nem egyszerűen Babits „új klasszicista" eszményének folytatásáról van szó. Az Újhold egykori szerkesztőjénél mindez egy szürrealisztikus eszközökkel is kifejeződő, „igazi realisztikusság" követelménye irányába
mozdul el.
Lengyel e líratípus jellemzésével együtt irodalomtörténeti értékrendjét is kinyilvánítja, s a fenti meghatározók egyben az irodalmi összfolyamat legfelső szintjét is jelentik számára. Ezért látja (láthatja) oly egyetemesnek (s talán a valóságosnál is kiterjedtebbnek) Babits szerepét. De ha a XX. századi magyar irodalomból, ahol egy Ady, Móricz, József Attila, Németh László neve is fémjelez, a magunk
részéről elsősorban nem (vagy nemcsak) Babits nevét emelnénk is ki, Lengyel elvi
következetessége, erkölcsi tartása akkor is tiszteletet ébreszt- Elemzési módszerei
; 99

pedig mindig tanulságosak, s konkrét műfeltárásainak telitalálatszerű eredményei ismételten meglepetést keltenek.
Lengyel, a mű jobb megértése érdekében, kialakulásának lehetséges alternatíváival, alkotáslélektani problémákkal is foglalkozik, máshol meg az olvasóra tett
hatásmechanizmusból indul ki. De jól tudja, s kifejti, hogy a kész mű s az előzmény már nem ugyanaz a dolog, s fő figyelme a létrehozott alkotás belső szerkezeti
világára, az egész és rész arányainak milyenségére összpontosul. A művet a hagyományos értelemben felfogott tartalmi-formai egység jegyében szemléli, de mivel az
eszmei s etikai elemek a nyelvi-esztétikai közegben speciális funkciót nyernek, a
„megoldás" mikéntjét döntő jelentőségűnek tartja, s nemegyszer innen kiindulva
következtet az Egész karakterének minőségére.
„Egy költői lét hatékonysága végső soron... szavai evidenciáján múlik" — hangsúlyozza a műalkotás poétikai karaktere alapelemeinek fontosságát, s Babitsot idézve
folytatja: „Ha a kellő szó a kellő helyen nem áll rendelkezésemre: művem papirosízű, rajzom érdektelen." Rónay György lírai beszédmódjának elemzésekor pl. az
„objektiváló parnasszien" modor s a „pillanatot rögzítő természeti képek", a „hűvös
elvontság és látványos konkrétumok" arányának változásaira figyelve, e líra vallomásosságának közvetett jellegét állapítja meg. Weöres Kézírásos könyve nyelvi-képi
anyagát vizsgálva két alaptípust: egy rapszodikusabb, szabadabb asszociációs kapcsolódásút, s egy világosabb koncepciójú versmag köré szerveződő formát különböztet meg. Az előbbi egy megfoghatatlanabb sejtelemkört sűrít, ez utóbbi pedig „egy
világos koncepció..., egy magát közölni kívánó szemlélet, élmény, megfigyelés (célirányosabb) foglalata." Weöres Posta messziről című kötete kapcsán pedig a versek
drámai terét, a személytelenítő költő „mitikus vagy heroikus álarcait", a végső kérdésekkel való viaskodás párlatának jelenlétét méltányolja. „Részletesen kimunkált
szürrealista képeivel" Kálnoky is a végső kérdések kutatója, értelmezi Lengyel a
költő Bálnák a parton című könyvét. Lakatos István költészetében a „létlíra" egyik
változatát üdvözli; Vas István költői magatartásában a filozofikusságot, s a „racionalizmusnak még az irracionalitás irányába" is tapogató gesztusait tartja nagyra.
Jékely erejét elsősorban a hangjában fedezi fel, „a kiforrott tartalom és a kifejezés
bizonyos ellentmondásos feszültségében", „az ősibb létezésnek... modern hiperszuggesztív" megszólaltatásában, s a szemléletesen gondolkodó Jékely „olykor szürrealista elemekkel is élő pazar képalkotásában".
Lengyel nem becsüli le a nemzeti sorstudattól áthatott, a történelmi szerepet
vállaló lírát, de e kérdésben — talán az ötvenes évek sematikus lírájának hangzatos
üresjárataiból is okulva — óvatosan fogalmaz. A leghatékonyabbnak azt tartja, ha
ezen összetevők egy „világegészt" megragadó egységen belül, annak alkotórészeként
jelennek meg. Illyés A semmi közelít című kötetének anyagában pl. ily költészetet
fedez fel. Illyésnél — fejtegeti — a társadalmi és nemzeti léttudat egy emberi-költői
teljességbe beemelt problémaként van jelen. „Bármi lényeges is (különösen a magyar olvasó számára) az a szerep, amelyet [Illyés] betöltött, lényegesebb nála a
költő egésze, művében megformált teljessége, melynek a szerep egyetlen, jóllehet
fontos szeglete csupán." „A létezés iszonyatos ellentmondásai okán fűlik fel a mindig érvelő, aprózó logikai lépésekkel haladó Illyés-vers", s így alakul ki „Illyés
lét- és történelemmagyarázata a végső kérdések szempontjából".
S ha Illyésnél a „világegész" kifejeződésében, Csoórinál a tárgyiasítás hajlamában s „a lényeget kutató szürrealista képben" találja meg Lengyel a saját líraelveire is rezonáló azon vonásokat, melyekkel egyben a tárgyáról kialakítható rajzot
számunkra is plasztikusabbá teszi. Akkor is, ha egy-egy más oldalról való közelítés
esetleg újabb árnyalatokkal vagy némileg más hangsúlyokkal módosítaná a képet.
Egy kritikus szakmai hozzáértését az jelzi: milyen mértékben képes egy művet
több síkú szerkezetnek tekinteni, s mily árnyaltsággal képes e dimenzionáltságot
megmutatni. Felfogásának sajátosságait pedig, hogy a műnemen belül az -alkotóelemek között miképp hierarchizál, mit érez, lát fő rendezőelvnek, kohéziós erőnek.
Lengyel Balázs — miként líraértelmezéseiben — az epikai teljesítmények vizs100

gálatakor is széles körű struktúra-„leírást" ad, s közben jelzi, mely részek egy
spontánabb s melyek egy tudatosabb építkezés eredményei. A nyelvi anyag „külsőbb" köreiből kiindulva halad a „belsőbb" szférák irányába. Kosztolányi elbeszélései kapcsán pl. a szóválasztás, a mondat- és képalkotás módját elemezve mutatja
ki, hogy az „expozé a meglatolt, kicentizett terv szerint építkező szerkesztésbe", az
ötlet, a párbeszéd, a „külső váz, a mese" előrehaladó, racionális menetébe, hogyan
tör be stílusváltással — a szituációba belefelejtkező írói spontaneitás következtében — a szorongás, a félelem tömény atmoszférája, mely az írói közérzetet, az ábrázolás lényegi magját fejezi ki.
E módszer még Tersánszky egészen más jellegű regényeinek elemzésekor is érvényesnek mutatkozik. Lengyel kimutatja, hogy a stílus frissessége, az ábrázolási
nézőpont szuggesztív volta, a regénytér elevensége, a figurák életes kópésága, erkölcsi elpusztíthatatlansága mélyéről (mint kohéziós központból) „az általános érvényű emberség nagy pillanatai", az „élet teljes tündöklésének" csillámai törnek
felszínre.
Lengyel legkedveltebb epikusai persze azok, akik az alaptónusra koncentrálnak,
akik a társadalmi-történelmi viszonylatokat, ráhatásokat a személyiség felfokozott
érzelmi tükrözésének fényében jelenítik meg. Kétségtelenül: egy szubjektivizáló,
lirizáló epikaideál ez, melyben (Ottlikot idézve) a „létezés sűrűsége, dinamikája,
eksztázisa, a puszta világ szépsége és nagyszabású volta" fejeződik ki. A „létlírának" megfelelő, e „létepika" azonban egyben intellektuálisan elemző is (s az első
megírás spontán lendületét, többszöri átírásnak, mesteri továbbformálásnak kell
követnie olyképpen, hogy a kezdeti frissesség eredményei se tűnjenek el).
Lengyel szerint ezen analizáló filozofikus jelleg teheti csak igazán világirodalmi
érvényűvé (pontosabban: a külföld számára is elfogadhatóvá) a magyar epikát.
A könyvében tárgyalt epikusok közül Kosztolányi mellett Ottlikban és Mándyban
leli fel leginkább e vonásokat.
Mindemellett Lengyel Balázs változatos érdeklődési körével (többek közt pl. a
tőle oly távol eső „Tűztáncosok" munkáinak figyelembevételével is) beszédesen fejezi ki azon törekvését, hogy „az értetlen és elfogult skatulyázások helyett az értékek cserebomlásanak magasabb síkjára emelje a tekintetet".
Párbeszédessé formálódó korunkban, s hazai kulturális közéletünkben az ily
gesztus és magatartás produktivitását, úgy hiszem, nem kell külön hangsúlyozni.
A tényleges, közös értékek felismerésében való találkozás létfontosságú követelmény. (Magvető)
OLTYÁN BÉLA

Agnontól Yourcenarig
SZABOLCSI MIKLÓS: VILÁGIRODALOM A 20. SZÁZADBAN
A kritikai tevékenység során voltaképpen követelmény (lenne) a művek „sine
ira et studio" ismertetése, a gyakorlatban azonban állásfoglalásainkba mindig belejátszik az alkotó személyiségének megítélése és a bemutató-bíráló saját hozzáállása, sőt kettejük múltbeli-jelenbeli viszonyának megannyi tényezője is. Jobb ezt
nem titkolni; a (többoldalú) személyesség még a magyar kritika alighanem legnagyobb géniuszának, Németh Lászlónak bírálatát is színezte, sokszor nem is ítéletei
javára. (József Attiláról írt hirhedt véleményébe nyilván belejátszott saját 19-es
kiállásának áttételes megtagadása éppúgy, mint Babits és József Attila feszült viszonya, amelyben Németh akkor Babitshoz állt közelébb.) Mért tagadnók hát, hogy
a mai magyar irodalomtudomány és nevelésügy kiemelkedő alakja, Szabolcsi Mik101

lós új művének értékelése során is előttünk lebeg az egész pálya; mindaz, ami abban jó és rossz, ami előremutató és kényszerű volt. Szabolcsi akadémikus előbb a
szocialista-realista művészi eszmények és művelődéspolitikai elképzelések magasszintű ideológiai, sőt irodalompolitikai-szerkesztői képviselője, sok tévedéssel, utólag már-már bűnnek tekinthető hibával (lásd ezzel kapcsolatban Fodor András
Fülep-naplójának megannyi, noha nem föltétlenül hiteles utalását). Aztán: József
Attila legkitűnőbb kutatója, majd a józsefi életműhöz kapcsolódva a hazai és külföldi modernség, eszmei és művészi korszerűség, meg avantgárd, sőt idővel a
strukturalizmus ismertetője, értékelője.
És most itt van új nagy műve, a Világirodalom, a 20. században. Újnak vitán
fölül új, nagysága azonban korántsem méreteiből, hanem épp Összefogott voltában
is egész világképet nyújtó áttekintéséből következik. Könnyebb lett volna korunk
irodalmáról jókora monográfiát írnia, lábjegyzetek százaival, részletekbe menő (több
értelemben:) tartalmi ismertetésekkel, az egyes alkotók pályáját behatóan vizsgáló
s az ellentmondásokat feloldó, enciklopédikus taglalással — mint ily tömörítetten
adni mindazt, ami korunk irodalmát jellemzi, mégpedig visszanyúlva a múlt század első felére (mikor is fölfejti azon szálakat, amelyekről a „modernség" apostolai mindmáig oly szívesen megfeledkeznek s melyek a romantikától napjainkig
húzódnak, hiszen minden modern írói élmény és fogás már akkor: a ritkán győztes, annál többször bukott forradalmak művészi „lereagálásának" művészi velejárója).
Már ebből is nyilvánvaló, hogy Szabolcsi művében — régi elkötelezettségének
jegyében, ám azt magasabb szinten és valóban korszerűbben továbbfejlesztve — a
társadalmi nézőpont mindvégig jelen van, ha ezúttal (különösképpen) kissé keveselljük is az osztály meghatározottság kibontását. De nemcsak a társadalom egészének és a művészeteknek a kapcsolatáról van szó (mindvégig) e könyvben, hanem a művészeteknek filozófiai megítéléséről és egymással való kapcsolatáról is.
Nagyonis irodalmi középpontú esztétikai és kritikai gyakorlatunkban — s ez alól
még Lukács vagy Németh sem kivétel — kevés szó esik a többi művészetről, márpedig a huszadik század irodalmáról egyszerűen nem lehet szólni a vizuális kultúra előretörésének, sőt olykor primátusának vizsgálata nélkül, mert az „izmusokban" és az avantgárdban már a festészet jár elől, a neorealizmust meg a film
hozza létre és így tovább. Szabolcsinál ez mind összefüggéseiben jelenik meg,
mondhatni még pontosabban, mint közvetlenül az irodalmat tekintve.
Ezzel kapcsolatban persze lehetnek terminológiai és datálási aggályaink — mert
nem kell okvetlenül elhinni, amit az egyes „izmusok" képviselői meghirdetnek,
magukról mondanak, vagy ami dátum szerint nyilvánvalónak tetszik. Kedvenc példám ezzel kapcsolatban, hadd mondom el itt is: a szimbolizmus előkészítője,
Baudelaire mellett (helyesen) szintén említett Whitman nem más, mint az expreszszionizmus előfutára éppúgy, mint a festészetben Münch és Van Gogh. Csakhogy
az expresszionizmus kibontakozása előtt még beékelődik az izmusok sorába (az
irodalomban is) a szecesszió (van erről szó, csak nem elég súllyal). A frissnek föltűnő sőt feltűnősködő (olasz) futurizmus sem más, mint pre-expresszionizmus, az
orosz futurizmus, noha ezt a nevet használta, már egyértelműen expresszionizmus.
Az izmusoknak kelet-(közép-)európai, egyidőben s egymás mellett való jelenléte,
amit Szabolcsi nagyszerűen kifejt, nemcsak itteni jelenség, így van ez az egész
világon, még Észak- és Latin-Amerikában is, és épp itt van a szecesszió (Jugendstil, Art nouveau stb.) saját szerepe, ehhez kapcsolódva nemcsak az, amit a „periférián" Párizsból (meg Londonból, Brüsszelből, Berlinből) átvettek, hanem amivel
e „periféria" a központokat megelőzte — ha nem jutott is el a hatása oda (mint
Adyé); ha pedig eljutott, mint számtalan festő és szobrász (hogy csak kettőt említsek: Moholy-Nagy s — méginkább — Brancusi), vagy akár a Tzara esetében:
ez a körülmény méginkább figyelemre méltó.
De ne hallgassunk arról sem, hogy az avantgárd a 30-as évektől nem annyira
„visszavonult", mint amennyire — erőszakkal visszaszorították. Ez a pontosítási
102

kísérlet épp Szabolcsi művének sokoldalú igényessége jegyében kívánkozott tollam
alá, megjegyezve, hogy ő nemcsak regisztrálja az izmusok kutatóinak eredményét,
nemcsak szinte elsőként írj/a körül s fogalmazza meg a neo-avantgárd jellegét,
(ami természetes, hiszen erről már úttörő könyvet publikált), hanem új elméleti
meggondolásokkal is gazdagítja irodalomképünket, mikor bevezeti a szintétikus
realizmus fogalmát.
Imponáló, ahogy Szabolcsi a művészi értékeket az írók világnézeti vagy politikai
hovátartozásától függetlenül megbecsüli, így esik szó Poundról, Bennről, Rebreanuról, Borgesről, Koestlerről, Szolzsenyicinről, Konrádról, Gide
Retour-járói,
olykor még a hozzánk közelebb állók rovására is (hogy csak a személyi kultusz
bűneivel foglalkozó művek közül említsem Bondarevét vagy Hernádi Gyuláét).
Különben igazán mintaszerű, ahogy a „kisebb irodalmakat" is elhelyezi a világfolyamatban. Erre még a művéhez hasonló, ötvenkét év előtti (!) zseniális kísérlet, Szerb Antal Hétköznapok és csodák-ja sem vállalkozott. Németh László próbálta meg a Szerb Antal-i irodalmi „világképet" kiegészíteni, ámde csak egyes
tanulmányokkal. Ezzel kapcsolatban különösen fontos az új népiesség (vagy népiség?) felvonultatása és elhelyezése, noha persze itt is lehet hiányérzetünk — pl. a
szociográfikus irodalom valamelyes elhanyagolása miatt (pedig az a dokumentumirodalommal, új tárgyiassággal, sőt az irodalom népfront-szerepével kapcsolatba is
hangsúlyosabb említést érdemelt volna), vagy mert a (szürrealisztikus...) zsidó
népiség világirodalmi rangú korai képviselője, Agnon (akit különben illenék már
magyarul is — méltó módon — megszólaltatni) meglehetősen későn, kevéssel a
mai amerikai zsidó írók tárgyalása előtt tűnik fel a műben. Éppígy hiányzik a
helyén García Lorca, míg a csak az ötvenes években kibontakozó latin-amerikai
népiség az ismertetésben a kelleténél is előbbre kerül...
No, ezek csak árnyalatok, ám épp egy, a tendenciákat ilyen történelmileg fölvonultató műben éppúgy nem lényegtelenek, mint kisebb datálási tévedések sem
— hiszen nem egészen mindegy, hogy Joyce Ulyssese 1927-ben vagy (helyesen)
1922-ben jelent meg, vagy hogy O'Neill Eljő a jeges-e — ha jól tudom — tipikusan II. világháború utáni (s nem korábbi) alkotás. Az utóbbi évtizedek tán legjobb francia regénye, Tournier Rémkirály-a kissé előbbre jön, mint ahogy a jóval
előbb megjelent (s végre kellően méltányolt) Mandarinok indokolatlanul hátra; az
egy nemzedékkel előbbi, úttörő Evelyn Waugh-t, Amisszel együtt emlegetni nem
szerencsés, az utóbbival is kapcsolatos „Dühös fiatalok" társasága viszont aztán
jócskán megelőzte a pop- és neoavantgárd mozgolódásokat...
Jól tudom, mindez „szőrözés", csakhogy biztosra veszem, hogy Szabolcsi „alapműve" rövidesen újból megjelenik, másrészt bízom külföldi kiadásában is (hiszen
tudtommal az egész világirodalomban nincs hasonló összefogott s mégis átfogó,
nem balos, de a neokonzervativizmust indokoltan s indokolva elmarasztaló, tehát
„haladó szellemű" kritikai mű). Miért ne legyen — még jobb? De már csak azért
is jó lenne (akár nekünk!) idegen nyelven is közzétenni, mert a magyar irodalom sem hiányzik belőle, helyén van, — érdeme-értéke sem eltúlozva, sem elhallgatva nincs. Az olyan kisebb hibákat viszont, mint Martin du Gard-nak „Du
Gard"-ként való emlegetése egy franciás kultúrájú irodalomtudósnak okvetlenül
ki kell javítania — ez olyan, mintha Cs. Szabót egyszerűen Cs.-ként emlegetnénk . . .
Dehogy vagyok rosszmájú! Noha még tucatnyi részlet-észrevételem lenne, bámulom Szabolcsi új könyvét, mely életművének kiemelkedő, nehezen fölülmúlható
darabja, sőt egyféle summázata, amely után kénytelen lesz megint új utakra térni.
Vagy még inkább belemerülni a részletekbe? Kíváncsian várjuk új lépéseit.
(Gondolat.)

KRISTÓ NAGY ISTVÁN

103

SZENTKUTHY MIKLÓS
1908—1988
„ . . . egész élete percről percre terv és t e r v . . . ezek torzók sose maradtak . . . " — e gondolatokkal indul a Szent Orpheus Breviáriumának immár
valóban utolsó kötete.
A halálhír hallatán azt hittem, sikerült szaván fognom a nagy gyónót.
(„Becsaptál, Miklós, meghaltál mielőtt befejezted volna a legutolsó műved!"
— „Azt hittük, örökké fog élni!" — mondogattuk, és a 80. születésnapjára
emlékeztünk a Francia Intézetben ...) De tévedtem. A halál összezavarja az
ittmaradottak gondolkodását.
Szentkuthy mindent eltervezett és mindent úgy vitt végbe, ahogy akarta. Talán a földön sincs még egy ilyen szerencsés ember.
Nem ébredt föl délutáni álmából. Biztosan boldogan halt meg (nemcsak elégedetten).
Pályája csúcsára érkezett: művei ú j kiadásai, ú j művei gyorsan és akadálytalanul jelenhettek meg, állami elismerés (Kossuth-díj); élete is delelőjén
látszott állni: de ő már rég készült a távozásra — életét, munkáját rendezetten akarta hagyni az utókorra. (Ez is sikerült.) A Frivolitások és Hitvallások
„mélyinterjúit" előlegezett búcsúnak, végrendeletnek is tekinthetjük, melyben még saját halálát is elképzelte.
Saját halála volt. Örökké élni? Ezt még hiú ábrándként sem gondolta sosem. Senki sem tudhatta jobban, mint ő, a természet törvényeinek ismerője,
hogy a halál ugyanolyan fontos és nélkülözhetetlen része életünknek mint a
szerelem. Mindig együtt élt a végső kérdésekkel, melyeket véletlenül sem megoldani akart, csak tökéletesen megélni (mely egyet jelentett nála a megírással).
Születésnapja előtt pár héttel, egy beszélgetés során — Borgesről volt szó
— hirtelen megkérdezte, hány éves is volt, amikor meghalt? Nyolcvan? Föl
sem fogva a kérdés valódi tartalmát, gyorsan feleltünk: nem, nyolcvanhét éves
korában halt meg Borges. A választ valószínűleg legalább olyan jól tudta,
mint a kérdezettek, mégis úgy tűnt, mintha jólesett volna ezt másoktól hallania.
Szentkuthy élete azonos műve megalkotásával, így halála nem lehet azonos az ember elmúlásával.
Álarcokba bújf7 halhatatlanokéba, az akkor még halandó, mintha szégyellte volna, hogy egyszerű ember is.
Nem akart nevetséges lenni, ezért inkább ő nevettetett. Egyszerre volt
mégis a csörgősipkás pápuák és a művész Hölderlin rokona.
Az irodalom, irodalmunk egyik nagy európai szellemének halálát gyászolja — a világhír szélén. (Már nem élhette meg a párizsi hatkötetes életműkiadásának megindulását.)
Könnyeinket megpróbáljuk tények, megállapítások mögé rejteni. Nem
merünk nyíltan sírni egy boldog ember halála fölött. Pedig egészen megható,
torokszorító utolsó kívánsága, hogy a családi temetés után barátai, hívei Mozart Requiemjével búcsúzzanak tőle. A befejezetlenül is kész, egész zseniális
„torzóval" amilyen az ő életműve is. Az Orpheus ötödik kötetére épp ez a
befejezetlenség tette föl a koronát, ahogyan az ötödik kötet élete, életműve
fölé magasodik.
ZSOLDOS SÁNDOR
104

ZOLTÁNFY ISTVÁN HALÁLÁRA
Szeged képíró festője nincs többé.

Negyvennégy évesen végzett vele a

kegyetlen és értelmetlen halál. Városa olyan festőt vesztett benne, akinek minden ecsetvonása a szülőföld materiális és szellemi hagyományaiból következett.
Zoltánfy gondolati szürrealizmuson alapuló festői világa előzmény nélküli, egyedülálló jelenség hazai művészetünkben. Szárnyasoltár formába rendezett képfüzérei ikonosztázokat idéző táblakép montázsain személyes hangú, történelmi
mélységű, intellektuális vértezetű képi epikát teremtett meg. A trecentós bájjal,
a tisztán csengő színekkel, a családi fotóalbumok sárguló fölvételeinek festői
újrafogalmazásával a nemzedékről nemzedékre hagyományozódó szeretet, öszszetartozás dimenzióit kutatta. Rajta kívül kevesen tudták ilyen meggyőző erővel, egyetemes tanulságokkal képekbe fogalmazni a szülőföldet, életteret jelentő
város kisembereinek világát, privát történelmét.
TÖTH ATTILA

Ára: 16 Ft

