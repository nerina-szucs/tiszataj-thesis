(
ш м м

i l

ч1 Г "1

У

ЩГ* *уЛ\\ il

BlML.

_ _

\

1

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXII. évfolyam, 9. szám / 2018. szeptember
TŐZSÉR ÁRPÁD

Ó, Püthagorasz... .................................................................................

3

BÁN ZOLTÁN ANDRÁS

A törvénytelen lány (Egy készülő kisregény első fejezete) ..............................................................................................................

5

CSEHY ZOLTÁN

Színek könyve (poszthumán jarmaniáda, 1–7) .................... 11

POSTA MARIANNA

Visszatérni; Csizmavirágágy ......................................................... 15

TURI TÍMEA

Sára vendégeket vár ......................................................................... 17

KONTRA FERENC

Lepkefogó .............................................................................................. 18

ERDEI L. TAMÁS

Fiú; Szmoking tízezer méteren; De megdugnám ................. 28

SZABÓ DÁRIÓ

Hívatlan vendégek; A kert helye ................................................. 37

KARACS ANDREA

Ez egy vers a-kar len-ni; Ladány; A gyerek szaga; Ültetsz-e? ................................................................................................... 38

ASHWANI KUMAR

Dániában valami rothad; Yudhishthira fekete kutyája
(Lanczkor Gábor fordításai) .......................................................... 41

SÁGI PÉTER

„Kívánom, hogy a vers mindig megmaradjon bennem”
(Beszélgetés Mamtá Kálijá írónővel) ........................................ 51

MAMTÁ KÁLIJÁ

Khá̃ tí gharélú aurat; Tribute to Papa (Sági Péter fordításai) ........................................................................................................ 52

ANNE CARSON

Variációk a csendben maradás jogára (Mihálycsa Erika
fordítása) ............................................................................................... 58

THOMAS SCHESTAG

Szóritész (Szabó Csaba fordítása) .............................................. 69

SZABÓ CSABA

Fordítás, kíséret, kísérlet (Radnóti Miklós fordításszemléletéről) ..................................................................................... 81

FRIED ISTVÁN

Szerb–magyar összefüggések a századfordulón .................. 91

mérlegen
VÁRKONYI ALMA

„Én ilyennek látom, nekem ilyennek mutatkozott”
(Fried István: Az európai romantika szlovén poétája.
France Prešeren pályaképe – magyar irodalmi aspektusból) .................................................................................................... 102

LENGYEL ANDRÁS

Modernitások, alkotók, párbeszédek (Sipos Lajos könyvéről) ....................................................................................................... 105

MÓROCZ GÁBOR

Mélyfúrások az irodalomszociológia mezején (Lengyel
András: Irodalom és modernizáció – kollíziós szerkezetben) ................................................................................................... 110

SZÉCHENYI ÁGNES

Különben magyar költő vagyok (Radnóti Miklós levelezése I.) ..................................................................................................... 115

MUDRICZKI JUDIT

Irodalomterápia a hídon innen és túl (Kontra Ferenc:
Az álom hídja) ..................................................................................... 118

PINTÉR VIKTÓRIA

Shakespeare húga megszólal (Turi Tímea: Anna visszafordul) ..................................................................................................... 120

FREESPACE (SZABAD TÉR) – 16. VELENCEI ÉPÍTÉSZETI BIENNÁLÉ
ABAFÁY-DEÁK CSILLAG

A lábra kelt híd .................................................................................... 123

KÖLÜS LAJOS

Stay in bed (Maradj az ágyban) ................................................... 126

Az utolsó oldalon
SZÍV ERNŐ

Hogyan lettem tanult ember? ....................................................... 129

Illusztrációk
A FREESPACE (Szabad tér) – 16. Velencei Építészeti Biennálé anyagából a címlapon
(szlovén pavilon), a 10., 14., 16., 27., 36., 68., 114. és a 128.
oldalon (www.labiennale.org/en/architecture/2018).

Diákmelléklet

LŐRINCZ CSONGOR

„nem valaminek a hiányát akartam evvel jelölni” (A hallgatás
alakzatai Esterházy Péter korai prózájában)

TŐZSÉR ÁRPÁD

Ó, Püthagorasz...
Püthagorasz – korának legokosabb embere
és legnagyobb szédelgője volt.
(Hérakleitosz)

1.
A számok (de tulajdonképpen
a lélek-fogalom) atyja meséli:
egyszer az Alvilág bugyrait járva,
merengéséből arra riadt,
hogy orra előtt, egy kiszáradt fára
akasztva Homéroszt látja. –
Így büntették meg a költőt
az isteneket sértő sorai miatt –,
fejjel lefelé függött az árva.
2.
Ó, Püthagorasz, a bölcselet Homérossza
(áthúzva: „falurossza”),
mi lettél volna költőelődöd nélkül!?
A „hős-csaló vándor” mint életforma
Odüsszeusz által hatványozódott sokszorosára,
s lettél magad is fortélyos lélekvándor végül.
Legalább kétszer tizenkét század fokán lő
át az emlékezet nyila most hozzád,
s a költőhöz persze: Penelopé
kérői épp támadásra indulnak
a női hűség s a jellem,
ergo: a lélek ellen,
s az egyén javait, jogát orozzák.
3.
S két fénytelen szem kiszáradt forrásából
világok látomása buzog, istenek, halandók
s tárgyak seregszemléje: Erebosz-hideg,
ok- s cél-Ilion, mozgás-Ithaka, gondolat-ideg,
szférák nagy terce – a teljes lét versben,

„

4

tiszatáj
Deukalion s Pürrha köveitől az emberekig
és vissza (Zeuszig) minden sor más:
más sorscserép – s a lélek új cserepet:
új sorsot választ, képzelt én-ekre reped –,
s lesz az Odüsszeia is lélekvándorlás.
4.
S ez az ősi metempszichózis,
mítosz-ár, őseposz vers van most
leállóban: a lelkek tisztító áradata;
sors és történet nélkül elvénült
fiakat fal föl Kronosz, az Idő-atya.
5.
Ó, Püthagorasz, boltozatos szép ión fődben
szabadult el először egy plusz agyrost,
amely agyrostnak köszönhetően
lehettél te egy időben
lángész, költő és fondor elmész –
kései csodálód kérdi: hol vagy most?
Azt állítottad, hogy legalább
négy korábbi életedre emlékszel,
s hogy te voltál többek között Hermész
(vagy fia?), s Euphorbosz, a szintén csel-kész
trójai pap és orvharcos,
és hogy mielőtt végleg elmégy,
még négyszer költözöl
bölcsbe, bolondba, testbe, alakba,
fába, kövekbe, földi salakba. –
Várom, hol csap megint magasba
csavaros lángod, elméd!

2018. szeptember

5

„

BÁN ZOLTÁN ANDRÁS

A törvénytelen lány
(EGY KÉSZÜLŐ KISREGÉNY ELSŐ FEJEZETE)
195... késő őszén, talán este kilenc óra tájban, a budapesti követségi negyed egy
csendes mellékutcájában álló villában, melyet (állítólag) a szovjet nagykövetség bérelt a Magyar Népköztársaság kormányától, éppen vacsorához készülődtek a lakók,
vagyis a mintegy 43 éves Alekszej Szemjonovics B…, a szovjet nagykövetség külgazdasági ügyekért felelős első titkára (más források szerint inkább másodtitkára,
megint mások szerint titkos ügynöke, ami persze, mondják egyesek, nem mond ellent az előző állításoknak); felesége, a 26-ik életévét nemrég betöltő Uzsoky Katinka, aki az egyik, főként az orosz klasszikusokra szakosodott magyar könyvkiadónál
dolgozott kézirat-előkészítőként; továbbá a fiatalasszony egy távoli, középkorú (lehet, hogy erdélyi?) rokona, akit mindenki csak Pistának szólított (még a sokéves
budapesti tartózkodás ellenére magyarul eléggé törve beszélő Alekszej Szemjonovics is); valamint a házvezetőnő és mindenes, Emma néni, aki korábban (bizonyos
hírek szerint) egy patinás (az elmúlt időkben szinte a szó szerint felmorzsolódott)
grófi családnál szolgált nevelőnőként, és aki a legkevésbé sem szerette, ha Emma
néninek szólítják, amit kétségkívül indokolni látszott, hogy a források szerint az
alább következő események idején mindössze 42 vagy legfeljebb 45 éves lehetett,
és mozgásában, hajviseletében, öltözködésében és teste egész zaklatott magaviseletében inkább bakfisosnak, mint nénisnek (vagy netán tantisnak) hatott, és aki most
– (a szakadatlanul slágereket és magyar nótákat sugárzó rádióval együtt dúdolva) –
amolyan fiatalasszonyos (netán menyecskés…) lendülettel éppen azon volt, hogy
kimerje a maga által készített, nem túlzottan gazdag, de az akkori körülményekhez
mégis szinte fejedelminek (vagy cárinak…) nevezhető levest az egyszerű vászonterítővel fedett asztal közepét elfoglaló – (és valószínűleg a villa előző, feltehetően
szélsebesen menekülni kényszerült tulajdonosától a vitrinben hátramaradt) – herendi porcelántálból, amikor erős kutyaugatás, továbbá csizmásnak vélhető lábak
dobogása hallatszott a lépcsőbejárat és az előszoba felől, majd kisvártatva a kivágódó ajtón át az orosz nemzetiségű, de magyarul kiválóan beszélő kertész és portás
(Zahar bátyuska) zuhant be véres fejjel a szobába; pár pillanatig még imbolygott,
aztán teljes hosszában végigvágódott a vacsoraasztal előterét beborító, jelentős értéket képviselő perzsaszőnyegen, amelynek bámulatos mintái közt aztán pár rángás
után kiszenvedett, de előtte még sikerült végszavait belehörögnie az immár mellette térdelő Alekszej Szemjonovics halottian sápadt arcába: „Kazbek…”

„

6

tiszatáj

– Kazbek! – kiáltott fel szinte túlvilági hangon Alekszej Szemjonovics. – Kazbek…
– susogta utána Katinka; – Kazbek?! – motyogta maga elé döbbenve Pista.
– Kazbek, bizony! – sikoltotta örömteljes hangon Emma néni, és azzal a szobába
farkcsóválva beiramló hatalmas farkaskutya felé tárta karját, és már éppen átölelte
volna bundás nyakát, ámde az állat sértődötten, vagyis inkább megvetően fordította
el nemes magyar fejét, hogy rajongó szemekkel inkább az ebédlőbe mögötte, ám
ezúttal két lábon, behatoló további élőlényeket lesse sokféle alázattal; közülük is
mindenekelőtt: egy inkább tömzsi, mint vékony, erős bajszú, kurtán rövid, zöld viharkabátot, valamint sáros, fekete csizmát viselő, kezében pisztolyt lóbáló középkorú férfit, és vele két fiatalabb társát némileg hasonló öltözetben, szintén felfegyverkezve, szintén sárosan, harsányan kurjongatva, életvidáman üvöltözve, feltehetően
borközi, sörközi, ámde mindenképpen még pálinka előtti állapotban, és hogy ez ne
maradjon így, arról vezetőjük, Konczek – a szóbeszéd szerint a barátainak egyszerűen csak Kocka – gondoskodott, amennyiben felragadta az asztalról a durvára vágott jégtömbök közt fekvő vodkás üveget, és azzal a felkiáltással, hogy „látjátok,
proletár magyar testvéreim, ez az egyetlen dolog, amivel a nyakunkra mászott szovjet hozzájárult a népjóléthez”, lecsavarta a palack kupakját, nagyot kortyolt az
üvegből, és aztán tovább lökte társainak; majd ezt követően az asztalhoz ment, lekapott onnan egy rántott csirkecombot, kettőt-hármat beleharapott, és a még így is
sok húst tartalmazó csontot az előtte szinte vigyázzállásban figyelő Kazbek kutya
felé hajította, aki láthatóan roppant élvezettel roppantotta ketté a váratlanul érkezett második vacsorát; és miután végzett, a fényes szőrű állat odatelepedett Konczek, azaz Kocka lábai elé, és adoráló szemekkel várta, hogy a továbbiakban mit kíván tőle önként választott új gazdája; de ez ügyet sem vetett rá, csak odaintett a társainak, hogy „takarítsátok el ezt a dögöt”, értve ez alatt Zahar bátyuska tetemét.
Alekszej Szemjonovics, látva hű – (a szóbeszéd szerint kedvenc költője, Mihail
Lermontov egyik fő témájáról elnevezett) – kutyája rút és szinte felfoghatatlanul
sebes ütemű árulását, majdnem az eszét vesztette a fájdalomtól, ám fegyelmezett
államhivatalnokhoz méltó módon erőt vett magán, és nem tett semmit, pontosabban csak annyit, hogy visszatántorgott és visszaült (pontosabban: -rogyott) az asztalhoz, ugrásra készen várva az elkövetkezendőket.
Ámde szívbéli gyötrelmeit csak fokozta, amikor elnézte felesége, Uzsoky Katinka
testjátékát és különösen arcát, aki a vacsoraasztalnál oly fenséges nyugalommal ült,
mintha az előbbiekben mi sem történt volna, miközben jéghideg és némi megvetéssel telt tekintettel méregette a perzsaszőnyegen mindenféle testnedveiben heverő
és azokból még jelen pillanatban is dúsan kiadó Zahar bátyuska hulláját, akit életében, jutott most hirtelen eszébe Alekszej Szemjonovicsnak, Katinka soha nem kedvelt, sőt kimondottan utált, spiclinek, vagy másként szólva, szaglásznak tartott és
gyakran így is nevezett; besúgó volt a szemében, egy spion, akit meglehet, éppen
Alekszej Szemjonovics B… kért fel szimatolásra, legalábbis Katinka szerint (gondolta Alekszej Szemjonovics B...); ámde – (szőtte tovább gondolatait Alekszej Szem-

2018. szeptember

7

„

jonovics) – ez nagyfokú tévedés volt, mivel Zahar bátyuska, a régi, sok harcban
edzett követségi alkalmazott, feltehetően éppenséggel az ő, vagyis Alekszej Szemjonovics megfigyelésével volt megbízva; másrészt éppoly alkalmatlannak bizonyult
volna erre a szerepre, azaz Katinka kifürkészésére, mint Pista és Emma néni, lévén
az előbbi földije és titkos vagy nem is annyira rejtett rajongója a fiatalasszonynak –
(amit az orosz titkár gond nélkül megértett, sőt támogatott, hiszen a magyar Katinka, a maga szeplőkkel pettyezett pikáns orrával, vörösesszőke loknikba rendezett
hajával, zöldes macskaszemével, mindig nedves fogsorával és üdén szentimentális,
ámde pimaszul hullámzó szájával a közmegegyezés szerint is roppantul izgató nő
volt, vagy az Alekszej Szemjonovics által nemrég tanult magyar kifejezés szerint: jó
bőr) –, míg az utóbbi, azaz Emma (néni) inkább amolyan nőcinkosa (úgyszólván kebelbarátnője) volt Katinkának, amennyiben ragyogóan keményített szoknyáiban és
tarka blúzaiban szakadatlanul ott zizegett az asszonyka körül, ha az éppen egy követségi, netán parlamenti fogadásra szánt toalettjét készítette; egy operai bemutató
előtt sminkelési tanácsokat, szépészeti praktikákat susogott fülébe, melyeket feltehetően előző bizalmasától, az időközben deklasszálódott (sokak szerint simán
agyonvert) grófnőtől – (és annak orálisan, análisan és vaginálisan egyaránt többszörösen megerőszakolt, és végül feltehetően tarkón lőtt grófkisasszony lányától) –
lesett el, és aki – mármint Emma néni – folytonosan azon volt, hogy a szerinte pusztán a véletlen uralta világ kérlelhetetlenül bekövetkező változásai miatt mintegy
készen, amolyan tetszés szerint formálható tésztaként a kezébe adott vagy pontosabban került jelenlegi úrnőjét, azaz Uzsoky Katinkát körülrajongja, szépségét a határokon is túlfokozza, túlemelje; és ekként persze magának is biztosítson némi csinosság-, kívánatosságadagot, amire – (gondolhatná Alekszej Szemjonovics, aki ekkor már felállt az asztaltól és indulataitól megőrjítve szinte reszketett) – tulajdonképpen semmi szüksége, hiszen afféle ízlésesen töltött galambként Emma ugyancsak számos férfitekintetet vonzott; mint például most a Cibala becenevű (úgy hírlik, valódi személyazonosságára sosem derült fény) bőrkabátos fiatalemberét, aki le
sem tudta venni a szemét az egykori társalkodónő zsabós-habos blúza alatt fogolymadárként pihegő kebleiről, de akit aztán Kocka egyetlen füttyszava kijózanított, és
társával – (aki a keresztségben a Majticsek Csaba nevet kapta, de akit, mi sem természetesebb, mindenki csak Macsek néven ismert és szólított, és aki szerteszét meredő bajuszával valóban emlékeztetett némileg egy viharvert macskára) – haladéktalanul hozzáfogott Zahar bácsi még mindig erősen nedvedző (és, mi tagadás), szagló tetemének elszállításához; és már meg is ragadták egyfelől a lábait, másfelől a
karjait, hogy kihurcolják a kertbe, de mivel ez nehezen sikerült, Macsek és Cibala
úgy döntött, hogy inkább a remek perzsaszőnyeg két végét fogják meg, és azt úgyszólván hordágynak használva szállítják ki a hullát a kertbe, azaz egykori munkahelyére; ám ekkor Alekszej Szemjonovics elrugaszkodott az asztaltól, Koczka felé ugrott, miközben előrántotta úgynevezett szolgálati fegyverét, és már éppen meg
akarta húzni a ravaszt, amikor ellenfele egy villámgyors mozdulattal kiütötte kezé-

„

8

tiszatáj

ből a revolvert, mely útra kelt, belerepült a levesbe, ott nagyot csobbant, és elhalt
Emma néni minden bizonnyal csíkszeredai módra elkészített ízletes vajgaluskái között.
Ugyanakkor viszont sajnálatos módon elsült, és majdnem telibe találta, de végül
csak a homlokán horzsolta véresre a rokoni Pistát – (majd belefúródott a rádióba,
mely ekkor végre elhallgatott) –, aki korábban meglepő fürgeséggel vetette magát
Kocka és Alekszej Szemjonovics közé, és a „Nem! Nem! Nem!” kiáltást hallatva
csapkodni kezdett maga körül; de hogy mi célból, az már homályba vész; meglehet
azért kapálózott, mivel meg akarta akadályozni a további vérontást, vagy talán
azért, mert ő maga akarta lefegyverezni a szovjetet, hogy ezáltal jó pontot szerezzen
magának a háromtagú rablóbanda parancsnokánál (továbbá Katinkánál?!), vagy netán abból az okból, hogy éppen ellenkezőleg, Alekszej Szemjonovicsot akarta támogatni, és bátor vagy inkább vakmerő, sőt mi több ön- és közveszélyesen merész kitörésével voltaképpen az úgynevezett forradalmárok vezetőjét kívánta kiiktatni, netán likvidálni, vagy legalábbis némileg meggátolni abban, hogy a család ellen fordulva további erőszakos tetteket vigyen végbe, és így kedvező színben tüntesse fel
magát az orosz titkárnál (valamint Katinkánál?!), akitől nemcsak a kenyere, de tulajdonképpen a sorsa is függött; ámde nem zárható ki az sem, hogy e három felsorolt indítóok mellett létezhetett egy negyedik, sőt ötödik is; arról nem beszélve,
hogy különféle motívumok zagyva elegye ugyancsak lesben állhatott Pista kétségbeesett és szerfölött suta közbeugrása hátterében; mindamellett még talán az sem
teljesen valószerűtlen, hogy egyszerűen csak elvesztette a fejét, és minden megfontolt (vagy később egyértelműen kitapintható és igazolható) ok nélkül, pusztán a
szolgálatot felmondott idegei izgató rángatásaira lépett hívás nélkül a színpadra.
Lett légyen volt bárhogyan is, annyi legyen elég és eltagadhatatlan, hogy Kazbek a
fényes szőrű juhász nem mérlegelte mindeme okokat és okozatokat, nem latolgatta
a felettébb törékeny, úgyszólván egyensúlyát vesztett helyzet kedvező és kedvezőtlen elemeit, sem a benne szereplők egymást kuszán keresztező lélektanát, hanem a
tettet oly sok esetben köztudottan megölő okoskodás helyett a határozott cselekvés
mellett döntött; és vészjósló morgását valóban tett követte, amennyiben rávetette
magát a homlokát tapogató és kissé szédelgő Pistára, ledöntötte a földre – (egészen
közel a nedveit lassan már teljesen elcsorgató Zahar bátyuska hullájához) –, izmos
mancsaival leszorította a vállát, fölé hajolt, kivillantotta fogsorát, és a bajtársiasságtól szinte vöröslő nyelvét belelógatta rémülettől moccanni sem merő Pista arcába,
melyre ekkor bőséges nyál is csorgott a kutyai pofából.
Ekkor Katinka fölnevetett.
Gyöngyöző kacagás volt, tavaszi felelőtlenséggel terhes, bohém virágillatokkal
teli, de mégsem teljesen felhőtlen, hiszen olyan nevetés volt, mely folyton hajlott rá,
hogy zokogásba forduljon (gondolta akkor és később számtalanszor, még nem sokkal a halála előtt is Kocka), üdítő és mindenkire – (kivéve természetesen Alekszej
Szemjonovicsot, aki megszomorítottan és megalázottan roskadt vissza az asztalhoz

2018. szeptember

9

„

és töltött ki magának és kortyolt fel azonmód egy vizespohárnyi vodkát, hogy kisvártatva rátöltsön) – frissen az arcába fröcskölt vízként hatott, vagyis sokkal inkább
pezsgőként, és valóban: a hátravetett fejjel kacagó Katinka ekkor cinkos pillantást
váltott Emmával, aki persze rögtön tudta, mit kíván tőle úrnője; kitipegett a konyhába, hogy aztán kisvártatva két palack híres, az akkori időkben csak a kiváltságosok által beszerezhető orosz pezsgővel térjen vissza, és akkor aztán Pista, akit Kocka egy legyintésére Kazbek – (jobban mondva az akkor már a Konczek által szinte
másodpercek alatt a „Duna” névre átnevezett és csodálatosképp az új megszólításra
azonnal engedelmeskedő kutya) – szabadon engedett, feltápászkodott a padlóról
(Zahar bátyuska szomszédságából), és Emma néni csettintésére a tálalóból metszett
poharakat vett elő, rárakta azokat egy, úgyszintén a régi háztulajdonos tulajdonát
képező ezüsttálcára, Cibala egy gyakorlott mozdulattal lecsavarta a dugót; egy pukkanás, és hamarosan, Alekszej Szemjonovicsot, aki továbbra is a vodkában keresett
vigaszt, kivéve, mindenki kezében ott szikrázott a jéghideg habzóbor, melyet Katinka beintésére fenékig ürítettek, és ekkor úgy tűnt, hogy a helyzet valamelyes nyugvópontra ért, és úgy tűnt, immár semmi akadálya annak, hogy a továbbiakban végre
ténylegesen elkezdődhessen Zahar bátyuska földi maradványainak eltakarítása,
gondolhatta feltehetően az összes jelenlevő.
De nem így Uzsoky Katinka, aki most felállt, megrázta vörösesszőke fürtjeit, felragadta az asztalról a még bontatlan pezsgős palackot, aztán a tálca után nyúlt, rátette a maga már kiürített poharát, valamint a habzóboros butéliát, odalépett Kocka
elé, kivette a férfi kezéből az ugyancsak üres poharat, ráhelyezte azt is a tálcára, azzal magassarkú cipőjében is elegáns, egy pillanatra sem elbizonytalanodó, de sokkal
inkább császárnőiesen határozott – (egyes feldolgozások szerint ringó, mások szerint egyenesen szinte vitorlázó, netán daloló) – járással elindult felfelé a lépcsőn,
olykor megragadva és végig simítva a fafaragású ékítményekkel gazdagon díszített
korlátot, haladt fölfelé a nyitott ajtókkal hívogató egyik szoba (mint később kiderült
a hálószoba) irányába, a küszöbön egy másodpercre megállt, a válla fölött igéző
(más emlékezők szerint: csábos; prolibb hangok szerint: tutajos) szemmel lenézett,
le, a mozgását eddig is követő, és már szinte lábujjhegyen álló Kocka irányába, majd
ajkai körül egy félmosollyal (melynek sugarai némileg Alekszej Szemjonovicsra is
lövelltek) eltűnt az ajtó mögött, miként kisvártatva Kocka is, aki, ahogy mondani
szokták (és sokan valóban mondták is): szinte megbabonázva, mintegy lázálomban
követte az asszony kimondatlanul is hívó, mi több követelő vagy parancsoló szavát;
és a dermedten ülő gyülekezet most fentről, a szoba mélyéről Katinka immár valóban parancsoló hangját hallhatta: – Ne csukd be!
Aminek aztán Kocka eleget is tett, így a társaság mintegy húsz percig (mások
szerint volt az egy fél vagy egész óra is…) volt kénytelen hallgatni a fenti sötétből
kiszüremlő hangokat; úgymint: legelőször egy palack durranását, aztán a kitöltött
nedű csörgedezését, az összekoccintott üvegek csengését, később az ajkak zörejeit,
azaz kortyintásokat, cuppanásokat, a levetett (ledobott?, egymásról letépett?) ru-

„

10

tiszatáj

hák susogását, végül pedig a szenvedélyes együttlét minden hangzatos velejáróját,
az ágy és a rajta szorgosan munkálkodók nyögéseit, a spontán kialakult rádiójáték
szereplőinek egymáshoz intézett utasításait, felszólításait, kéréseit, követeléseit,
könyörgéseit, esedezéseit, parancsait, valamint: hörgéseket, lihegést, zihálást, üvöltést, kiáltást, sikolyt, nyögést, végül pedig rövid csendet, melyet aztán ismét az
előbb már hallott hangzavar követett – ki tudja, hányszor egymás után, melyhez a
folyamatos kísérőzenét Emma (néni) dúdolása szolgáltatta, aki egy friss, de hamarosan egyre népszerűbbé váló táncdal refrénjét dünnyögte maga elé szinte jéggé fagyott monotóniával: „ahogy lesz, úgy lesz, ahogy lesz, úgy lesz”.

FRANCIA PAVILON

2018. szeptember

CSEHY ZOLTÁN

Színek könyve
(POSZTHUMÁN JARMANIÁDA, 1–7)
1.
1906, Potters Bar, 21 km-re Londontól (csak a szám miatt
írom: 13 mérföld): Hertfordshire megye,
ahol ókori fazekasok korongjai pörögtek,
az agyagba finom ujjak törleszkedtek,
most és mindörökké (képeslapon nézi) Edward-kori lányok
kifehérített vidámsága tombol, Chroma
lámpaernyő-kalapjuk elektromos erejét másolja,
liliom-magabiztosságukat a védőszentjeik kezében,
a szüzesség még korántsem látszó mártíriumát. A
bogáncs tapad így az emberre, mondja az anyja.
A kiásott római cserépért jól fizetnek: a Hadrianus-kori
mélybe Chroma is leásott, és a Nílus hét ágáig jutott,
és egy fiú magabiztos, fehér hulláját látta úszni az egyiken.
De most még inkább lány volt, Potters Bar-i lilioma
saját festményének lassan száradó mellékalakja,
már ekkor tudta, minden a mellékalakokért van a művészet
ürügyrendszerében. Apja kiásott egyszer egy római
cserépmécsest, de olyan obszcén jelenetet ábrázolt,
hogy dühében eltörte. Az anyja egy hétig bőgött: mennyi,
mennyi pénz kell, és ha… ha egy kicsit visszafogja magát,
ha nem gyűlöli úgy… a boldog tudatlanság kifehérített
lányimitátorait…. a fiús tavasz vadgesztenyeszagú
elsőáldozóit, azt a fiút, akiről nem is tudta, hogy a Nílusba
ölte magát, a saját fiát, aki Edward-kori lányokat fest
régi, gyűrött képeslapokról.

2.
A víz sárga, mert a felfújható gumicsónak sárgáját
játssza újra. Készülj a sárga koncertjére,
a gyerekszoba kiköltöztetésére a csónakba,

11

„

„

12
a csónakba, mely most medence, nincs menekvés,
a mentőcsónakot szép lassan a délután mélyére süllyeszti a víz.
3.
A magakellető fehér: a tisztaság illúziója,
gyilkosa vágynak, erotikának. A menyasszonyi
ruha alatt a fekete tangabugyi vagy a bíbor
csipke magánya. Chroma látja magát,
ahogy az oltár felé tart, a padsorok telis-tele,
Michelangelo, Caravaggio és Hadrianus az első sorban, mögöttük
Oscar Wilde és Bosie, Verlaine és Rimbaud,
Tommaso de’ Cavalieri egy szonett sarkába húzódik,
az oldalhajóból Szent Sebestyén nyílpontos pillantása,
a karzaton érzelgős-lányos Jonatán, hárfázó Dávid,
Thomas Mann fehér lakkcipője most lép
le Platt-Lynes fotójáról. Az elfojtás egymásra habosított
arányai és perspektívái.
És ha még a menyasszony hasfala mögé látnál:
közvetlenül az úgynevezett teherre! Chroma szinte lekottázza,
ahogy a fehér összeszedetten halad a rítus nyomvonalán:
a szereposztás szerint ő a természet rendje szerint való fekete.
Amikor az oltár elé áll, legjobb barátja, David, búgó hangon
súgja a fülébe: „Élvezz a számba! Gyere, élvezz a számba!”
4.
Canova antik kísértetei,
orvosi szobrászat, műtőasztal-higiénia,
ahogy leoperálják az elszíneződött részeket,
most, ahogy a meztelen égőt nézi a kórteremben,
ez az én testem, fényt és árnyékot vérzik,
felfalja lassan a pestis,
Chroma nem fogja az eszét veszteni, nem fog
obszcén dolgokat kiabálni, mint az a másik,
az a rettenetes férfi, aki a linóleumon taknyolt
el, kitépte a kezéből a tűket, csöveket,
azt akarta, basszák meg, azt üvöltötte,
hogy ő egy koszos buzi és azonnal basszák meg,
ez az utolsó kívánsága, hát olyan nagy dolog ez,
aztán elesett, és összecsinálta magát a folyosón.
A gyógyszerektől van,
mondta a higgadt ápoló, pedig őszintének hatott,

tiszatáj

2018. szeptember

13

„

az utolsó fázis ilyen: szobor lesz ebből is,
szép lassan kioperálják belőle a színeket. Mellékalak
a pestis Canova-domborművén. Az antikvitás
kísértete. A halál ad formát az életnek, mondja
Chroma filmjében a filozófus. Nem tudná még egyszer megnézni.
A meztelen égőt figyeli inkább, a meztelen égő napról napra szebb,
elképesztő, ahogy teszi a dolgát.
5.
Ha Malevics fehéren fehérje a „menny bélése”,
és ha a festészet a fehér szabadság
színtelen szakadékába kénytelen zuhanni,
mi értelme van kiszolgálni egyetlen hatalomittas
színt, mely nyilvánvalóan téves önmeghatározásokkal hozakodik elő?
Nem épp a fehérrel, az ólomfehérrel
mérgezték magukat a rómaiak? És a festőbetegség? Nem a fehér okozza-e?
A mindent lefedő titániumfehér harcedzett izmait
nézegeti a tükörben. A történelmi fehér, a retusáló fehér.
Anyám elvitt megnézni a Fehér Tornyot:
koszos és szürke volt, a Whitehall még koszosabb, még
szürkébb, és Rómában a Nagy Írógép, hiába mossák, kétségbeesetten
szürke. Malevics fehérje lenne a kivétel?
Anyám, ilyen nincs.
6.
Fehér kontyvirágot, fehér kontyvirágot,
Apám! – mondta Chroma, a születésnapomra,
ha szeretsz, fehér kontyvirágot kérek! 106
nemzetség, 4000 faj: lehet vitorlavirág (Spathiphyllum)
vagy titánbuzogány (Amorphophallustitanum),
fehér kontyvirágot a születésnapomra.
Ki vagy te, Vita Sackville a sissinghursti kastélykertben?
Mordult rám zsávolyzöld apám, a katonaruhás,
örült, hogy két nap eltávozást kapott,
és én így fogadom, hogy ezt kell hallania,
mert a rohadt szirénázás nem elég,
hogy kontyszar vagy mi a picsa,
mit csináltál ezzel a gyerekkel, asszony?
üvöltötte, aztán egy bádogdobozt vetett elém,
telis-tele halott, temetetlen ólomkatonával.

„

14

tiszatáj

7.
Trevelyan könyvében a fehér lovag,
a miniatúrát ahogy körbenövi a fehér rózsa,
hasított ujjú zeke, keze a szívén, nekidől
egy fának, jaj, Nicholas Hilliard,
hogy rajzoltál ilyet? A légvédelmi szirénák
elől be a tornyokba, be a bombázás
elől ezekbe a rózsákkal benőtt,
időtlen tornyokba, a Képes angol társadalomtörténetbe,
a két fedél biztonságába,
a fekete-fehér világba, ahol
nyakfodrot viselnek a lovagok,
és ahol fekete-fehérben is színes a páva farka,
és elpirul az iskolásfiúk orra.

HOLLAND PAVILON

2018. szeptember

15

„

POSTA MARIANNA

Visszatérni
abba vasárnapba,
amikor az első biciklidet kaptad,
és még csak lélegzésre használtad a tüdőd;
láthatatlan bogaraknak
állítottál csapdát a küszöböd előtt,
és rászoktál az étvágyjavítóra,
az evésről meg le. Hátizsákba pakoltad
a plüssöket, naponta világgá indultál;
cipőfűződ a szék sarkaihoz kötötted,
hogy kötéltáncos lehess;
újrafestetted a szőnyeg mintázatát,
hogy a hangyáknak utat mutass;
a szárítókötél kísértetével bújócskáztál;
a hinta új világokba vitt,
legyek teteméből készítettél
térképet légypapírra,
megmásztad a kis diófa legfelső ágait.
Azóta az a fa az eget súrolja,
te pedig nem állítasz csapdát,
nem szoksz le semmiről.

Csizmavirágágy
Hagyta elgazosodni a kertet, hogy felismerhetetlenné váljon
a ház és a hátsó udvar közé taposott út. A 42-es csizmából
tulipánágyat csinált. Lakatlanok lettek az emlékei is.
Műfűvel takarta le a parkettát a nagyszobában, amit aztán hetente
kétszer slaggal locsolt fel. Kifüggesztett egy táblát, hogy kutyát sétáltatni itt tilos.
Azután kezdte, hogy a férje meghalt. Állítólag nem szerette már.
A ruhákat bezsákolta a vöröskeresztnek, egeret eresztett a takarmányra,

„

16

tiszatáj

a disznókat kihajtotta a szerpentinre. A három magló, két emse a férje
nevével röfögte tele az utcát. Évekig visszhangzott a házak között ez a név.
A vakolat is ettől hullott le. A szomszédok suttogtak:
Képzeld, megőrült, vörösre festette a haját, az otthonkát szemétre dobta.
Kerülte a templomot, ahol valamikor az igen hangzott el,
de minden este 8-kor csak úgy tudta megtömni a pipát, ahogyan a férje:
alul lazábbra, felül tömörebbre, megfelelő szárazságú dohánnyal.
Vannak szokások, amikből makacsul visszamerészkedik az emlék.

INDONÉZ PAVILON

2018. szeptember

TURI TÍMEA

Sára vendégeket vár
Ha lehúzom a használt ágyneműt, fel kell húznom a tisztát.
Ha felteszem főni a kávét, a kotyogót el kell mosni.
Ha megterítem az asztalt, később el kell pakolni.
Minden mozdulathoz tartozik egy másik.
Mégsem tudom, hogy ha felém fordulsz,
akkor mit kell tennem.
Százezer éve nem fordult felém senki.
Mondd, hogyan vegyem észre, amit észre kell vennem?
Aki magányos, az a legmagányosabb.
Aki helyett beszélnek, nem nyitja ki a száját.
Minden mozdulathoz tartozik egy másik.
Ha kilépsz a fényre, akkor rám borul egy árnyék.
Ha kilépek a fényre, akkor árnyék vetül terád.
Hányan jönnek, mondd meg!
Mindig hiányzik egy pohár.
Minden egyes lépést követ egy másik.
De ha elmegyek, nem kell visszajönnöm.
Ha nem jövök vissza, akkor tartozom tehozzád.
Hogy ne láss többet, ezzel tartozom teneked.
Hogy ha majd elmegyek, onnan fogod tudni,
hogy én vagyok
a másik mozdulat.

17

„

„

18

tiszatáj

KONTRA FERENC

Lepkefogó
– Mit szeretnél? Ha elmesélnék mindent részletesen? Készségesen segítenél nekik,
hogy az ügy le legyen zárva, ki legyen pipálva, a dossziét össze lehessen spárgázni,
le lehessen vinni a dokumentumpincébe a megoldott ügyek polcára. Ezzel bíztak
meg? Hogy kiszedd belőlem, amit nekik nem sikerült megtudniuk?
– Nagyon leegyszerűsíted a dolgokat. Ők is emberek, a munkájukat végzik.
– Mi lettél te? Besúgó?
– Miért ne segítenék nekik? Talán elfogadom a munkahelyet, amit kínálnak. Ideje volna, hogy legyen egy biztos állásom.
– Tudtam, hogy nem állsz mellém.
– Azt sem tudom, mi történt.
– Ha jól számolom, ez életünk első komolyabb beszélgetése, és te úgy viselkedsz,
mint egy idegen. Semmi kedvem hozzá, hogy kihallgass. Elmegyek, és ebben nem
tudsz megakadályozni.
– Most nem rólam van szó. Ez sokkal bonyolultabb kérdés. Légy türelmesebb,
van időnk megbeszélni…
– Akkor majd én is nagyon leegyszerűsítem a dolgokat. Egy dózis amnézia ellen:
te odaadtál a szomszédnak, mint egy kölyökkutyát, mert a portádon feleslegessé
váltam, nekik meg éppen kapóra jöttem, mert éppen kölyköt szerettek volna.
– Mit tehettem volna? Segítettem nekik.
– Segítőkészség? Ugyan. Kapóra jött. Megúsztad, hogy felnevelj. Önző voltál
mindig. Egy labdát sem kaptam tőled soha. A rendőrök viszont emberek, a munkájukat végzik, mint mondod, kötelességünk segíteni az igazságszolgáltatásnak. És milyen egyszerűen kiszaladt a szádon az ítélet is, mint akinek mindegy, hogy a fia bűnös vagy ártatlan. Vagy elnyeri méltó büntetését, vagy kénytelen leszel elviselni őt a
házadban. De talán az lenne a legjobb, szíved szerint, ha mennék már isten hírével.
Fellélegezhetsz: holnap megyek. Ki sem bírnám melletted!
– Az a régi történet nagyon is szépen kezdődött. A királyfi születését sem várták
odaadóbb szeretettel, mint ahogyan mi vártunk téged. A szobád is megvolt, a kék
színű kis ruháid, mert mi éppen téged vártunk. Lélekben már hárman voltunk. És ez
a kötelék megszakadt közöttünk, de most elmondom, mit éreztem: a megsemmisülést, amikor az édesanyád belehalt a szülésbe. Nem kérdeztem senkit, hogy egy
apának ilyenkor hogyan kell viselkednie, nem volt hozzá erőm, hogy mérlegeljek,
azt a fájdalmat nem tudtam feldolgozni. Csak álltam egy véres szoba közepén, mint
ahol egy hentes tette a dolgát, ágyneműk és hálóingek hevertek szerteszét, te pedig

2018. szeptember

19

„

bömböltél fülsiketítően követelőzve a bölcsőben, mint egy képlékeny, alaktalan kis
jövevény az űrből, aki mindenáron élni akar, és helyet követel magának. De mi csak
hármasban lehettünk volna boldogok, egy másik életre voltunk beprogramozva, akkor csak ez forgott az agyamban. Egy pillanat alatt semmisült meg minden körülöttem, és nem találtam rá megoldást. Nem tehetek róla, hogy nem úgy működtem,
mint ahogyan azt elvárták volna tőlem. Azon a napon többet tartottam a karomban
halott anyádat, akit még akkor is nagyon szerettem. Mintha akkor tépték volna ki
belőlem ezt az érzést örökre, nem lehetett pótolni, visszavarrni. Azzal veregették a
vállam a barátaim, hogy majd begyógyul, minél hamarabb, annál jobb. Az egyik aszszony megy, a másik jön, így van ez a gyerekekkel is.
– Egyszer az életben el kellett mondanod, még ha rettenetes volt is, megértem,
hogy ennyi idő múlva ki tud száradni az emberből minden érzés, azt is megértem,
hogy aztán sem jutott az eszedbe rólam semmi jó. Nekem sem, mert aljasabb apát a
környéken sem láttam, aki megfogadta cimborái jó tanácsát, és egy hónap múlva
már egy vörös macával vigasztalódott, és még neki volt igaza!
– Jobb helyre kerültél.
– Hamar rájöttem. Vannak dolgok, amit soha életünkben nem mondunk el egymásnak, már ezt is tudom, és azt is láttam, mi lett a vége. Hogy belehalt a másik,
mert büszkeségből vagy bármi másért nem mondott el valamit. Ezek nem bevallatlan szerelmek, ahogyan sokan gondolnák. Csak érzések, melyek megváltoztathatnak
egy életre szóló döntését. Ilyen példákra gondolok: anyám vajon mit mondana, ha
élne? Hogy tudott róla, hogy a terhessége alatt megcsaltad? Tehát vannak, akik
egész életükben nem ülnek le, hogy ezeket a dolgokat így egymás szemébe mondják, és ilyen csak egyszer van, mert lehet, hogy találkozni sem fogunk többet. Tehát
igyekszem én is tömören fogalmazni, és nem kihagyni semmit, amit a fejemben már
listáztam. Az első az volt, hogy néztem ki a szobám havas ablakán, és azt leheltem a
párás üvegre, hogy anya, mert sokáig megmaradt az üvegen. Mindig az utca túloldalán lévő házat néztem, és néha feltűnt az ablakokban egy árnyalak.
– A nevelőapád volt a legjobb barátom, iskolatársam, esküvői tanúm. Szomszédok voltunk, együtt nőttünk fel. Sokkal korábban nősült, és a harmadik év után sem
lett utód. Amikor az összeomlásomat látta, naponta átjött, és mérlegelte, hogyan állítson talpra. Tett egy keresetlen megjegyzést arról, hogy a felesége mennyire örülne, ha azt a kisfiút hazavinné. De ezt úgy mondta, hogy szégyellte is kérni, de akarta
is, megvolt benne az elszántság, mert tudta, hogy én nem ragaszkodom hozzád. Boroztunk, nem hiszem, hogy ezt józanul meg tudtam volna beszélni vele. Ő azt mondta, értsd meg, nem elvenni akarom a gyerekedet, csak lehetőségeket mondok, semmi nem lenne végleges, holnap meggondolhatod magad, egy hónap múlva a nevemre veszem, de ha nagyobb lesz, majd eldönti, hogyan szeretné, átsétál az úton, és
hazajön hozzád, és nem történt semmi. Ha fiamként nevelem fel, akkor a végrendeletemben minden az övé lesz, a ház, a szőlészet, a pincészet, az egész vagyonom. Te

„

20

tiszatáj

pedig összeszeded magad, és új családot alapítasz. Ha nem sikerül, még mindig viszszajöhet hozzád a fiad.
– Ezt a forgatókönyvet az utca írta. A még mindig jó állapotban lévő özvegyember feleségül vesz egy fiatal lányt, egybekelnek, ugyanolyan szerelmesek lesznek,
mint a megelőző történetben, megint születik egy kisfiú, és most már az anya is
életben marad, és a másiknak az ügye el van gereblyézve.
– Úgy foglaltad össze, mint valami szappanoperát. Az új feleségem valóban megváltoztatta az életemet és a környezetemet. Mások lettek a színek, a bútorok, az ételek. A fiam nagyon hasonlít rám, a korkülönbség is elég nagy volt köztetek, gyerekeknél ez is számít. És egyetértettem vele abban, hogy mindkét fiamnak legyen meg
a saját önálló élete. Úgy láttam, hogy a nevelőszüleid a sajátjukként szeretnek, de
kemény megpróbáltatásokhoz szoktatnak. Arra tanítanak, hogy egy egész birtok
gazdája leszel, és szemfülesnek kell lenned, talpraesettnek, jó kereskedőnek.
– Kívülről nézve nagyjából ez mind igaz. A karácsonyok, a születésnapok úsztak
a fényben, mind az öt szoba tele volt ilyenkor vendéggel, nemcsak a fiuknak tekintettek, talán túlzásba is vitték, jöttek a külföldi rokonok, nem is tudták, hogy nem az
ő vér szerinti fiuk vagyok, annyira előtérbe toltak, és a nevelőanyám adta a kezembe az első angol nyelvű könyveket, először J. D. Salingert, aztán az Ivanhoe-t, kalandregényeket, mert tudta, mi köti le a figyelmemet. Kikérdezett! Egyszer még hálás leszel érte – mondta sejtelmesen –, neked világot kell látnod, egyedül kell feltalálnod magad, nem itt van a te jövőd. Kicsit elkényeztettek, és már kamaszkoromban olyan előkelő, drága ruhákat vettek, mint egy kis hercegnek, nevelőanyám jó tanácsokat adott, hogy egy ilyen jóvágású fiú hogyan nézzen ki, és hogyan használja ki az adottságait. Korábban lett barátnőm, mint bárki másnak. Nevelőapám pedig a szememre vetette, hogy egy léha szépfiúból sosem lesz jó borosgazda.
– Látott a fiam, mesélte otthon, hogy egy piros ruhás lánnyal csókolóztál a moziban.
– Aztamindenit! A kis vörös gnóm úgy szokott elmenni mellettem, mint akinek
azt is megtiltották, hogy rám nézzen.
– Dehogy. Csak féltékeny volt rád, mint minden menő sportoló fiúra.
– A legnagyobb meglepetésemre. De akinek pénzszaga van, megkörnyékezik a
döglegyek. Versenyre mentünk, úgy emlékszem, iszonyú hőségben játszottunk.
A pálya szélén a gesztenyefák alatt lihegtünk. Mellém ült a padra két srác. Tudom
én, hogy rokonfélék vagyunk? Még ha nem vér szerintiek is. Az én nevelőapám öcscsének a fiai. Az idősebb velem egykorú, az öccse talán egy évvel fiatalabb. A környező falvak valamelyik iskolájából érkeztek a csapatok, és rájöttem, ahonnan ők
jöttek, ott még sosem jártam. Mindjárt gondoltam, hogy a nevelőszüleim nem is
akarták. De akkor már érdekelni kezdett a családfánk. Mennyi titkot rejt még, melyik ágát tagadták még le előlem, és miért. Hogyhogy nem láttam őket a családi albumban? Ők viszont tudták, hogy én ki vagyok, és szépen mindent apróra elmesél-

2018. szeptember

21

„

tek. Hogy az apjukat a nagyapám kisemmizte, mindent szeretett nevelőapámra hagyott, aki aztán le se szarta a testvérét. Néztem a fiúkat, mennyire hasonlítanak a
nevelőapámra, ugyanolyan szétálló kerek fülük van, ők is sötét göndör hajúak, és
mellesleg jó focisták. Kérdeztem is tőlük, hogyan tud egy csapatot feltölteni jó játékosokkal egy ilyen isten háta mögötti kis falu. Hát a párt a háttér. Hol élsz te? A középkorban? Nyomulni kell, kapcsolatokat szerezni a pártban. Az apánk kezdte, nagyon kapart pedig érte, de neki nem ment a pálya. Mellette haladt az anyánk, és meg
is előzte, községi párttitkár lett. Rájátszott a kulcsrendszerre, minél vidékibb, annál
több esélye van, annál valószínűbb, hogy a következő választáson egy kisebbségből
érkező nőnek kell betöltenie a községi párttitkári posztot. Ha nem kapcsolódsz be
időben a káderezésbe, te is csak egy falusi szépfiú maradsz. Hát ezzel kihúzták a
gyufát: mit képzeltek, azért tanulok, hogy itt maradjak? Futkossak a legelőn a labda
után?
– Később is találkoztatok?
– De hát ezt te is tudod. Most már… De ne szaladjunk a dolgok elé. Valóban, eleinte csak nyaranta láttam őket, amikor kijártam motorral a Dunára, valahol ott voltak ők is mindig a strandon, sok közös ismerősünk volt, aztán különböző társaságokkal szórakozóhelyeken is találkoztunk. Voltak lányok is, akik hozzánk csapódtak. Elhívtam egyszer egy népes csapatot hozzánk, amikor a nevelőszüleim az Adriára mentek. Először csak társasoztunk dobókockával a szoba közepén a szőnyegen,
az is nagyon jó volt, kitaláltunk hülye történeteket. Mindenkinek nagyon tetszett,
hogy nekem még megvannak az óvodás társasjátékaim. Aztán ismét játszottunk.
Akkor már megnőttünk, a lányok sikoltoztak a pincében, mert még nem láttak meztelencsigát. De amikor megtanulták, hogyan kell szívni a hébért, le sem tették, amíg
roncsrészegre nem itták magukat. A hordókra bukva okádtak. Nem is tudom, hányan fordultak meg a házban, csak kitakarítani nem segített senki.
– A nevelőapád régi vágású, becsületes, templomba járó ember volt, presbiter,
akinek megvoltak a hagyományos erkölcsi normái, hitt azokban az eszmékben, melyeket a nagyapjától tanult, ezektől nem is tudott eltérni. A borgazdasággal együtt
nála megállt az idő. Fejlődni sem tudott, talán ez volt a legnagyobb baj. Hiába őrizte
meg a földjeit, a gazdagságát, valamit mégis megérezhetett abból, ami történni fog.
Mondta nekem, hogy azért tanulsz, hogy külföldön legyél programozó. Elhatározta,
hogy negyvenedik születésnapjára végrendeletet készít. Mondtam is neki, hogy ez
természetes, de én nem lehetek az egyik tanúja, mert a fiam az érintett. Persze, tudta, csak ha fontos döntések előtt állt, mindig megjelent egy üveg borral, és kíváncsian várta a hatást, volt benne valami gyermeki naivitás, hogy én mit szólok hozzá,
akit a legjobban ismer. Istenem, annyiféle kiváló bora volt! És figyelte az arcomat,
miközben kóstolom, és leolvasta róla, hogy ez a termés milyen lett. Mindig meg is ittuk azt a palack bort, amit hozott, és közben kedélyesen elbeszélgettünk a családunkról, viccelődtünk, csak a feleségem szokott berontani, szégyelljétek magatokat,
kihallatszik az utcára a röhögésetek, mert nyár van, tárva ajtó-ablak, nem éritek fel

„

22

tiszatáj

ésszel? Úgyhogy tájékoztattak rólad évente minden jeles ünnepen, úgy érezte, kötelessége beszámolni, hogy mit tett jól vagy talán rosszul veled kapcsolatban, de kizárólag a maga kételyeiről beszélt, hiszen csak nevelőszülő volt. És hiába mondtam
neki, hogy rossz apa lennék, és én mi az ördögtől lennék okosabb, mivel tudnék én
többet rólad. Mi is voltunk kamaszok, és talán érdekelt bennünket az apánk véleménye?
– Láttam az ablakból mindig. És amikor hazajött, elárulta a testbeszéde, zavarban volt, amikor találkoztunk, mintha idegen lennék, vagy inkább a lelkiismerete
miatt, mert mi tiszteltük egymás szuverenitását, sosem árultuk volna el egymást,
sosem olvastuk el egymás levelét, és ez a kimondott szavakra is vonatkozott. Konspirációt sejtettem, hogy ti mindig összerakjátok a hátam mögött a nevelési stratégiát. Jó, azért neki is voltak görbe útjai. Néha egész napra elhajtott, és megérkezett
egy zacskó naranccsal, hogy a városban volt. Mintha nem tudtuk volna, hogy ezt a
sarki boltban is vehette. De azt sem felejtem el, amikor a fenti présházban összefutottam a pék feleségével, szegény a melltartóját kereste, de a kanapé mellé csúszott.
Mit is keresett egy ilyen aranykeretes plüssbútor a présházban? Magam is gyakran
igénybe vettem. Aztán jött a nevelőapám a zavar legapróbb jele nélkül. Fel se merült
benne, hogy elárulom.
– Jellemző, amit meséltél, kicsit könnyelmű is volt, és megfeledkezett a részletekről. Hogy visszatérjek a végrendelethez: annyira nem bízott az emberekben,
hogy egy félig süket öregembernek és egy szenilis öregasszonynak szólt, hogy írják
majd alá tanúként a végrendeletét. Valóban mindegy, hogy kicsodák. De ennek is
megvan a jogi szertartása. És valóban nem tudom megítélni, hogy ebben az ügyben
mekkora szerepe volt Rupf tanító bácsinak, aki emberemlékezet óta a falu papja,
tanítója, közjegyzője, és ki tudja még, mije volt, köztiszteletben álló polgár, akinek jó
kapcsolatai voltak a világi hatalmakkal is. Tehát megírt egy sablonos végrendeletet,
amilyent életében több százat is, rajta az apád és két tanú aláírásával. Majd ha jönnek istentiszteletre, aláírják. Úgy is lett. Egyikük mindjárt bement az irodájába, még
az istentisztelet előtt, a másik tanú pedig utána írta alá, aztán ment a nevelőapád a
papírokért, megvolt a végrendelete az összes aláírással, egyháztanítói, jogírói pecséttel. És hazavitte.
– Nekem is megmutatta a lepecsételt borítékokat, két példányban készült, és elmondta, mi áll bennük. Egyiket nekem adta – biztos, ami biztos –, a másikat elvitte a
bankszéfjébe. Akkor már összecsomagoltak, nyaralni készültek. Másnap hajnalban
indultak. Biztosan kábultak, álmosak lehettek. Innen száz kilométerre frontálisan
ütköztek egy kamionnal.
– Akkor láttam rajtad, hogy megváltoztál, megkomolyodtál és bizalmatlan lettél.
Nem voltál elesett, csak csalódott.
– Itt kezdődik a rémtörténetem. Nem gondoltam volna, hogy egyetlen nap alatt
ismét felfordul az életem, mint a születésemkor. Egyedül maradtam, és tükör előtt
gyakoroltam a pókerarcot, hogy el tudjam viselni az emberek kárörömét, részvét-

2018. szeptember

23

„

lenségét. Már nem volt pénzem, már nem voltak barátaim. A temetést követően a
párt eljárást indított a végrendelet semmissé nyilvánítása ügyében. A nevelőapám
öccsének a felesége ekkor már községi pártitkár volt. Bármit megtehettek. Sorban
belekötöttek mindenbe. Nagyobb hatalma volt, mint a bíróságnak. Egyházi személy
ilyent nem írhat. Rosszul fogalmazták meg. Abban az időben a párt még ezt is elintézte, és elvehette az emberek vagyonát. Csakhogy ebben az esetben tartottak tárgyalást is, mert nyíltan demonstrálhatták a hatalmukat, a jogos örökséget. Azért
merték megrendezni ezt a színjátékot, mert jogilag nekik volt igazuk. A nevelőapámnak volt egy öccse, ami vér szerinti rokonságot jelent, eleve támadhatta volna
a végrendeletet. A másik jogszabály azt írja elő, hogy közjegyző előtt a két tanúnak
egyszerre, egy időben kell a helyszínen aláírnia a végrendeletet. Az aláírási ceremónia utólag olyannak látszott, mint egy megrendezett színmű. A parókia irodája pedig olyan volt, mint egy berendezett bűnügyi helyszín. Az első számú tanú egyedül
írta alá a papírokat az istentisztelet előtt, amiket az asztalon talált, a tiszteletes
mondta neki, hogy menjen be, majd két óra múlva, az istentisztelet után a második
tanú is aláírta a papírokat egyedül, az üres irodában. Mindhárman, a pap és a két
tanú eskü alatt vallották, hogy mindez pontosan így történt. A bíróság azonnali hatállyal semmissé nyilvánította a végrendeletet, és a törvény szerint a teljes vagyon
egyedüli örököse az elhunyt családfő öccse lett. A nevelt fiú, vagyis én, egyetlen napot kapott, felügyelet mellett vihettem el a saját személyes holmimat a házból.
– A te életed tele van véletlenekkel.
– Teljesen kiégtem. Amiért dolgoztam egész életemben, az is másé lett. Nem volt
gyász bennem. A nevelőapám dühe járt a fejemben, milyen volt, amikor mérges volt.
Férfiasan szétverte az öklét a diófa törzsén, attól vannak rajta a varratok, bemélyedések. A fa törzsén is. Tehát nem sírtam. A tárgyalás után odajöttek hozzám az örökös fiai, azt hittem, kárörvendő vigyorral, de nem. Azt mondták, hogy ehhez semmi
közük, mondták az anyjuknak, hogy majd ők lesznek a hivatalos felügyelet mint ifjú
kommunisták, és segítenek átvinni a cuccomat, tudták, hogy csak szembe viszem,
ott fogok lakni, különben is jártak már nálam, csakhogy leltározó is kell, hogy listázza, amit elhozok, ezért majd elhívják Rumpf tanító bácsi fiát, hát, gondoltam, ne maradjon ki a családi szarból ő se, ha már az apja keverte, tudod te, mekkorát szakít
ebből? – kacsintott rám az idősebb örökös, és meg is lapogatta a hátamat, hogy tudjam, ugye, mi azért haverok maradunk itt a szomszédban. Merthogy ők odaköltöznek. Ugyan miért árultam volna el neki, hogy már megvan a repülőjegyem, a bankszámlám, ami nem örökség tárgya, Londonba megyek tanulni szeptemberben, és
nemigen jövök vissza, sikerült belőlem kiölni minden kötődést.
– A házak ugyanúgy állnak. Itt mindig lesz otthonod, végre eltűnik a lelkiismeret-furdalásom legkisebb morzsája is, hogy csak úgy odaadtalak, még ha a barátaimnak is, de idegeneknek, hogy a szomszédból lássalak. Elhiszed, hogy ehhez nekem
is fel kellett nőnöm? A hiányodhoz. Jóformán olyan fiatal voltam, mint most te, és
egy hasonló tragédia után nem tudtam, mit kezdjek az életemmel. Ne haragudj rám.

„

24

tiszatáj

Látni fogod, én bebizonyítom, hogy lehetnék olyan apád, amilyent szerettél volna
magadnak, még előtted az élet, és van egy öcséd is, felnéz rád.
– Az öcsém. Hogyne. Meg az apám, aki spicliskedik a rendőröknek, hátha még el
lehetne venni tőlem valamit.
– Én csak kíváncsi voltam, mi történt.
– Jól van, elmesélem. Ekkora voltam, mint az öcsém, amikor a lepkefogót játszottuk. Karácsonyra kaptam a társasjátékot, talán hatéves koromban, mindig átjöttek a
szomszéd gyerekek, mert nekünk hatalmas, mennyezetig érő fánk volt, óriás ezüstgömbökkel díszítve, és ezek olyan magas szobák, hevertünk a szőnyegen a zománcos zöld cserépkályha tövében, és tündérek táncát képzeltük a fényes girlandok közé. Aztán egyik nyáron, amikor buli volt, az egyik lány valahogy előhalászta a kredenc alól a kopott kartondobozt. És nevetgélve kérdezte, hogy ez meg micsoda. Elmondtam neki, hogy rá van írva, Lepkefogó a játék neve. Annyi hasonló játék van.
Van harminc tarka kartonlepke, ezek hátoldalára van írva, hogy az illető, aki ezt
húzza, felfordítja, elolvassa, mit kell tennie. Ezeket a feladatokat kisgyerekeknek találták ki, viccesek, tudásfelmérők, de főleg bugyuták is. A lány, aki megtalálta, mindenáron játszani akart vele. Mondtam neki, hogy csak négyen lehet, mert négyszögletes a tábla, amin a kockával gurítunk, azon rakjuk ki a lepkéket, mint a puzzle-t,
egységes, összefüggő mintázatot adnak ki végül a lepkék. Semmi baj, akkor mi négyen játszunk. Aztán ezeket a gyerekes dolgokat csináltuk hajnalig, közben söröztünk.
– Most is ez történt?
– Berendeztem a helyszínt, és vártam a behajtókat. Fekete kabrióval jött a három ficsúr, mint a drogárusok az amerikai filmekben. Talán már felvették az előleget is. A lépcső tetején vártam őket karba tett kézzel. Óvatosan jöttek fel a lépcsőn,
mintha attól tartottak volna, hogy pisztolyt rántok elő. Ugyan, gyertek már! Ne pocsékoljuk az időnket felesleges dolgokra. A szentimentális részén már túl vagyok.
Három bőröndbe csomagoltam és egy ládába. Ebben vannak a ruháim, ebben a
könyveim, és nem sorolom, mindegyikhez leírtam a listát, ellenőrizzétek, aztán átvisszük apámékhoz. Aztán erről nem is beszélnék többet, a tárgyaláson már úgyis
mindent elmondtunk egymásnak. Nem viselkedtem velük ellenségesen. Láttam,
hogy oldódtak, készségesek voltak, eszükben sem volt a cuccaim között turkálni, vigyek, amit akarok, az összes könyvet. A jegyző, a Rumpf lelkész fia eltette a listákat,
aztán együtt lecsuktuk, becsatoltuk a bőröndjeimet, mindent áthoztunk ide, hozzád,
aztán visszamentünk a házba, amely már az övék volt. Azért aznap még én voltam a
házigazda, és ezt ki is használtam, majd holnaptól nem leszek itt, de addig még végigjárnám a szobákat, biztosan megértitek, tartsatok velem, a nyáron még a barátaim voltatok. Hogyne, még körül se néztünk, ugye, öcsi, az a két első szoba lesz a miénk, ejjj, rengeteg melónk lesz, ezt a sok rozzant vacakot ki kell innen hajítani, és
menő bútorokat venni. Mi a fenét csinálunk ezzel a rengeteg festménnyel? Azokból
is máglyát rakunk a hátsó udvaron. A ti őseitek, azt csináltok velük, amit akartok,

2018. szeptember

25

„

mondtam nekik minden cinizmus nélkül. A nappaliba értünk. Emlékeztek, amikor
itt társasoztunk a szőnyegen tavaly nyáron? Volt itt két láda sör! Igen, igen, az a
hosszú hajú lány akart játszani, aztán mi is beszálltunk. Akkor most lehetnél te a
hosszú hajú lány, ugrattam a lelkész fiát, aki nem értette a tréfát. Meséljétek el neki,
addig én hozok valami italt, mert minden örökségre áldomást kell inni. A konyhában már előkészítettem a kellékeket, és nevelőanyám hatalmas ezüsttálcáján bevittem az asztalra: zöld Absynthe címke volt a spanyol palackokon, lyukacsos abszintkanál hevert középen, amilyent még szintén nem láttak, és a teljes kristálykészlet
ott volt: kristályvödör, teli jéggel, egy tál kockacukor, poharak. És elmeséltem nekik
az ital történetét, hogy különösen a művészek fogyasztották, és más előkelőségek,
akik élvezték, hogy az italtól nemcsak lerészegedni lehet, hanem mindenkire másként hat, enyhe látomások formájában. Közvetlenül fogyasztás előtt szokás felhígítani. Ennek hagyományos módja, hogy egy kristálypohárba ujjnyi abszintot töltünk,
ráhelyezzük az abszintkanalat, majd erre egy vagy két kockacukrot. Jéghideg vizet
öntünk rá, hogy minél lassabban jusson a cukron keresztül az abszintba, ezzel lehetőleg az összes cukrot belecsorgatva a lyukakon át a kanálról a pohárba. Közben
szólt a Bohemian Rhapsody, azzal a sorral, ami már visszhangzott a fejemben, hogy
Mama, just killed a man. A szertartás nemcsak az impresszionista érzékcsalódás
okozta színváltozás miatt érdekes, hanem kibontakoznak tőle olyan ízek, melyeket
eredetileg elnyom például az ánizs. Ilyent csak egyszer kóstolsz az életben, Spanyolországból kaptam, és örökké emlékezni fogsz rá. Ez nem arra való, hogy berúgjunk, hanem hogy kortyolgassuk, élvezzük ki az összes zamatát azoknak a virágoknak és növényeknek, melyekből készült. A spalettákat már behúztam, hogy csak a
Tiffany állólámpa kaleidoszkópfénye maradjon, kint már alkonyodott. Bemutattam,
hogyan készül az első pohár. Amikor felemeltem a rácsos, szecessziós ezüstkanalat
a tulipán alakú lyukkal, amire egy kockacukrot tettem, tátott szájjal nézték, mint
egy bűvészmutatványt. Ráhelyeztem a pohár peremére, és a jégről öntöttem a vizet,
hogy minél hidegebb legyen, minél nagyobb legyen a hatás. Jobban sikerült, mint
gondoltam. A víz a magas alkoholtartalmú itallal érintkezve szárazjeget bocsátott ki,
vagyis sűrű, hófehér párát, ami már valóban bűvészmutatványnak számított, ezt
megtapsolták, elült a pára, elolvadt a cukor, és az első poharat ünnepélyesen az idősebb fiúnak nyújtottam, aki lekötelezve érezte magát. Aztán elkészítettem a többiekét is. És mondtam, hogy a továbbiakban szolgálják ki magukat, van két kanál, két
üveg ital, próbálgassák. Csendes beszélgetés zsongása töltötte be a szobát, kezdték
magukat elengedni, nem voltak tisztában az ital erejével. Leültünk játszani. A kartonpillangók hátlapján átragasztottam az utasításokat. Már nem az szerepelt rajtuk,
hogy 12×12, az mennyi, szavalj el egy verset, simogasd meg a macskát, kimaradsz
egy kört stb.
Indult a játék, pörgött a kocka, fel se merült bennük, hogy a pillangókat összekeverjék, csak emelték egymás után, ahogy egy oszlopba tornyoztam őket. Eleinte
könnyű focistakérdések jöttek, aztán a Forma–1-es győztesek, aztán a teniszezők

„

26

tiszatáj

érmei, amiben biztos voltam, hogy mind a hárman tudhatják. Jött a harmadik kör
abszint, egyre nagyobb áhítattal kortyolgatták, még valóban új volt az érzés, aztán
jöttek a mozgatósabb kérdések, állj fel, és ürítsd ki a zsebeidet, hát ezen jókat lehetett szórakozni, az idősebb örökösnek egy egyszerű logikai feladatot kellett volna
megoldania, de felolvasni sem tudta, és dühében fenékig felhajtotta az italt, a következő is pörgetett, és a következő pillangó hátlapján ez az utasítás állt: vedd le a pólódat, rendben, még úgysem csodáltátok meg az új tetkómat, dicsekedett a kisebbik
örökös, énekeld el a kedvenc számod, no, ettől zavarba jött a lelkész fia, de azért
nagy hahoták közepette elkornyikált valami felismerhetetlen táncdalt. A hangulat
egyre feszültebbé vált. Jöttem én, vedd le a nadrágod, szó nélkül lecsatoltam, összehajtogattam, és boxeralsóban azon üldögéltem, jött a következő pillangó: menj ki, és
fusd körül a házat, az idősebb örökös felkapta a fejét, már hogyan, hát szépen, a fal
mentén, nevettek a többiek, túl nagy házat örököltem, de volt annyira vagány, hogy
simán felállt, és kiment, kitárva hagyta az ajtót, nem ér csalni, ellenőrzünk az ablakból!, kiáltott utána a lelkész fia, gondolod, meghallotta?, itt minden kihallatszik, itt
az alkalom, hogy kinyújtóztassuk megmacskásodott lábainkat, és sorra töltöttünk
magunknak egy újabb adag abszintot, a varázslat, a gőzölgés még mindig elkápráztatta őket, és arra csábította, hogy újabb adagokat készítsenek. Felhúztam a nadrágomat, a kis örökös is a pólóját, a nyitott ajtón belehelt a fekete éjszaka hidege, csak
a csillagok pettyezték az eget, kiálltunk a lépcsőre. Kikapcsoltuk a zenét, a csend
olyan lebegve töltötte be a szobát, hogy szinte úsztak benne a sercenések, amihez
értünk, a tétova mozdulataink, ahogy toporogtunk egy helyben. Hova tűnt ez az idióta, eltévedt a kertben?, vagy nem találja az ajtót? Már lassan fél órája kiment, hogy
körülfussa a házat, már a szomszéd utcában lehet, eltévedt a sötétségben, röhögött
erőltetetten a lelkész fia, aztán hirtelen elhallgatott, mint akinek valamiért az inába
szállt a bátorsága. A kisebbik örökös elkomorodott: nem, az nem lehet, valami történt vele, kapcsold fel az összes lámpát, hozz kézi elemlámpát is. Araszoltunk le a
lépcsőn egymás után az imbolygó fényben a virágágyások felé. Világítok magam
előtt, látni akarom, mi történt. Ki is derült néhány perc múlva. Belezuhant az esővizes cementkútba, és szörnyethalt.
– Nem féltél, hogy ott helyben agyonvernek?
– Nem.
– Mi történt ezután?
– Ami szokott, kijöttek a helyszínelők, a rendőrség, a mentő, és elvitték. Nem velem voltak elfoglalva. Csak álltam ott, mint egy idegen, és rájöttem, hogy itt soha
semmi nem is volt, nem is lett az enyém.
– Lesz tárgyalás?
– Véletlen baleset történt.
– Meg fogják vizsgálni a lepkéket.
– Azokat ugyan vizsgálhatják.
– Honnan tudtad, hogy ő lesz az áldozat?

2018. szeptember

27

– Nem tudtam, hogy lesz áldozat.
– Bárki húzhatta volna?
– Persze, össze is keverhették volna.
– Te is húzhattad volna azt a pillangót.
– Csak egyedül én nem zuhantam volna a kútba.
– Neked mindegy volt, melyikük lesz az?
– Teljesen.
– Hogy tervezed? Visszajössz még valaha az életben Londonból?
– Te visszajönnél?

SKANDINÁV PAVILON

„

„

28

tiszatáj

ERDEI L. TAMÁS

Fiú
Anna belenéz a visszapillantó tükörbe. Kikanyarodik a lakóparkból a keskeny erdei
útra, lassan csukódik mögötte a dupla vaskapu, a portás int neki. A városi terepjáró
belső tükrének sarkában nézi hároméves kisfiát. Barni szemlélődik, csendesen élvezi az utazást. Erősen bele van kötve a gyerekülésbe, mégis kényelmesen heverészik félig ülő, félig fekvő pozíciójában.
Anna ezt a néhány száz métert szereti legjobban, a susogó fák közt elbújhat.
Visszasuhanhat gyerekkorába, amikor még nem luxuskocsikkal hasított, csak bandázott a barátaival egy lakótelepen, amit egy ehhez nagyon hasonló erdő vett körül.
Akkor odament és azzal, ahova és akivel csak akart. Amikor akart. Szakadt farmerekben rohangáltak és zsíros kenyeret ettek egész nap. Senki nem törődött velük.
Kint éltek az utcán és az erdőben. Most elegáns butikokban vásárolja a mesterségesen kiszakított nadrágjait és a méregdrága bőrdzsekiket. Nincsenek barátai. Percei
beosztva, a gyermekei szigorú napirendet követelnek. Nem sejtik még, de ők irányítják anyjuk életét. Átragyog a fény a lombokon, belecsillan a szemébe a szélvédőn át, napszemüveget vesz elő. Ahogy a szemüveg után kutat, kezébe kerül a telefonja. Huszonöt nem fogadott hívás, tizenhét sms. Elhúzza a száját. Le van halkítva
az iPhone, nem akar beszélni senkivel. A volt férjével végképp nem. Látatlanul is
tudja, hogy a huszonötből huszonhárom hívás az exéé. Külön élnek, de papíron még
házasok. Bevágja a mobilt a kesztyűtartóba, megadja az elsőbbséget, rákanyarodik a
főútra, bekapcsolódik a forgalomba. A vezetésre figyel. El kell jutnia a bölcsibe nyolcig. A nagyobbikat az apja viszi suliba. Araszol a reggeli csúcsban, nem keres menekülő útvonalat. Bekap egy rágógumit. Oldalra néz és előre. Gazdag családok csorognak lefelé a hegyről szép kocsikban, késő őszi verőfényben fürdik az utca, az autók,
az emberek. Mintha a fény eltakarhatná a mocskot, ami a pénz mögött rohad. Divatos környék. Politikusok, maffiózók, menő ügyvédek, médiasztárok, tőzsdei és ingatlanspekulánsok. Sötét múltak.
A mellette haladó sávba bevág egy nagy BMW. Anna felismeri a sztárriportert a
kormánynál. Barnára sült arcán divatos napszemüveg. A pasas csak előre néz, index
nélkül nyomul, senki nem érdekli. Haladnia kell. Ennyi. Anna felsóhajt. Mindig utálta az önző, öntörvényű alakokat, itt van belőlük bőven. Titkait elrejti, senkinek nem
beszél róluk. Minél fájdalmasabbak, annál mélyebbre ássa őket.
A tegnap esti veszekedésen gondolkodik. Az exe eddig sem volt kispályás, de
amit most előhúzott a kalapból, attól Annát rettegés fogta el. Titokban azt remélte,
sosem kerül szóba régi botlása. Ostobaság volt azt hinnie, megúszhatja. A férfi nem

2018. szeptember

29

„

fogja kihagyni ezt az adut a perben, tudta jól. Ki akarja csinálni, meg fogja semmisíteni, felőrli és szétszórja hamvait a szélben. Ez a régi dolog alkalmat ad neki erre.
Annáról csak a volt férje tudta, hogy valójában három fia van. Mekkora marha
volt, hogy elmondta neki még a kapcsolatuk elején. Gergőt szinte gyerekként szülte,
alig tizenkilenc évesen. Nem tervezték akkori szerelmével, egyszerűen terhes lett és
megszült. Gyönyörű gyerek volt és egészséges, de a szülei veszélyesen éltek. Mindketten keményen tolták a drogokat, ez irányította az életüket, ebből éltek. Lakást is
vettek belőle. Anna akkor egy jól menő modellügynökségnek dolgozott, a párja meg
fotós volt ugyanott. Valaki feljelentette őket. A gyámhatóság elvette tőlük a gyereket. Anna itt hibázott. Aláírta a nyilatkozatot, lemond Gergőről, hozzájárul, hogy nevelőszülőkhöz kerüljön. Azóta nem látta a fiát, az elsőszülöttjét. Sosem tudja megbocsátani magának, hogy lemondott róla. A férje most pont ezt használja ki ellene.
A rohadék.
Tizenöt éve mindennap eszébe jut, sírva alszik el, sírva ébred. Megkereste a
fészbukon. Van saját profilja. Gyönyörű fiatalemberré serdült. Megváltoztatta a nevét. Le sem tagadhatná, hogy az ő gyereke. Az arca, a szeme, a szája, még az alkata is
Annáé. Az egyik fotón hátulról látható, amint épp húzódzkodik egy rúdon. Izomtrikó és sportsapka van rajta. Jól látszik nyúlánk alakja, felsőteste, kisportolt hátizmai,
a bicepsze, ahogy feszül. Jó kép. Anna nagyon büszke rá. Ez az ő szépséges, elsőszülött fia. Bejelölte ismerősnek, de Gergő nem jelölte vissza. Anna sokszor hívta a nevelőszülőket telefonon az elmúlt években. A válasz mindig hűvösen udvarias volt és
mindig ugyanaz. Csak akkor járulnak hozzá a találkozáshoz, ha a fiú beleegyezik.
A fiú nem akarja. Képtelen elfogadni, hogy neki más az anyukája, hogy ilyen szép, fiatal, karcsú nő. Nem, nem, nem. Az ő szülei azok a kedves, öregedő, csúnyácska kövér emberek, akik pici kora óta nevelik szeretetben, szerény körülmények között.
Anna kinyomozta, hol lakik a fia. Legnagyobb döbbenetére ugyanabban a kerületben laktak, ahol ő a kicsikkel, alig pár utcányival lejjebb. Véletlen volna? Nagyon
közel, mégis a legmesszebb. Gergő hallani sem akart róla. Anna küldött ajándékokat. Néhány nap múlva mindet visszahozta a postás bontatlan csomagolásban. Azt
mondta neki, vigye haza a gyerekeinek, ő nem tud vele mit kezdeni. A postás nagyon örült, neki sosem volt pénze ilyen holmikra.
A forgalom ritmusa kissé felgyorsul, meglódul a sor, az előtte haladó autó még
átcsusszan a sárgán, Anna már nem éri el. Áll a piros lámpánál, mereven néz ki a fejéből. Nem lát, néz. Valaki közeledik a zebrához, a szeme sarkából észleli, nem törődik vele. Nézi az utat, a nagyfiát látja maga előtt, a fotókat, amiket egy ismeretlen
kéz csinált róla. Gergő csinos, izmos, magas fiú. Nevet a kamerába. Zöldre vált a gyalogos lámpa, az alak lelép, valahogy ismerős a mozgása, még így is, hogy nem figyel.
Erre utólag jön rá. Fiatal srác, ruganyosak a léptei, hátizsákba gyömöszölte a tanszereit. Biztosan iskolába siet. Ahogy áthalad a gyalogátkelőn, kissé lelassít középen, elfordítja a fejét és Annára néz. A nő bambul. Érzi, hogy a fiú őt nézi. Felemeli a
fejét és visszanéz rá. Ahogy összekapcsolódik a tekintetük, a rágógumi a nő torkán

„

30

tiszatáj

akad. Kikapcsolja a biztonsági övet, előrehajol, hogy jobban lásson. Nem tudja eldönteni, hogy amit most lát, az kívül van-e az utcán, vagy belül a fejében. Mintha tükörbe nézne – az ő szeme néz vele szembe, a saját arcát látja alig egy méterrel maga
előtt. Gergő az.
A következő percekre a környék lakói életük legborzalmasabb élményeként emlékeznek vissza. Rekedtes, átható üvöltés rezegteti meg a levegőt és a közeli házak
ablakait. Mintha egy bocsát vesztett anyamedve ordítana. A hátsó ülésen Barnus
felsír. A zebrán álló srác ledobja hátizsákját, mintha valami belemart volna, és
egyetlen ugrással a luxusterepjáró motorháztetején terem. Nem úgy mozog, mint
egy ember, hanem mint egy vadállat. Egy vadászó párduc. Négykézláb áll az autó
elején és farkasszemet néz vele. Anna bénultan és ijedten bámul kifelé. A fiú egy pillanatra megmerevedik, kidagadnak az izmok a karján, arca eltorzul. Aztán ökölbe
szorítja jobb kezét, és egyetlen lendületes csapással bezúzza a szélvédőt. A nő felsikolt, a kisfiú visít a gyerekülésben. A párduc benyúl a törött szélvédőn, torkon ragadja a nőt, és kifelé rángatja. Anna fuldoklik. Vergődik a szorításban, kapál a lábával, megfeszíti a combját, próbálja stabilizálni magát az ülésben, de egy erős kéz kiráncigálja. A szélvédő törött cserepei felsebzik az arcát, lecsordul a vére. Szemei kidüllednek. Oldalra néz, hadonászik a kezével, integet a járókelőknek, senki sem veszi észre. A fiú magához rántja, egészen közel van az arcuk. Már összeér az orruk, a
két szempár csak egymást nézi pár centiről. Anna nyöszörög. Rothadó bűzt érez,
szédül, karikák ugrálnak a szemei előtt. Csak fia tekintetét látja egyre halványabban. Már semmi oxigén nincs a tüdejében. Kifehéredik minden, mindjárt el fog ájulni. Ekkor hirtelen enyhül a szorítás a nyakán, és újra levegőhöz jut. Zihálni kezd,
fuldokolva kapkodja a levegőt. Köhög. Visszatérnek a színek, kezd kitisztulni az
agya. Pislog, Gergő tekintetét keresi, de az valahol anyja mögött pásztázza a hátsó
ülést. Újabb sikoltásba csavarodó üvöltés. A fiú félrelöki a nőt, mint egy rongyot, és
beugrik az autóba. Átmászik az elülső üléstámlákon, a hátsó üléssor felé veszi az
irányt. Négykézláb, mint egy éhes ragadozó. A pici visít félelmében, vergődik a gyerekülés fogságában. Anna üvölt a szélvédő cserepei között, a fiú hörög, és csak mászik hátrafelé. Amikor eléri a kisgyereket, azonnal hátracsavarja a fejét. Barni torka
felfehérlik Gergő kezében, tehetetlenül vergődik és sikoltoz. A párduc ráveti magát,
vicsorog a kicsi nyakra. Az ütőeret keresi, összecsattan az állkapcsa, szuszog, morog. Ráharap, szakadnak a kötőszövetek, herseg a fogai alatt a lágy gyerekhús. Hátra
rántja a fejét. Barni nyakán az óriási sebből úgy lóg ki a tépett ütőér két szakadt vége, mint ócska cipőfűző egy tornacipőből. A vér elönti a hátsó ülést. A sikoltás egyre
halkabb, majd átvált valami undorító bugyborékolásba. A vér ütemesen spriccel,
már csupa vörös massza az első üléstámla is. Anna bereked az ordítástól, tehetetlenül nézi kisfia kapálózását. Barnus teste még ráng egyet-kettőt, aztán megmerevedik.
A párduc elengedi a gyereket, Annára néz. A pofáján Barni vére csorog. Sárga
szeme összeszűkül, aztán tágra nyílik. Anna szeme az. A következő másodpercben a

2018. szeptember

31

„

fenevad kinyitja az ajtót, kiugrik az utcára. Keze fejével megtörli a száját. A zebrához lép, felveszi a hátizsákot, eliramodik. Egy pillanattal később már nincs sehol.
Anna ájultan hever a motorháztetőn, körülötte üvegcserepek szikráznak a napfényben. Kívül kerül téren és időn.
A lámpa zöldre vált, a terepjáró nem mozdul. Nyomasztó csend ül a főúton. Rothadó bűzt lenget a szél, hallani a vadgalambok búgását. Aztán felharsannak a kürtök. Előbb egy, aztán kettő, majd egyre több autós dudál türelmetlenül. A terepjáró
áll. Mögötte szól a kürtkoncert, néhányan kikiabálnak az ablakon. A kocsi megmozdul és lassan, nagyon-nagyon lassan gurulni kezd. Sötétített üvegein nem lehet belátni. Átaraszol a gyalogátkelőhelyen, mint egy sebesült állat, felgyorsul, majd újra
lassítani kezd. Aztán csak tehetetlenül gurul lefelé a hegyről egyre gyorsabban,
mintha senki sem irányítaná.

Szmoking tízezer méteren
Anna lehorgasztott fejjel hallgatja férje szidalmait. Olyan, mintha egy moslékos vödröt borítanának rá. Ez az érzés talán egyidős az emlékezetével. Képtelen visszamenni az időben arra a pontra, amikor még nem így volt. Ahogy kiürül a vödör, lecsorog a szenny a vállára, a derekára, a cipőjére, Tibor újratölti, és a nyakába önti a
következő adagot. Egész reggel ez megy. Állnak a sorban a Ferihegyi repülőtéren a
beszállásra várva, zuhognak rá a durvaságok, a sértések. Anna összepréseli ajkait,
behúzza a nyakát, és felhajtja kabátja gallérját. Védekezik. Az előttük álló középkorú
házaspár úgy tesz, mintha nem venne észre semmit. Az asszony néha óvatosan hátrapillant, de azonnal elkapja tekintetét, amint Anna segélykérő pillantásával találkozik. Visszafordul saját párjához, szorosabbra fogja táskáját, és arról kezd beszélni,
hogy reméli, elfér majd a kézipoggyászuk az üléssor felett. A férfi bólogat és megjegyzi, hogy kiváló az idő a repülésre.
A légikísérő kisasszonyok akkurátusan ellenőrzik a beszállókártyákat, a Boeing
gyomra lassan elnyeli az utasokat. Nem siet senki, fél óra van még a felszállásig. Anna piros bőrdzsekije zsebébe süllyeszti ökleit, és a kifutópályát nézi. Nem tud róla,
de zsebre dugott keze mutató ujjával ritmikusan röcögteti hüvelykujja körmét. Néha taszít egyet kisebbik fián, amikor a sor mozdul előre. A két kicsi is hallgat, alig
volt egy szavuk a becsekkolás óta. A földet nézik. Csinosak. Barnabáson csokornyakkendő és fehér ing, farmernadrág, szandál. Tibikén sötét zakó. Rendes kis hátizsákot hord mindkettő, tele könyvekkel, játékokkal. Anna kényes erre. Az ő fiainak
mindig tiszta, vasalt ruhában kell elindulniuk otthonról. Csak a lelküket mosná már
ki valaki.
A beléptetésnél kisebb feltűnést keltettek. A biztonsági személyzet két tagja hízelegni akart a srácoknak, vagy inkább a gazdag szülőknek. A lányok túljátszott

„

32

tiszatáj

ámulattal csapták össze tenyerüket. Micsoda elegáns kis fiatalemberek! Az egyik lehajolt Barnihoz, és megcsipkedte a pofiját. Anna udvariasan mosolygott valahova a
fali időmérő irányába, Tibike a bőröndöt rugdosta. Összehúzott szemmel, szemérmetlenül bámulta a csomagellenőrző lány melleit. Tibor a telefonját nyomkodta,
Barnus megkérdezte, mikor lehet pisilni.
Nehéz reggelük volt. Tibike ébredés után az ágyban őrjöngött és ütlegelte Annát,
amikor ő bevitte neki a kakaót. Sosem csinált még ilyet. Ököllel verte tiszta erőből.
A hasát, a mellét ütötte. Kiborította a kakaót az ágyneműre és teli torokból ordított,
hagyj békén, te hülyepicsa! Valamiért rosszul ébredhetett. Anna a fejére tette a kezét, és halkan beszélt hozzá, igyekezett az eszére hatni okos, első osztályos fiacskájának. De az nem nyugodott meg, fejhangon ordított vele tovább, vidd innen azt a
szart! Anna hallotta, hogy Tibor a fürdőszobában röhög borotválkozás közben. Ezt
benézted, bébi. Egy férfi hétévesen is férfi. Felkelt az ágyról, mélyet sóhajtott, és átment a másik szobába Barnihoz. A kicsi tágra nyílt szeme könnyes volt. Egy nagy,
kék, szomorú csodálkozás az egész gyerek. Anna szorosan magához ölelte.
– Mi baj, kincsem?
– Anya, nagyon mettire retülünk ma? – Barni születési beszédhibájával külön logopédus foglalkozott. Lassan haladtak. Sokszor csak Anna értette, mit akar a fia.
Ő mindig.
– Igen, kicsikém, messzire. Át a nagy vízen, az óceánon. De nagyon jó lesz repülni, ne félj! – simogatta a kis fejecskét és puha puszikat adott közben a pihés, szőke
hajra.
– És ha ellabojják a letülőt? Megment minket Anelita Tatitány?
– Senki sem rabolja el, Barnus, csodaszép lesz minden. A felhők felett szállunk,
és látunk majd sok-sok várost felülről. Meg madarakat. Olyanok lesznek fentről az
emberek meg az autók, mint a kis hangyák.
– Mint a handák? – ezen Barni kuncogni kezdett. – Ét attol olyan pitit it tatilnak?
Barni vihogott, a bátyja ordított, Anna fáradtan mosolygott. Nyomott még egy
csókot kisebbik fia homlokára, aztán kiment a nappaliba. Kortárs festők képei alatt
Louis Vuitton bőröndök sorakoztak méret szerinti rendben. Éjfél is elmúlt, mire
mindenkinek becsomagolt szépen, rendesen minden holmit. Szokás szerint ő ébredt
elsőnek, azóta a reggelit készíti. Magára még egy perce sem jutott, mióta felkelt.
Szerencsére tegnap volt fodrásznál, nem kell befésülnie a haját. Mikroblading technikával satíroztatta a szemöldökét, és múlt héten járt az Esztétikában a legújabb
láthatatlan kozmetikai beavatkozáson. Így most sminkelnie is fölösleges. Ideje sem
volna rá. Nincs étvágya, hozzá sem nyúlt a müzlihez, főtt tojáshoz, pirítóshoz. Ivott
egy narancslevet. Tibike abbahagyta az ordítást. Anna visszament a kisszobába, és
elkezdte öltöztetni Barnit. Tibor morgott valamit az emeleti fürdőből, hogy na, mi
lesz, elindulunk még ma, vagy foglaltassam át a jegyünket a holnapi gépre. Senki
sem reagált. Barni visszabújt a paplan alá.

2018. szeptember

33

„

Kis híján lekésték az ellenőrzést. A hangosbemondó már harmadszorra szólította őket a check pointra. Utolsónak érkeztek. Tibor hangosan szitkozódott, nem érdekelte, hogy mások is hallják. Minden rosszkedvét Annán töltötte ki. Az asszony
tudta, jobb, ha meg sem szólal ilyenkor. Ha csendben marad, nincs mibe belekapaszkodjon, és talán hamarabb elvonul a vihar. Felléptek a lépcsőre. Az összes kézipoggyászt a nő cipelte. Mindig így utaznak. Annának nincs kedve New Yorkba menni, de nem kérdezte senki, hogy akar-e vagy sem. Tibort üzleti ügyei szólítják, tehát
mennek. Nem szokták megkérdezni tőle, és ő nem mondja. Teszi a dolgát.
A stewardess kedves mosollyal kéri a beszállókártyájukat, mutatja a helyüket.
Négy ülés egymás mellett, ahogy kérték. Anna begyömöszöli a táskákat a kalaptartóba, emel, erőlködik, halkan liheg. Szorul az egyik kis bőrönd. Férje és a gyerekek
már a helyükön ülnek, kifelé néznek az ablakon. Anna tuszkolja befelé a bőröndöt,
akad, nem megy. Az egyik légikísérő felajánlja segítségét. Együttes erővel végre sikerül a helyére tolni. Megköszöni, ránéz a stewardessre, két gépies mosoly röpke
összevillanása. Belerogy az ülésbe. Maga elé néz, kezét az ölébe teszi. Töredezettek
a körmei, száraz a bőre. Felsértette tenyerét a táska zipzárja, szivárog belőle a vér,
nem törődik vele. A mutató és a hüvelykujja körmeit röcögteti.
Felzúgnak a motorok. A kapitány üdvözli az utasokat. Három nyelven bemondja
az úticélt, a repülési magasságot, a sebességet, a légnyomást és a várható időjárást
New Yorkban. A stewardessek ellenőrzik a biztonsági öveket, és elmondják, hol találhatók a vészkijáratok. Ketten elhelyezkednek a közlekedő folyosó elején és végén. Pantomimba kezdenek, elmutogatják, mit kell tenni veszély esetén. Barni tátott
szájjal figyeli őket. A kiszolgáló autók elkanyarodnak a nagy testtől, elhúznak a depó
felé. A gép gurulni kezd, lomhán rákanyarodik a kifutó hosszú egyenesére. Anna látja, hogy Barni nagy szemekkel néz kifelé az ablakon. Először repül életében.
– Ana, mott dótabbak vagyunk a vetenykotiknál?
– Még nem, kicsim, de mindjárt felgyorsulunk.
– Akkor leelőddük ad öttet kotit?
– Igen, mindet le fogjuk előzni. Aztán majd felettük repülünk el.
A motorok sivítanak, ahogy magasabb fordulatszámra kapcsol a kapitány. Anna érzi
a hatalmas tolóerőt a hátán, ami az ülésbe préseli őket. A gép felgyorsít repsebességre, megemelkedik az orra, megrázkódik. Elrugaszkodnak a pálya betonjától, a
kerekek visszahúzódnak a nagy bálnatestbe. A gépmadár lomha méltósággal a levegőbe emelkedik. A reptér épületei elmaradnak mögöttük. Tibike egykedvűen rágózik, szemüvege az orrára csúszva, nem tolja feljebb. Barnus szorítja a karfát. Anna
megsimogatja, ne félj, kicsim, most úgy repülünk, mint a madarak. Barni biccent
egyet, de nem szól, csak figyel. Kissé elnyílik a szája. Percekig emelkednek. Rézsút
látják a kertváros házait. Ferdén betűz a napfény az ablakokon, árnyjátékot játszik a
szemközti ülések támláin. Fordulnak. Feltűnik az autópálya csíkja, megpillantják a

„

34

tiszatáj

Duna ezüst kígyóját kanyarogni a mélyben. A 3722-es járat elindult Ferihegyről a
Kennedy reptérre.
Ahogy elérik a repülési magasságot, a gép teste kiegyenesedik, vízszintbe kerül,
párhuzamosan a Föld felszínével. A motorhang monoton duruzsolására a gyerekek
elalszanak. Ezer kilométeres sebességgel haladnak tíz kilométer magasan. Anna
ülése a legbelső, a folyosó melletti. Semmit nem lát az alattuk elmaradó tájból, próbálja elképzelni a Kárpátok gerincét, a folyókat és völgyeket lent, az apró falvak fakunyhóit az Alpok nyúlványain és a nagyvárosok felhőkarcolóit a hatalmas síkságokon. Az utasok alszanak vagy halkan beszélgetnek. Anna élvezi ezt a telített csöndet,
most először kezd megnyugodni napok óta. Felteszi fejhallgatóját, Beethovent kapcsol be.
Az Egmont nyitány közepén Tibor egyszer csak odafordul hozzá, és valamit kérdez. Anna nem hallja a kérdést, a gondolataival van elfoglalva. Tibor meglöki. Anna
lekapja a fejhallgatót, zavartan pislog, visszakérdez. Férje felmordul, a füleden ülsz,
bazdmeg, azt kérdeztem, beraktad-e a szmokingomat a bőröndbe. Anna pánikba
esik, lázasan kutat az agyában, erőlködik, próbál visszaemlékezni, de semmi. Fogalma sincs, hogy elpakolta-e tegnap este Tibor szmokingját, amiben az első esti fogadásra akar menni. Ne haragudj, nem emlékszem, dadogja. Ösztönösen arrébb húzódik. Veszünk ott egyet, ha esetleg kifelejtettem.
Tibor feje elvörösödik. Kikerekednek a szemei, teleszívja a tüdejét, és hangosan
ordítani kezd. Néhány közelben ülő utas felkapja a fejét. Mi van veled, te faszszopó
kurva, ennyit sem lehet rád bízni? Semmi mást nem kellett volna tenned, csak berakni azt a kibaszott szmokingot abba a telibebaszott bőröndbe!
Már mindenki ébren van, egyesek méltatlankodnak, mások morognak valamit az
orruk alatt. A légikisasszony szigorú arcot vág a folyosó elején. A magyar utasok kinéznek az ablakon vagy a magazinjukba temetkeznek. A külföldiek értetlenkedve
figyelik a jelenetet. Egy idős úr a fejét csóválja, és hangosan köszörüli a torkát. Anna
kerüli a tekinteteket, csak előre néz. Összeszorítja a száját. Folynak a könnyei. Előbb
a kabátja, aztán a nadrágja is vizes lesz. Kicsit csücsörít, a felső ajkával megérinti az
orrát, próbál mélyeket lélegezni. Nem szól semmit, leteszi a fejhallgatót, kikapcsolja
az övet. Feláll és némán átül a mellettük lévő üléssor egyetlen szabad ülésébe, egy
feltűnően elegáns, hatvan körüli zsidó asszony mellé. Az asszony kendőt visel. Ékszerei aranyba foglalt egyforma ékkövek a nyakán, a csuklóján, a fülében, az ujjain.
Ő sem szól egyetlen szót sem, előre néz a vezetőfülke irányába. Úgy tűnik, észre
sem vette, hogy Anna odaült mellé. Ajkai némán mozognak, talán imádkozik. A teste
merev, feje sem mozdul, csak a bal karja moccan észrevétlen. Lassan elindul a keze
az üléstámla mellett. Ez a csontos, puha, mégis erős kéz megkeresi Annáét, megfogja és csendesen megszorítja. Anna kifújja a levegőt. Ül a két asszony egymás mellett,
és szorítják egymás kezét, kapaszkodnak a másikba. A fiatalabbnak csorognak arcán a könnyek. Maguk elé néznek. Repülnek az óceán felett New York felé.

2018. szeptember

35

„

De megdugnám
Anna kifelé bámult az autó ablakán. Nem szóltak egymáshoz. A férje vezetett. A belvárosi sűrű forgalomban lassan haladtak. Tibor klasszikus RayBan napszemüvege
alól pislogott kifelé a külvilágra, minden csinosabb lányt megbámult. Mindig így
tett, valahányszor együtt mentek vásárolni. Nem zavartatta magát. Anna maga elé
meredt, aztán a körmeit nézegette. Kissé repedezettek, a keze bőre száraz és hideg.
Majd holnap elmegy a manikűröshöz, ha le tud venni pénzt a számlájáról. Ha Tibor
hagyja. Félárú kedvezménye van, a körmös a barátnője. A piros lámpánál megálltak.
Előttük a zebrán átsétált néhány gyalogos. Már villogott a zöld, amikor egy húszéves, fekete hajú lány ugrott le a járdáról. Futólépésben haladt, próbálta kihasználni
a zöld utolsó másodperceit. Fekete minije alatt neccharisnyát viselt, a szűk szoknya
láthatóan akadályozta a mozgásban. Kisportolt, hosszú lábain magas sarkú. Ez
ugyan nem segítette a haladásban, viszont jól kiemelte csípője mozgását. Ahogy
kapkodta a lábait, az egyik lépésnél megbicsaklott a bokája. Nem tört ki a sarok, de
a csaj lelassult, sántított kissé. Tibor az orrára tolta a szemüveget, és kidülledt szemekkel nézte a lányt. Úgy méregette, mint egy mesterszakács az esti desszertet. Elnyílt a szája. Nyelt egyet, félrebillentette a fejét, és csettintett a nyelvével. Morgott,
dünnyögött, megnyalta a szája szélét, mint amikor valaki egy finom csokoládét majszol élvezettel. Ahogy a lány rendbe hozta magát, és elhaladt előttük, a férfi utánafordult. Anna nézte a férjét. Keserű ízt érzett a szájában. Nem szólt, már régen nem
szólt.
Amikor a fekete lány átért, a gyalogos lámpa pirosat mutatott. Az ő lámpájuk
zöldre váltott, de Tibor nem adott gázt. Még mindig a lányt nézte hátulról, valahol a
feneke környékén. Derékból fél fordulattal csavarodott balra a teste, lenyűgözve figyelt. Hátulról is látszott a lelkesedése, a fülén látszott. Leengedte az ablakot, micsoda nő, mondta félhangosan. Mögöttük türelmetlenkedni kezdtek a sofőrök. Néhányan megnyomták a dudát. Jóvanmár, csattant fel Tibor, hová siettek annyira, köcsögök. Lassan kinyomta a kuplungot, sebességbe tette az autót, csorogni kezdett,
de a feje még mindig az oldalsó ablak felé fordult. Anna arra gondolt, hogy otthon
üres a hűtő. Az ő pénztárcájában csak pár ezres lapul. Nem tud egyedül bevásárolni,
ezért kell együtt jönniük. Sosem kapja meg a kártyát. Tibor még mindig nem nézett
előre, rá ne fussanak az előttük lévő autóra. Anna sóhajtott egyet, és legújabb Gucci
szemüvegén át kinézett a jobboldali ablakon. Hajléktalan rugdosott egy koszos, öszszeragadt szőrű macskát a pályaudvar előtt. A macska húzta a lábát, sárgás lé folyt a
hasából. A nő a saját sárga nyaksálára gondolt, mintha belőle is folyton csorogna kifelé az élet. Barna foltos papír zsebkendőt terelgetett a szél. Csatornaszag jött be,
Anna felhúzta az ablakot.
Leparkoltak a mélygarázsban. Mindketten kiszálltak, elindultak a nagyáruház
irányába. Nem fogták meg egymás kezét. Tibor látható élvezettel sétált a nyüzsgő

„

36

tiszatáj

utcán, úgy viselkedett, mint aki egyedül van. Lazán lépkedett, ruganyosan, a karjait
lóbálta. Egy számmal kisebb Ralph Lauren pólója feszült a hasán. Szembejött velük
egy kerekded, formás, harminc körüli szőke nő. Nem öltözött kihívóan, inkább szolid eleganciával. Hatalmas napszemüveget viselt, ami eltakarta a fél arcát. A szürke
kosztüm rásimult combjára és farára. Mellei minden lépésnél megrezdültek. Ahogy
elhaladt mellettük, Tibor füttyentett, és teljes testtel utánafordult. De megdugnám
ezt a picsát is, nyalogatta a szája szélét, hátulról tolnám, mint a biciklit. Amíg mozog.
A nő meghallhatott valamit, méltatlankodva visszafordult. Anna behunyta a szemét
és összeszorította a száját. Úgy tett, mint ha nem hallaná férje röhögését. Hosszú
évek alatt tökéletesítette ezt a képességet. Két nagy táska volt a kezében. Ezeket tele kell tömnie, mielőtt hazaindulnak. Meg kell tölteni a hűtőt otthon, és tele kell
tömnie a hasát is. Vacsorát nem készít. Majd rendel valamit az egyik közeli étteremből. Az Interspar előtt modell alkatú diáklányok osztogattak színes szórólapokat. Haspólót viseltek. Anna le sem lassított, úgy lépett be az áruházba, mint egy leselejtezés előtt álló robot.

ARGENTIN PAVILON

2018. szeptember

SZABÓ DÁRIÓ

Hívatlan vendégek
Hajnal van. A megtévesztés
ősi tudománya. Egy város
gyomra korog bennem, ahogy
kinézek a panelház ablakán.
Kacatok suttognak, ezeréves
szellemek, akik a menetrend szerinti
járatokat lakják. Ha észreveszik,
hogy figyelem őket, elhallgatnak
és mozdulatlanná dermednek.
Az üveglapon keresztül elmozdulnak
a határok: a vas és a kő lélegezni kezd
a holdfényen keresztül.
A horizont mintha nyúlna felém,
még nem szokta meg, hogy mindig
a háttérből nézem. Mintha zavarná:
ettől válik nehézkessé a belvárosi
közterek kilégzése.

A kert helye
Ülök a kertben. Végignézem,
ahogy a táj hátat fordít nekem.
A megszűnés látszatát kelti.
Szürkülni kezd bennem. Az idő
elfelejti a teret. Kiizzad magából.
A tengerek, a dűnék és a csillagok
összetévesztenek a tájjal, a szél
mégsem próbál egybe illeszteni.
A testnek és a tudatnak csak a
koherencia illúziója marad.
A kertben ülök. Már csak a helyét látom.
És hogy nézem, az kényszerhallgatás.

37

„

„

38

tiszatáj

KARACS ANDREA

Ez egy vers a-kar len-ni
Ha majd így fo-gok ír-ni, gon-dolj ar-ra,
hogy ro-bo-tot csi-nál-tak be-lő-lem,
egy mul-ti-ban.
Gyen-ge vol-tam.
Meg kel-lett él-nem ab-ból a pénz-ből,
a-mit a-zért ad-tak, mert ro-bot va-gyok.
Pró-bál-tak ők meg-győz-ni,
hogy ez ne-kem is jó,
de so-se hit-tem ne-kik.
O-lyas-mi-ket mond-tak, ne-kem is jobb,
ha egy-sze-rű-sö-dik a mun-ka-fo-lya-mat,
vagy nyu-god-tab-ban me-he-tek sza-bad-ság-ra,
ha köny-nyen he-lyet-te-sít-he-tő va-gyok.
Ka-ját is vet-tek, a-mi-kor so-kat túl-ó-ráz-tunk,
vol-tak, a-kik azt hit-ték, tö-rőd-nek ve-lünk,
de a ro-bo-to-kat is o-la-joz-zák al-kal-man-ként.
Ír-tam Ne-ked ro-bot-ként egy ver-set:
00 11 00 11 00 11 00 11 00 11 00 11
00 11 00 11 00 11 00 11 00 11 00 11
00 11 00 11 00 11 00 11 05 11 00 11
00 11 00 11 00 11 00 11 00 11 00 11
Azt hi-szem, most én is bu-tí-tot-ta-lak Té-ged,
de nem győz-lek meg ar-ról, hogy ez Ne-ked jó volt.
Azt az ö-töst a-zért tet-tem be-le,
hogy egy ki-csit ö-rülj is.

2018. szeptember

Ladány
A váróterem padjain, félméterenként,
kopott vaskarfák, a csövesek ellen.
A püspökladányi vasútállomáson ülök,
megint este fél tíz, és nem tudom, merre.
Menjünk Szeghalomra, ott senki se ismer,
de olyan gyerekes nekem ez a kis piros vonat.
Neked meg tetszik, úgyis csak játszol.
Tudom, hogy játszol, de mintha még hinném,
hogy a piroska felszáll, távol a síntől,
és az lesz a játék, hogy majd mi ketten.
Már venném a jegyet, csak oda szólót,
de olyan nincsen. Retúr meg nem kell.
El is mész lassan, az öt húszas gyorssal.
A vaskarfák miatt már én sem alszom.
Most mindegy, hogy retúr.
Érkezel másnap, Nagyvárad felől.
Már igen, de mégse.
Menj haza inkább, hatodik vágány.
Fél éve játsszuk, várhatok újra.
Panaszkönyvbe írom, hogy bezárt a WC.
Hívnának Pestre. Direkt lekésem.
Holnap is átszállsz. Retúr lesz mégis.

A gyerek szaga
A gyereknek szaga van.
Te így gondolod.
Annak a kisfiúnak is volt szaga,
akit az exednél neveltél,
és ez a szag más volt,
mint a tied vagy az anyjáé,
ahhoz volt hasonlítható,
ami páratlan hetek
szombat reggeljein
csapta meg az orrodat,
amikor egy férfi
két napra elvitte tőletek.

39

„

„

40

tiszatáj
Az én gyerekemnek is van szaga.
Te így gondolod.
Most fogjuk befejezni,
mielőtt a szaga levegőnkbe vegyülne,
mert te nem lélegzel be idegen szagot.
Arról mindketten hallgatunk,
hogy a szagok különbözőségével
csak annyi a bajod,
hogy ha vége lesz,
az azonos szagúnak marad joga.
Akarsz egy saját szagút.
Úgy érzed, megértél rá.
Halálodig szagolgatod.
Talán az a nő,
akivel tegnap kávéztál.
Azt mondtam, vigyázz magadra,
és megszagoltam a gyerekemet.
A szaga olyan, mint az enyém.

Ültetsz-e?
Hozol-e magaddal kisásót, olyan
huszonöt-harminc centiset, és
használod-e végig, amikor a virágot
ülteted, vagy inkább csak kézzel
simítod rá a földet? A körmeid alá
megy-e a kosz, és akarod-e kitisztítani?
Tudod-e majd, hogy utálom a begóniát,
vagy elfelejted, és pont azt veszel?
Fogsz-e emlékezni, mennyire tetszenek
az árvácskák, és olyan kékesen lilát
árulnak-e aznap a főkapu előtt?
Meglocsolod-e, és a hátizsákodból
veszel-e elő hozzá egy üveg vizet,
mint mikor megszomjaztunk,
egy-egy kirándulás során?

2018. szeptember

41

„

ASHWANI KUMAR *

Dániában valami rothad
I. felvonás, IV. jelenet
„Ki az ott?
Horatio, szólj hozzám”,
dörgi Yayati király felhő-sötét fia.
Csúszós holdfény,
sötétderes éj, valami szisszen és szakad,
„Engem meggyilkoltak,
orvul, a természet ellenében,
állj értem bosszút, fiam.”
(Szellem el)

II. felvonás, III. jelenet
Koponyák a kézben,
stricik, kurvák, tolvajok, sírásók
teheneket, bivalyokat, kecskenyájakat hajtanak,
hogy így gyászolják meg méltóképpen eunuch-királyuk halálát.
Az anyakirálynő ajka ürömmel festve –
fakófehér áldozati lovával hál,
a züllött Pythagoras győzelmét ünnepelvén
titoktartó tartományok fölött.
Figyelj rám, Horatio! Érted, mért vagyok én pogány,
miért nincsen bátorságom a bosszúhoz?
Fölfedem előtted titkomat:
nagybátyám, Indra,

*

Ashwani Kumar angolul alkotó indiai költő, író, szociológus. Legutóbbi verseskönyve: Banaras and
the Other (2017, Poetrywala, Mumbai). Az itt közölt szövegek is ebből a gyűjteményből valók.

„

42

tiszatáj
az ezerszemű, vérnősző barom
az áldozati fehér ló bőre alá rejtőzött,
így hágta meg az anyakirálynőt,
míg Dánia minden toronyórája kővé vált –
a királynő felbőszült,
kielégülvén titkos vágyában,
leszúrta hát tőrével a lovat,
szent lángba vetette földarabolt húsát,
védikus kábítószerként szívta be a perzselt zsír
bűzét – megszabadulván bűnétől.
Ó, szörnyű, szörnyű, szörnyűség!

V. felvonás, azonosítatlan jelenet
(Szellem érkezik)
Ki van ott?
Horatio, szólalj meg!
Egy döglött ló árnyképe lépdelt oda hozzám.
Olyan lettem, mint az apám:
kortalan játékszer
vérben, átokban tobzódva. Bosszúm kizsákmányolta
a lelkemet. „…szemet szemért”, ennyi.
És most meghalok.
Horatio,
nem vagyok én se jó, se rossz Hamlet;
fölnyerít
ős-fáradtságtól leverten
egy négylábú szellem-árny –
Igazságot! Az igazat!
(Szellem el. Függöny)

2018. szeptember

43

„

Yudhishthira fekete kutyája
Honnan jöttél?
Kosambiból, Hastinapuból? Vagy Magadhból?
„Nem, nem, nem.
Ezek egykori északi fővárosok.”
Szemeid koponyád mélyén ülnek,
kígyónyelveddel vérfoltos
tőmondatokat köpködsz.
„Nagyon sajnálom.”
Hogy kerülsz te ide?
Nem vagy közülünk való.
Se az arcod, se a hangod nem a tiéd.
Olyan vagy, mint egy műanyag zsák,
kabuli és kandahari temetők exportcikke.
*
Nem emlékszünk, életben voltunk-e még július 27-én
Mano Majrában, az új pakisztáni határon –
ott voltunk-e a vérkitöréses nappal-holddal szemben,
a soporei hegyek között Kashmirban?
Se rendőrattak, se nemi erőszak, se kövezések: azokban a napokban épp semmi se
[ történt.
Fogalmunk sincs,
hogyan és mikor érkeztünk meg Kala Ghodába.
Az utazás nagykönyve azt sugallja,
abban az évben történt ez, amikor indiai lány lett a Miss World.
Vagy talán akkor, amikor a Szputnyikot fellőtték?
Szüleink alkoholisták voltak, iskolakerülők;
szerencséjükre nem örököltek földet, se
a helyi szokásokat. Én az öt fiútestvéremmel
érkeztem meg ide. Négyüknek még csak rendes neve
se volt, a foglalkozásuk után nevezték el

„

44

tiszatáj

őket: handlé, borbély, szabó, bizsuárus.
Yudhishthira volt az egyetlen közülünk, akit sose kaptak hazugságon,
aki komolyan vette családnevünket, és így a család hagyományos foglalkozását is:
puszta kézzel pucolta
a múzeumok vécéit.
*
Megváltja magát a kitolt ürülék; az idegenek
vérszaga lett a legkelendőbb partidrog a városban.
Nem maradt egy helybeli se, ki olyan őszinte,
hogy ne fertőzte volna meg szívét az átok –
a szenteskedők jártak a legnyomorultabbul.
*
Csikknyomos farmernadrágban,
minden földi tulajdon nélkül hulltak el
a testvérek a Himalája útjain.
Egyedül Yudhishthira fekete kutyája, Bruno
vészelte át a vándorlás nehézségeit.
Fölvette azt a hülye szokást, hogy
a zebrán állt meg hugyozni, pont mikor a lámpa
pirosra váltott. Az édességmaradékon élt,
amit barbár külföldi turisták szórtak el
a Pax Britannica étteremből kilépve a Ballard Streetre.
LANCZKOR GÁBOR fordításai

2018. szeptember

45

„

„Kívánom, hogy a vers mindig
megmaradjon bennem”
BESZÉLGETÉS MAMTÁ K ÁLIJÁ ÍRÓNŐVEL
Az 1940-es születésű Mamtá Kálijá az ún. 1960 utáni (száthóttarí) hindí írónemzedék kiemelkedő alakja. Kisvárosi származású, de a családban első értelmiségiként az Indiai Állami
Rádió egyik műsorigazgatójaként dolgozó édesapja és író-költő nagybátyja révén irodalmi
berkekben cseperedő lány az egyetem elvégzését követő szerelmi házasságával egy rögösebb
utat választott magának. Férjével, az író és nyomdász Ravíndra Kálijával komoly erőfeszítések árán teremtette meg a biztos megélhetését. Az ország számos városában töltött gyermekkora és három évtizedes tanári pályafutása remek lehetőség volt a társadalom gondjának-bajának alapos vizsgálatára; a fiatalok társasága túl a hetvenötödik életévén még mindig
frissen tartja a most is író, időközben kitüntetések sokaságával megbecsült szerény alkotót.
Az itt közölt interjú a kérdező Nők és társadalmi kérdések Mamtá Kálijá prózájában c.
hindí nyelvű doktori értekezésének egyik függeléke, amely elsősorban a szerzővel 2014. július 29-én Vardhában (Mahárástra, India) folytatott beszélgetésen alapszik – a jobb érthetőség
érdekében némileg szerkesztve –, kisebb részben helyt adva a 2013. november 17-i találkozáskor kapott válaszoknak.
– Az önéletírásában említette, hogy amikor felvételt nyert a Delhi Egyetem Hindú College-ába
angol mesterképzésre, azidőtájt ráeszmélt, hogy a diákok és tanárok felfogását mennyire a külföldi értékrend (angrézijat) határozza meg. Noha Ön angol nyelvet és irodalmat hallgatott, majd
oktatott, mégis hindí szerzőként vált ismertté. Milyen volt a viszonya e nyelvekkel?
– Azt kell, hogy mondjam, a kezdet kezdetén kívülállónak éreztem magamat az angol tanszéken, úgy tűnt, fölöslegesen jöttem ide, és nem is fogok tudni egykönnyen érvényesülni. Olyan
lányokkal tanultam együtt, akiknek akkor 500 vagy 1000 rúpia volt a zsebpénze [1961-ben
egy munkás fizetése nem volt egész 100 rúpia], autóval jöttek az egyetemre, több fiúval is
jártak, és az volt a benyomásom, havonta utaznak külföldre. Eleinte idegen volt minden.
A Hindú College és a Miranda House lány hallgatói nem mentek a szomszédba egy kis rongyrázásért, és bár én is angol nyelvet tanultam, sokszor nem is értettem a folyékony angoljukat.
Később rájöttem, hogy az Indraprasztha College vagy a Lady Srírám College diákjai nem ilyen
kivagyiak. Az ő társaságukban már sokkal jobban éreztem magamat.
– Akkor az érdeklődése hogyan fordult mégis a hindí felé?
– A folyosón kicsit balra előre volt a hindí tanszék, ott aztán mindig verset szavalt valaki és
folyamatosan zúgott a taps. Úgy találtam, végre valakivel egy nyelvet beszélünk. Addigra már
írogattam valamennyit, úgyhogy többen ismeretlenül is megismertek. Az ottaniakat emberibbnek találtam. Én azok közül való vagyok, akik a szüleikkel laktak, este álomba olvassák
magukat, és akik időnként verset írnak. Figyelmemet a tanulásra irányítottam, első is lettem
a csoportban. A megjátszós angolos lányok között bezárkóztam, az ő világukkal nem volt

„

46

tiszatáj

ugyanis semmi kapcsolatom, sőt az irántuk érzett megvetésem jeléül a hindí irányába fordultam és elkezdtem hindíül írni.
– Az angol iránt megmaradt azért az érdeklődése?
– Igen. Ezzel együtt azonban azt éreztem, a hindí annál egy emberibben szóló nyelv, a hindísek pedig sokkal szeretetteljesebbek és természetesek, valóságosak.
– Ön az 1960 utáni írónemzedékhez tartozik, akit a kezdeti művei az ’antivers’ (akavitá) és ’antinovella’ (akahání) irányzatba sorolnak. Ha most, negyven év elteltével gondolatban végigszalad az írásain, tűnhet úgy, hogy ennek a kezdeti körülménynek a későbbiekben is maradt jelentősége? Az Ön újabb művei már értelemszerűen egy következő nemzedék irodalmának a kortársai.
– Amikor az írást választottam, egy bizonyos felfogás nagyobb hatással volt rám, de ma ez
már nincs így. Nézd meg a verseimet. Korábban az Allen Ginsberghez hasonló költők műveit
olvasva gyűjtöttünk bátorságot ahhoz, hogy félelemérzet nélkül kifejezzük magunkat. Ma,
amikor verset írok, már a tapasztalatok és életszemlélet egész tárházával rendelkezem. Úgyhogy azt érzem, most már magam is képes vagyok elmondani, amit szeretnék, méghozzá úgy,
ahogy én szeretném.
– A ’60-es évekbeli és a mai értelmiségnek a hindí nyelvhez való viszonyulásában észrevesz valamilyen különbséget?
– Manapság a nyelv, nyelvhasználat mindenképpen sokkal egyszerűbbé és közérthetőbbé
vált. Mára a hindí megszabadult sok szégyenlősségétől, amely korábban még megvolt benne.
A ’60-as években kezdődött meg a nyitás folyamata. Nagy volt itt az amerikai költészet hatása,
különösen Ginsbergé és Peter Orlovskyé.
– Annak ellenére, hogy nekem úgy tűnik az ő szellemiségük és az indiai életfelfogás között elég
jelentős eltérések vannak…
– Mi is vártuk ám a nyitottságot, a szabadságot, szerettük volna, ha valaki jön, és feltöri a lakatokat. Azelőtt azt hittük, hogy az irodalom és az élet nyelve különbözik. Nirálá, Pant, Mahádéví, Praszád, Dinkar [a 20. század első felének nagy irodalmárai], ők mind egy igencsak nehézkes nyelvezetet sulykoltak belénk. A nyelvet ugyan megtöltötték magasztossággal, de abban már nem voltak elég tehetségesek, hogy élettelivé is tegyék. A ’60-as évek amerikai költészete és az abszurd dráma sokat segített az ő kifejezésmódjuk terhének levetésében. A fiatal íróinké ma sokkal jobban fest, kész mozgókép!
– Vannak, akik úgy tartják, Ön legbelül inkább költő, aki éppenséggel elbeszéléseket ír. Valójában minek érzi magát?
– Egy kicsit mind a kettőnek. Sokszor úgy érzem, több verset kellene írnom, de aztán ellustálkodom a dolgot; az a benyomásom, a költészet már nem igazán az én terepem. De ettől
még a költészetnek nincs vége, bármennyire is realista legyen, álmokat ad az embernek.
A prózának is a vers ad lendületet. A költészet megtanít a szavak tiszteletére, a szavak működési elvére, így a költészet tanított meg engem arra, hogyan ismerhetem meg a szavak valódi
jellegét, helyes jelentését; ezért úgy vélem, még amikor novellát is írok, a háttérben feltétlenül ott lapul a költészet. Számomra minden a versírással kezdődött, és még ma is nagyon
szeretem a versnek azt a tulajdonságát, hogy aminek a kifejezésére a prózában több oldalra
van szükség, ahhoz itt elég néhány sor. Kívánom, hogy a vers mindig megmaradjon bennem.

2018. szeptember

47

„

– Milyen szerepet kell vállalnia egy irodalmárnak a társadalomban?
– Egy író a társadalom orvosa, ujjaival folyton kitapintja annak pulzusát, majd ahol rendellenességet észlel, ha meggyógyítani nem is tudja, legalább igyekszik mások jövőbeni javára feltárni, leleplezni annak okát. Még mikor nem is fejt ki minden részletet, félelmet ébreszthet a
társadalmat felfalni próbálókban – vagy legalább az elképzelés az, hogy képes erre.
– Korábbi interjúkban számos kedvenc külföldi szerzőt említett, mint Hemingway, Gorkij, Csehov, Sylvia Plath, Stephan Zweig, Brecht és így tovább. A kezdetektől mostanáig mennyire hatottak ezek az Ön munkásságára?
– Nézd csak, akiket egyszer szívesen olvastunk, azok alkotásainak akkor is megvan a könyvespolcunkon a kitüntetett helyük, ha már nem is olvassuk őket újra rendszeresen. Gorkij és
Csehov több műve mélyen megérintett engem, Plath költeményei is gyakran eszembe jutnak.
Aztán ott van Hemingway nyelve, amely egyszerűségénél fogva olyan hatásos; egyes mondatai most is a fülembe csengenek. Igen, azt mondanám, főleg a mondatszerkesztéséért rajongok.
– Viszont nem teljesen értem, hogy mikor az írásai ennyire életteliek, ilyen sok pozitív üzenetet
hordoznak, hogyan lehet, hogy az életet meglehetősen negatívan szemlélő Franz Kafkát is lelkesedéssel olvasta.
– Ó, említettem volna valahol? Hát biztosan tévedésből, ugyanis egyáltalán nem kedvelem, ha
valaki az emberélet jelentőségét egy bogáréval helyezi egy szintre. Valójában a magam kis
életében én mindig oroszlán akartam lenni, azt hiszem, az embernek kötelessége, hogy megharcoljon a neki járó helyért!
– Megszámlálhatatlanul sok könyvet olvasott már, miért mégis Somerset Maugham regényét,
az Of Human Bondage-ot [Örök szolgaság] fordította hindíre?
– Akkoriban egyszerűen az tetszett meg nagyon.
– A fiatal kortárs írók között kikben lát tehetséget?
– Az új nemzedékből mostanában Kunál Szingh regénye, az Ádigrám Upákhján (Ófalui história), Pankadzs Szubír regénye, a Je vó szeher tó nahı́ ̃ (Ez már nem az a hajnal), Umásankar
Csaudharí elbeszélései, Nílés Raghuvansí Ék kaszbé ké notes (Feljegyzések a porfészekből) c.
regénye, Manódzs Rúprá Száz-nászáz (Hangszer, melynek elment a hangja) c. elbeszéléskötete, Manódzs Kumár Pándéj Pání (Víz) novellája, Haré Prakás Upádhjáj versei és úgyszint
a novellái, Vandaná Rág novelláskötete, az Utópia, valamint Csandan Pándé, Ásutós, Sríkánt
Dubé, Indirá Dángí és Szandzsaj Kabír alkotásai fogtak meg.
– És a költészet? Kiknek a verseit kedveli?
– A régiek között Dhúmil és Narés Szakszéná mellett Rádzsés Dzsósí Csánd kí vartaní (A hold
járása), illetve Mangalés Dabrál Pahár par láltén (Lámpás a hegyen) c. verseskötetét szeretem, aztán ott van Arun Kamal gyűjteménye, az Apní kéval dhár (Az enyém csak az éle) kötete.
Gjánéndra Patit is szeretem olvasni. A fiatalok közül Nílés Raghuvansí jut eszembe. Az új költőink testes, hús-vér versei megcsapják az olvasót.
– Főleg férfiakat említ. Írónő létére nem érdeklődik a női irodalom iránt? Hogyan látja a saját
munkássága és általában a női irodalom kapcsolatát?

„

48

tiszatáj

– Nem különösebben gondolom magamat írónőnek, női írónak. A női mivoltom nem lehet az
egyetlen oka mindannak, amit a műveimen keresztül szeretnék kifejezésre juttatni. Ezt a férfi-nő megkülönböztetést legfeljebb az eszmecsere megkönnyítése céljából szabad csak megtartanunk. Rengeteg nő ír, de közel sincs annyi, aki jól is ír.
– Ön mit tekint a jó irodalom feltételének?
– Az írásnak az élet közelségében kell maradnia, emellett én mindig amondó voltam, hogy
nem szabad túl sokat várni azzal, hogy kifejezzük a véleményünket. Az életben az egyik legnagyobb bűn, amit el lehet követni, az, ha valakit eluntatunk. Ezt mindenképp el kell kerülni,
különösen pedig, hogy az írásunkkal tegyük ezt, mert akkor az olvasástól is elmegy az emberek kedve. Én azokat a szerzőket becsülöm, akik félsz nélkül, karakánul képesek megszólalni.
Úgy, ahogy korábban Iszmat Csugtáí írt vagy Kurratulain Haidar, vagy pedig Mannú Bhandárí. Krisná Szóbtí is ebbe a kalapba tartozik.
– Úgy látja, hogy akiket kevésbé tehetséges írónőnek tart, azoknak a témaválasztásai is kevésbé
szerencsések?
– Az ilyenek rendszerint valamilyen jól ismert háttérről írnak, nem szeretnek új kérdésfelvetésekkel kockázatot vállalni. Sok írónő a férfi-nő, férj és feleség viszonyát boncolgatja, vagy
egyetemi élményeket idéz meg. Persze magam is írtam hasonlót, de törekedtem arra, hogy
legyen az adott műben még valami több. Az Andhéré ká tálá (Sötétséglakat) című regényben
az oktatási rendszer s a nők iskoláztatásának lehetetlen helyzetére igyekeztem rávilágítani.
A téma frissessége és annak jó megértése, hogy mi zajlik épp a világban, roppant fontos.
– Az Andhéré ká tálát mikor és hogyan írta?
– 2001-ben, az Emberi Erőforrások Minisztériumának ösztöndíjasaként.
– Ebben a regényben biztosan benne vannak a személyes tapasztalatai, de az ábrázolt helyzetek nagyobbik része mégiscsak a képzelet szüleménye. Mi vajon az elfogadható recept a személyes élmény irodalmi formába öntésére?
– Mikor az igazságot, illetve a valóságot művészetbe oltjuk, abból születik az irodalom. A meggyőző irodalomhoz elengedhetetlen a személyes élmény, és ugyanakkor azt is gondolom, ez
megkönnyíti az író dolgát. A lehető legnagyobb gondot kell fordítani arra, hogy a valóság és
képzelet közötti öltések ne kerüljenek szem elé, jóllehet előfordul olykor, hogy az író elsieti a
dolgot. Hadd tegyem még hozzá, hogy miként manapság a szakadt farmer a divat, úgy egypár
irodalmár azt szereti, ha az olvasó kitalálhatja a valós történést, és ettől akár még hamar fel
is kapják az írását.
– A Béghar (A hontalan) c. regénye mögött is valós személyeket találunk?
– Igen, például Kékí karakterét egy ismerősöm, Szandzsáná kisasszony alapján alakítottam, míg a
tanszékvezetőt és néhány tanárnőt is a saját college-om tagjai után öntöttem alakba. A Mumbaíban töltött idő során jól át tudtam érezni a párszí közösség tagjainak magányosságát.
– Gyakran hallottam, hogy Indiában az írónők kedvezményt élveznek, csak mert nők. De valójában hol, és ha tényleg így van, akkor milyen jellegű ez a kedvezés?
– Eleinte, amikor még csak néhány nő tűnt fel az írás mezején, mint Szubhadrá Kumárí Csauhán
vagy Mahádéví Varmá, az írásra való biztatásként több átlagos művüket is reflektorfénybe állították. A későbbiekben Rádzséndra Jádav karolta fel az írónőket a Hansz (Hattyú) folyóiratban,

2018. szeptember

49

„

de távozása után ezek közül igen kevés mutatott fel maradandó rátermettséget. A 2000-es évig a
nők inkább jelentek meg azért, mert nők, azonban a mostani nemzedék már nagyon más.
– A Tehelká magazin 2014. januári irodalom-különszámában Sáliní Máthur élesen bírálta a női
irodalomban megfigyelhető ‘testkultuszt’. Ön egyetért vele?
– Teljesen. Példákon, idézeteken keresztül fogalmazta meg a véleményét, nincs is benne
semmi hiba. Egy nő fogja magát, otthagy csapot-papot, az otthonát, és eliszkol a szeretőjével,
hogy élethosszig élvezze a testi felszabadulást – az ilyen témafelvetés bármely irodalmi mű
számára zsákutca. A női irodalom csak akkor mehet helyes irányba, ha nem a viselkedésből
(ácsár), hanem a gondolkodásból (vicsár) merítkezik. Volt idő, amikor az emberek a testről
csak szégyellősen tudtak megnyilvánulni. Mostanra egyes írónők viszont kissé túl magabiztossá, szégyentelenné váltak. A szex az életünknek csak egy dimenziója. Ugyanígy a trágár
beszédet is meghatározott keretek között szabad csak használni az irodalomban. Krisná
Szóbtí Járó ̃ ké járjának (Barát barátja) épp ez a gyenge pontja.
– Ön korábban egy interjúban említette, hogy „Annak ellenére, hogy a felvilágosultak munkája
révén a feminizmus erőre kapott, az ideológiai oldala csorbát is szenvedett, s viharos sebességgel vált egy buborékká, amelyen belül aztán a női irodalom nagy része keletkezett mostanában.” Tudna példaként néhány nevet és művet említeni magas minőségű, illetve gyenge női irodalomra?
– Attól, hogy egy kampány zászlaja alatt követik el, nem kell az adott irodalmat mindjárt minőséginek gondolni. Krisná Szóbtí, Maitréjí Puspá, Sarad Szingh, Dzsajsrí Ráj, Lovelyn, Dzsajá
Dzsádvání és Madhu Arórá több munkáját sem kedvelem. Krisná Szóbtí egyes írásai, mint a
Bádaló ̃ ké ghéré (Felhőgyűrűk) novella, szerintem sablonosak, nem úgy, mint az E larkí, amelyiknek van egy külön arculata. Az igazán színvonalas női alkotók között Mannú Bhandárí
nevét kell előre venni. Én Gítándzsali Srít is szeretem, sok örömöt leltem Hamárá seher usz
barasz (Városunk, abban az esztendőben) c. regényének olvasása közben.
– Korábban azt mondta, a Béghar (A hontalan) megírásáig [1970] Indiában „feminizmus mint
olyan nem is létezett”. Ön hogyan látja, mikor és miként ért el a feminizmus Indiába?
– A régi India théríjeinek s bhiksuníjainak, buddhista szerzetesnőinek hangja ma is visszhangzik, és egy olyan személyiség, mint (a kora újkori istenes költőnő) Mírá báí tudatja velünk, régen is éltek erőteljes asszonyok. Azonban valójában az indiai nő helyzetének megváltoztatására csak Szubhadrá Kumárí Csauhán és Mahádéví Varmá, illetve Csandrakiran Szónrékszá írónők nemzedéke indította el a szellemi párbeszédet. Mahádéví úgy gondolta, „egy
nőnek oktatásra van szüksége, különben rabszolga marad”. A ’60-as évekre már meglehetősen sok értékelhető írás jelent meg a nők javára, mégis csupán 1980 után vált a női irodalom
nyitottabbá, és a fősodorban ez megint csak újabb tíz-tizenöt év múlva kezdett mutatkozni.
Közben, 1986-tól Rádzséndra Jádav a Hansz (Hattyú) folyóirat révén rossz irányba terelte a
feminizmusunkat, s ennek a hatása a női irodalomban máig érezhető.
– A Béghar megírásával kívánt-e valamit üzenni az olvasóinak?
– Akkoriban még nem nagyon tudtam, hogy mi zajlik éppen a hindí világában. Csak úgy elkezdtem írni. Talán ezért van, hogy teli lett természetességgel. Én azt szerettem volna kifejezésre juttatni, hogy a nő testi szeplőtelensége, amelyet mifelénk a tisztességgel és becsülettel
kötnek össze, valójában nem egy akkora ügy, és ami Szandzsívaníval történt, az bárkivel

„

50

tiszatáj

megeshet. Bezzeg a férfiak! Egy férfin bárhányszor essék csorba, elég egyszer bekötözni, már
helyre is jött! Persze ha akkor jobban tudtam volna magamon uralkodni, vagy ha jobban értettem volna a feminizmust, akkor Szandzsívaní karakterét még jobban fel tudtam volna építeni, merthogy a regény főhőse voltaképpen nem Paramdzsít, hanem ő. Paramdzsít a házassága után is gyerekes marad, míg Szandzsívaní a nehézség közepette is sokkal erőteljesebb
és önmagáról gondoskodni tudó embernek bizonyul.
– Ön miben látja a nők erejét?
– A dolgozó nő egyszerre gondoskodik az otthonáról, látja el a munkáját, figyel a szeretteire.
Super womannek lenni annyi, mint nem adni fel semmilyen fronton.
– És az olyan elbeszéléseivel, mint a Baré din kí púrv szá̃ dzsh (A nagy nap előestéje) vagy a Je
zarúrí nahı́̃ (Ez nem fontos), mit üzen? Kell ezekben egyáltalán üzenetet keresni?
– Az írásnak nem kell mindig tanárosan komolynak lennie. Van, mikor a szórakoztatás van
olyan fontos, mint egy üzenetet közvetíteni az olvasóknak.
– Indiában miért menekül rengeteg értelmiségi az anyanyelvétől, és miért képzelik úgy, hogy
idegen nyelven tudhatnak olyan eredetit alkotni, amilyent a sajátjukon nem?
– India számára az angol nyelv azért annyira nem is idegen, elvégre kétszáz évig tanították
nekünk… Az angol és a hindí nekem unokatestvérek. Ma is sokszor tűnik úgy, hogy angolul
nagyon könnyű megfogalmazni valamit, hogy az egy nagyon rátermett nyelv. De szintúgy
igaz, hogy a hindíben is számos kifejezés van – akár trágár és szleng szavak –, amelyeket angolul nehéz frappánsan megfogalmazni. Így aztán az író azt a nyelvet választja a saját írásaihoz, amelyről meggyőződése, hogy általa a leggördülékenyebben képes megosztani a gondolatait. Sajnálom persze, hogy ez nem az egyetlen ok, sokan azért választják az angolt, mert
annak Indiában létezik egy jó nagy piaca. Tessék csak hindíül írni, de jóformán ott tartunk,
hogy minél híresebb az ember, annál kevesebb pénzt lát belőle.
– Tehát Ön szerint, amit a saját korosztályának három jeles történetmesélője, Sasi Déspándé,
Mandzsu Kapúr, illetve Gítá Hariharan ír, azt valamely indiai nyelven is ugyanúgy el lehetett
volna mondani, vagy pedig mindenképpen kellett hozzá az angol nyelv?
– Mindhármukat olvastam. Az élményeik indiaiak persze; de a könyveik főleg egy külföldi olvasóközönség javát szolgálják. A fogalmazásmódjuk fölöttébb hatásos, annyira, hogy az angolul olvasó indiaiak kis számuk ellenére több megbecsülést szereznek nekik, mint amennyi a
hindí íróknak valaha kijárt.
– De akkor hogyan lehet, hogy Ön, aki angolul olyan jól tud, épp hindíül ír?
– Ennek érzelmi okai vannak. Mondtam korábban, hogy amikor még tanultam, még álmodni
is angolul álmodtam. Viszont amikor 1965-ben Ravíndra Kálijá, a férjem az életem része lett,
viccet csinált ebből, azt mondta, „az angolok elmentek, de téged ittfelejtettek”. Addig angolul
írtam, mire ő megkérdezte: „Hindíül nem tudnád ugyanezt elmondani? Csak azért írsz angolul, mert a sunyi írásaiddal megrökönyödést akarsz okozni másoknak.” Úgyhogy Ravíndra
Kálijá távolított el az angoltól azzal, hogy viccet csinált belőlem. Ő rendkívül kevéssé szereti
az angolt, míg én mindig olvasok angolul, és szeretem, hogy ezen a nyelven valaki egyszerűen, gyorsan megoszthatja a mondandóját.
– Akkor nem helytelen azt mondani, hogy Ön igyekszik a hindí irodalomba elhozni azokat a vonásokat, amelyeket úgy értékel az angol nyelvű irodalomban?

2018. szeptember

51

„

– Teljesen jól mondod! Nagyon igyekszem azon, hogy sikerüljön az angol lendületét a hindíbe
elhozni, mert akkor végre megszabadulhat attól a sok tohonyaságtól, hogy frissen és üdén
álljon előttünk. Tényleg rajongója vagyok az angol nyelv életrevalóságának!
– A korábbi interjúiban több regény- és novellatervet említett, mint Szambhavámi jugé-jugé
(Koronként testet öltök), Visam játrá (Rögös zarándoklat), Gam rózgár ké (Panaszos megélhetés), Kaccsá csitthá (Leleplezés), Barí behendzsí (‘Főnővér’). Ezek közül melyen dolgozik
most is, melyiket vetette el, melyik készült el más cím alatt?
– A Barí behendzsí már megjelent, de végül a címe Andhéré ká tálá (Sötétséglakat) lett. A Gam
rózgár ké megírása most is foglalkoztat, de jelenleg, ha már küzdök, akkor egy másik regénynyel, amely az irodalom világában tapasztalható urambátyámságról és korrupcióról szól.
Egyelőre Culture Vulture (Kultúrmókus és társai) a címe, és már el is kezdtem írni tíz fejezetet, de egyelőre még mindegyik befejezetlen. Egy folyóirat szerkesztője mostanában nyüstöl,
hogy részekben küldjem neki, akkor hamar elkészül. Igazság szerint, ha valaki külön nem noszogat, a terveim nagy része kútba esik a lustaságom miatt [Időközben, 2017 elején ez a regény már megjelent.]
– Az egyik 2004-es interjújában mondta, hogy „mostanában egy regénnyel viaskodom, lévén
hogy az a világ hozzám legközelebb eső szeletével kapcsolatos”. Melyik ez?
– A Dukkham-szukkham (Jóban-rosszban), amelyet sok éven át írtam. Azelőtt a férjemnek,
Ravinak sokat szoktam mesélni a mathurái házunkról. Bár tízéves korom után megszűnt a
kapcsolatom Mathurával, de a gyermekkorom ottani emlékeit azóta is őrzöm, olyannyira
hogy egy pillanatban elkezdtem úgy érezni, meg kellene írni őket. Most, a Dukkham-szukkham után már nem mondogatom neki annyit, a regénnyel talán már nem aggaszt annyira e
felbecsülhetetlen értékű emlékek megőrzésének feladata.
– Milyen újabb művet olvashatunk Öntől hamarosan?
– Épp nemrég küldtem el egy hosszú novellát avagy kisregényt a Száhitja Akádamínál (Irodalmi Akadémia) megjelenő Szamkálín bháratíj száhitja (Kortárs Indiai Irodalom) szerkesztőjének. Valamelyik nap olvastam, hogy a híres szakács, Nigella Lawson feldühödött férje elkezdte őt fojtogatni London egy elegáns éttermének kellős közepén, később pedig azzal igyekezett tisztázni magát, hogy megmarkolta ugyan a nyakát, de nem szorította meg. Az, hogy
ilyen ismert személyiséggel is megtörténhet ez, akkora hatást gyakorolt rám, hogy elhatároztam, erről írni kell. Az eredménye hamarosan az olvasók kezébe fog kerülni. [A Szapnó ̃ kí home delivery (Álom-házhozszállítás) 2016-ban jelent meg.]
– Írás közben mennyi teát iszik?
– Mondhatni, a tea a tinta a tollamban.
– Mamtá Kálijá dzsí, szívből köszönöm a lehetőséget.
– Légy vidám mindig! (Indiában az idősek így búcsúznak a fiataloktól.)

Sági Péter

„

52

tiszatáj

MAMTÁ KÁLIJÁ

Khá̃tí gharélú aurat
(SZÜLETETT HÁZTARTÁSBELI ) KÖTET [2004]
13
Kérdené meg valaki tőle,
Miért szokta verni agyba-főbe.
Nem szavakkal,
Nem is kézzel,
Belérúgva,
Anélkül, hogy előre szólna,
Nagy kevélyen.
Pláne aznap, mikor Lílá érzi,
Finom lett a főzeléke.
Ha a szocializmussal szimpatizál,
Meghitt órán ő miért nem mondta még:
Na, gyere ide, lássam csak, hogy rúgsz belém.
Egész életében úgy cupákolta őt,
Akár egy darab húst.
Még ha ő úgy hevert is előtte,
Mint tál lencse és kenyér.
23
Kívül is, belül is
Kérdések feszítenek,
Folyton méregben élek.
Úgy egyébként
Tudok többféleképpen nevetni és feltűzni a hajam,
És épp mostanában
Lettem a Dzsimkháná elitklub tagja,
De most
A bennem fortyogó nyűgöt nem bírom
Visszafojtani.
És ettől gyakran olyan, mintha
Homokot szórtak volna az arcomba.
Amúgy még most is képes vagyok mindenkit elkápráztatni,

2018. szeptember
Még ha nem kis tehetségre is legyen szükség
A férfiak elkápráztatásához.
De azért én tudom,
Van már a virgoncságomon egy jó kupac lócitrom.
Nem, nem a jövőmről szól a kérdés.
A 400-40-800-as, tanári bértábla szerinti jövőmnek
Már egy ideje fityiszt mutattam.
Ez a sok kérdés – mind roppant személyes –
Ezekben a napokban merült fel bennem.
Ahogy így ülök, úgy tetszik,
Az egész lényemben
Hol kifagy a jég,
Hol
Felgyülemlik a tűz.
Egyik felem gyáva sakál lett,
Másik felem harapós kutya.
Gyakran a két tenyerem,
Mely egy pofonért viszket,
Magától kulcsolódik művészi namasztére.
Azt mondják, illemtudó vagyok,
És aztán otthon ülve nyűglődöm
Saját ócskaságomon.
Bármikor beszéljek is,
Kivetnivalót találok a szavak hallatán,
Mert
Bennem már nincsenek is szavak,
Csak morgás;
Újra és újra azt érzem,
A teljes kultúra
Ott van bennem
– leverve.
54
Harmincöt éve próbálom ellátni a családot,
Ám sose volt még elég jó a bizonyítványom.
A magam részéről szünnapot meg vasárnapot sose kértem,
De mit is tehetnék,
Ha egyszer a ház ura kemény volt és jó fukar.
Ennyi év,
Vagy sokkal kevesebb idő alatt is,
Megtanulhattam volna biciklizni,

53

„

„

54

tiszatáj
Vagy robogót vezetni, vagy autót.
Most is jó a látásom.
Hé, ennyi idő alatt már repülőt is vezethetnék,
Csakhogy
Marhán én akartam annyira
Újramázolni a berozsdált kapcsolatokat,
Foltozni a szakadt lepedőket,
Ebéd-királynőként
Mindenkit megszégyenítve etetni.
Feleennyi erővel
Taníthattam volna gyerekeket az iskolában,
Megoldhattam volna aktákat a hivatalban,
Adtam volna gyógyszert a betegeknek a kórházban,
Megmutattam volna a falusi nőnek, hogy írja le: Kamlá.
De nem, én csak azzal foglalkoztam,
Hogy lehetek eszményi háziasszony!
–
Te elkevertél a történelemben némi mitológiát,
Behabartad vallással,
És letoltad a torkomon mint egérirtót.
Elkezdtem megélni a Védákat, Puránákat, Manuszmritit!
Kedvem lett úgy élni, mint Szítá, Umá
Vagy Anuszújá.
Még annyi kockázatot sem vállaltam, mint Sakuntalá,
Laksmíbáít meg kitöröltem a tudatomból.
Az ellenállásnak a puszta gondolatát is menesztettem elmémből.
Bedarált a nagy szent hagyomány biztonsági mókuskereke,
A vezetés helyett a támogatást választottam,
Reflektorfény helyett a háttérszerepet.
A párbeszédnek beleegyezés vette át a helyét,
Szatjá helyett egy Prijamvadá lettem én.
Elhittem, hogy asszonyi jószerencse, ha Szítáként gyötörnek,
És mint Párvatí,
Drabál férfit fogadtam el Mindenhatóként!
Névtelenségben, rabszolgasorsban nyakig elmerültem,
De még ettől sem eszméltem,
Kifeküdtem boldogan a tompultság örömétől.
Bár a kettőnk otthona volt,
Én emeltem fel, mint valami Góvardhana-hegyet.
Főztem, ahogy tudtam, aztán hol ettem, hol meg nem.
Dicshimnuszokat daloltam,

2018. szeptember

55

Néha ezért, néha meg amazért imádkoztam.
Ennél sokkalta kevesebb fáradsággal
Megcsillogtattam volna az elmémet,
Érvelőtehetségemet pallérozva döntéseket hoztam volna.
De ennyire nem jutottam,
Egyszerűen éltem, egyenes vonalban.
–
De most, mikor
„Született háztartásbeli” címmel tüntettél ki,
Mit kellene tennem vajon?
Most már tényleg késő
Kongatni az ellenállás vészharangját.
Sosem gondolkodtam
A szellemi képességeimen,
Miközben percenként büszke voltam méhem sikerére.
Kilenchavonta
Szültem, alkottam,
A lényeges kérdésekkel nem foglalkoztam.
Legalább a lányaim értik,
Mit hol rontottam el.
Ők mernek üvölteni teli torokból
Az utcán, a parlamentben, gyűléseken.
Ők nem követnek el ballépést báránylelkűséggel,
Gyökerestül forgatják fel a rendszert.
Egyenlő jogokat,
Egyenlő hírnevet,
Egyenlő oktatást,
Egyenlő munkát
Kiáltanak!
Belejavítanak behatárolt álmaimba,
S hallgatásomat félelmet nem ismerő kiáltvánnyá változtatják!

„

„

56

tiszatáj

Tribute to Papa
(ÉDESAPÁM DICSÉRETE) KÖTET [1970]
Édesapám dicsérete
Kit érdekelsz, Papa?
Kit érdekelnek a tiszta gondolataid, a tiszta szavaid, a tiszta fogsorod?
Ki akar egy angyal lenni, mint te?
Ki akarja ezt?
Sikertelen alak vagy, Papa.
Még egy nyugis helyet sem tudtál kikönyökölni.
Mindig korlátolt álmokból szőtt életet folytattál.
–
Kívánom, bárcsak tökös lennél, Papa,
Hogy becsempéssz nyolcvanezer karórát egy húzással,
És akkor büszkén mondhatnám: Tudod, apunak import-export biznisze van.
Akkor büszke lennék rád.
–
De te mindig eszményi férfi akartál lenni,
Egy tökély.
Amikor épp nem jut eszedbe semmi, amit csinálhatnál,
Elkezdesz imádkozni.
Hasztalan órákat töltve a templomban.
–
Azt akarod, hogy olyan legyek, mint te, Papa.
Vagy mint a harcos királyné, Laksmíbáí.
Magad se vagy biztos, mi az a nagyság,
De szeretnéd, hogy én nagy legyek.
–
Teszek kettőt a nagyságra.
És hármat Laksmíbáíra.
–
Mostanában komolyan gondolkodom, hogy megtagadjalak, Papa,
Téged és a szenteskedésedet.
Mi van, ha elkezdelek Mr. Kapúrnak hívni, kisegítő irodista, Könyvelési Osztály?
–
Minden, ami te vagy, ütközik majdnem mindennel, ami én.
Gyanítottad, hogy járok valakivel mostanában,
De túl alamuszi vagy, hogy megbizonyosodj.
Mi van, ha lassan már kezd pocakom lenni,

2018. szeptember

57

„

És én nem leszek hajlandó kikapartatni?
De vigyázok, Papa,
Vagy tudom, különben még fontolóra veszed az öngyilkosságot.
Kötelezettségek
Túrni akarom az orromat
Nyilvános helyen.
Ülni akarok az irodaszékemben
Lábbal az asztalon.
Meg akarom pofozni azt a fiút,
Aki szerelmesen ül a kávézóban,
Miközben egyedül várom, hogy
A pincér kihozza a kávét és szendvicset.
Én is akarok vasárnap látogatóba menni
Anyaszült meztelen.
Anonim
Már nem érzem magamat Mamtá Kálijának.
Kamlá vagyok,
Vagy Vimlá,
Vagy Kántá vagy Sántá.
Elhordok, hátrálok,
Nyafogok, fejet ingatok,
Duzzogok, behódolok.
Értelmetlen filmeket nézek kedvezményes napokon,
És boldog vagyok kedvezményes áron.
Kaptam egy ajándék műanyag vödröt
A nagy csomag Tomi Kristályhoz,
És boldog vagyok.
Minden hónapban felszedek pár kilót,
Mint Kamlá vagy Vimlá,
Mint Kántá vagy Sántá,
És boldog vagyok.
Már nem vagyok Mamtá Kálijá.
SÁGI PÉTER fordításai

„

58

tiszatáj

ANNE CARSON

Variációk a csendben maradás jogára

1

Minden valami az azt fenntartó semmi ünneplése.
(John Cage)

A csend a fordítás gyakorlatában és kutatásában éppolyan fontos, mint a szavak. Lehet, hogy
ez klisének hangzik. (Azt hiszem, valóban klisé. Talán később visszatérhetünk a klisére.)
A fordítónak kétféle csenddel gyűlik meg a baja: a fizikai és a metafizikai csenddel. A fizikai
csend akkor történik meg, amikor, tegyük fel, egy Szapphó-verset nézünk, amely egy kétezer
éves, kettészakadt papirusztekercsre van írva. A vers fele üres hely. A fordító a szövegnek ezt
a hiányát különböző módokon jelezheti vagy éppenséggel igazíthatja ki – üres helyekkel, zárójelekkel vagy szövegfeltevésekkel –, és ebben igazolva van, hiszen Szapphónak nem az volt
a szándéka, hogy a versnek ez a része elnémuljon. A metafizikai csend magukban a szavakban történik. A szándékait pedig nehezebb meghatározni. Minden fordító ismeri azt a pontot,
ahol egyik nyelvet nem lehet egy másik nyelven kifejezni. Vegyük például a klisét. A klisé a
franciából vett kölcsönszó, a clicher ige múlt idejű particípiuma, amely nyomdászati terminus, jelentése „domborított nyomófelület segítségével sztereotípiát készíteni”. Az angol nyelv
változtatás nélkül vette át (cliché), részben mert az angol beszélő intelligensebbnek érzi magát, ha francia szavakat használ, részben pedig azért, mert a szónak hangutánzó eredete van
(a fém ütögetésének hangját kellene imitálnia a nyomdász alakozójával), ami lefordíthatatlanná teszi. Az angolnak más hangzói vannak. Az angol elnémul. Ez a fajta nyelvi döntés egyszerűen az idegenség eljárása, annak a ténynek a tudomásulvétele, hogy a nyelvek nem egymás algoritmusai, nem lehet őket egymásnak elemenként megfeleltetni. De mi történik akkor, ha ebben a csendben felfedezünk egy mélyebb csendet – egy olyan szót, amelynek nem
szándéka lefordíthatónak lenni? Itt egy példa.
Homérosz Odüsszeiájának Ötödik könyvében, amikor Odüsszeusz készül szembeszállni
egy Kirké nevű varázslónővel, aki a férfiakat disznóvá változtatja, Hermész istentől kap egy
gyógyhatású növényt, amit bevethet a mágia ellen. Homérosz leírása így szól:
ώϛ άρα ϕωνήσας πόρε ϕάρμακον Αργεϊϕόντης.
έκ γαίης έρύσας καί μοι ϕύσιν αύτου έδειξε.
ρίζη μέν μέλαν έσκε, γάλακτι δέ εικελον άνθοςˑ
μωλυ δε μιν καλεουσι θεοι, χαλεπον δε τ΄ορυσσειν
άνδράσι γε θνητοίσιˑ θεοί δέ τε πάντα δύνανται.
Így szólván, ideadta az Argoszölő a növényt is;
földből tépte ki, és mindent jól megmagyarázott.
Éjszinü volt a gyökér és tejszinü volt a virága:
1

A szöveg eredeti megjelenési helye: Anne Carson, Nay Rather. The Cahiers series 21. Sylph Editions,
2013.

2018. szeptember

59

„

istenek úgy nevezik, hogy mólü; kiásni nehéz ezt
földi halandónak; de bizony mindent tud az isten.2

Μώλυ (mōlu) egyike a homéroszi eposz néhány utalásának egy olyan nyelvre, amelyet a
jelek szerint csupán az istenek ismernek. A nyelvészek ezekben a nevekben egy korábbi indoeurópai nyelvréteg nyomait látják, amelyet a homéroszi görög megőrzött. Bárhogy is legyen, amikor az istenek nyelvére hivatkozik, Homérosz általában megadja a földi fordítást is.
Itt azonban nem. Azt akarja, hogy ez a szó némuljon el. Itt áll az ábécé négy betűje, ki tudjuk
őket ejteni, de nem tudjuk meghatározni, birtokolni, használni őket. Nem tudjuk ezt a növényt az út mentén megkeresni, sem google-en kinyomozni, hogy hol kapható. A növény
szent, a tudás az isteneké, a szó önként megtorpan. Majdnem úgy, mintha mutatnának nekünk egy portrét – nem egy hírességét, hanem olyasvalakiét, akit, ha megerőltetjük magunkat, felismerhetünk – s amikor közelebb hajolunk, azon a helyen, ahol az arcnak kellene lennie, egy odafröccsentett fehér festékfoltot látnánk. Homérosz az isteneinek nem az arcára,
hanem a szavára fröccsentett fehér festéket. Mit takar ez a szó? Sosem fogjuk megtudni. De
annak a pacának a vásznon az a feladata, hogy emlékeztessen bennünket valami fontosra
ezekkel a meghökkentő lényekkel, az eposzok isteneivel kapcsolatosan, akik nem mindig nagyobbak, erősebbek, okosabbak, szeretetreméltóbbak vagy szebbek az embereknél, akik voltaképpen tetőtől talpig antropomorf klisék, viszont van a zsebükben egy nagy kaland: a halhatatlanság. Tudják, hogyan lehet meg nem halni. És ki tudná megmondani, vajon nem a négy
lefordíthatatlan betű-e az a hely, ahol ez a tudás el van rejtve.
Van valami őrületes vonzerő a fordíthatatlanságban, a szóban, amely elnémul az átvitel
során. Be szeretném mutatni ennek a vonzerőnek néhány példáját, a legtébolyultabb fajtából,
Jeanne d’Arc peréből és ítéletéből.
Jeanne d’Arc történetét, különösen perének történelmi lejegyzését, minden szinten átjárja a fordítás. 1430. május 23-án esett fogságba egy csatában. Pere 1431 januárjától májusig
tartott, és magába foglalt egy bírósági vizsgálatot, hat nyilvános kihallgatást, kilenc zárt kihallgatást, egy esküvel való tagadást, egy eretnekségbe való visszaesést, az eretnekségbe való
visszaesés büntetőtárgyalását, és az ítélethirdetést. Tűz általi halálára 1431. május 30-án került sor. Vallatásának hónapjai alatt többezer szó tette meg az utat Jeanne és bírái közt; ezek
közül számunkra valamilyen formában sok elérhető. Maga Jeanne azonban írástudatlan volt.
Pere során középfranciát beszélt, amelyet egy írnok jegyzőkönyvbe vett, és később a bírák
egyike lefordított latinra. Ez a folyamat feltételezte nemcsak Jeanne egyenes beszédben adott
válaszainak függő beszédre és francia idiómáinak a jogi protokoll latinjára való átültetését,
de egyes válaszainak a szándékos meghamisítását is olyan módon, ami igazolja elítélését (ezt
a bűnös beavatkozást a perújrafelvétel tárta fel, amelyre Jeanne halála után huszonöt évvel
került sor). A kívánatos távolságnak ez a sok rétege azonban, amely bennünket a Jeanne által
mondottaktól elválaszt, csupán utóhatása annak a nagy, eredeti távolságnak, amely magát
Jeanne-t választja el saját mondataitól.
Jeanne minden útmutatása, a katonaiak éppúgy, mint az erkölcsiek, egy általa „a hangoknak” nevezett forrásból származott. Perének összes vádja ebben, a hangok természetének
kérdésében összpontosult. Jeanne tizenkét éves volt, amikor hallani kezdte őket. Kívülről beszéltek hozzá, rendelkeztek élete és halála, katonai győzelmei és forradalmi politikája, öltöz2

10.302–6, Devecseri Gábor fordítása.

„

60

tiszatáj

ködési kódja és eretnek hite fölött. A per során Jeanne bírái újra és újra erre a rejtélyre tértek
vissza: mindenáron tudni akarták a hangok történetét. Azt akarták, hogy Jeanne nevezze
meg, testesítse meg, írja le őket olyan módon, amit megérthettek, felismerhető vallási ábrázolással és érzelmekkel, konvencionális narratívában, amely aztán alávethető a konvencionális cáfolatnak. Ezt a vágyat tucatnyi módon fogalmazták meg, egyik kérdésben a másik után.
Sürgették, piszkálták, bekerítették. Jeanne megvetette a vallatásnak ezt az irányát, és ameddig csak bírt, ellenszegült. Úgy tűnik, számára a hangoknak nem volt története. Megtapasztalt
tény voltak, ami olyan nagy és valóságos, hogy egyfajta érzéki absztrakcióvá szilárdult benne
– amit Virginia Woolf (A világítótorony című regényében) úgy nevezett, „maga az idegek borzolódása... mielőtt még valamivé válna”.3 Jeanne az idegek borzolódását akarta kifejezni anélkül, hogy lefordítaná teológiai klisére. Ami hozzá vonz, az pontosan a klisével szembeni dühe.
Az ő dühének géniusza van. Mindannyian megérezzük valamikor, valamilyen szinten ezt a
dühöt. A rá adott géniuszi válasz a katasztrófa.
Azt állítom, a katasztrófa válasz, mert úgy gondolom, a klisé kérdés. Azért folyamodunk a
kliséhez, mert könnyebb, mint valami újat kitalálni. Benne rejlik a kérdés, Vajon nem tudjuk
már előre, mit gondolunk erről? Nincs valami formulánk, amit erre használunk? Nem küldhetnék egyszerűen egy elektronikus üdvözlőlapot, nem photoshopolhatnék egy képet arról,
ami volt, ahelyett, hogy eredeti rajzzal jönnék? Tárgyalásának öt hónapja alatt Jeanne következetesen a „hang” terminust használta annak leírására, hogyan irányította őt Isten. Nem
spontán módon állította, hogy a hangoknak teste, arca, neve, szaga, melegsége vagy hangulata volt, sem azt, hogy az ajtón át léptek be a szobába, sem azt, hogy szomorú lett, miután távoztak. Vallatóinak hajthatatlan unszolására adta hozzá mindezeket a részleteket. De a történetmesélési erőfeszítés nyilvánvalóan gyűlöletes volt a szemében, és amikor csak tudott, fehér festéket fröcskölt rá, ilyen válaszokat adva:
...Ezt már kérdezték. Menjenek és nézzék meg a feljegyzésekben.
...Térjenek rá a következő kérdésre, kíméljenek meg.
...Valaha ezt elég jól tudtam, de elfelejtettem.
...Ennek nincs köze a perükhöz.
...Kérdezzenek erről jövő szombaton.
És 1430. február 24-én, mikor a bírák nyomást gyakoroltak rá, hogy határozza meg, egyes
vagy többes számúak-e a hangok, bámulatos módon ezt mondta (mintegy a kérdés summázásaképp):
A fény a hang nevében érkezik (in nomine vocis venit claritas).
A fény a hang nevében érkezik olyan mondat, amely önként megtorpan. Alkotóelemei egyszerűek, mégis idegen marad, nem vehetjük birtokba. Akárcsak Homérosz lefordíthatatlan
mōlu-ja, mintha valahonnan máshonnan érkezne, és magával hozza a halhatatlanság fuvallatát. Tudjuk jól, hogy Jeanne esetében ez önnön megégetése fuvallatának bizonyult. Térjünk át
a fordítás egy kevésbé iszonytató példájára, amelynek indítéka ugyancsak a klisével szembeni düh – vagy ahogy ebben az esetben maga a fordító kifejezi: „az üvöltést akartam megfesteni, nem a borzalmat”. Talán felismerték, hogy a kijelentés Francis Bacontől származik, aki

3

Tandori Dezső fordítása.

2018. szeptember

61

„

üvöltő pápát ábrázoló, ismert portrésorozatáról beszél (melyek variációk Velázqueznek a
X. Incéről festett arcképére).4
Namármost Francis Bacon karrierje során többször is alávetette magát a faggatásnak,
ezek közül legismertebb a David Sylvester műkritikus által készített interjúsorozat, amely
The Brutality of Fact (A tény brutalitása) címmel jelent meg. „A tény brutalitása” Bacon saját
kifejezése arra, amit a festésben keres. Ő ábrázoló festő, képeinek tárgyai madarak, kutyák,
fű, emberek, homok, víz, önmaga, és amit ezekből a tárgyakból megragadni próbál (őszerinte), az a „realitásuk”, vagy (egyszer használja ezt a terminust) „esszenciájuk”, illetve (gyakran) „a tények”. „Tények” alatt nem azt érti, hogy másolatot készít a tárgyról, mint egy fénykép, hanem egy érzéki formának a megalkotását, amely idegrendszerünkre lefordítva ugyanazt az érzetet kelti, mint a tárgy. Egy vízsugár érzetét akarja megfesteni, maguknak az idegeknek a borzolódását. Minden egyéb klisé. Minden egyéb az untig ismert régi nóta arról, hogyan lépett be Szent Mihály vagy Szent Margit vagy Szent Katalin az ajtón ezer angyallal körülvéve, és hogyan töltötte be édes szag a szobát. Utálja mindezt a történetmesélést, mindezt
az illusztrációt, bármit megtesz, hogy a történetmesélés unalmát eltérítse vagy megbontsa,
beleértve a vásznon szivaccsal való maszatolást vagy azt is, hogy festéket fröccsent rá.
Francis Bacon nem hozza fel a fordítás metaforáját, amikor leírja, mit akar csinálni az
idegeinkkel festék segítségével, viszont néha szó szerint megérkezik a csendhez, mint például amikor azt mondja az interjú készítőjének: „Látod, ez az a pont, amikor abszolút nem lehet
a festésről beszélni. Minden a folyamatban van.”5 Ebben a kijelentésben teret követel a fordíthatatlanságnak, akárcsak Jeanne d’Arc, amikor azt mondta bíráinak: „Ennek nincs köze a
perükhöz”. A „process” szó két különböző értelme6 jelenik itt meg, de ugyanaz az elkeseredett
vállrándítás egy olyan hatalom felé, amelynek irreálisak az elvárásai. Jól látható, ahogy ez az
elkeseredettség formálta Jeanne d’Arc nyilvános életét – katonai vakmerőségét, férfiruháit,
az eretnekség eskü alatti megtagadását, visszaesését az eretnekségbe, legendás végszavait
bíráihoz: „Gyújtsátok meg a tüzeteket!” Hogyha a csend választása megadatott volna neki,
Jeanne nem a tűzben végezte volna. De vallatóinak az volt a módszere, hogy mindent, amit
mondott, tizenkét vádpontra redukáljanak latin nyelvükön és saját megfogalmazásukban.
Vagyis az ő Jeanne-ról szóló történetük szilárdult tényekké ebben az ügyben.7 A vádakat felolvasták neki. Mindegyikre válaszolnia kellett azzal, hogy „Igen, hiszem”, illetve „Nem, nem
hiszem”. Az igen-nem kérdés meghiúsítja, hogy egy szó megtorpanjon. A fordíthatatlanság illegális.
A különféle megtorpanások és csendek azonban, úgy tűnik, mindenestől rendelkezésére
álltak Francis Baconnek saját festészete folyamatában. Témaválasztásában például, amikor
üvöltő emberi alakokat ábrázol egy olyan médium segítségével, amely nem tud hangot közvetíteni. Vagy színhasználatában, illetve, hogy pontosabbak legyünk, abban, ahogy a szín peremét használja. Festőként, mint láttuk, az a célja, hogy megadja az érzetet közvetítésének
unalma nélkül. Le akarja győzni a narratívát, bárhol próbálja is felütni a fejét, vagyis nagyjából mindenütt, mivel az emberi lény történetre szomjazó teremtmény. A történet hajlamos
4

5
6
7

David Sylvester, The Brutality of Fact: Interviews with Francis Bacon. Thames and Hudson, London,
1990, 48.
M. Peppiatt, „Interview with Francis Bacon”, Art International 8, 1989, 43–57.
A process egyszerre jelent folyamatot és jogi tárgyalást, pert (ford. jegyz.).
Ld. F. Meltzer, For Fear of the Fire, The University of Chicago Press, Chicago, 2001, 124.

„

62

tiszatáj

becsusszanni bármely két alak vagy egy vásznon látható bármely két festéknyom közé.
Bacon a színt arra használja, hogy elhallgattassa ezt a tendenciát. A színt egészen figurái pereméig húzza ki – és ez a szín olyan kemény, sík, fényes, mozdulatlan, hogy szinte lehetetlen
belehatolni vagy eltűnődni rajta. A kíváncsiságnak valami lepusztultsága van benne. Bacon
egyszer azt mondta David Sylvesternek, hogy szeretné a kép egyes részei közé „a Szahara
homokját vagy a Szahara távolságait” tenni. Színének kizáró és siettető hatása van, továbbmozgásra készteti a szemet. Ez is egy mód azt mondani: Ne időzz el itt és ne kezdj el történeteket kiötölni, maradj meg a tényeknél. Néha fehér nyílhegyet helyez a színre, hogy siettesse
a szemet és még hatékonyabban denunciálja a történetmesélést. Erre a nyílhegyre nézve a
narratíva kioltását érezzük. Saját állítása szerint a nyílhegy ötletét egy golf-kézikönyvből vette.8 Ezt tudván még reménytelenebbnek érzem azt, hogy valaha is megértsem a kép történetét. Baconnek egyáltalán nem áll érdekében ilyen reményt táplálni; ahogy Jeanne d’Arcnak
sem, amikor vallatói kérdésére, „Milyen hangjuk van a te hangjaidnak?”, ezt válaszolta: „Kérdezzenek meg jövő szombaton.” Bacon kioltja a figura és háttér közti megszokott viszonyt, az
információ szokványos csatornáját azon a helyen, csakúgy, ahogy Jeanne kioltja a kérdés és
válasz közt fennálló megszokott viszonyt. Megtorpantják a klisét.
Baconnek van egy másik terminusa is erre a megtorpantásra; úgy hívja: „a világosság
megsemmisítése világossággal”.9 Nem csupán színhasználatában, de kompozícióinak egész
stratégiájában is olyasmit akar megláttatni velünk, amire még nincs szemünk, meghallani
olyasmit, ami még sosem hangzott fel. Behatol a világosság belsejébe, egy mélyebb felfrissülés helyére, ahol a világosság azonos, mégis elkülönbözik önmagától, és analóg egy hellyel a
szón belül, ahol a szó önmaga jelenlétében elnémul. És figyelemre méltó, hogy Bacon számára ez a hely az erőszaké. Interjúiban nagyon sokat beszél az erőszakról. Interjúiban nagyon
sokat kérdezik az erőszakról. Csakhogy kérdezői és ő nem ugyanazt értik a szó alatt. Az ő
kérdéseik a keresztrefeszítés, lemészárolt hús, kicsavarás, szétmarcangolás, bikaviadal,
üvegkalickák, öngyilkosság, fél-állatok és azonosíthatatlan hús képeire vonatkoznak. Az ő válaszai pedig a valóságra. Nem az erőszakos jelenetek illusztrálásában érdekelt, és azokat a
munkáit, amelyek ezt teszik, lesöpri az asztalról mint „szenzációhajhászokat”. Az érzetet,
nem pedig a szenzációsat szeretné átadni, az üvöltést és nem a borzalmat megfesteni. És az
üvöltést a maga valóságában érti, mint ami valahol egy üvöltő személy vagy egy képernyőre
kívánkozó helyzet felülete alatt található. Hogyha az üvöltő pápáról készült tanulmányát az
azt ihlető kép, Velázquez X. Incéje mellé állítjuk, láthatjuk, hogy Bacon belemerítette karját
Velásqueznek erről a mélységesen szorongó emberről készült festményébe, és kihúzta belőle
azt az üvöltést, amely régtől fogva zajlott a mélyben. Készített egy képet a csendből, ahol a
csend csendben hasad, ahogyan állítólag az űr mélyén a fekete lyukak, amikor senki sem néz
oda. Bacon ezt mondja David Sylvesternek:
„Amikor a festés erőszakáról beszélünk, ennek semmi köze a háború erőszakához. Ahhoz
a kísérlethez van köze, hogy újraalkossuk magának a valóságnak az erőszakát... és ugyanakkor a képben magában rejlő javaslatok erőszakát, amelyet csakis festékkel lehet kifejezni.
Amikor az asztal fölött rád nézek, nem csak téged látlak, hanem egy egész kiáradást, ami öszszefügg a személyiséggel és mindennel... az élő minőség... egy ember minden pulzálása...
8
9

H. Davies, „Interview with Francis Bacon”, Art in America 63, 1975, 62–68.
Idézi Christophe Domino, Francis Bacon: Painter of a Dark Vision, trans. R. Sharman, Harry N. Abrams, New York, 1997, 6.

2018. szeptember

63

„

a megjelenésben rejlő energia... És ezt egy képbe beletenni azt jelenti, hogy a festék által erőszakként jelenik meg. Szinte állandóan szűrőkön keresztül élünk – létünk szűrősített. És néha
arra gondolok, amikor azt mondják, hogy a munkámban sok az erőszak, hogy időről időre
képes voltam egyet-kettőt eltakarítani ezek közül a szűrők közül.”10
Bacon azt mondja, szűrőkön keresztül élünk. Mik ezek a szűrők? Részei a normális
üzemmódnak, ahogyan a világot nézzük, azaz normális módszerünknek, amellyel a világot
látjuk anélkül, hogy néznénk, mivel Bacon azt állítja, hogy egy valódi látó, aki nézi a világot,
észrevenné, hogy az meglehetősen erőszakos – nem a narratíva felszínén erőszakos, hanem
valahogyan erőszakos módon van megalkotva a felszín alatt, lényege az erőszak. Még soha
senki nem látott fekete lyukat, a tudósok mégis bizakodnak, hogy képesek lesznek lokalizálni
a lényegét egy csillag gravitációs összeomlásában – ezt a roppant erőszakot, ezt a valamit,
ami ugyanakkor, látványosan, semmi. De fordítsuk most történelmi tekintetünket a tizennyolcadik század fordulójának Németországára, és szenteljük figyelmünket a kor egyik lírikusának, aki eltűnt önmaga fekete lyukában, miközben a bíbor színt próbálta lefordítani.
Angol purple (bíbor) szavunk a latin purpureus-ból származik, amelynek gyökere a görög
πορψύρα (porphura), a bíborcsigára vonatkozó főnév. Az ókorban ebből a tengeri puhatestűből, helyesen bíbor tengeri tapadókagylóból vagy murexből nyertek minden vörös vagy bíbor
színű festéket. Csakhogy a bíborcsigának az ógörögben volt egy másik neve is, κάλκη
(kalkhē), és ebből a szóból származott egy ige, egy metafora és egy fordítási probléma. A „bíborrá/vörössé tenni” jelentésű κάλκαίνειν (kalkhainein) ige idővel mély és zaklatott érzelmet
is kezdett jelenteni: a nyugtalanságtól elsötétülni, gondoktól kavarogni, sötét gondolatokat
táplálni, lelkünk mélyén gyötrődni. Amikor Friedrich Hölderlin német költő 1796-ban vállalkozott Szophoklész Antigonéjának fordítására, mindjárt az első oldalon szembetalálta magát
ezzel a problémával. A színmű a kétségbeesett Antigoné és nővére, Iszméné szembekerülésével kezdődik. „Miről beszélsz?” – kérdi Iszméné, majd hozzáteszi a bíbor igét. „Lelked nyilvánvalóan elsötétül, mélyen gyötrődsz (’καλκαίνουσ / kalkhainous’) valamilyen híren.”11
A sornak ez egy szabványszerű fordítása. Hölderlin változata: Du scheinst ein rotes Wort zu
färben, valami olyasmit jelentene, mint „Úgy tűnik, vörös-bíbor szót színezel, szavaidat vörös-bíborra fested”. A sor holtunalmas szó szerintisége jellemző Hölderlinre. Fordítási módszere az volt, hogy fogja az eredeti szókincs minden egyes elemét, és úgy csűri-csavarja át a
németbe, hogy a mondatszerkezet, szórend, lexikai jelentés változatlan maradjon. Az eredmény néhány olyan Szophoklész-változat lett, amelyek hallatán Goethe és Schiller kétrét
görnyedt a nevetéstől. Képzett kritikusok több mint ezer hibát soroltak fel tételesen és torznak, olvashatatlannak, egy tébolyult művének nevezték a fordításokat. És 1806-ra Hölderlint
valóban őrültnek nyilvánították. Családja elmegyógyintézetbe záratta, ahonnan egy év után
elbocsátották mint gyógyíthatatlant. Életének hátralevő harminchét évét egy toronyban töltötte, amely a Neckar folyóra nézett, a teljes apátia és elragadtatottság különböző stádiumaiban, szobájában fel-alá járkálva, zongorázva, papírfecnikre írogatva, hébe-hóba egy-egy látogatót fogadva. 1843-ban halt meg, még mindig őrültként. Klisé azt mondani, hogy Szophoklész-fordításai jelzik, hogy Hölderlin az ideg-összeroppanás szélén állt, és ragyogó, görcsös,
kiejthetetlen furcsaságuk idegállapotának tudható be. Mégis, hadd kérdezzek rá, pontosan

10
11

David Sylvester, The Brutality of Fact, 174–175.
Trencsényi-Waldapfel Imre fordításában: „Kiről beszélsz? Sötét és nyugtalan szavad.” (ford. jegyz.)

„

64

tiszatáj

milyen viszony van az őrültség és a fordítás között? Hol történik meg az elmében a fordítás?
És hogyha van olyan csend, amely bizonyos szavak belsejében áll be, akkor ez mikor, hogyan,
és mennyire erőszakosan történik meg, és mennyire határozza meg azt, hogy kik vagyunk?
Egy dolog, ami számomra Hölderlinben mint fordítóban és Francis Baconben mint festőben vagy akár Jeanne d’Arcban mint Isten katonájában feltűnő, az magasfokú tudatosságuk,
amely megfigyelhető abban a módban, ahogyan a katasztrófát kezelik. Hölderlin 1796-ban
kezd foglalkozni Szophoklész fordításával, de az Oidipuszt és az Antigonét csak 1804-ben
publikálja. Miután első változatait nem találta „elég élénknek” (lebendig), többéves kényszeres javításnak vetette alá őket, furcsából még furcsábbá erőszakolva szövegüket. David Constantine Hölderlin-kutató így írja le erőfeszítését: „Az eredetit elferdítette, hogy megfeleltesse
öntörvényű elgondolásának nemcsak a szövegről, de saját fordítói kötelességéről is... Mindig
az erőszakosabb szót választva, olyannyira, hogy a szövegeket az excesszus szókészlete ölti
össze... egyben hangot adott saját pszichéje azon erőinek is, amelyek kevés időre rá a szakadékba sodorták. És vajon ezeket kimondva nem bujtotta fel és segítette őket? Megint az ősrégi paradoxonnal állunk szemben: minél jobban mondja ki egy költő ezeket a dolgokat, annál
jobban felfegyverzi őket önmaga ellen. Ha ilyen jól vannak kifejezve, nem válnak vajon ellenállhatatlanná?”12
Ha más nem is, ennek az erőszaknak a folyamata egészen biztosan ellenállhatatlan volt.
Hiszen figyelemre méltó, hogy Hölderlin ugyanebben az időben kezdett hozzá saját korai
művei átdolgozásának, és azokkal is ugyanígy járt el, azaz befejezett költeményeit tüzetesen
átnézte, „nem elég élő/élénk” részek után kutatva, majd ezeket lefordította egy másik nyelvre, amely ugyancsak német volt, és amely némán meghúzódott saját nyelvének belsejében.
Mintha egy egyenes mentén haladna letépve a szavak fedőit, és amikor beléjük merítette a
kezét, találkozott a szembejövő tébollyal.
Mégsem volt ez teljesen véletlenszerű találkozás. Hölderlinnek már szinte a kezdetektől
volt egy elmélete önmagáról. Az alábbi részlet egy 1798-ban barátjához, Neufferhez írt levélből van, amely a következő mondattal indít: „mostanában az ’élőség/élénkség’ (Lebendigkeit)
foglalkoztat a költészetben”, majd folytatódik ezzel a tárgyilagos elemzéssel saját létegyensúlyáról: „mivel elpusztíthatóbb vagyok, mint egyik-másik embertársam, annál inkább
keresnem kell azt, hogy valamiféle hasznot húzzak abból, aminek pusztító hatása van rám...
Előre el kell fogadnom mint nélkülözhetetlen nyersanyagot, amely nélkül legbensőbb lényem
sosem mutatkozhat meg a maga teljességében. Magamba kell olvasztanom, el kell rendeznem... akár egy árnyékot a fényemhez... akárcsak az alárendelt hangokat, melyek közül lelkemnek hangja annál élőbben emelkedik ki.”13
Ez pedig egy Hölderlin anyjához címzett levél a költő barátjától, Sinclairtől 1804-ből:
„Nem én vagyok az egyetlen – hatan van nyolcan vannak rajtam kívül, akik találkoztak Hölderlinnel és meggyőződésük, hogy ami elmezavarnak tűnik, az tulajdonképpen semmi
olyasmi, sokkal inkább önmaga kifejezésének egy módja, amelyet szándékosan alkalmaz, nagyon nyomós okokból.”14

12
13

14

David Constantine, Hölderlin’s Sophocles, Clarendon Press, Oxford, 1988, 8–11.
In Eric Santner (ed.), Friedrich Hölderlin: Hyperion and Selected Poems, Continuum, London – New
York, 1990, xxix.
David Constantine, Hölderlin, Clarendon Press, 1988, 116–117, 381.

2018. szeptember

65

„

És itt egy részlet Hölderlin Szophoklész-fordításának egy 1804-es recenziójából: „Mit
gondoljunk Hölderlin Szophoklészéről? Vajon ez az ember tébolyult, vagy csak annak tetteti
magát, esetleg Szophoklésze a rossz fordító rejtett szatírája?”15
Talán Hölderlin egész idő alatt tettette az őrültséget, nem tudom. Az bilincsel le benne,
hogy látom, hogyan használja katasztrófáját, a tudatosság bármely fokán választotta is, mint
a fordításból kinyert módszert – olyan módszert, amelyet a klisé elleni düh irányít. Hiszen
végül is mi más a saját nyelvünk, mint egy óriás, kakofóniás klisé. Semmi, amit ne mondtak
volna már előttünk. A sablonok le vannak fektetve. Ádám réges-rég nevet adott az összes teremtménynek. A valóság foglyul van ejtve. Amikor Francis Bacon egy fehér vászonhoz közelít, annak üres felszíne máris színültig telített a festészet teljes történetével a jelen pillanatig;
a festő világában, a festő fejében, a vászon felszínén megcsinálható dolgok valószínűségében
már létező valamennyi ábrázolási klisé egymásra préselődése. A szűrők a helyükön vannak,
megnehezítve, hogy bármi mást lássunk azon kívül, amire számítunk, megnehezítve, hogy
bármit megfessünk, ami nincs már eleve ott. Bacon nem elégszik meg azzal, hogy valamilyen
festői trükkel eltéríti vagy rászedi a klisét, hanem (ahogy Gilles Deleuze állítja Baconről írt
könyvében) „katasztrofizálni” akarja azt közvetlenül a vásznon. Így hát a vászonra általa
„szabad nyomoknak” nevezett jeleket visz fel, mind a festés kezdetén, amikor a kép még fehér, mind pedig később, amikor már részben vagy egészben meg van festve. Ecseteket, szivacsokat, pálcákat, rongydarabokat, saját kezét használja, vagy egyszerűen ráfröccsent egy doboz festéket. Szándéka az, hogy lerombolja a festmény valószínűségét és rövidzárlatolja saját
kontrollját a lerombolás fölött. Végterméke egy katasztrófa, amelyet aztán nekilát olyan képpé manipulálni, amelyet valóságnak nevezhet. Vagy egyszerűen leteszi a kagylót:
„DAVID SYLVESTER: Sosem fejeznél be úgy egy képet, hogy hirtelen hozzávágsz valamit.
Vagy igen?
FRANCIS BACON: Dehogynem. Azon a triptichonon a lavórba okádó ember válláról, van
egy fehér festék-ostor, ami így megy. Azt a legutolsó pillanatban csináltam és egyszerűen úgy
hagytam.”16
A szabad nyomok a düh gesztusai. Egyik legrégibb mítoszunk erről a gesztusról Ádám és
Éva története a paradicsomkertben. Éva megváltoztatja az ember történetét azáltal, hogy
szabad nyomot helyez el Ádám almáján. Miért teszi ezt? Hogy a kígyó csábította el, vagy az
abszolút tudásra vágyott, vagy a halhatatlanságot kereste, mind lehetséges válaszok. Másrészt viszont az is lehet, hogy katasztrofizált. Ádám épp elvégezte eredendő tevékenységét, a
névadást, megtette az első lépést afelé, hogy a valós szélesre tárt, céltalan, értelmetlen, irány
nélküli demenciájára ráerőltessen egy készletnyi klisét, amelyeket soha senki sem fog már
kimozdítani, vagy kimozdítani akarni – ők a mi emberi történelmünk, a mi gondolkodásépítményünk, a mi válaszunk a káoszra. Éva ösztöne pedig azt kérte, hogy félbeharapja ezt a
választ.
Legtöbben, ha választhatnánk káosz és névadás, katasztrófa és klisé között, a névadást
választanánk. Legtöbben ezt zéró összegű játszmának látjuk – mintha nem létezne olyan
harmadik hely, ahol tartózkodhatunk: ha valaminek nincs neve, a közgondolkodás szerint
nem létezik. És itt talán képesek lehetünk meglátni a fordíthatatlan jóindulatát. A fordítás
15

16

Aris Fioretos, The Solid Letter: Readings of Friedrich Hölderlin, Stanford University Press, Stanford,
2000, 277.
David Sylvester, The Brutality of Fact, 94.

„

66

tiszatáj

olyan gyakorlat, stratégia vagy ahogy Hölderlin nevezi, „az elme üdvös gimnasztikája”, amely
úgy tűnik, megadhat számunkra egy ilyen harmadik helyet, ahol tartózkodhatunk.17 Egy
olyan szó jelenlétében, amely megtorpan, abban a csendben az az érzésünk támad, hogy valami elhagyott minket és továbbhaladt, hogy valamilyen lehetőség elszabadult. Hölderlin,
akárcsak Jeanne d’Arc számára ez vallásos előérzet és az istenekhez vezet. Francis Bacon
nem hisz az istenekben, de nagyon mély kapcsolatban áll Rembrandttal.
Egyik kedvenc képe egy Rembrandt-önarckép. Több interjúban is említi. Saját bevallása
szerint azt szereti ebben az önarcképben, hogy ha közel lépsz, felfedezed, hogy a szemeknek
nincsenek szemgödrei. Helyénvaló talán, hogy egyetlen meggyőző reprodukciót sem sikerült
találnom erről a portréról. Egyike Rembrandt kései, sötét műveinek, alig lehet a háttér sötétjéből az arc körvonalait kivenni, mégis furcsa erőt áraszt azokból a szemgödör nélküli szemekből. Ezek a szemek nem vakok. Erőteljes nézéssel vannak elfoglalva, de ez a nézés nem
normális módon szerveződik. A látás mintha hátulról hatolna be Rembrandt szemébe. És az,
amit ez a nézés előre, a mi irányunkba küld, a mélységes csend. Amely nem sokban különbözik attól a csendtől, amely Jeanne d’Arc teológusoknak adott válaszát követhette, amikor
megkérdezték, „Milyen nyelven szólnak hozzád a te hangjaid?” és ő azt válaszolta: „Jobb
nyelven, mint a tietek”.
Vagy mint a Paul Celan egyik versének utolsó sorát követő csend, amely utolsó előtti példánk lesz a fordíthatatlanságra. A vers Hölderlin magasztalására íródott, és arra a különbejáratú nyelvre utal, amelyet Hölderlin élete utolsó harminchét évében néha beszélt, amikor
magánkívül volt, vagy úgy tett, mintha magánkívül volna. Olyan vers, amely a vakság felé tartó mozdulattal indul, de két szemgödör nélküli szemmel zárul, amelyek, úgy tűnik, tökéletesen belátják saját kis katasztrofális világukat.
Tübingen, Jänner.
Zur Blindheit überredete Augen.
Ihr – ’ein
Rätsel ist ReinEntsprungenes’ –, ihre
Erinnerung an
schwimmende Hölderlintürme möwenumschwirrt.
Besuche ertrunkener Schreiner bei
diesen
tauschenden Wörter.
Käme,
käme ein Mensch,
käme ein Mensch zur Welt heute, mit
dem Lichtbart der
Patriarchen: er dürfte,
spräch er von dieser
Zeit, er
dürfte
17

David Constantine, Hölderlin’s Sophocles, 7.

2018. szeptember

67

„

nur lallen und lallen,
immer-, immerzuzu.
(’Pallaksch. Pallaksch.’)18

Ez a vers talányos és sűrű, és számos értelmezést hívott életre. Nincs itt hely részletekbe
menő elemzésre, szorítkozzunk a verset nyitó és záró rejtvényekre. A verset egy Hölderlinidézet nyitja A Rajna című költeményből, a Rajna folyóhoz írt himnuszból. „Ein Rätsel ist Reinentsprungenes”19 olyan mondat, amely előre és hátrafelé egyaránt olvasható: a kezdet mint
titok, rejtély, vagy a rejtély mint eredet. Hogy kinek, minek az eredete, illetve rejtélye, pontosan nem tudjuk meg. A vers fő cselekménye egy hosszú feltételes mondat kötőmódban – talán valótlannak tételezett, talán nem –, amely, úgy tűnik, a nyelv képtelenségét siratja arra,
hogy azokról az időkről beszéljen, amelyekben élünk. Az az ember, aki úgy dönt, megbirkózik
ezzel a képtelenséggel – legyen próféta vagy költő –, óhatatlanul úgy végezné, hogy ugyanazt
a szót dadogná újra és újra. Vagy talán egyenesen olyasmit dadogna, ami szónak sem nevezhető.
Azok szerint, akik tornyában meglátogatták, Hölderlin az általa kitalált „Pallaksch” terminust úgy használta, hogy néha igent, néha pedig nemet jelentett. Ez esetben hasznos volt.
A költők mindig előállnak ilyen hasznos terminusokkal, neologizmusokat találnak ki, vagy a
létező szavakat új, különös és inventív módon használják. A nyelvi invenció persze mindig
kockázatos. Mivel rejtélyként, titokként közvetítődik, és felveti a tiszta eredet („szűzjegyeredet”) problémáját: nem juthatunk mögé, éppúgy, ahogy a Rajna forrását sem találhatjuk
meg, nem láthatjuk meg a szemgödröket Rembrandt szemeiben, vagy nem tudhatjuk meg az
istenek μώλυ (mōlu) szavának a jelentését. A „Pallaksch, Pallaksch” ezért úgy áll, mint önmaga megfejtési kulcsa, lefordítatlanul kell maradnia. Paul Celan zárójelbe teszi, mintha versében rácsukná az ajtót erre a csendre.
Összefoglalásképp. Őszintén, nem vagyok valami jó az összefoglalásban. A legtöbb, amire
képes vagyok, egy utolsó adag fehér festéket fröcskölni a vászonra. Klasszika-filológusként
arra képeztek ki, hogy pontosságra törekedjek, és elhiggyem, hogy a világ precíz, maradéktalan megismerése lehetséges számukra. Ez a maradék, amely nem létezik – már a puszta gondolata is felfrissülést okoz. A helyzetére gondolni, arra, hogyan osztozik ezen a helyzeten a
semmi átázott rétegeivel, a mozgására gondolni, arra, hogy mozgásában sosem állhat meg,
mert én magam is mozgásban vagyok vele, az árnyékára gondolni, amelyet a semmi vet, és
ezért nincs benne halál (vagy csak nagyon kevés) – ha mindezekre a dolgokra gondolok, a
szabadulás érzése tölt el. Hadd osszam meg ezt az érzetet. Ami ezután következik, egy kísérlet, ami nem nevezhető fordítási gyakorlatnak, még csak nemfordítási gyakorlatnak sem, leginkább talán gyakorlatnak a fordítás katasztrofizálására. Veszek egy kis részletet egy ókori
görög lírai versből, és újra és újra lefordítom, a nem megfelelő szavakat használva. Egyfajta
dadogás lesz.
18

19

Tübingen, január. / Vakságra rá- / beszélt szemek. / Rálel – „egy / szűzjegy- / eredetű” -, rálel / emlékezésük / úszó Hölderlintornyokra, sirály- / örvénylésben. // Megfúlt asztalosok / vendégjárása /
eme / merülő szavaknál: // Jönne, / jönne egy ember, / jönne egy ember a világra, ma, / a pátriárkák
/ fényszakállával: szólna, / vakmerőn, erről / a korról, / szólhatna / balgán s / csak balgán, / szűnhet-, szűnhet- / etetlen. / („Pallaks. Pallaks.” Marno János fordítása.)
„Titok, mi tisztán született”, Keresztury Dezső fordítása.

„

68

tiszatáj

[Az eredetiben az esszét Carson kísérletei követik a fordítás „katasztrofizálására”: az i.e. VI századi görög költő, Ibükosz szerelmes versének szöveghű fordítását hat vers követi, ezek mind az
Ibükosz-vers struktúrájára fűzik fel a „nem megfelelő” szavakat, amelyek – sorrendben – John
Donne Woman’s Constancy (A női állhatatosság) című verséből, az FBI Bertolt Brechtről írt
#100-67077 jelzetű jelentéséből, Samuel Beckett A játék vége/Végjáték című darabjának egy
részletéből, Gustav Janouch Beszélgetések Kafkával című könyvének egy részletéből, a londoni
metró megállóiból és jelzéseiből, valamint a szerző új, Emerson márkájú, 1000 W-os mikrohullámú sütőjének használati utasításából származnak. ]

MIHÁLYCSA ERIKA fordítása

NÉMET PAVILON

2018. szeptember

69

„

THOMAS SCHESTAG

Szóritész

1

Charles Baudelaire Tableaux parisiens című versciklusának saját fordításához írott előszavában, A műfordító feladatában (1921) írja Walter Benjamin egy helyütt: „[...] a szintakszisban
alkalmazott szószerintiség dönt halomba végképp mindenféle értelem-visszaadást [...]”2.
A „halomba döntés (halomra vetés)” fordulatra Benjamin akkor talál rá, amikor megkísérli
feltárni annak a régi keletű követelménynek az alapját, amely „minden fordításról szóló vitában” visszatér: a szóhoz való hűség ez a követelmény. Így bukkan Benjamin az értelemvisszaadás halomba döntésének kezdeményére. Hiszen: „a hűség az egyes szó lefordításában
szinte soha nem adhatja vissza teljesen azt az értelmet, amit a szó az eredetiben jelent” (uo.),
mégpedig egy bizonyos hogyan miatt van ez így – „ahogyan az így-értett az így-értés módjához kötődik” (uo.) az eredeti mű meghatározott szavaiban –: ez a hogyan gátolja az értelemvisszaadást a fordításban. A szószerintiséghez való hűség a fordításban eloldozza a szót attól
a foglalattól, mely értelemhordozóvá és meghatározott szóvá teszi. Más szóval: a limine eloldozza a szót attól, hogy szóként értelmezzük. Különösen ott, ahol a szószerintiséget még a
szintakszisban is figyelembe veszik. Ez a szószerintiség nemcsak az értelem-visszaadást –
ami a fordítás hagyományos felfogása szerint a lényege –, hanem pontosan véve a szót dönti
halomba végképp. A szószerintiséghez való hűség nem a szóhoz ragaszkodik, nem hűséges a
szóhoz, hanem halomba dönti. Ez a hűség a szó halomba döntését (halomra vetését) betűzi ki
a szóban. Ott, ahol – korsóhoz hasonlóan – a szó áll, adott szónak és a fordítás feladatául
adott szónak látszik, egy halom cserép marad: a fordító felhalmozott feladata (Haufgabe des
Übersetzers). Szemünk elé tárt monstruozitás. Erre emlékeztet Benjamin egy olyan, a tizenkilencedik század szemében példaszerű példával, amelyet aztán majd a továbbiakban kiszabadít példaként értelmező foglalatából: „Igazán csak a szintakszisban alkalmazott szószerintiség dönt halomba végképp mindenféle értelem-visszaadást, és azzal fenyeget, hogy egyenesen érthetetlenségbe torkollik. A tizenkilencedik századnak Hölderlin Szophoklész-fordításai
az ilyen szószerintiség monstruózus példáiként ötlöttek szemébe.” (uo.) Ilyen szószerintiség.
Ezt a szószerintiséget nem szabad összetéveszteni azzal a szószerintiséggel, amelyen a szó
betű szerinti jelentését szokás érteni, megkülönböztetve átvitt értelmétől. Mert mindkettőt, a
betű szerint és az átvitt értelemben jelentő szót is az a feltevés határozza meg, hogy valami1

2

A tanulmány eredeti megjelenési helye: Thomas Schestag: Sorites [Motiv des Wurfs-über-den-Haufen
und Sorites-Paradox bei Benjamin, Kierkegaard und Poe], in: Übersetzung – Sprache und Interpretation, hrsg. von Wilhelm Büttemeyer und Hans-Jörg Sandkühler, Frankfurt am Main/Berlin/Bern/
Bruxelles/New York/Oxford/Wien, Peter Lang 2000, 227–255.
Walter Benjamin, A műfordító feladata, in: uő, „A szirének hallgatása” – válogatott írások, Budapest:
Osiris 2001, ford. Szabó Csaba, 79. A továbbiakban a tanulmányból származó idézetek helyét a főszövegben zárójelbe tett oldalszám jelzi. A fordítás helyenként módosítva. Az eredeti: Walter Benjamin, Die Aufgabe des Übersetzers, in: uő, Gesammelte Schriften, hrsg. von Rolf Tiedemann und Hermann Schweppenhäuser, IV/1, 9–21. [hrsg. von Tillman Rexroth].

„

70

tiszatáj

lyen adott és – valamely másik nyelv megfelelő szavára való lefordítása által – visszaadandó,
visszaadható értelem hordozói. Az ilyen szószerintiségben pontosan ennek a feltevésnek a
megkérdőjelezéséről van szó. Benjamin nem kerüli ezt meg, hanem pontosan abban látja a
műfordító feladatát, hogy – a fordítás által – kifejezze, nyelvbe emelje a szónak ezt a kérdésességét. A műfordító feladata nem az, hogy szavakat rakjon egymás után, nem szavakat helyettesít egymással, egy nagy halom szót, hanem minden egyes szót darabokra tör: halomra
vet. A fordító feladata nem a fordításban végrehajtott létesítő tételezés, hanem az ettől való
megszabadítás; a fordításról alkotott elképzelések hatályon kívül helyezése (entsetzt). Hölderlin Szophoklész-fordításai, a tizenkilencedik század szemében az ilyen szószerintiség
monstruózus példái, Benjamin számára nem példák vagy példaképek, hanem a fordítás formájának ősképei. A fordítás feladatának kvintesszenciája. E fordítások a fordítás feladatát fedik fel – ami nem más, mint a külön álló szó halomba döntése –: „Hölderlin fordításai [„különösen a szophoklészi tragédiáké”]: a fordítás formájának ősképei; úgy viszonyulnak szövegeik még legtökéletesebb fordításaihoz is, mint őskép a példaképhez” (82 sk.). Szövegeik legtökéletesebb fordításától az különbözteti meg őket, hogy végképp halomba döntenek mindenféle értelem-visszaadást azzal, hogy még a szintaxisban is szószerintiséget alkalmaznak. Azt,
ami legtökéletesebb fordításként teljesen befejezettnek, véglegesnek látszik, teljességgel halomba döntik. Hölderlin Szophoklész-fordításait nemcsak ez teszi formájuk – egyáltalán a
fordítás – ősképeivé, hanem az a veszély is, amely ott rejlik bennük, azaz a szó halomba döntésében – vagy dőlésében –: „Éppen ezért fészkel bennük, más veszélyeknél előbb, minden
fordítás iszonytató és eredendő veszélye: hogy az így kitágított és áthatott nyelv kapui összecsukódnak, és a fordítót hallgatásba zárják. A Szophoklész-fordítások – ez volt Hölderlin
utolsó műve. Bennük az értelem szakadékból szakadékba zuhan, és végül szinte elveszni látszik a nyelv feneketlen mélyein.” (83) Szakadékból szakadékba: szótól szóig. A szakadékokat
a szó helyén a szó szerint vett, beszéd közben szaván fogott, halomra vetett szó nyitja meg.
Ezekben a fordításokban, akár egy halomban, ott „fészkel” – közel a házként vagy sírhalomként (oikos-ként vagy oikesis-ként) való értelmezéséhez – „minden fordítás iszonytató és
eredendő veszélye: hogy az így kitágított és áthatott nyelv kapui összecsukódnak (zufallen)”.
Ebben a mondatban, szinte észrevétlenül, a zufallen szó sűríti egybe – szétszórtan – a halomba döntött szót. Mert nyitva marad, hogy vajon a kapuk, mintegy véletlenül sarokpántjaikból
kifordulva, összecsuklanak-e (zufallen), és a kapuk (Tore) helyén – majdnem szavak (Worte),
betű szerint szétesve, halomba hullva – tátongó szakadék nyílik-e a házba – a halomba döntött nyelv házába –, vagy pedig összecsukódnak (zufallen) e kapuk: zárjukba esve szabályosan
bezárulnak. Zárt cellát hoznak-e létre, be- és kizárás közt eldöntetlenül. Kolostort, sírboltot.
Valamivel fentebb szintén esésről (Fall) van szó, mégpedig azzal a hasonlattal összefüggésben, amely az ilyen szószerintiséget úgy próbálja meg szemléletessé tenni, hogy mindkettőt, a lefordított szót és az azt lefordító szót is, „mint cserepeket, egy edény töredékeként, egy
nagyobb nyelv töredékeként” (80) teszi felismerhetővé, és ezt a nagyobb nyelvet nevezi az
esszé tiszta nyelvnek. A szóban forgó esés – amelyet az ilyen szószerintiséghez való hűség vált
ki a tizenkilencedik század szemében monstruozitásként megjelenő fordításban –, ez az esés
nem más, mint az, ahogyan a tiszta nyelv hull az eredeti műre, a lefordított szóra: „Az igaz
fordítás áttetsző, nem fedi el az eredetit, nem állja el előle a fényt, hanem engedi, hogy a tiszta nyelv, mintegy saját médiumán át felerősítve, csak annál teljesebben hulljon az eredeti
műre. Erre mindenekelőtt a szintaxis fordításában követett szószerintiség képes, és éppen ez

2018. szeptember

71

„

a szószerintiség mutatja a szót, nem pedig a mondatot, a fordító őselemeként. Mert a mondat
az eredeti mű nyelve előtt emelkedő fal, szószerintiség az árkádja.” (80) A fordítás szava,
ahol hű a szószerintiséghez, diaphán. Áttetsző, átlátni rajta, azaz nem rögzíthető ezt vagy azt
jelentő szóként: átláthatatlan. Üveglencse, vagy cserépdarab. Szótörmelék, amely a tiszta
nyelv fényét összegyűjti, és engedi, hogy az „csak annál teljesebben hulljon az eredeti műre”.
Úgy hull e fény az eredeti mű alapul vett szavára, hogy a szót értelemhordozóvá tevő foglalat
látszata, mely a szintaktikai kötésekben áll elő, halomba döntve szétzúzódik: kialszik. A fordítás szava, amennyiben a fordítás a szintaxis fordításában követ szószerintiséget, romba dönti
a mondatot – „az eredeti mű nyelve előtt emelkedő falat”. Az ilyen fordítás szava – a tiszta
nyelvnek a szószerintiség által kiváltott berontásából (fénye beeséséből) fakadóan – pontosítja a szó (bármely szó) meghatározását: de nem árkádként határozza meg – ez a felfogás árkádiai maradna –, hanem áttört, önmagához hűtlen törmelékes szóként: halomba döntött
szóként. Hiszen a tiszta nyelv nem pusztán nem egy nyelv a többi közt, hanem pontosan véve
nem-nyelv. A tiszta nyelvet a szószerintiséghez való hűség szabadítja fel a fordításban, és a
tiszta nyelvvel az a közbeszólás ront be a nyelvbe, hogy a limine egyetlen szó sem értelmezhető egyértelműen szóként, egyetlen nyelv sem nyelvként. A tiszta nyelv berontása a szóba,
bármely nyelv szavába, minden nyelvet, a nyelvet általában, halomba dönti. A fény, amiként
az idézett sorok a tiszta nyelvet ragadják meg, nem olyan fény, amely megvilágít és megtart,
hanem kiolt. Megtörő fény. Hiszen alább azt olvashatjuk a tiszta nyelvről: „Ebben a tiszta
nyelvben, amely már semmit nem gondol el és semmit nem fejez ki, de mint kifejezéstelen és
teremtő szó az, amit minden nyelv mondani akar – benne végül minden közlés, minden értelem és minden intenció olyan rétegre bukkan, hol kioltódnia rendeltetett.” (81) A tiszta
nyelv, más szóval a nem-nyelv, ott fészkel minden nyelv minden szavában – egyszerre veszély és társ –, és erre a tiszta nyelvre találnak rá a szavak az olyan fordítás pillanatában,
mely a szószerintiséghez hű. Abban a szempillantásban, mely szétoszlatja a látszatot, hogy az
adott szemantikai tartalom hordozóiként felfogott szavak adottak volnának. A szó csak ott,
ahol összetörik és amennyiben összetörik – de ebben a pillanatban már nem is szó –, csak ott
bukkan saját eredendő romjaira, más szóval arra a szószerintiségre, mely ott fészkel benne.
A szószerintiséghez való hűség, a fordítás pillanatában, nem a szóhoz és még kevésbé ahhoz
az értelemhez való hűség, melyet a szó hordozni, átvinni, közölni és visszaadni hivatott, hanem – „szeretőn és az egyes részletekbe menően” – romba dönti a szót, és a nyelvet is, melyben a szó áll. Halomba dönti. Mindkét nyelv mindkét szavát. „Ama tiszta nyelvet mint idegenbe száműzöttet megváltani a saját nyelvben, a műben foglyul ejtett nyelvet megszabadítani
az átköltésben, ez a fordító feladata. A tiszta nyelv kedvéért töri saját nyelvének korhatag
korlátait”. (81)
A műfordító feladata abban rejlik, hogy hű maradván a szószerintiséghez, mindkét nyelv
mindkét szavát halomba döntse. De mit jelent ez a fordulat: „halomba dönteni, halomra vetni”? A Deutsches Wörterbuch azt írja: „ez a halomra [über den Haufen] kifejezés gyakran kapcsolódik össze a vetni, hullani, dönteni igékkel, jelezvén, hogy az, ami hullik, halomformát
képez”.3 Ebben a halomban rejlik az, amit Benjamin a fordítás formája ősképének nevez (és
megállapítását Hölderlin fordításaira vonatkoztatja, „különösen a szophoklészi tragédiák”
fordítására). A Deutsches Wörterbuch ugyanazon Haufe címszavának egyik példája a halomra

3

Deutsches Wörterbuch, Vierten Bandes Zweite Abtheilung, Leipzig 1877, Spalte 590.

„

72

tiszatáj

[über den Haufen] fordulatot kifejezetten a nyelvvel hozza kapcsolatba: „praecipitat verba,
[er wirfts übern haufen, dasz man es schwerlich verstehet, was er redt] halomra veti a szót,
úgyhogy alig érthető, mit beszél”.4 Halomra vetni, halomba dönteni egy szót: szó szerint venni
azt: kivenni, kivetni a szót a szóként megragadó foglalatból, darabokra törni. Ezt a szótörmeléket előidézni; töréseket akkumulálni, felhalmozni ott, ahol egy szó látszik állni; pontosan
ebben rejlik a műfordítónak az a feladata, melyet Walter Benjamin vázol, a szószerintiséghez
való hűségbe rejtve. A Baudelaire-fordításokhoz írt előszó annak a kérdésnek a küszöbéhez
vezet el, amelyet egyetlen helyen sem vet fel – de ezt a kérdést érinti, ahol arról szól, hogy a
szintaxisban alkalmazott szószerintiség mindenféle értelem-visszaadást halomba dönt: Egy
halom – az micsoda? Mert a halomba döntött szóban, más szóval az ilyen szószerintiségben
rejlik a fordítás kvintesszenciája, ahogyan azt A műfordító feladata kifejti, feltárja. A szűkebb
értelemben vett fordítás feladata Benjamin esszéje szerint abban áll, hogy az egyik nyelv szavát a másik nyelv szavával a jelentéshordozó funkciójától eloldozza (ahelyett hogy annak helyére egy jelentés szerint megfelelő szót állítana [entsprechen]) – vagyis éppen úgy halomba
döntse mindkét szót, ahogy mindkét nyelvet, és a limine az összes nyelv összes szavát –: de az
eredeti mű szava már ezelőtt (A műfordító feladata utal erre) tágabb értelemben véve lefordítva, átvetve (übersetzt) áll ott: halomra vetve. Hiszen az eredeti műben az az értelem,
amelynek visszaadását tekintik feladatuknak a szokásos értelemben vett fordítások, nincs
egyszerűen adva, mert egyetlen szó sem (az eredeti mű szava sem és a fordítás szava sem)
azonosul maradéktalanul a szóként való értelmezésével, hanem ott, ahol egy – akár már lefordított – szó áll, nyüzsgő tumultus ötlik szemünkbe. A műfordító feladata abban áll, hogy
nyelvet adjon ennek a zavarba ejtő, összezavaró belátásnak: kitegye a nyelvet ennek a belátásnak. Ez a szemünkbe ötlő tumultus halomra veti az olvasó pillantást, amely egy szót a fordítás pillanatában egy másik szóval próbál helyettesíteni, ekképp ragaszkodva a szóhoz.
Bármennyire tévetegnek, hóbortosnak, homályosnak vagy jelentéktelennek tűnjék is ez első
pillantásra: A halomban, ebben a szemünk előtt álló szó helyén felbukkanó monstruozitásban
nemcsak a fordítás feladatának lényege forog kockán, hanem az ilyen, a szót halomba döntő
szószerintiség lényege is, a szó lényege éppúgy, mint a nyelvé. Walter Benjamin a műfordító
feladatát, amely a halomban, a szó halomba dőlésében – vagy halomra vetésében – kulminál,
csak legkésőbbi írásában írta le, 1940-ben, A történelem fogalmáról című szövegének kilencedik részében. Ebben pontosan a műfordító szemére irányítja tekintetét, a műfordító feladatának szemszögéből, szeme előtt a halomba döntött szó. Klee egyik képére utalva, melynek
címe Angelus Novus, és egy angyalt ábrázol, ezt írja: ez az angyal „mintha rámeredne valamire
és el akarna hátrálni tőle. Szeme tágra nyílik, szája nyitva, szárnyai kifeszülnek. […] Arcát a
múlt felé fordítja. Ahol mi események láncolatát látjuk, ott ő egyetlen katasztrófát lát, mely
szüntelen romot romra halmoz, s mindet a lába elé sodorja. Időzne még, hogy feltámassza a
holtakat és összeillessze, ami széttörött. De vihar kél a Paradicsom felől, belekap az angyal
szárnyaiba, és oly erővel, hogy nem tudja többé összezárni őket. E vihar feltartóztathatatlanul űzi a jövő felé, amelynek hátat fordít, miközben az égig nő előtte a romhalmaz. Ezt a vihart nevezzük haladásnak.”5 Ilyen szószerintiség. Az eseményeknek a mi szemünkben megjelenő láncolata a szintaktikai láncolatot nevezi meg, a szó ebbe a láncolatba kötve függ a mon4
5

Uo.
Walter Benjamin, A történelem fogalmáról, in: uő, Angelus Novus, Budapest: Helikon 1980, ford. Bence György, 966.

2018. szeptember

73

„

datban. Pontosan ott, ahol mi ezt látjuk, a műfordító szeme „egyetlen katasztrófát lát, mely
szüntelen romot romra halmoz”: azt a szószerintiséget, amelyet a szintaxis fordításában követ, és amely teljességgel halomba dönti az értelem-visszaadást. Ámde, még egyszer: egy halom – az micsoda? A szó helyén. Egy halomba döntött szó micsoda?
Az itt következő, Søren Kierkegaard-hoz és Edgar Allan Poe-hoz6 kapcsolódó két marginália ennek a kérdésnek a kifejtését vezeti be, hátterében A műfordító feladata című esszével.
*
Søren Kierkegaard 1846-ban publikált En literair Anmeldelse címmel egy recenziót, melynek
bizonyos részleteit Theodor Haecker „fordította első ízben német nyelvre”; ez a fordítás
1914-ben jelent meg Kritik der Gegenwart (A jelenkor kritikája) címmel a Der Brenner nevű
innsbrucki folyóiratban. Első nyelvelméleti írásában – melyben helyet kap a fordítás elméletének rövid vázolása is, és A műfordító feladata ebből a vázlatból fog kinőni –, A nyelvről általában és az ember nyelvéről című, 1916 végén írt tanulmányában utal Walter Benjamin arra a
„mély értelemre”, ahogyan Kierkegaard a szóban forgó írásában ragadja meg a „‘fecsegés’”
szót.7 Nos, A jelenkor kritikájában egy helyütt előfordul a halomba dönteni kifejezés, mégpedig oly módon, hogy abban nemcsak ennek, A műfordító feladatában felbukkanó kifejezésnek
az eredetét betűzhetjük ki, egy ravaszul elhelyezett idézetet, hanem ráadásul olyan környezetben áll ott a halomba dönteni kifejezés, amelyben ez az állandósult szókapcsolat irritáló
szószerintiséget kezd mutatni, napvilágra tárni – pontosabban napvilág és éjszaka közt. Mégpedig a szóritész szóval összefüggésben, abból kiindulva: ez a szó ugyanis a szóban forgó kifejezésből szinte észrevétlenül kivágja és kinagyítja a halmot (vagy kupacot): magát a „halomba
dönteni” állandósult szókapcsolatot veti halomra:
Egy szenvedélyesen zavargó kor mindent halomra fog dönteni; mindent felborít; egy forradalmi, de
szenvtelen és reflektáló kor az erőnyilvánítást dialektikus mutatvánnyá változtatja át, ami abban áll,
hogy hagy fennállni mindent, de alattomban elcsalja belőle a jelentést; az ilyen kor nem felkelésben
kulminál, hanem abban, hogy a viszonyok benső valóságát egy olyan reflexiós feszültségben fárasztja ki, amely meghagyja mindennek a fennállását, de az egész létezést kétértelműséggé változtatta át:
így hát minden fennáll a maga ténylegességében, miközben a dialektikus megtévesztés privatissime
egy titkos olvasatot csempész be – hogy mindaz nem áll fenn.
Az erkölcsösség karakter, a karakter az, ami be van vésve (χαρασσω), de a tengernek nincs karaktere és a homoknak sincs, és nincs karaktere az absztrakt értelmességnek sem, mert a karakter
éppen a bensőségesség. Az erkölcstelenség mint energia szintén karakter. Az ellenben kétértelműség, ha valakiben sem egyik, sem másik nincs meg; és a létezésben való kétértelműség az, ha mardosó reflexió gyengíti meg a minőségek minőségi szétválasztását. A szenvedélyek felkelése elementáris, a kétértelműség által történő felbomlasztás ellenben nem más, mint lassú, de éjjel-nappal szorgosan működő szóritész.8

Ez a részlet a halomba dönteni kifejezés és a szóritész szó közt feszül ki. A részlet a forradalmi
társadalmi változás (avagy mindent felborító fordulat) két módját vagy korszakát állítja
szembe egymással, és ezek kizárják egymást. Az egyik, a szenvedélyesen zavargó (tumultuó6
7

8

Ld. erről a 12. lábjegyzetet.
Walter Benjamin, A nyelvről általában és az ember nyelvéről, in: uő, „A szirének hallgatása” – válogatott írások, Budapest: Osiris 2001, 19.
Sören Kierkegaard: A jelenkor kritikája, szerk. Gyenge Zoltán, Budapest: L’Harmattan, 17. Szabó Csaba fordítása. (Sören Kierkegaard, Kritik der Gegenwart, Zum ersten Mal ins Deutsche übertragen
und mit einem Nachwort versehen von Theodor Haecker, Innsbruck 1914, 15–16.)

„

74

tiszatáj

zus – tumultuarisch) a tumultus szóban (melynek eredete a tumulus, a földkupac vagy
-halom) már a felkelés teloszát nevezi meg: a halmot, amelyet a „mindent halomra dönt” állandósult szókapcsolat erősít meg. Nem körültekintő felhalmozás állandósuló rétegekben,
hanem mindent egybehalmozva valami áthatolhatatlan, áttekinthetetlen összevisszaság. Nem
kompozíció adott elemekből, nem komposzthalom, nem valami összetett dolog, felhalmozva,
hogy elemeire bontható legyen vagy gyümölcsöző bomlását idézzék elő, hanem olyan folyamat eredménye, amely mindent, ami fennállt, felborít. Romba dönt. Oly módon, hogy abból,
ami mindennek és e minden összetevő részének látszott, semmi nem marad szemünk előtt,
sem minden, sem semmi, hanem valami, amitől elakad szavunk. Nem kozmosz, hanem káosz.
A társadalmi átalakulás másik, forradalmi, de szenvtelen és reflektáló módja vagy kora hagy
fennállni mindent. Ahol az egyik mindent megdönt, ott a másik fennállni hagy mindent.
A második mód az első pontos ellentétének látszik. De ez a második is kulminál, ez is akkumulál: egy halmot vagy halmazt. Az az erőkifejtés, melyet az előbbi során a minden fennállót
halomba döntő felkelésbe invesztálnak, átvándorol egy bizonyos átváltoztatásba, amely az
„egész létezést kétértelműséggé” változtatja: „hagy fennállni mindent, de alattomban elcsalja
belőle a jelentést […] így hát minden fennáll a maga ténylegességében, miközben a dialektikus megtévesztés privatissime egy titkos olvasatot csempész be – hogy mindaz nem áll fenn.”
A szenvedélyes felkelés mindent halomba dönt, és ebben a halomban nem egyszerűen semmissé válik vagy teljesen szét van verve minden, vagy egyszerűen semmi sincs, hanem ami
szemünk elé tárul a halomban, az sem nem minden, sem nem semmi. A szenvedélyesen zavargó, tumultuózus felkelés egy halmot, romhalmazt hagy maga után, és számára mindegy,
mi ez, sőt, pontosan véve nem egyéb, mint ez a – minden és semmi közti döntést felfüggesztő
– tumulus. A szenvtelenül reflektáló forradalom hagy fennállni mindent, de úgy, mintha nem
állna fenn: úgy változtat át mindent, mintha – első pillantásra – továbbra is fennállna. A szenvedélyes felkelés a dolgokat [pragmata] támadja meg, a szenvtelen felkelés pedig, röviden
szólva, a nyelvet [semata]. Másként fogalmazva: a tumultuózus felkelés mindent halomba
dönt, kivéve a nyelvet, amely a szenvedélyt, felkelést és tumultust kifejezni, jelenteni képes. Ez
a felkelés a szintaxis láncán függ. A szenvtelen felkelés ellenben a – szavakkal – dolgokra reflektálás médiumát, a jelentő rámutatás reflexiós médiumát, a nyelvet támadja meg. A szenvtelen felkelés a nyelvet dönti halomba – és éppúgy az olvasást is –: efelől nem hagynak kétséget
azok a szöveghelyek, ahol a jelentés alattomban történő elcsalásáról és arról a dialektikus
megtévesztésről van szó, amely privatissime egy titkos olvasatot csempész be. A szenvtelen
felkelés érintetlenül hagy mindent, ami fennáll, semmit, egyetlen szemünk előtt álló dolgot
sem támad meg, és ez azt a benyomást kelti, hogy továbbra is fennáll minden, kivéve éppen
azt a kivételt, amelyet a szenvedélyes felkelés hagy fennállni érintetlenül és sértetlenül: a
nyelvet, és az olvasást. Ott, ahol továbbra is fennáll minden, az átváltozás titokban úgy történik, hogy ott, ahol továbbra is fennáll minden, úgy olvassák, hogy mindaz nem áll fenn, semmi
nem áll fenn – vagy épp a Semmi áll fenn. És pontosabban, a dialektikus kalkuluson túl: úgy
olvassák, hogy a Minden és semmi, minden és a Semmi közti döntés elvész. Más szóval, a
szenvtelen felkelés azt tanítja, hogy ott, ahol egy szó áll, ne úgy olvassuk, mintha ott egyszerűen nem is szó állna, mintha a szó például egy dolog volna, és ne is úgy, mintha az ott álló
szó alapjában véve annak negációját jelentené, amit első pillantásra közöl és a jelentett világban fennállóként rögzít, hanem úgy, mintha ott, ahol egy szó áll, egy halom volna szemünk
előtt: egy halomba döntött szó. Az a halom (vagy romhalmaz), amelyet a – mindent, a szó- és

2018. szeptember

75

„

jelnyelvet kivéve mindent felborító, mindent halomba döntő – szenvedélyes felkelés hagy
maga után, a jelentett dolgok szférájában kelt zűrzavart. A szenvtelen felkelés ellenben azzal
kelt zűrzavart, hogy, titkosan, felfedi a halmot (romhalmazt) a szó helyén. A jelentés el- vagy
kicsalása azáltal, hogy privatissime egy titkos olvasatot csempész oda vagy szupponál: ez annak a – szintaxisban alkalmazott – szószerintiségnek a sziluettjét rajzolja ki, amely A műfordító feladatában végképp halomba dönt mindenféle értelem-visszaadást, de pontosan ebben a
halomban a formája ősképét, általában a fordítás formájának ősképét tárja szemünk elé. Abban, hogy a jelentést alattomban elcsalják és titokban, privatissime, egy másik olvasatot
csempésznek be, nyilvánvalóan az a kísérteties, hogy nemcsak arról nem lehet megdönthetetlen szabályt, rendíthetetlen mércét felállítani, hogy alapjában véve vagy átvitt értelemben
mit is jelent egy szó az egyik vagy a másik helyen, hanem – még alapvetőbben és még inkább
aláaknázó módon – arról sem, hogy ott, ahol minden látszat szerint egy szó van a szemünk
előtt, vajon ténylegesen egy szó (vagyis ennek vagy annak a megingathatatlan, szóban nyugvó jelentésnek, egy másik nyelv megfelelő szavával átvihető, lefordítható jelentésnek a helyét
fenntartó nyelvi elem) áll-e, és fennáll-e. Az idézett részlet következő bekezdésének első sorai, amelyek a szóritész szóba futnak ki, ezt a kísérteties jelleget húzzák alá.
Úgy látszik, ez a szövegrészlet ismételten azt a szembeállítást, vagy – e sorok másik fordulatával élve – azt a minőségi szétválasztást kívánja kifejezni, amelyet a szenvedélyes felkelés (és ennek a felkelésnek éppen ezt, a minőségi szétválasztás képességét tulajdonítja és írja
javára) és a szenvtelenül reflektáló forradalmi átalakulás közt tesz. E szövegrészlet, a szenvedélyes felkelés jegyében, megpróbál kitartani a nyelv mellett mint a szó által rámutató jelentés médiuma mellett, mely a karakternek és kiolthatatlan vésetének jegyében áll. Így e
szövegrészlet a nyelv időtlen idők óta adott fennállása mellett döntött, vagyis a jelentő és jelentett szféra közt összehangoltan és reflektálatlanul fennálló korrespondencia mellett, mely
a szóvilági és szószerinti kozmosszá rögzül, e kozmosz pedig fennáll és tartósan fennmarad
ott is, ahol a szenvedélyes felkelés halomba dönt mindent, kivéve a karakter jegyében álló
nyelvet; ily módon szembefordulva azzal a másfajta forradalmi átalakulással, amely a szót töri össze halomba döntött szóvá, és ez az átalakulás pontosan ott történik, ahol minden fennáll
továbbra is. Ha azonban e sorokat újraolvassuk, s szétolvassuk, akkor az olvasás felszámolja a
tételezéseket. E sorok ugyanis azzal a szándékkal kezdődnek, hogy a karaktert az egyértelműség egyértelműen körvonalazott emblémájaként vázolják. A karakter definíciója azonban
sajátos láncolatot, vagy menekvő mozgást, vált ki: „Az erkölcsösség karakter, a karakter az,
ami be van vésve (karakter, χαρασσω), […] a karakter […] bensőségesség. Az erkölcstelenség
mint energia szintén karakter.” A karakter, ami az első mondatban az erkölcsösség definiense, a második mondatban nem megfordítva a definiendum, hogy a bevésett (χαρασσω) definiálja, hanem – túlságosan hasonlóan – egyszerre mindkettő. A második mondat feloldja a karakternek az első mondatban feltételezett fogalmi megragadását, és egy etimológiai kitérőt
tesz, e kitérő pedig a karakter szót a görög nyelvből érkező jövevényszóként pontosítja, mely
a χαρασσω görög igéből eredően a bevésettet jelenti. A harmadik mondat a karaktert, az első
mondat definiensét definiendummá változtatja, jelentése bensőségesség, ahol is nyitva marad,
hogy a bensőségesség vajon a szó szerint vett bevésettre, azaz a befelé, a belsőbe vésett jelentésű bevésettre utal-e vissza, vagy pedig ebből kiindulva és ezen túlmutatva valamilyen átvitt
értelmű, tágabb értelemben vett jelentésre utal-e tovább, amely nem kevésbé átláthatatlan,
körvonalazatlan és hasadozott marad, mint a bemetszés és beásó vésés: hogy tehát a karak-

„

76

tiszatáj

tert a bensőségesség vajon definiálja-e, vagy a bensőségesség az alapul szolgáló görög ige
egyik jelentésárnyalatát nyújtja. A negyedik mondat pedig – az „erkölcstelenség […] szintén
karakter” – a karakterben erkölcsösség és erkölcstelenség fogalmi szembeállításának romját
fedi fel, hiszen a kettő minőségi szétválasztását pontosan az ássa alá és bomlasztja fel, ami
bevésni és megalapozni hivatott mindkettőt: karakter. A karakter, mindkettő definiense, sem
nem erkölcsös, sem nem erkölcstelen. Éppen azt a kétértelműséget vagy indifferenciát írja
vagy vési pillantásunkba, amelynek ellenében kellene érvényesülnie. A kétértelműség definíciója éppen a karaktert jellemzi: „Az ellenben kétértelműség, ha valakiben sem egyik, sem
másik [sem erkölcsösség, sem erkölcstelenség] nincs meg […] A szenvedélyek felkelése elementáris, a kétértelműség által történő felbomlasztás ellenben nem más, mint lassú, de éjjelnappal szorgosan működő szóritész.” A karakter kétélűségét szinte észrevétlenül húzza alá
az „elementáris” szó, amely a szenvedélyek felkelését jellemzi (karakterizálja). Hiszen a görög
charaktér szó nemcsak általában véve az, amit valamibe bevéstek, bemetszettek, belenyomtak, hanem különösen a beírt, bejegyzett betű is, a latin elementum szinonimája. Az „elementáris” szó a karakterhez való közelségéből fakadóan a felkelésbe azt a kétértelműséget viszi
bele, amellyel szemben a karakter hivatott megvédeni. Mert egyfelől az, ami a szenvedélyes
felkelésben elementáris (jellegű), a karaktert (jelleget) húzza alá, a felkelésnek a – például elszántságként megjelenő – alakját vagy formáját, amely éppen ott is megingathatatlanul áll,
ahol a felkelés mindent lerombol és halomba dönt, a romokon keresztül pedig a pusztítás
okát jelenti. Például – de ez a példa nem pusztán egy példa a többi közt – a Felkelés! szó alakjában, mely felkelésre szólít fel, és ezt a szenvedélyesek engedelmesen követni kívánják, a
szót cselekvésre felhívó utasításként értelmezve, hogy döntsenek halomba mindent – kivéve
(hallgatólagosan) a fellázító-felszólító szót. Ámde ugyanakkor, túlságosan hasonlóan, az elementáris felkelésnek – az „Element” szó másik jelentését követve, amely az elemben például a
tengert látja, erről pedig az idézett részlet azt mondja: „a tengernek nincs karaktere” – nincs
karaktere, jellege: nem annyira alaktalanná tevő alak, mint inkább maga alaktalan, idomtalan, nincs határozott kontúrja, szakadozott. A szenvedélyek elementárisként értelmezett felkelése – nagyon is hasonlóan a tengerhez mint elemhez, amely éjjel-nappal szorgosan teszi a
dolgát, hullámverésével porrá zúzza a sziklákat – teljességgel kétértelmű: az ilyen felkelés
maga egyfajta széttöredező fennállás. Az fut keresztül rajta, ami a kétértelműség által történő
felbomlasztás ismertetőjegye: egy „lassú, de éjjel-nappal szorgosan működő szóritész”. De mi
a szóritész? A soros görög szó jelentése halom, kupac – többnyire homokkupac és kupac gabonamag –; a szóritész egy sztoikus paradoxont nevez meg, azt a téves következtetést, amely
– a kupac vagy halom példáján bemutatva – halomba dönti a szemantikai megragadásra tett
kísérletet, akár a jelentőként felfogott szóra, akár a szó által jelentettre irányul. Egy Galénosz
által áthagyományozott változat így írja le a szóritészt részletesen:
Azt mondom tehát: Mondd, azt gondolod-e, hogy egyetlen búzaszem halom (kupac)? Erre azt feleled:
Nem. Aztán azt mondom: Mit mondasz 2 szemről? Az ugyanis a szándékom, hogy szukcesszíve tegyek fel neked kérdéseket; és ha tagadod, hogy 2 szem halom volna, akkor 3 szemről foglak megkérdezni. Azután 4 szemről fogom neked feltenni a kérdést, és így tovább 5, 6, 7 és 8 szemről, és úgy vélem, azt fogod mondani, hogy nincs abban semmi, ami halom volna. 9, 10 és 11 szem sem alkot halmot. Mert a halom fogalma, melyet lelkünkben megalkotunk és képzeletünkben kialakítunk, abban
áll, hogy a halom olyasmi, ami az [egyes szemek] összegyűjtött rakás[a] mellett azonkívül még egy
(tekintélyes) sokaságot is magában foglal és jelentős mennyiséget. Ezért nem követnél el hibát, ha
kifejtenéd, hogy a 100 búzaszem, ami mégiscsak mennyiséget jelent, amit az ember a kezében összegyűjthet, mégsem tartozik még azokhoz a dolgokhoz, amelyekről azt mondhatnánk, hogy halmot

2018. szeptember

77

„

(kupacot) alkotnak. […] Ennek oka pedig az, amit most mondok el neked: Ha egy bizonyos mennyiség esetén, mint például a 100 búzaszem esetében, nem mondod (vagyis tagadod), hogy annyi már
egy halom volna (halommá változott volna), és ha azután, amint ahhoz egyetlen búzaszemet hozzátesznek, azt mondod, hogy így már halom lett belőle, akkor az az egyetlen búzaszem az, melynek
hozzáadása révén azok a búzaszemek halommá váltak, és amelynek hiánya azokat a búzaszemeket
annyira megrövidíti, hogy már nem alkotnak halmot. Nem ismerek otrombább és abszurdabb dolgot
annál, hogy a halom létezését vagy nem-létezését egyetlen búzaszem okozná. És hogy elkerüld ezt az
otrombaságot, szüntelenül vitatni fogod – még akkor is, ha a búzaszemek száma az újra és újra hozzáadott egyetlen búzaszem által vég nélküli mennyiséget ér el –, vitatni fogod és nem ismered el soha, hogy annak teljes összege már halom volna. Ez alapján az állandó vitatás alapján a halom tehát
semmivé vált […].9

Ám ugyanakkor – a nevet a sztoikus paradoxontól kölcsönözve, s hogy megszüntessék azt
a megtévesztő ámítást, melyet e paradoxon a következtetésre irányuló törekvésbe ír be –
szóritésznak nevezik a 16. század óta a szillogizmus egyik fajtáját, az úgynevezett lánckövetkeztetést is (ezt az is ösztönözte, hogy Lorenzo Valla újra felfedezte az antik szóritészt). Ennek leírása Johann Heinrich Zedler Universallexikonjában azt tárja elénk, milyen irritáció rejlik abban, ha megkísérlik a szóritésznak nevezett lánc- vagy „ész-következtetést” leválasztani
a kupacról (vagy halomról), ezt azonban az a nevében viseli, és ez a nevében viselt kupac
vagy halom magában foglalja azt a megszámlálhatatlanságot és meghatározatlanságot, amelyet a lánckövetkeztetés eljárása hivatott meghaladni és kötött alakzatba fogni (a lánc kialakítása, amely a limine a mindent mindennel következetesen összekötő láncolatot posztulálja,
áttekinthetetlen, és ez nem csak a 18. század vonatkozó logika-tankönyveiben vezetett terminológiai halmozáshoz és zűrzavarhoz): „Szóritész: egyfajta szillogizmus, vagy ész-következtetés, mely nevét a görög σωρος, cumulus [...] szó nyomán kapta, mivel abban mintegy
sok tételt olvasnak össze egy következtetéssé, jóllehet ezek a görög szavak tulajdonképpeni
értelmezésükben valami mást mutatnak. […] ez [az antik szóritész] teljesen különbözött az
általánosan elterjedt szóritésztől, amelyről a logikusok értekeznek könyveikben, mégpedig
azáltal különbözött, hogy puszta szofisztikában állott, amelynek révén ellenfelüknek próbáltak csapdát állítani […] Általában úgy írják le ezt [a szóritésznak nevezett lánckövetkeztetést],
hogy ész-következtetés, mivel mindig egy tételt illesztenek a másikhoz, és az előző tétel predikátumából mindig új tételt tesznek hozzá, mígnem végül az utolsó predikátumból és az első
alanyból következtetést vonnak le.”10 Végül. Csakhogy a következtetés alakzatának posztulált
végtelensége, végtelen következetessége – azaz hogy végül az utolsó predikátumból és az első alanyból következtetést vonnak le, és így végére értek, befejezték – a levegőben lóg, meghatározatlanul. Ideiglenes, lezárhatatlan marad, nyitva marad. Mert semmi sem gátolja, hogy
az utolsó predikátumot egy további predikátum hozzáillesztésével utolsó előttivé ferdítsük,
az utolsó előttit pedig – beláthatatlan, meghatározatlan, megszámlálhatatlan folytatási lehetőségek alapján – olyan tetszőleges predikátummá, amely a lánckövetkeztetésen belül és kívül bármely tetszőleges másik szóval helyettesíthető: semmi sem gátolja, hogy annak a predikátumnak az egyik vagy másik jelentés (vagy jelentésköteg) szemiotikai hordozójaként va-

9

10

Galenus, De medicinali experientia XVII 1–3, itt a következő kiadás nyomán idézzük: Die Fragmente
zur Dialektik der Stoiker, neue Sammlung der Texte mit deutscher Übersetzung und Kommentaren,
hrsg. von Karlheinz Hülser, Stuttgart–Bad Cannstatt 1988, 1740–1743.
Johann Heinrich Zedler, Universallexikon, Leipzig und Halle 1732–1754, Band 38 [1743], Spalten
946–947.

„

78

tiszatáj

ló értelmezését felbontsuk: a szót halomba döntsük. Pontosabban: a szó helyén, a szó helyett
azt a halmot betűzzük ki, amely kiváltja, de meg is töri a tételezési és fordítási kezdeményezéseket, toldásokat, rátéteket. A láncolat minden további láncszeme egyre nyíltabban fedi fel
a megtévesztést, az ámítást abban a következtetésben, melyre a láncolat törekszik. E lánc
azonban nem a csalás és ámítás csalhatatlanságát tárja elénk – nem az abba vetett hitet, hogy
immár semmi sem téveszt meg azt illetően, hogy ez itt valóban és igazán csalás és megtévesztő ámítás –, hanem ott, ahol a csalás (vagy ámítás) szó előállt és állni látszik, egy halomba
döntött szót tár szemünk elé.
Abból, hogy a szóritészt kétélű módon – egyfelől a sztoikus kupac-paradoxon megtévesztő következtetéseként, másfelől a szillogisztika lánckövetkeztetéseként – jellemzik, másféle,
szórt fény is esik azokra a definiálás jegyében álló sorokra, amelyek a karakter köré íródnak
Kierkegaard szövegében. Mert kompozíciójuk kalkulusa az elkezdett lánckövetkeztetést, a
szóritészt követi: „Az erkölcsösség karakter, a karakter az, ami be van vésve (χαρασσω), […] a
karakter […] bensőségesség. Az erkölcstelenség […] szintén karakter.” E részlet a szóritész, a
lánckövetkeztetés módjára kezdődik, ámde a karakter szóban – amely a lánckövetkeztetés
elkezdését kiváltja, ám azt gátolja is és rojtossá teszi azzal, hogy a karakter helyett sajátos
halmozást vált ki – „valami mást mutat” (ahogy a Zedler-féle Universallexikon fogalmazott):
észrevétlenül, mintegy titokban, a szóra törő akarat halomba döntését tárja szemünk elé. Itt a
karakter szóét. E szó – itt az erkölcsösség definiense, de éppúgy az erkölcstelenségé is –,
amely a kettő definiálására és egymástól való definitív elhatárolására szigorúan véve nem alkalmas, ha pontosabban megnézzük, definiálhatatlan marad, indefinit, kontúrtalan, meghatározatlan. Mert a karakter bensőségességként való definiálása egy helyben jár. A definíció azt,
ami be van vésve, a charaktért, még egyszer megnevezi, – alig – másként. A karakter körül
forgó összes próbálkozás, hogy körül- és elhatárolja, helyettesítse és lefordítsa, ezen a helyen
a karakterbe bonyolított kísérlet marad. Még a tenger – amelyről azt olvassuk, hogy nincs karaktere –, a tenger sem más, mint karakter, hiszen a tenger – arra a jelentésre emlékezve,
mely szerint a charaktér „tulajdonképpen a bevésésre, bemetszésre, benyomásra szolgáló
eszköz”11 neve – a bevéső, bevágó, éjjel-nappal tevékeny elem par excellence, a homok pedig
– amelyről azt olvassuk, hogy neki sincs karaktere – minden homokszemcsében a tenger karakterizáló vagy bevéső munkájának nyoma. A karakter szó – visszautalva a tételező, szintaktikai és szillogisztikai láncban álló szó elé – semmi másra nem mutat rá, csak magára a szóra,
abban a pillanatban, mely a szót – szóvá való összetétele és karakterekre (betűkre) való szétszakadása közt billegve – halomba dönti: csak a szó karaktereire mutat rá, vagyis – iránytalanul – arra, hogy a karaktereket karakterekként értelmező nyelvi alapváz és a szavakat –
nem utolsó sorban a karakter szót – karakterekből felépítő nyelvi alaprajz is átláthatatlan
marad, és nem rögzíthető véglegesen. Az, amit a karakter szó jelent, a karakter szóban van
benne. Pontosabban, a bensőségességre való hajlam ellenében: a karakter szó azokból a bevésésekből, bemetszésekből és -szakadásokból áll össze szóvá, amelyeket a karakter szónak
kell definiálnia, de azokat mint szó nem képes definiálni, mert a definiendumhoz csak a szó
halomba döntésén, halomra vetésén át jutunk, a definienshez pedig a karakterek, betűk (halomra) vetésén át. A karakterben a jelentett dologra [pragma] irányuló intenció és a jelentő
jelre [sema] irányuló intenció halomra veti, halomba dönti egymást. Ez azonban nem a ka11

Franz Passow, Handwörterbuch der griechischen Sprache, Zweiter Band, Zweite Abteilung, Leipzig
1857, S. 2408.

2018. szeptember

79

„

rakter szó kitüntető jegye az összes többi szóval szemben, hanem a halomba döntő vetés bele
van írva kivétel nélkül minden nyelv minden szavába, és így minden egyes szónak vagy ásott
halomnak úgyszólván a belsejében készít zavarba ejtő tartózkodási helyet a sztoikus szóritész számára.12
[…]13
12

13

A kupac-paradoxonban vagy téves következtetésben létrejövő lánc kezdetnélkülisége és lezárhatatlansága a szóritészt észrevétlenül belerajzolja annak alapvázába, amit Kierkegaard – Haecker fordításában – fecsegésnek (Geschwätz) nevez. Snak. Disszertációjának (Az irónia fogalmáról állandó tekintettel Szókratészra, 1841) egyik helyén az arisztophanészi Felhők – másfajta kumulációk – taglalásával összefüggésben jegyzi meg Kierkegaard a darabban Sztrepsziadész által megtestesített szofista
dialektika tartalmi ürességére vonatkozóan: „[ezt] remekül érzékeltet[i], hogy Szókratész a lelkére
köti Sztrepsziadésznak, ne higgyen semmiféle istenben, csak a nagy üres levegőégben meg a nyelvben, és ezt a megközelítésmódot ugyancsak kiválóan jelzi az a harsány locsogás, amely valójában
mindenütt talajtalan, és engem Grimm ír tündérmeséire emlékeztet, ahol is olyan emberekről esik
szó, akiknek kong a fejük az ürességtől, a nyelvük pedig akkora, mint a templom öregharangjáé.” (in:
Søren Kierkegaard, Egy még élő ember írásaiból, Az irónia fogalmáról, Pécs: Jelenkor 2004, 175 sk.)
Az Ír tündérmesékhez írott bevezetőjének (A tündérekről) egyik helyén Wilhelm Grimm egy bizonyos
haszonbérlővel illusztrálja a tündérek jó szomszédságát, akiknek föld alatti lakhelyei olykor az emberek házainak ’ajtóküszöbe alatt’ találhatók; mivel ez a haszonbérlő az egyik tündérnek egy régi
gall dalt énekelt, a tündér nem hagyja a haszonbérlő vetőmagos zsákját kiürülni, bár az már földjeinek felét is bevetette abból. A vetőmaghalom nem fogy – egyfajta inverziója ez a szóritésznak, melyben a gabonaszemek hozzáadása nem csap át soha abba, hogy azok halommá váljanak. Ennek az inverziónak az inverziója vár a haszonbérlőre otthon: „Jókedvűen ment haza; ám fecsegő felesége, akinek úgy volt nyelve és üres feje, mint a harangnak a templom tornyában, nem szűnt hangot adni annak, mennyire csodálkozik a zsák megmagyarázhatatlan természetén […]. Mint ismeretes, a varázs
csakhamar megtörik, ha természetfeletti hatalmat idézünk meg. Így történt ebben az esetben is: a
zsák abban a pillanatban üres lett. ‘Te buta asszony!’ kiáltott férje a csapás láttán; ‘bárcsak féken tartottad volna azt az átkozott nyelved; ami e zsákban volt, aranyat ért volna.’”
Az asszony üres fecsegése halomba dönti azt a [vetőmag]halmot, amely halomba dönti a közkeletű
felfogást, miszerint a halom vetőmag elfogy, ha elvetik a magokat. Ezek a halmok, a halom vetőmag
és a szóáradat halmozása, az elvarázsolt vetőmaghalom és az asszony átkozott nyelve, megfelelnek
egymásnak – egy és ugyanazon tényállás negatívja és pozitívja –: a jelenet a semen-t (mag, vetőmag)
és a semata-t (nemcsak jelek és sírok, hanem csodák is) – azaz két szót arra, hogy megragadjuk a
nyelvi jelet, általában a nyelvet – úgy keveri egybe, hogy a halom rajzolatának pozitívja és negatívja
egymás szavába vágnak: értelmezés nélkül maradó halommá oltódnak ki szemünk láttára. A fecsegésben a nyelv legbensőbb alaprajzát vázolják: halomba döntve. Más szóval, Walter Benjamin szavával: a tiszta nyelvet. A kierkegaard-i fecsegés és a benjamini tiszta nyelv bonyolult összefüggésének
kifejtéséhez (a kettő a halomba döntésben konvergál) ld. Peter Fenves, „Chatter”. Language and History in Kierkegaard, Stanford 1993, 233.: „‘Chatter’ is pure language. Purified of meaning as well as
intentionality, expressionless to the point of standing in for ‘inwardness’ itself [...]”. Kierkegaard involúciója a templomharangba [Kirkeklokke] – és különösen a -gräber [sírok, ásott mélyedések] involúciója a -garten [kert] szóban, ami Kierkegaard-t csaknem a charaktér szinonimájává jelöli ki –, azt
sem feledve, ahogy a Kierkegaard patroníma helyén pszeudonímák halmozódnak: nos, ez a (tulajdon)név elméletének küszöbéig vezet el: e kettőnek, a fecsegésnek és a tiszta nyelvnek a fonákján.
Jelen tanulmány második része Edgar Allan Poe írásaiban követi nyomon az első felében Walter
Benjamin és Kierkegaard bizonyos szövegeiben nyelv, fordítás és szóritész között feltárt összefüggéseket, melyek a halom és a „halomba döntött” szó mibenlétére vonatkozó kérdések körül bontakoznak ki. Elsősorban Poe A tömeg embere [The Man of the Crowd] című elbeszélésének olvasatáról van

„

80

tiszatáj
*

A jelen vázlat a fordítás feladatát kísérli meg elmélyíteni: a halomba döntött szóba mélyítve.
Ennek visszhangját veti Benjamin egy másik, Néhány motívumról Baudelaire-nél című tanulmányának egyik helye. Pontosabban, elleplezett formában jelenik meg abban. Poe A tömeg
embere című elbeszélésének olvasatát előkészítve (Der Mann der Menge, ahogy Benjamin
fordítja Baudelaire fordítását), a tömegről szólva, mely sokaság, tömeg és amorf halmaz közt
oszcillál, először azt írja Benjamin egy Engels-idézet szegélyeként: „Engels számára van a
tömegben valami megdöbbentő (Bestürzendes [valami, ami összeomlaszt])” ; pár lappal feljebb pedig, ahol azt a tételt kívánja alátámasztani, hogy a sokk tapasztalata azok egyike, amelyek meghatározóvá váltak Baudelaire stílusában, a következőt írja Jacques Rivière-re utalva,
aki olyan föld alatti lökésekre mutatott rá, amelyek „megrengetik a baudelaire-i verssort”: „És
olyan akkor, mintha önmagába omlana egy szó.”14
Fordította SZABÓ CSABA
A fordítást az eredetivel egybevetette KOVÁCS EDIT

14

szó, amely francia nyelvű La Bruyère-mottójával és első mondatának az olvasás paradox tilalmát
érintő német nyelvű idézetével máris visszavezet a tanulmány első felében taglalt, a fordítást és az
olvasást, végső soron a nyelv értelmezését újra problematizáló kérdésekhez és motívumokhoz.
A benjamini halom (Haufen), a kierkegaard-i szóritész és a poe-i „tumultuózus” tömeg (crowd) zavarba ejtő összefüggéseit tárja fel a poe-i elbeszélés olvasata, melynek alapszava, crowd, etimologikusan végül a crypta és így a graphein felé int, elvezetve egy másik Poe-elbeszéléshez: Egy hordó
amontillado [The Cask of Amontillado]. A vizsgálódást Poe két Margináliájának olvasata [Marginalia
– ezeket Baudelaire egy helyütt Poe „szelleme titkos kamrájának” nevezte] mélyíti tovább; ezek
egyike egy olvasáselméletet vázol, a másik pedig a kézírásos marginália és a nyomtatott szöveg viszonyáról szól, oly módon, hogy újra felveti a tumultuózus nyüzsgő tömeg (crowd és krypta) megragadhatatlanságának kérdését, amely ismét mélyen a nyelv és a fordítás kontextusába íródik vissza; a
fordítás feladata végül, többek közt, a lineáris szöveg diszkontinuumába való marginalizáló elmélyedésként mutatkozik meg, amely minden szót kivet az egyik vagy másik adott nyelv adott szavaként
rögzítő értelmezési keretből.
Walter Benjamin, Über einige Motive bei Baudelaire, in: uő, Gesammelte Schriften, hrsg. von Rolf Tiedemann und Hermann Schweppenhäuser, I/2, 620. és 617.

2018. szeptember

81

„

SZABÓ CSABA

Fordítás, kíséret, kísérlet
RADNÓTI MIKLÓS FORDÍTÁSSZEMLÉLETÉRŐL
Műfordítás.
„Ah!
Ha…!”1

Radnóti Miklós műfordításait kezdettől fogva javarészt nagyrabecsülés övezte a barátok, költőtársak, szakavatott olvasók körében, és műfordítói teljesítményéről lényegében konszenzus alakult ki, s maradt meg máig.2 E teljesítmény jelentőségét nemcsak a műfordítás szempontjából lehet értékelni, hanem költészetével való összefüggésére nézve is, és így mérhető
fel igazán, milyen méltóságot tulajdonított Radnóti a fordításnak nemcsak elméletileg, hanem
műfordítói gyakorlatában is: „éppoly alaposan mérlegelt minden szót műfordításaiban, mint
saját költeményeiben. Műfordításai valóban összefüggő egészet alkotnak saját verseivel.”3
Emery George „tézise szerint”, aki – írja Ferencz – monográfiában vizsgálta meg Radnóti verseinek és fordításainak viszonyát, „a versfordítások az eredeti költői életművel lényegében
egyenrangú szövegtestet alkotnak”. „Ebből – fűzi hozzá Ferencz – az a következtetés adódik,
hogy az eredetiség fogalmát felül kell vizsgálni: a műfordítás nem magas szintű verstechnikai
szakmunka, hanem elsődleges alkotás.”4
Radnóti tehát, életművének több kutatója szerint is, fordítóként nem kevésbé jelentős,
mint költőként. A fordítás és költészet ügyében igencsak avatott Tandori Dezső így írt erről:
„Vas [István] talán műfordítónak nagyobb, mint költőnek, Radnótinál nehezebb meghatározni ezt az arányt. A Kikericsek, így, a fordítás szövegében véve, a legszebb magyar versek között ragyognak, kék-lila gyémántok. Radnóti maga is romantikus költő volt, de igazi tökélyét
a fordításokban érte el… egy darabig. Tragikus poétasors, hogy az embertelenségben, a nem1

2

3
4

Tandori Dezső: Aforiz dió Aforiz mák. Budapest: Scolar, 2012. 89. – Esszé „Műfordítás” címmel, „aforiz dió aforiz mák” a műfordításról? Vagy műfordítás részlete? Hiszen az „Ah! / Ha…!” idézőjelben áll.
Így hát – akárhogyan is –: minden egyes műfordítás paradox „egyszeri példa” a fordítás egyidejű lehetetlenségének („Ah!”) és lehetőségének („Ha…!”) együttállására.
Ld. erről: Ferencz Győző: Radnóti Miklós élete és költészete. Kritikai életrajz. Budapest, Osiris, 2005.
585–596. Ezt a méltatást a költő- és fordítótárs Vas István nyitja („[…] a nagy Nyugat-nemzedék óta
Radnóti volt a legtökéletesebb műfordítónk”, 585), Ferencz pedig – többek nyomán és után – ezzel
egyetértően értékeli Radnóti műfordítói munkáját: úgy véli, Vas kijelentése „nem hat baráti túlzásnak” (uo.). A továbbiakban a hivatkozások erre a kötetre: Ferencz, Radnóti Miklós, lapszám.
Ferencz, Radnóti Miklós, 594.
Ferencz, Radnóti Miklós, 595. – Radnóti költészetének, a saját korában benne álló élet-művének és
műfordítói munkájának összefüggését egy további tanulmányban szeretném megvizsgálni. Előrebocsátható, hogy ezt az összefüggést vagy viszonyt természetesen más szinten és módon is meg lehet
ragadni, mint Emery George tette egyébként figyelemre méltó módon, amikor költészet és műfordítás egyenrangúságát és kölcsönhatását tételezte az életművön belül.

„

82

tiszatáj

zeti-szocializmus gyilkos háborújában ért el számára addig nem ígérkező, abszolút-jegyű
magasokba lírájával.” S írása végén hozzáteszi: „hűséges mondogatója vagyok klasszikus,
mással nem helyettesíthető sorainak, verseinek”,5 és e megfogalmazásból kitetszik, hogy
Tandori számára (akinek neve egyébként a Radnóti név anagrammája, „fordítása”6) a műfordító Radnóti csakugyan éppen olyan élő és fontos, mint a költő. A „mással nem helyettesíthető sorok” kifejezés egyértelműen Radnóti tökéletesnek tartott fordításaira vonatkozik,
amelyek tehát „klasszikusak”. Tandori idézett sorai nem hoznak újszerű belátást, hiszen sokan vélekednek hozzá hasonlóan: Radnóti csak utolsó éveinek lírájával és a Bori notesz verseivel emelkedett többé-kevésbé váratlanul a nagy költők közé. Ugyanakkor közvetve érinti
Tandori azt az összefüggést, amely e költői emelkedés és a fordítói teljesítmény között állhat
fenn. Mert a kettő párhuzamosan zajlik. Ennek a sejtésem szerint az eddig tudottnál is lényegbevágóbb összefüggésnek a megértése felé kívánnak tartani az itt csupán elkezdett megfontolások, amelyek nem Radnóti fordításait járják körül, hanem az Orpheus nyomában címmel 1943-ban közreadott fordításgyűjteményéhez írt Utószót próbálják értelmezni. Nem a
fordítói gyakorlatról mint költői iskoláról, a páratlanul míves mesterségbeli tudás megszerzéséről, rendkívül fegyelmezetten kibontakozó költői-poétikai öntudatosodásról lesz itt szó,
jóllehet mindez fontos. Radnóti műfordítói utószóként álló rövid esszéje a költő fordítás- és
egyúttal költészetszemléletébe enged bepillantást, ily módon pedig feltételezésem szerint
végül nem kevesebbet ígér, mint hogy új módon segít megérteni annak titkát, ami Radnóti
utolsó időkben írt verseiben történik meg.7
Radnóti fordítói utószava elején és vége felé Orpheusról beszél – „[a] költők többékevésbbé Orpheusok ma is”8 –, és teszi ezt mitikus képek megidézésével, amelyek a költészetet varázslatos, bűvölő énekként értelmeztetik. Mindez 1943-ban: szép ugyan, de legalábbis zavarba ejtő, s nem tetszik különösebben korszerű felfogásnak,9 mint ahogy persze a

5
6

7

8

9

Tandori Dezső: Apollinaire romantikus társa, Radnóti. Két „háborús költő”. In: Tiszatáj 2009/5. 8–9.
Vö. ehhez még: a szinte „fordítani” jelentésű és egyúttal e szót anagrammatizáló „Tradoni” névváltozattal; továbbá Nat Roid és Radnóti „Eaton Darr”-ja mint vezetéknevek átvezetései, felbontásai, átkeresztelő keresztnevesítései. Arra vonatkozóan, hogy „Eaton Darr” és „strófái” többszörösen összefüggenek a fordítás kérdéseivel, finom észrevételeket tesz Ferencz: „a fordított név visszaolvasva a
költő nevét adja, aki azonban a szerepjáték szerint megfordított neve alatt írt versek fordítója. […] a
felfordult (vagy fordított) világ versekben és képekben egyaránt gyakran ábrázolt toposzából merítette ötletét […] A fordított világ utal a fordított név szójátékára is.” Ferencz, Radnóti Miklós, 498.
Ha Radnóti Miklós neve azért is válhatott – Pilinszky szavával élve – szótári szóvá, fogalommá (másfelől pedig kultikus tisztelet jelölőjévé, amely az életmű értelmezését hosszú időre paralizálta), mert
emberi és költői felmagasodása és nagysága oly megtervezhetetlen módon és titokzatos törvényszerűséggel egybeesett és együttáll, akkor ennek titka a nyelvi műben rejlik, abban a módban, ahogyan
benne a nyelv élete, illetve a nyelvi történés és az életrajzi élet viszonya megnyilvánul. A nyelv élete
pedig a fordításban nem kevésbé pregnánsan nyilvánul meg, mint a költői műben – miként azt a
legmélyenszántóbban Walter Benjamin gondolta el.
Radnóti Miklós: Utószó. In: Uő: Orpheus nyomában. Műfordítások kétezer év költőiből. Budapest, Pharos, 1943. (repr. kiad. Budapest: Bethlen Gábor, 1989) 165. A továbbiakban az idézetek e szövegből,
a főszövegben az idézet után zárójelben megadott lapszámmal – természetesen mindenütt megtartva a költő szövegének ortográfiai és központozásbeli sajátosságait.
Márton László: Költőélet, költőhalál. Ferencz Győző: Radnóti Miklós élete és költészete. In: Holmi
2006/11. 1563. Rendkívül gazdag recenziójában Márton László egy helyütt utal a mitikus Orpheus

2018. szeptember

83

„

műfordítás mint fölöttébb kifinomult kulturális praxis is csak hasztalannak s reménytelennek tetsző ellenállásként s ellent-mondásként látszik a korra vonatkoztathatónak, amelyben
a műfordító Radnóti és fordítása benne áll, s ezt a – nem kevésbé testi, mint szellemi – benneállását az utószó sem hallgatja el, említvén, hogy többek közt „marhavagónban, horkoló bajtársak fölött” (166) próbált fordítani. Ám Radnótinál szó sincs itt heroizmusról, netán csodálatra vagy szánalomra méltó megszállottságról. Az Orpheusszal látszólag meglehetősen történetietlen horizonton nyitó esszéjének egy pontján a fordító költő az idézett módon mintegy
futólag utal saját történeti valóságára mint látszólag pusztán keletkezéstörténeti adalékra,
fejtegetései ugyanis először leginkább alkotás-lélektani összefüggésben mozognak. E fejtegetések azonban jóval többet képesek mondani annál, hogysem pusztán alkotás-lélektani adalékokként és műhelyvallomásként olvassuk őket.
Radnóti fordítóként ugyanúgy a nyugatos hagyományban áll, mint költőként. Fordításesszéjében ez annyiban is megnyilvánul, amennyiben Babitscsal egybehangzóan úgy gondolja, hogy költőt csak költő fordíthat, mégpedig rokon szellemű; másfelől az esszé egyik legfőbb
gondolata, miszerint a fordítás kísérlet, Kosztolányi szemléletével és némely, fordítást érintő
megfogalmazásával rokonítja Radnóti felfogását.10 – De nézzük meg közelebbről, mi különböztetheti meg Radnóti szemléletét a nyugatos hagyományon belül, s pontosan miképpen
beszél a műfordításról.
Az Orpheus-mítosz megidézése és az Utószó egésze tehát egyértelművé teszi, hogy a fordítók maguk is költők, csak Orpheusok lehetnek az Orpheusok fordítói. De milyen költő a költő Orpheus, aki Radnóti számára a költő, vagyis: Mi a költészet lényege Radnóti felfogása szerint? „A költők többé-kevésbbé Orpheusok ma is”. (165) Miért csak „többé-kevésbbé”?
E megfogalmazás ebben az Utószóban csak a fordítással függhet össze: és ezért az Orpheus
nyomában Radnótija szerint nemcsak a műfordítók költők, hanem a költők műfordítók: a költő mint „műfordító költő” (170) egyszerre „több” is és „kevesebb” is, mint a nem műfordító
mitikus Orpheus, akivel tehát semmiképp sem azonosulhat, de akihez méri magát; a hang-

10

borzalmas halálára, amelyet az Utószóban Radnóti nem idéz meg, de amely mint a Radnóti-életmű
oly sok szava és mozzanata, utólag vészjóslón látszik rávetülni a költő halálára.
Ld. a Nyugat nagy költő műfordítóinak fordításszemléletéről, köztük érintőlegesen Radnótiét is elhelyezve, Polgár Anikó: „Sorsod démona, Oedipus”. A Nyugat helye a magyar műfordítás történetében. In:
Korunk 2008. augusztus. http://www.korunk.org/?q=node/8&ev=2008&honap=8&cikk=8973 Polgár így helyezi el Radnótit a nyugatos hagyományban: „A fordítás és az eredeti költészet egyenértékűségére, költő és fordító egyenrangúságára hívja fel a figyelmet Szabó Lőrinc is, mikor kijelenti:
»nem fordíthat verset senki a maga eredeti költői rangján felül«. A nagy költői, illetve fordítói öntudat, melynek következtében a nyugatos költők a legnagyobbakhoz mérik magukat, s mely nélkül az
átültetés munkájába bele sem kezdenének, Kosztolányi és Radnóti esetében nagyfokú óvatossággal
társul: a kísérlet kifejezés megoldatlanságot, lezáratlanságot sugall, s mintegy további próbálkozásra
szólít fel, a tökéletes megoldások elérhetetlenségének tudatában.”
Bartal Mária szintén árnyaltan vázolja Radnóti fordításszemléletének történeti összefüggéseit, elkülöníthető pozícióját a Nyugat hagyományán belül. A kísérlet hangsúlyozását Radnóti írásában azonban más irányban értelmezi, mint Polgár: „Kosztolányi már idézett előszavának kísérlet-metaforáját
(»A műfordítás a művészetben az, ami a valóságban a kísérlet, mely a természetes jelenségeket mesterséges úton idézi elő.«) Radnóti a műfordítások interpretációként való felfogásához hívja segítségül, ahol forrás- és célszöveg kapcsolatában nem a megfeleltetés hierarchizált viszonya, hanem a különböző olvasatok egymásmellettisége a meghatározó […]”. Bartal Mária: Radnóti Miklós a műfordításról. In: Jelenkor 2009/11, 1220–1226., itt: 1225.

„

84

tiszatáj

súly a mérésre fog esni, nem az imitációra és áthasonító hasonulásra. – De lássuk először is a
mítosz Orpheusát: ő Radnóti sorai szerint az énekes, aki énekelve úton van, s akit így minden
létezők kísérnek útján, éspedig azért kénytelenek őt kísérni, megindulva lelkes és lelketlen
létezők egyaránt, mert bűvkörébe vonja őket az ének: „elbűvölt menetben” (165) vonulnak
Orpheusszal. Radnóti nem értelmezi (legalábbis explicite nem) a megidézett Orpheusmítoszt, mely azonban több mint bevezető poétikus ornamens – szövege vége felé ezért is tér
vissza hozzá újra, mondván: „Csak kicsit Orpheusnak kell lenni hozzá [ti. a fordításhoz], mert
Orpheus varázsló is volt, Egyiptomban tanult varázslatot s elaltatta az aranygyapjat őrző sárkányt is.” (170) Tehát Orpheus „varázsló is volt” (kiem. Sz. Cs.), vagyis a költő Orpheus nem
egyszerűen azonos a varázslóval, hanem varázsló is. De mi hát a költészet, ha nem merül ki a
varázsoló elbűvölésben, jóllehet ez utóbbival a legszorosabb összefüggésben kell állnia, hiszen itt Radnóti a költészetről szinte kizárólag elbűvölő, megigéző hatását hangsúlyozva beszél. Ami biztos: Orpheus költőként is varázsol, amikor pedig a mai Orpheus fordítóként lép
színre, akkor Radnóti a varázsló voltát emeli ki: így ha a költészet fordítójának magának is
költőnek kell lennie, akkor mindenképpen varázslónak is. Mégpedig azért, mert a műfordító a
fordításról mint a lehetetlen lehetőségéről tud: „nem lehet »fordítani«”, ugyanakkor „nincs
olyan idegen vers, amit ne lehetne éppen magyarra fordítani” (uo.) A lehetetlenre tett „kísérlet” lehetőségéről tud: és az ilyen kísérleteket végrehajtó gyakorlatként értett műfordításhoz
tartozik a varázslat. Mit jelent hát itt a varázslás? Az aranygyapjat őrző sárkány elaltatására
tett utalás jelzi, hogy a varázslás nemcsak a nyelvi bűvkör éneklő megteremtésének, de a
bűvkör nyelvben végrehajtott átlépésének, feloldásának, megszüntetésének is (s talán mindenekelőtt ennek) a tudománya. A varázsló a bűvkörnek, határa megvonásának és átlépésének tudósa. S ha a költő és fordító ilyen értelemben varázsló, akkor ez egyrészt azt jelenti,
hogy a bűvkör létesítése először mindig nyelvi esemény. Másrészt, hogy a költő nem a goethei varázslótanonchoz hasonlatos, hanem ma, a mai Orpheus, azaz a „műfordító költő” (170)
a nyelv mágikus funkciójáról mintegy a kontrollálása felől tud. Nem varázsló, csak varázsló is,
amennyiben nem avítt varázsszavak ismerője, hanem – József Attila kifejezésével élve – varázsok „mérnöke”, azaz a szavak varázsát, megigéző erejét méri és mérlegeli. S hogy a mai
Orpheus ilyen lényegesen megváltozott módon lehet „többé-kevésbbé” Orpheus – azaz egyszerre több is és kevesebb is, mint a létezést megigéző orpheusi költő –, az tehát Radnóti eszszéje szerint a fordítással függ össze.
Radnóti számára a műfordítás, amit nem nevez át- vagy újra-költésnek (csak ’újramegírásnak’), mégis a költészettel egyenrangú nyelvi történés. Ez tehát Radnótira vonatkozóan nem merésznek tetsző értelmezői feltevés, hanem az Utószóban minden rövidség és
vázlatosság mellett is egyértelműen artikulálódó elgondolás. A soraiban megnyilvánuló műfordítói öntudat azonos a költői öntudattal. S ennek éppenséggel nem mond ellent az, hogy
Radnóti e rövid szövegében háromszor is kísérletnek nevezi a fordítást. Először úgy tűnhet
föl, hogy van szerinte olyan fordítás, amely túljuthat a kísérletjellegén, aztán viszont egyértelművé válik, hogy a fordítás lényegileg kísérlet – mégpedig nem egyszerűen abban az értelemben, hogy mindig csupán kísérlet a fordításra, hanem a fordítás maga kísérlet és mindig
kísérlet marad: kísérletet hajt végre a nyelvvel. Idézzük még egyszer:
A műfordító költő tudja, hogy nem lehet „fordítani”, csak újra megírni egy idegen verset s hogy minden műfordítás, – kísérlet. És tudja azt is, hogy kevés kivétellel – nincs olyan idegen vers, amit ne lehetne éppen magyarra fordítani. Csak kicsit Orpheusnak kell lenni hozzá, mert Orpheus varázsló is

2018. szeptember

85

„

volt, Egyiptomban tanult varázslatot s elaltatta az aranygyapjat őrző sárkányt is. És, – és szerencse
kell hozzá. (170)

Tehát „nem lehet »fordítani«, csak újra megírni egy idegen verset” – de mert ez ugyanakkor
éppen fordítva is van (fordítva kell lennie ahhoz, hogy műfordításról egyáltalán beszélni lehessen), vagyis: nem lehet újra megírni, csak fordítani, nos éppen ezért kísérlet minden fordítás. Így a fordításhoz nem Orpheusnak kell lenni, hanem „csak kicsit Orpheusnak”; e „kicsit”
mértékéhez pedig nyilván mérnöknek, aki bátran kísérleteket végez. A „fordítani” szót idézőjelbe teszi Radnóti: egy idegen verset „fordítani” lehetetlen – és az éppen ebből kiindulva
mégis megtörténő fordítás ezért nem más, mint a fordítás általános lehetetlenségében rejlő
különös lehetőségek előhívása, aktualizálása; a fordítás tehát ezért lényegét tekintve kísérlet
– és kivétel minden szabály alól, egyedüli normája az eredeti, amelytől már mindig éppen
végleg búcsút vesz (mint annak búcsúztató kísérete):
[…] a költő fáradhatatlanul fülelve és jegyezve követi a másik énekest, – esetleg évekig. „Dallama már
a fülembe motoz, szavait keresem még,” – mondja Vergilius eclogájában Lycidas. Valahogy így történik ilyenkor is. Aztán egyszerre megleli a szavakat a költő, leül az útfélre és írni kezd. S mikor leírta a
szavakat, már el is feledi gyakran az idegen éneket, az új, az anyanyelvén szóló vers elnyomja a régit.
Fölszabadult a varázslat alól. (166 – kiem. Sz. Cs.)11

A sikerült kísérlet is mint kísérlet lehet sikerült, és kísérlet marad, mert itt a kísérlet a szó
szoros értelmében a lehetetlen megkísérlését (vagy megkísértését) is jelenti. Az azonban,
hogy a műfordítás mint kísérlet a lehetetlent kísérli meg, csak a kísérlet során tapasztalható
meg. Abba az aporetikus menetbe, ami a fordítás, az eredeti mű (a költői szó) varázsa vonja
bele a fordítót. Radnóti világossá teszi, hogy a fordítás ennek a varázsnak a pontos felszámolása,12 feloldozása: „[…] egyszerre megleli a szavakat […] Fölszabadult a varázslat alól.”
A mai Orpheus Radnóti szavával „műfordító költő”, de nem »költő fordító«. Amikor a műfordító át- vagy újrakölt, valójában elmenekül aporetikus feladata elől. A fordítás paradoxonával, a lehetetlenség lehetőségével szembesülve ez az átköltésbe kitérő menekülés valójában kísértésként jelentkezik. Szándékos itt a „menekül” szó Radnóti-eclogát is idéző, eg-

11

12

Bartal Mária hívta fel a figyelmet a fordítás mint felejtés hangsúlyos gondolatára Radnóti szövegében. Ld: Bartal Mária: Radnóti Miklós a műfordításról, 1222.
Ez nem feltétlenül jelenti az eredeti mű destrukcióját, akárhogyan értsük is ez utóbbi történést,
amely a fordításban végbemegy. Paul de Man beszélt Benjamin fordítás-esszéjét értelmezve a fordításról mint destruktív aktusról, amennyiben a fordítás egy olyan, magához a nyelvhez tartozó, a
nyelvben benne rejlő feneketlen mélységbe vonódik be, amely lényegileg destruktív. Vö. Paul de
Man: Schlußfolgerungen: Walter Benjamins »Die Aufgabe des Übersetzers«. In: Alfred Hirsch (szerk.):
Übersetzung und Dekonstruktion. Frankfurt a. M., Suhrkamp, 1997. 195–198., 224. – Nyilvánvalóan
más úton jár Radnóti elgondolása, amely másfelől nem is kellőképpen kifejtett ahhoz, hogy mélyrehatóan szembesíteni lehessen Benjamin és de Man elméleti megfontolásaival. Így csak jelezni lehet
itt azt a sejtést, hogy Radnótinak a fordítás gyakorlatáról és a benne zajló történésről szerzett mély
tapasztalata – minden ezzel ellentétesnek tetsző orientációja ellenére – érintkezni látszik az idézett
gondolkodók megfontolásaival; ez a sejtés Radnóti rövid esszéjének kifejtetlen pontjai felől bukkanhat fel. (Vö. másfelől, ahogy Radnóti a Naplójában a „műfordítás tragédiájá”-ról beszél. Radnóti Miklós: Napló. Budapest, Magvető, 1989. 207.)

„

86

tiszatáj

zisztenciális felhangja.13 A fordítás mint kísérlet nem lehet mentes a nyelvben benne rejlő
végletes veszélytől – és e ponton kell kiemelni, hogy Radnóti fordítás-esszéjének is a műfordító a középponti figurája, ahogy Benjamin híres esszéjében is az.14 Állhatatosan szembenézni a „megoldhatatlannak látszó problémával” (166 sk.) vagy menekülni előle. Mert van már
versköltő-gép és fordító-gép is, de nincs és nem is lehet műfordító-gép. A műfordító alakja
tehát úgyszólván az emberi tényező kihagyhatatlanságáról tanúskodik a nyelvben. A nyelv
mint menekülés (egyszerre az idegen elől és a történeti létezés elől) vagy mint tanúskodás: a
fordítás – mint olyan nyelvi művelet, amely nem asszimilál és nem átkölt, hanem az idegenségen és az idegenséggel megütközik – egyszerre tanúskodik az idegenről és a történeti létezésről, a nyelv életéről. Ezek a megjegyzések a felé a lényegi, újabb és újabb megközelítést
igénylő összefüggés felé mutatnak, amely a költészet és a fordítás problematikája között,
Radnóti költészete és műfordításai között, továbbá egyfelől műfordításokkal teljes költői
életműve és másfelől korának történelmi-politikai realitása által radikálisan meghatározott
élete között és így ugyanakkor költészete és ama történelmi-politikai realitás között áll fenn.
Ezek felől az itt csupán jelzésként és sejtésként felvillantott összefüggések felől visszatérve az Utószó szavaihoz: a Radnóti által kurziválással kiemelt „bájkörébe lép” (166) kifejezés,
amely a bűvkört létesítő orpheusi szó15 („elbűvölt menetben” követik hallgatói), vagyis az
eredeti mű hatását fogalmazza újra alig máshogyan, és jelen szemlélődés szerint csakugyan
fordítás-esszéjének kiemelt, középponti képzetéhez vezet, valójában idézetként is olvasható,
mégpedig egy politikai tárgyú versből, Kölcsey Ferenc Zrínyi második éneke című verséből; e
13

14

15

Vö. Radnóti Miklós: Első ecloga. In: Uő: Költeményei. Budapest, Helikon, 1982. 126. – A menekülés/nem-menekülés mint a Radnóti-költészet és -recepció egyik alapkérdése új megközelítésre vár:
jelen esszé szerint éppen a „kísérés”-nek az Utószóban kirajzolódó problematikája felől.
Vö. Walter Benjamin: A műfordító feladata. In: Uő: „A szirének hallgatása”. Válogatott írások. ford.
Szabó Csaba. Budapest, Osiris, 2001. 71–83. Itt a műfordító alakját és a műfordításban rejlő veszély
megtestesülését végül Hölderlin és fordításai jelenítik meg: „Éppen ezért fészkel bennük, más veszélyeknél előbb, minden fordítás iszonytató és eredendő veszélye: hogy az így kitágított és áthatott
nyelv kapui összecsukódnak, és a fordítót hallgatásba zárják. A Szophoklész-fordítások – ez volt
Hölderlin utolsó műve. Bennük az értelem szakadékból szakadékba zuhan, és végül szinte elveszni
látszik a nyelv feneketlen mélyein.” (83) – Radnóti Naplójában olvasható olyan bejegyzés, amely a
Benjaminénál nem csekélyebb komolysággal és emfázissal utal az írás veszélyeire, miután korábbi
bejegyzések azt is világossá teszik, hogy Radnóti számára a költői és a fordítói munka egyenrangú
alkotó tevékenység: „írtam egy verset, elkezdtem újra az Apollinaire-verset fordítani […] védekezem
[e szó itt a háború kitörésére, ennek lélekre gyakorolt hatására vonatkozik]. Elkezdtem újra a Voyageur-t. Harmadszor és most sikerül, – s miért nem sikerült eddig? Műfordítási ihlet […]. […] sokszor
magunk is elborzadunk, milyen hűvös és száraz homlokkal járunk a billenő pallón a mélység fölött,
[…] pedig minden rossz mozdulat zuhanás, halál lett volna…” Radnóti Miklós: Napló. Budapest, Magvető, 1989. 77, 94.
Egyébiránt az Orpheus nyomában végén található, a fordított költőket bemutató „igénytelen tájékoztatóban” (171) éppen a Hölderlinről írt jegyzetben beszél Radnóti Hölderlin „szóbűvöletéről” (177),
mely kifejezés összhangban van az esszé Orpheusával, akit „elbűvölt menetben” (165) kísérnek.
(A Hölderlin-jegyzet másik, a költőt jellemző fordulata – „súlyosszavú és mégis szárnyaló művész” –
a Negyedik ecloga egyik sorát variálja: „Szállj fel, te súlyos szárnyú képzelet”.)
A bűvkört létesítő orpheusi szó elgondolása nem összekeverendő a „világ költői újrateremtésének”
romantikus képzetével; a jelen kísérlet megpróbálja Radnóti vázlatos meggondolásait nem visszaírni
a „költői szó metafizikai érvényét” állító hagyományba. Az ettől való elmozdulást jelzi Bartal Mária:
Radnóti Miklós a műfordításról, 1220.

2018. szeptember

87

„

vers, amely a haza fogalmának diszkussziójaként olvasható, a „bájkörébe lép” kifejezéssel ér
véget – ahol is kérdés, hogy ki lép e bájkörbe, tudniillik egy új, más hon bájkörébe, mely honnak határára más szózat állt:
És más hon áll a négy folyam partjára,
Más szózat és más keblü nép;
S szebb arcot ölt e föld kies határa,
Hogy kedvre gyúl, ki bájkörébe lép.16

A „bájkör” kiemelt képzete nemcsak e lehetséges intertextuális összefüggés felől vezet annak
felismerése felé, hogy Radnótit a nyelv történetiségéről és a fordítás ebben megmutatkozó jelentőségéről alkotott világos tudat avagy sejtés vezérli, még ha ezt az Utószó nem artikulálja
is szabatos elméleti nyelven. – Radnóti egyik monográfusa, Pomogáts Béla szerint a költő
„műfordítói elvei szerint csak egyetlen igazán hiteles fordítás volt elképzelhető, és neki ezt az
egyetlent kellett megalkotnia”.17 Ez különös megállapítás, mert Radnóti ennek épp az ellenkezőjét mondja, amikor kísérletnek nevezi a fordítást, s másfelől egyértelművé teszi, hogy
tisztában van vele: a fordítás máshogyan tartozik a nyelv életébe, történeti kibontakozásába,
mint a költői szó, azaz tudja, hogy egy műnek koronként új fordításai nemcsak lehetségesek,
hanem szükségesek is:
A műfordítás akkor időtálló, ha magyar versnek is szép, jelentékeny a vers. […] sokszor csak egy
nyelvi megújulás segít felülmúlni. Tóth Árpád […] ír ezzel kapcsolatban arról a kötelességről, mellyel
minden tovatűnő nemzedék tartozik az örök dolgok iránt. De ha magyar versnek szép a fordítás, akkor nem avúl el, az új fordítás csak a régi mellé kerül, de nem fölébe. (170)

A műfordítás tehát egyrészt Radnóti szerint is – mint Benjamin megfogalmazta – feladat (kettős értelemben is: elvégzendő munka és annak szükségszerű, azt újra feladattá tevő feladása); másrészt pedig ugyanazon művek koronként egymást követő és egymás „mellé” kerülő
fordításairól beszél, melyek történetiségüknél fogva nem szemlélhetők hierarchikus viszonyban. Tudja, hogy egy nyelvi közösség időben létezése szempontjából döntő szükségszerűség a fordítás, az újabb és újabb kísérlet.
Radnóti fordítói utószava ugyanakkor sem nem elméleti fejtegetés, sem nem gyakorlati
útmutató a fordításhoz, ám kétségkívül fordítói gyakorlatáról ad számot, s teoretizálható
meglátásai is ebből a gyakorlatból fakadnak. Nem csupán az esszé közepén elhelyezett, saját
gyakorlatából vett konkrét példák teszik ezt plasztikussá, hanem észre kell venni, hogy az
esszé leggyakrabban előforduló szava maga a „gyakran” szó (és variációi, illetve gyakorító
képzős igék is); mert nincs gyakorlat „gyakran” nélkül: „ott vonul gyakran a többi költő is”;
„már el is feledi gyakran az idegen éneket”; „nem egyszer évekig mondogattam magamban”,
próbálgattam”; „védtek sokszor magam ellen is”; „gyakran nem is választás, hiszen nem egyszer a vers választ ki minket”; „hányszor dobtam el egy-egy már véglegesnek vélt sort” (kiem.
Sz. Cs). Ezek a gyakran ismételt határozószók itt-ott a szemlélet vagy a megfogalmazás bizonytalanságát látszanak jelezni: ám sokkal inkább e sajátosan bizonytalan, mert a kiszámíthatatlan és megszámolhatatlan ismétlés hangsúlyozása által bizonytalan megfogalmazások
pontosságáról van szó, amennyiben a gyakorlat alapján a kizárólagos megfogalmazások ellen
16
17

Kölcsey Ferenc: Zrínyi második éneke. In: Uő: Összes versei. Budapest, Szépirodalmi, 1988. 159 sk.
Pomogáts Béla: A modernek áramában. In: Radnótiról Radnótiról. Szerk. Z. Szabó Zoltán. Budapest,
Tankönyvkiadó, 1987. 185.

„

88

tiszatáj

szólnak. A repedezett kontúrú megfogalmazásnak ugyanezt a pontosságát vélem felfedezni a
már idézett helyen:
A műfordító költő tudja, hogy nem lehet „fordítani” csak újra megírni egy idegen verset s hogy minden műfordítás, – kísérlet. És tudja azt is, hogy kevés kivétellel – nincs olyan idegen vers, amit ne lehetne éppen magyarra fordítani. (170)

„Kevés kivétellel”: ez a közbeékelés a második mondatban pontosan a műfordításnak az
előbbi mondatban megfogalmazott aporetikusságát hozza vissza. Van kivétel a lefordíthatóság alól, marad kivétel, marad, ami minden fordítás közepette a fordítás lehetetlenségéről
tanúskodik a nyelvben, de meghatározhatatlan marad, hogy mi a kivétel, mennyire ritka vagy
mennyire gyakori. A „kevés kivétellel” után gondolatjel következik. Ez maga is egy kivételes
megszakítás. Ez a gondolatjel mint egy mérleg rúdja, s a mérleg két oldalán ez áll: „Kevés kivétellel” – nincs lefordíthatatlan. A kevés kivétel ugyanannyit nyom a latban, mint a fordíthatóság általános megállapítása. De nem ellentétről van szó. A „kevés kivétellel” kitétel a „minden lefordítható” tézisét nem ellentételezi, hanem feldúlja, a kivétel bevonul a szabályba
anélkül, hogy új szabályt teremtene. A kevés kivétel: nem egy, nem sok kivétel, hanem kevés,
nem elegendő ahhoz, hogy szabályt alkossunk belőle, és ahhoz is „kevés”, hogy azt teljesen
hatályon kívül helyezze. Ha jobban szemügyre vesszük, nem úgy van, ahogy első pillantásra
tűnik, vagyis nem arról van szó, hogy általában a művek többsége lefordítható, mások azonban – a „kevés kivétel” – nem lefordítható, hanem a „kevés kivétel” benne van minden egyes
lefordítható szövegben, mindig más és más módon. A „kevés kivétel”, amely éppen mint kevés
kivétel szabályozhatatlan, nem az általános szabályt erősíti, hanem a fordításnak mint feladatnak a lehetőségfeltétele.
A „kevés kivétellel – nincs fordíthatatlan” tétel párja a költő azon mondata, mely szerint a
„műfordítás mindig csoda egy kicsit” (166). „Mindig csoda”, de mindig csak „egy kicsit”; és:
csak egy kicsit csoda, de ily módon mindig az. A csoda talán az, ahogy a „mindig” és az „egy
kicsit” meghatározhatatlan mértéke kivételessé egyensúlyozza a fordítást mint gyakorlatot és
mint műalkotást, nyelvi eredményt. Így esemény, „ami megesik a költővel” (uo.). Ha kivétel
nélkül mindig csoda volna, akkor nem csoda volna, hanem merő gépiesség. Ha nem csak „egy
kicsit” volna csoda, hanem teljességgel az volna, akkor a műfordítónak nem maradna feladata
és feladnivalója; puszta varázslat volna az egész.
A műfordító feladata tehát kivételes feladat. A fordító a kivételről tud. Fordítóvá az válik,
aki az újra és újra megkísérelt fordítás gyakorlatában megtud valamit a kivétel természetéről.
*
Végül térjünk vissza még egyszer röviden Orpheusra, s vele ismét csupán jelzésszerűen a költészet-fordításnak és Radnóti korának, a 20. századi politikának az összefüggésére, amely
Radnóti költői-műfordítói életművének a fordítás-esszéjéből kiinduló újraértelmezésében
mutatkozhatna majd meg további vizsgálódásokban. – Orpheus „bájkörébe” vonja éneke
hallgatóit, akik ezután követik, kísérik (165 sk.). A műfordító költő is kíséri („fülelve és jegyezve”), mígnem a fordítással kilép az elbűvölő, megigéző hatókörből, „fölszabadul a varázslat alól”. A fordítás kilépés a kivételes állapotból, amelybe mint bűvkörbe a megigéző szó hozza, emeli, veszi ki a hallgatót.
Orpheus kapcsán a kísérés mivolta megértendő: Orpheus kíséri megigéző szavával a létezést – és Orpheust kísérik minden létezők. Orpheus elbűvölő-megigéző szava megszólítja azt,

2018. szeptember

89

„

ami aztán rá hallgatva kíséri – az orpheusi kíséretre ébred létére az, amit kísér. A költészet
kíséret, amely kísérő követésre, kíséretbe hív, és meghallóját bűvkörébe vonja, hatalmába keríti.
A fordítás pedig a felszabadulás a költői szó bűvkörének hatalma alól, mégpedig azáltal,
hogy az idegen nyelv szavát követve-kísérve – és csakis így, ebben a kísérésben – talál másik
nyelvet, amely azt azután „elnyomja” (166). Hogy az idegen nyelv szavát a fordítás „elnyomja”, el kell nyomnia, ez a nyoma a fordításban annak a két nyelv közé fogva vég-telen, voltaképp lezárhatatlan küzdelemnek,18 amelyként a fordítás történik. Az ilyen küzdelemként
végrehajtott fordítás a nyelv történése marad, s ezért a későbbi fordítói kísérlet „mellé kerül,
de nem fölébe” (170. – hiszen a küzdelmet egyébként sem a másik fordítással folytatja egy
fordítás, hogy „fölébe” kerüljön, hanem az idegen nyelv eredeti művével). Mindebből következik s még teljesebb értelmet nyer az az alapgondolat, miszerint a fordítás kísérlet, s mint
kísérlet szabadítja fel a bűvkörben állót: mert mint kísérlet „mindig csoda egy kicsit”, azaz
„egy kicsit” mindig más – és éppen így mindig kiszámíthatatlanul más – történik benne, mint
amire a kísérlet intenciója irányul, történése mindig áttöri ennek kereteit avagy bűvkörét.
Kísérlet egyfelől a szó tudományos értelmében, amennyiben – „a probléma vonzott mindig”
(167) – a fordítás „egy megoldhatatlannak látszó problémára” (166 sk.) keres kísérletezve
megoldást, és leginkább az Utószó konkrét fordítási példái (167–169) mutatják meg, hogy
Radnóti a „tudományosan megalapozott ismeret és tudatosság”19 jegyében fordít. Másfelől
ugyanakkor abban az értelemben is kísérlet, hogy a fordítás a lehetetlent kísérli vagy kísérti
meg („nem lehet »fordítani«”, 170), miután az idegen nyelv műve („csábító szövege”, 165)
megkísértette és elcsábította („elragadta”, 166): bűvkörébe vonta a fordítót. Ha megpróbálnánk követni a műalkotás és/vagy az idegen szó kísértő-csábító erejének metafizikáját, akkor
újszerűen ragadhatnánk meg a műfordításnak (és a vele analógnak minősíthető kritikai
nyelvi gyakorlatoknak) az ama erővel szembe-szegülő destruktív erejét és az ebben rejlő
megmentés mozzanatát.
Ahogy a „kísér” szó összefügg a „kísérel” (és „kísért”) szóval, úgy kell a költészet hatalmának, azaz performatív erejének és a fordításnak összefüggenie. Ami tehát a kettőt Radnóti leírásában egy összefüggésbe emeli, az a bűvkör vagy megigéző hatókör – a megigéző kényszerítő hatalom, amely megvonja bűvkörének bezáró és kizáró határát.

18

19

Kemény Katalin Rabelais-fordításáról írt recenziójában Radnóti „birkózásról” beszél az idegen
nyelvvel. Ld. Radnóti Miklós: Kemény Katalin Rabelais-fordítása. In: Uő: Összegyűjtött prózai írásai.
Budapest, Osiris, 2007. 167. (Figyelemre méltó itt többek közt az is, hogy ennek az egyetlen bírálatnak a címe, amelyet Radnóti műfordításról írt, a szerző és a fordító nevéből áll. – Radnóti egyébként
felháborítónak találta – teljes joggal –, hogy Vas Istvánnal együtt fordított Apollinaire-kötetükről a
fordítók nevének elhallgatásával jelent meg recenzió. Ld. erről Radnóti Miklós: Napló. Budapest,
Magvető, 1989. 97 sk.; vö. továbbá 171 skk.)
S mint fentebb néhány idézet már jelezte: ez, a fordításban az idegen nyelv művével folytatott küzdelem vagy birkózás Radnóti felfogásában lényegét tekintve nem más, mint az eredeti mű alkotása. Erről a küzdelemről olvashatjuk: „Ha Csokonai és Arany poéta doctusok, ha az anyag természetének és
törvényeinek tudományosan megalapozott ismeretéről és tudatosságáról van szó, akkor az vagyok.
De ez a feltétele minden igaz művészetnek. […] A művész, hogyha nem ragad meg valahol az úton,
akkor továbbjut az anyaggal való harcban. […] Úgy érzem, továbbjutottam újra a küzdelemben.”
Radnóti Miklós: [Öninterjú]. In: Uő: Összegyűjtött prózai írásai. Budapest, Osiris, 2007. 69 sk.
Vö. az előző lábjegyzet [Öninterjú]-ból vett idézetével.

„

90

tiszatáj

A német „Bann”20 szó (melynek magyar fordításai: báj- vagy bűvkör, varázs, igézet, megigéző hatalom) etimológiája világosan mutatja, hogy a „Bann” hatalma, mely hatókört teremt,
eredendő jogi-politikai fogalom. Giorgio Agamben elemzései mutatták meg, hogy a napnyugati politika története, elérkezve a múlt századba és a jelenbe, e fogalom felől értelmezendő
újra.21
Ha a „Bann”, vagyis a hatókör vagy bűvkör megvonása az az alapvető performatív nyelvi
aktus, amelyet – az agambeni elemzés értelmében – a „szuverén” hajt végre, akkor azt mondhatjuk, hogy a költő mint a Radnóti leírásában megjelenített Orpheus a „szuverén” alakváltozata (éppen akkor és annyiban is, ha és amennyiben annak riválisa). A „műfordító költő”
azonban már nem a szuverénnel nyelvi szempontból azonosítható vagy vele rivális alakként
jelenik meg, hanem az a költői-fordítói művének nyelvi történésében a „szuverén”-t kérdésessé teszi azzal, ahogy bűvkörét megtöri.22

20

21

22

Radnóti utolsó fordítói munkáinak egyike: Huizinga: Válogatott tanulmányok (Budapest, Pharos,
1943). E fordítás újrakiadása 1997-ben jelent meg A történelem igézetében címmel, amely egy szintén 1943-ban megjelent német Huizinga-kiadás, az Im Bann der Geschichte című kötet fordítása. (Ferencz 2005-ben megjelent monográfiájának bibliográfiája különös módon éppen ezt a Radnótifordítást nem tartalmazza.) Bár nem tudtam felderíteni, hogy Radnóti fordításának első és második
kiadása miért visel más címet, okkal feltételezhető, hogy Radnóti ismerte az általa fordított kötet
német kiadásának címét, mint ahogy az is, hogy azt alaposan megfontolta: Im Bann der Geschichte –
címszava lehetne ez annak a történelmi tapasztalatnak, amelyre emberként és költőként szert tett, s
amelyet egyedülálló módon megformált.
Giorgio Agamben: Homo sacer. Die souveräne Macht und das nackte Leben. Aus dem Italienischen von
Hubert Thüring. Frankfurt a. M., Suhrkamp, 2002. – Radnóti költészetének, életművének az az értelmezése, amelynek első lépése volna a jelen írás a költő műfordítás-esszéjéről, mindenekelőtt Agamben elemzéseire támaszkodna a szuverénről és a homo sacer alakjáról, a kivételes állapot és a biopolitika fogalmáról, a homo sacer kizárás általi bezárásáról a biopolitikai testbe. Többek közt azt kellene tehát innen kiindulva újraértelmezni, hogy Radnóti Auschwitz előtti költészete és élet-műve milyen módon viszonyul a 20. századi biopolitikához.
A további vizsgálódás leginkább az életmű életrajzi szempontból is kulcsfontosságú pontján elhelyezkedő Sem emlék, sem varázslat című versből indulhatna. Ebben látszik a legösszetettebb módon
kifejleni a kísérés problematikája, amely e költészetet egyik legmeghatározóbb motívumaként mozgatja. Ennek összetettségét, nehezen feltárható és őrizhető titkát itt csak jelezhetjük, kiemelve, hogy
a vers, amely a varázslattól vett búcsút végrehajtja és kijelenti, nemcsak kíséretről beszél („tudtam,
hogy egy angyal kísér” – és végül a kíséretet meghökkentő, egyszerre egyértelmű és kétértelmű módon felfüggesztő felszólítás: „ha megpillantsz, barátom, fordulj el és legyints”), hanem kísértetről is:
„elindul mint kisértet”, ti. a vers beszélője: „jóformán meztelen”. Hogyan viszonyul ez a „jóformán
meztelen” az Agamben által értelmezett „csupasz élet”-hez? – A vers „kisértet”(ies) beszédének végtelen nyugalmát kellene megközelíteni: a megközelítés közeledés lehetne, de nem kíséret, mert beszéde megszólít, de nem hív: semmilyen kíséretbe, „bájkörbe” vagy „elbűvölt menetbe”.

2018. szeptember

91

„

FRIED ISTVÁN

Szerb–magyar összefüggések
a századfordulón
Božidar Kovaček emlékének

Noha az irodalomtudomány nem egy irányzata másodrendűnek, lebecsülő hangsúllyal kevésbé lényeginek minősíti a genetikus kapcsolatokként számon tartható, két- vagy többoldalú összefüggéseket, és a pozitivista komparatisztika területére utalja át, a „történelmi sorsközösség” címszava alá sorolt, több évszázadon át egy államközösségben élt népek/nemzetek
szellemi (és természetesen nem csak szellemi) létezésének, egymásra vonatkoztathatóságának tényezői nem kerülhetők meg anélkül, hogy az irodalom, a művészetek, a társadalmi
gondolkodás párhuzamai, kapcsolatai, nem egyszer közös tevékenységi területei ne sérülnének. Mindennek függvényében a szellemi és a hétköznapi körülmények igényelte kétnyelvűség, kettős honosság részleteire, jellegzetességeire ne derülne fény. Hogy a szerbek „nagy
vándorlás”-a (seobe) következtében, de már jóval előbb is (például a népköltészetben) föltetsző kulturális emlékezetben közös történelmi hősök, állandó, nem minden esetben pozitív
események miféle szerepet játszottak részint a fokozatosan alakuló nemzeti tudatok, illetőleg
a sokáig megőrzött közös tudatok történetében, arról már számos tanulmány, gyűjteményes
kötet megemlékezett,1 idevonatkoztatható nyelvészeti, irodalomtörténeti, filológiai, történeti
stb. értekezések csupán egy még el nem készült, bár kívánatos többkötetes bibliográfiában
regisztrálhatók. Mindazonáltal az az általánosnak mondható megfontolás az eddiginél valószínűleg hangsúlyosabban érvényesítendő, hogy éppen az egymástól eltérő célkitűzéseket
megfogalmazó nemzeti tudatok egymás ellen szegezett érvei sem képesek elnémítani a szellemi kapcsolatok építését célzó törekvéseket. Ezek olykor intézményes eszközökkel segítik a
szellemi termékek cseréjét. Már itt jelzem, hogy a XIX–XX. századi magyarországi városi kultúrának része a szerb művelődés, a nagy vándorlást követő be/letelepülés városképileg
(szerb templomok építése), a kultúra más területeit érintve: a szerb polgári közköltészet révén, mely tematikailag mutat hasonlóságokat a magyar nyelvű közköltészettel, majd magyar
részről lényegi tényező a megnövekedett érdeklődés a Vuk Karadžić által kiadott szerb népköltészet iránt, mely nem csupán az olykor német nyelvből, máskor „eredeti”-ből készült fordításokkal jeleskedett, hanem a magyar nyelvű verselési mód – szerbus manier – népszerűvé
válásában, majd az ún. népies irány elméleti előfeltevései kidolgozásában.2 Szerb részről viszont a magyar gimnáziumokba, Pest egyetemére járó fiatalok ismerkedhettek meg korszerű

1

2

Szintézis igényű: Szomszédság és közösség. Délszláv–magyar irodalmi kapcsolatok, szerk. Vujicsics D.
Sztoján. Budapest 1972.
Fried István: A délszláv népköltészet magyar recepciója Kazinczytól Jókaiig. Budapest 1979, Uő: Recepcija srpskohrvatske narodne poezije u madjarskoj književnosti, in Uporedne istraživanja 2, Beograd 1982, 5–83.

„

92

tiszatáj

művelődési anyagokkal, tanúi lehettek a magyar főváros gyorsított ütemű fejlődésének, a
magyar kulturális intézményrendszer differenciálttá válásának, nem utolsósorban a magyar
irodalmi, képzőművészeti, zenei élet kínált követésre méltó példát.3 Mindeközben mód nyílt
arra, hogy fordítások révén megteremtődjék a lehetőség az európai irodalmi/művészeti
trendek megismerésére, befogadására, az anyanyelvi kultúrához történő integrálására. Jól
ismert példa a Jovan Jovanović Zmajé, aki a magyar irodalom legjelesebb műveinek szerbre
adaptálásában részint a szerb irodalom rétegzését, műfaji rendszerének kiteljesítését ösztönözte, míg a maga költészetének, kulturális tevékenységének (bökversek, humoros lapok
stb.) megtervezésekor szintén eredményesen kamatoztatta magyar irodalmi ismereteit.4 Bár
bökverseiben szóvá tette a magyar politika visszásságait, ez nem volt akadálya annak, hogy
magyar hivatalos elismerésekben részesüljön (a Kisfaludy Társaság tagja lett), versei ne jelentek volna meg magyar fordításokban. Az Osztrák–Magyar Monarchia írásban és képben
című, Rudolf trónörökös irányította monográfia-sorozat sem mellőzte a szerb részvételt, a
szerbre sűrűn fordított Jókai Mór közvetített a szerkesztőség és a kiszemelt szerb résztvevők
között,5 akik a helytörténeti, folklorisztikai, irodalmi fejezetek megfelelő részeinek elkészítését végezték el. Szerb részről Jókai Mór regényírói népszerűsége jódarabig töretlennek mutatkozott, s nem csupán Jókai szerbtárgyú művei miatt, hanem elsősorban a romantikus prózai epika adaptálási lehetőségeinek példája okából. A távlatos magyar vállalkozás, az Egyetemes irodalomtörténet szláv irodalmak történetét bemutató kötetében alapos fejezet tárgyalja a szerb irodalmat, méghozzá avatott, szerb szerző tollából.6
A modernség megjelenése7 az irodalmi kapcsolatok művelése számára nem túlságosan
kedvező időben, a XIX. század végére, a XX. század elejére tehető, ekkor nem csupán a magyar és a szerb politikai elit képzelte másként az ország, a régió jövőjét, hanem a Szerbiában
lezajlott uralkodóváltás is problémaként jelentkezett Magyarországon, Szerbia szláv/orosz
orientációjának erősödését a Monarchia nemigen nézte jószemmel. A berlini kongresszus
(1878) felhatalmazása nyomán a Balkánon érdekeit érvényesítő Monarchia Bosznia-Hercegovina okkupációjával, majd annexiójával, hatalmi-politikai vitákat gerjesztett, miközben a
kulturális kapcsolatok újabb fejezetének megnyitására is mód nyílt. Erről röviden csak anynyit, hogy a magyar lapok bőségesen mutatták be a háborús események mellett a térség kultúráját, folklorisztikáját, természeti viszonyait, múltját, egykori magyar történeti kapcsolatait: az egymást követő, kötetekben megjelenő útleírások mind a mai napig értékes, tapasztalati úton szerzett információkat tartalmaznak. Visszatérve a modernségre, közös vonásként
említendő, hogy az eddig inkább a német-osztrák kultúrára irányuló érdeklődés mellett egy-

3

4

5

6

7

Danica Petrović: Srpski muzičari u Budimu i Pešti u XIX i početkom XX veka, in Iz istorije srpskomadjarskih kulturnih veza, glavni redaktori: Božidar Kovaček, Radomir Lastić. Novi Sad–Budimpešta
2003, 213–223.
Popovics Lázár: Zmáj-Jovánovics János és a magyar költészet. Budapest 1913, Póth István: Jovan Jovanović Zmaj és a magyar költészet, in 1. sz. jegyzetben i.m, 369–391.
A vállalkozás számára Jókainak sikerült megnyernie Antonije Hadžićot, aki a Jókai szerkesztette napilap, A Hon mellett a Vasárnapi Ujságban, a Fővárosi Lapokban, a Kisfaludy Társaság Évlapjaiban, a
Magyar Szalonban publikált.
Popovics Pál [Pavle Popović]: Szerbek és horvátok, in Egyetemes irodalomtörténet, szerk. Heinrich
Gusztáv, Budapest 1911, IV, 113–142.
Predrag Palavestra: Istorije moderne srpske književnosti. Beograd, 1986.

2018. szeptember

93

„

re inkább előtérbe kerül a francia irodalom és művészet megismerésének, befogadásának,
„felhasználásának” igénye, egymástól olykor függetlenül, máskor a magyar kezdeményezésektől ösztönözve, ritkábban közös vállalkozások keretében. Ennek jelentőségét akkor érzékelhetjük, amikor a „hivatalos” kulturális felfogásoktól, melyek egy konzervatívabb világnézet jegyében álltak, eltérően olyan irányzatok integrálásának szorgalmazására került sor,
mint a naturalizmus, a szimbolizmus, az impresszionizmus, és mindez nincs ellentétben azzal, hogy (erősebben a magyar művelődésben) a Jung Wien, a szecesszió (a Jugendstil) sem
kerülte el a századforduló alkotóinak, gondolkodóinak a figyelmét. Ezen a helyen azonban
érdemes kitérnünk arra a látszólagos ellentmondásra, mely a szerb–magyar (irodalmi) öszszefüggésekben esetleg egyensúlyzavarként könyvelhető el. Általában elmondható, hogy a
szerb kulturális élet jelesei, akik magyar iskolákat látogattak, vagy Budapesten jártak egyetemre, kiválóan megtanulták a magyar nyelvet, alaposan megismerkedtek a magyar irodalommal, így a magyar verstani kérdésekkel is tisztában voltak, nemcsak az érintkezés magyar
nyelven nem esett nehezükre, hanem az anyanyelvi kulturális elkötelezettség perspektívájából nem úgy tekintettek a magyar kultúrára, mint valamely merőben idegen jelenségre, hanem megbízható tudással, a külső kapcsolatoknál mélyebb ismerettel. Ennek nem kizárólag a
fordításokban látták hasznát, még akkor is, ha ezek a fordítások nemcsak a nyelvi-szerkezeti
eltérések miatt voltak olykor adaptációk, hanem a magyar kultúra szemléletében, az olvasási
stratégiák tekintetében a magyar költőtársakkal rokon vonások jellemzik őket. Előrevetítve
egy későbbi példát: Todor Manojlović számára Ady Endre modern „áttörése” többé-kevésbé
ugyanazt jelentette, mint magyar kortársai számára. Annak ellenére, hogy Manojlović a francia avantgárd oly személyiségeinek jelentőségére is rádöbbent, mint Apollinaire és Picasso,
noha ezek művészetét Ady nem látszott tudomásul venni, nem reagált rájuk, az ő modernségének (melynek visszhangja a szerb mellett a horvát, a szlovák és a román költészetben, irodalmi gondolkodásban is érzékelhető) „rejtett” avantgárdjára kevesen figyeltek föl, általában
szimbolizmusként, Baudelaire lírájának magyar továbbgondolásaként fogták föl, olykor még
Verlaine nyomait is fölfedezve.8 Manojlović jóval többet látott Adyban, mint magyar kortársainak egy része, nem is szólva az akadémiai körök értetlenségeiről, az érthetetlenség, hazafiatlanság és erkölcstelenség vádjairól. A korszak legjelentősebb magyar költői nem pusztán
azért nem viszonozták több szerb szerző gesztusát, mivel nem tudtak szerbül, hanem azért,
mivel a magyar és a szerb irodalom „interferenciái” következtében a modern irodalom magyar megépítésében nem volt szükség a szerb tényezőre, a francia és az angol irodalomhoz
maguk is eltalálták, s a szerb irodalomban, ha kerestek volna (de nem kerestek), nem leltek
(volna) olyan mozzanatokat, amelyekre feltétlenül reagálni kellett volna, illetőleg amely
„üres helyek” kitöltésére ösztönözte volna őket. A szerb irodalom jelesei közül többen maguk
meglelték az utat ahhoz az irodalomhoz, kultúrához (elsősorban a franciához), melynek példájából számos elemet átemelhettek a maguk törekvései közé (Jovan Dučić), és akadtak
olyan költői kísérletek, melyek igénybe vették a magyar közvetítést (például Dušan Vasiljev
Adyét).
Ugyanakkor nem állítható, hogy a szerb írók fordítói tevékenységére ne érkezett volna
magyar irodalmi válasz. Más kérdés, hogy az elsősorban a hivatalos intézmények segítségé8

Már itt jelzem, Todor Manojlović irodalomtörténeti szintézisének magyar irodalmat bemutató fejezetét: Osnove i razvoj moderne poezije, priredio za štampu Gojko Tesić, Beograd 1987, 130–132, 191,
Manojlović emlékezése Aladics Lajos lejegyzésében: Híd 1968, 634–635.

„

94

tiszatáj

vel történt. Ennek volt előnye: a megjelentetés bizonyossága. De volt hátránya: a magyar fordítók nem tartoztak a magyar irodalom élvonalába, költészeti-nyelvi felfogásuk inkább a XIX.
század elavulóban lévő metodológiájáról tanúskodott, s a dicséretesen jószándékú igyekezet
nemigen párosult korszerű esztétikai érzékenységgel. Elsősorban olyanokat találunk a fordítók között, akik kétnyelvű vidékről származtak, így mindkét nyelv birtokában voltak (ugyanez mondható el a többi szláv nyelvből készült fordításról, oroszból a leginkább azok fordítottak, akik ruszin-ukrán vidékről valók, jóllehet a budapesti egyetemen 1849 óta működött
szláv tanszék). Ez egyben azt eredményezte, hogy a tisztességesen elvégzett fordítói munka
nem késztette az irodalom iránt érdeklődőket, hogy a szerb fordításokat tartalmazó köteteket a kezükbe vegyék, mivel olyan költői nyelven szólaltak meg, amelyet a kortárs magyar
epigon líra művelőitől fölös bőségben már megtapasztaltak. Ennek az lett a sajnálatos következménye, hogy azok a folyóiratok, melyek az idegen nyelven megszólaló modernségről vagy
azok magyar fordításairól egyébként szívesen közöltek kritikákat, nem tartották érdemesnek, hogy ezt a kissé antikváriusi fordítói szemlélettel készült poézist ismertessék. A következtetés ekképpen szólhat: a szerb modernség fontos reprezentánsai beható tudásra tettek
szert a magyar irodalom mozgásirányait tekintve, míg a magyar modernség reprezentánsainak törekvései ugyan párhuzamosságokat mutatnak a szerb írók érdeklődésével (Rilke),
azonban a szerb vonatkozásoktól függetlenül, azokról mit sem tudva végezték munkájukat.
Annak ellenére, hogy 1910-ben egy sokak által olvasott, népszerű sorozatban antológiában
volt olvasható a válogatás „Szerb költőkből”,9 mely az irodalomtörténeti adatokat Jovan Grčić
művéből (Istorija srpske književnosti, 1903) vette, és mely köszönettel nyugtázta Tihomir Ostojić (újvidéki tanár), Milan Popović (óbecsei orvos) és Nikola Belestin (óbecsei ügyvéd) segítségét. A fordított költők névsora tanúsítja, hogy egy virtuális szerb irodalomtörténet illusztrációját kapjuk, Laza Kostić azért hiányzik, mert a fordítót hivatali munkája gátolta antológiája kiteljesítésében. Az első költő a sorban: Branko Radičević, őt követi Djura Jakšić, Jovan Jovanović Zmaj. Dimitrije Popović, Milorad Popović Šapčanin, Nikola Petrović Njegoš, Jovan Grčić, Aleksandar Santić, Mileta Jakšić, Milorad P. Petrović. Az előszó 1906-os. Szászy feladatvállalásul a népköltészeti átültetések után a műköltészetet hozná közelebb a magyar olvasóhoz, kultúraközvetítői aspektusból tekintve a szerb–magyar viszonyokra. „A magyar és
szerb múzsának összeölelkeztetésével ugyanis hozzá akarok járulni a régmúltban megkötött,
de közben megszakadt magyar–szerb barátság szorosabbá tételéhez.” Az egyes költőket rövid bevezető jellemzi, életrajzi adatok, a kor kurta bemutatása, műveik magyar fordítóinak
felsorolása. Ezt követik a szemelvények. A gondosan szerkesztett kötet azonban nem ér célba
a kevésbé tehetséges magyar fordító nyelvi korlátai miatt, jóllehet felismeri, hogy a kortárs
magyar költők hangján megszólalva, a szerb vers ismerőssé tehető: Jakšić Oszmán Aga című
versének fordításakor a fordító mintha Arany-imitációval kísérletezne. A könyvecske időszerűségét bizonyítja, hogy horvát és szerb részről szintén kísérleteztek a kulturális közeledés
leginkább célszerűnek vélt formájával, olyan folyóirat létesítésével, amelynek poetikai törekvéseit az ismeretterjesztés teljesíti ki.10 A szakirodalom már több ízben tárgyalta, de éppen a

9
10

Szászy István: Szerb költőkből. Budapest 1910. (Olcsó Könyvtár [U.F.] 1554–1555.)
A Croatiáról Vujicsics D. Sztoján: „Croatia”. Délszláv–magyar közeledés, Helikon 1969, 106–108,
Ivanka Udovički: Veljko Petrović és a Croatia, in Délszláv–magyar irodalmi kapcsolatok, szerk. Szeli
István. Újvidék 1972, 232–239, Mita P. Kostić cikke Veljko Petrovićról és a „Croatia” (1906) budapes-

2018. szeptember

95

„

költői anyag megjelenítéséről viszonylag kevesebbet szóló kutatás a Croatia című, 1906-ban
egy fél esztendőn keresztül megjelentetett folyóiratból szokta idézni az előzőhöz hasonló kijelentést: a folyóirat „célja (…) a horvát-szerb és magyar testvérnemzetek között barátságos
jó viszony, testvéri szeretet ápolása (…) a horvát-szerb viszonyok ne legyenek a magyar publikum előtt terra incognita.” Arról azonban a kutatás nem szólt, kit ért el a folyóirat, mint
ahogy azt sem tudjuk, ki forgatta (és milyen haszonnal?) Szászy István kötetkéjét. A magam
részéről hiába kerestem a kortárs magyar sajtóban a Croatia nyomait. Pedig 1906 neves esztendő, nem Szászy István előszavának keltezése miatt, hanem Ady Endre első igazi kötetének
a magyar irodalomba való berobbanásáért. Ady további köteteiben, publicisztikájában nem
kevésbé, nem a politikai elit nemzetiségi politikájához igazodott. Éppen ellenkezőleg, nagy
hatású, máig sokat emlegetett verseiben és újságcikkeiben folyamatosan, megalkuvás nélkül
hirdette a „Dunatáj” népeinek szükséges megbékélését, a népek azonos érdekűségét és egymásra utaltságát, a különféle (nagy)hatalmi-kizárólagos törekvésekkel szemben. Ady modernsége abban az elfogulatlanságban is megnyilatkozott, mely éles ellentéte volt a történelemre hivatkozó nemzeti nagyelbeszélésnek, a magyar–szláv–román „bánat” rokonságát, a
szellemi kultúrák rokonulását hirdetve. Csakhogy ez feltehetőleg a rokonszenv megnyilatkozásokon kívül aligha lett volna elegendő a XX. század elejének talán legjelentékenyebb keletközép-európai hatástörténetéhez, amely Manojlovićtól és Veljko Petrovićtól Miroslav Krležáig, a szlovák modernségig (Emil Boleslav Lukáč), a román költészetig (Octavian Goga) ívelt.
Mindehhez szükséges volt, hogy felismerhető legyen a kortárs európai költészeti törekvésekkel rokonítható költői nyelvi forradalom. Lehet, hogy nem csupán a véletlen szeszélyes játéka: a Nyugat megjelenésének évében Veljko Petrović 1908-ban, a Brankovo Koloban tette
közzé a szerb irodalom első Rilke-fordításait, míg az első magyar Rilke-fordítás 1906-os, a
Todor Manojlovićtyal baráti kapcsolatokat ápoló Juhász Gyulától.11
Az eddig írtak alapján két kérdés fogalmazódik meg, mely részint a kutatási irányokat
érinti, részint a kontaktológia versus irányzatpoétikai megfontolás problémakörének összetettségét hangsúlyozza.
1. A csupán a genetikus érintkezésekre alapított kutatás12 igen hasznosnak bizonyulhat abban a tekintetben, hogy segít feltárni a különféle nyelveken alkotó írók, költők személyes
kapcsolatait, ennek függvényében azt a törekvést, amely a különféle irodalmak, kultúrák
egymáshoz közelítését, egymásból merítését tudatosítja. Továbbá messze nem elhanyagolható annak bemutatása, hogy mindez mennyiben járult hozzá ahhoz, hogy egy irodalmi régió,
egy Literaturlandschaft azonos periódusban működő szerzői kialakítsák egy korszak összképét. Ugyanakkor ez a fajta kutatás nincs tekintettel együttélő népek irodalmainak interferen-

11

12

ti szerb-horvát folyóirat kapcsolatairól, ford. Csuka Zoltán, in A szomszéd népekkel való kapcsolataink történetéből, szerk. Kemény G. Gábor, Budapest 1961, 633–634.
Veljko Petrović magyar kapcsolatairól: Lőkös István: Kosztolányi és Veljko Petrović „üzenetváltása”,
in Uő: Magyar és délszláv irodalmi tanulmányok. Budapest 1984, 435–442, Uő: A Veljko Petrovićjelenség, in Uő: Déli szláv–magyar szellemi kapcsolatok. Miskolc 1997, 143–148, Bori Imre: Veljko
Petrović és a „helyi színek”, in Uő: Tanulmányok a magyar–délszláv irodalmi kapcsolatokról. Újvidék
1987, 243–246.
A komparatisztika területeiről vö. Fried István: Bevezetés az összehasonlító irodalomtudományba,
Budapest 2012.

„

96

tiszatáj

ciáira, arra nevezetesen, hogy anyanyelvi hagyomány és különféle okokkal magyarázható,
másféle jellegű, regionális szempont milyen, a látványos hasonlóságok ellenére is, sajátos folyamatokat generál. Egyszerűbben szólva: a puszta érintkezési kapcsolatokat hangsúlyozó
elgondolás nem egyszer az egyébként rokonszenves egymáshoz közelítések aktánsait felülértékelheti, pusztán azért, mert céljaikkal a politikai ellentéteket az irodalmi rokonulás nemes
előmozdításával igyekeznek ellensúlyozni, s kevéssé vannak tekintettel az irodalmiságnak a
haszonelvűségre nem egyszerűsíthető tényezőire, például az esztétikai minőség kérdésére.
Márpedig a szerb–magyar érintkezések bővelkednek az olyan jószándékú, de különböző
okok miatt kevéssé hatásos, mára inkább történeti dokumentumokká lett megnyilatkozásokban, amelyek az irodalom elé helyezték a kulturális közeledést és az egymás közti megértést,
melynek jelentőségét nem szabad tagadnunk, ám ezt fordítások, ismertetések segítségével
vélték elérni. A kétnyelvű, szerbül és magyarul egyaránt publikáló Antonije Hadžićot méltatja
egy újságcikk:
„A szerb nép és a magyar haza közművelődési érdekeit szívén viseli s minden alkalommal
őszintén azon működött, hogy szerb honfitársainknál testvéri szeretet váltsa föl a különben
is mesterségesen szított fajgyűlöletet s ezáltal erősödjék a közös haza iránti ragaszkodás és
hűség.”13
Egy idealizált és a XX. század elején sehol Európában nem létező (állam)közösség ábrándja vezeti a szerző tollát, ehhez méri Hadžić valóban – a korban jelentékenynek bizonyuló
– kulturális közvetítő szerepét, ugyanakkor a kétféle tevékenység, a fordítói-kultúraközvetítői és a hivatali munkálkodás olykor ellentmondásokat artikuláló helyzetét elhallgatja. Ennél
konkrétabb Rohonyi Gyula antológiájának megállapítása: „A magyar irodalom eddig kevés
gondot fordított az itt velünk együtt lakó testvérnépnek irodalmi termékei, költészete lefordítására, ismertetésére./ Pedig ez oly mulasztás, melyet mielőbb helyre kell hoznunk.”14 Az
antológia mintegy válaszul készült Blagoje Brančić Iz mad’arskog perivoja kötetére, amely a
Matica kiadásában 1907-ben jelent meg.15 Csakhogy sem Brančić, sem Rohonyi Gyula, sem
mások, ismétlem, jószándékú vállalkozása nem volt képes újabb híveket toborozni az általuk
egyébként jól válogatott, de mérsékelt sikerrel fordított költészetnek. Kapcsolattörténeti érdekességük vitathatatlan, és nyilván nem maradhatnak ki egy olyan bibliográfiából, amely a
kölcsönös fordításirodalmat és ismertetéseket regisztrálná. Ugyanakkor szerepük részint az
anyanyelvi irodalomban, részint a párhuzamokat, átfedéseket jelző regionális irodalmi
együttesekben nem értékelhető túlságosan magasra. Annak érdeme viszont tudatosításra
vár, hogy egy olyan törekvésről ad számot, amely az anyanyelvi irodalmat nem elzárkózásában, nem önmagába fordulásában képzeli el, hanem nyitottságában. Olyképpen, hogy (ezúttal
szerb–magyar viszonylatban) az ismerkedés, a fordítás révén új mozzanatok épülhetnek be,
olyan új terület megszemlélésére kínálkozik alkalom, mely az anyanyelvi irodalom műfaji,
13
14

15

- pp --: Hadzics Antal. Vasárnapi Ujság 1901, febr. 2., 48. sz. 113–114.
Szerb költőkből, ford. Rohonyi Gyula, különlenyomat a Kisfaludy Társaság Évlapjaiból, XLIV, 1911,
113–142. (Branko Radičevič, Jovan Jovanović Zmaj, Laza Kostić, Aleksa Santić, Mileta Jakšić verseit
tartalmazza.) Négy szerb elbeszélés magyar fordítását adja közre: Négy elbeszélés, szerb eredetiből,
ford. Dórits István, Budapest 1902.
Blagoje Brančić: Iz mad’arskog perivoja (A magyar virágoskertből). Novi Sad 1906. Rövid előszó után
Berzsenyi és Kisfaludy Károly egy-egy, Vörösmarty 8, Petőfi 34, Arany 7, Gyula Pál 6 versét adja közre.

2018. szeptember

97

„

hangvételi stb. gazdagodását eredményezi. Míg a közvetlen haszon emlegetése (irodalom)politikai jellegű (és némileg naiv is, az irodalomtól várván a politikai ellentétek csökkentését), az irodalmi értékek cseréje, más irodalmak tanulmányozása az anyanyelvi irodalom
tájékozódását jelentékeny mértékben szélesíti, a regionális irodalmi tudat honosítására utalhat.
2. Ennél mai nézőpontból minden bizonnyal érdekesebb, egyben mindkét, azaz a szerb és a
magyar irodalom alakulástörténete szempontjából lényegesen több tanulságot rejtő, ha olyképpen keressük a tipológiai analógiákat (adott esetben a fin de siècle irányzatpoétikai jellegzetességeit, valamint azt a stíluspluralizmust, amely az 1890 és 1918 közötti periódus
szerb–magyar változataira jellemző), hogy a genetikus érintkezések belekomponálódására is
figyelünk. Annyi az eddigi szakirodalomból kitetszik, hogy a franciás érdeklődés fölerősödése
poétikai paradigmaváltást eredményezett, részint a költői magatartásokat, társadalom és
művész viszonylehetőségeit illetőleg, részint a (késő)szimbolizmus, a szecesszió, majd az
avantgárd „nemzetiirodalmi” integrációját elfogadtatva. S bár némi eltolódás vehető észre a
szerb és a magyar irodalom adaptációs stratégiájának kronológiájában, valójában a genetikus érintkezések jellege mutatja igen beszédesen, hogy nagyjában-egészében egy irányba
tart a két irodalom, a francia- (és részben angol: Oscar Wilde!) költészettörténésekhez közeledve, megvalósul a konzervatív-népies irodalmi elgondolásoktól távolodó, a hazai tájlírától
és az idillikus-régimódian historista elképzelésektől idegenkedő, Nietzschét olvasó, szeceszsziós festőiséget megvalósító költészet legitimálása. Ebből nem hiányzik a korszak alapvető
motívumainak (femme fatale, a tékozló fiú, az elvadult-átkozott földként szemlélt „haza”) lírává építése. A szerb és a magyar modernségnek ezért válhatott jellegadó költői személyiségévé Ady Endre, aki Todor Manojlović modern irodalmakat feldolgozó,16 esszéisztikusan fogalmazott történeti munkájában szintén olyan költőként jelenik meg, mint aki a XIX. századi
francia poéták nyomába lépve egymással ellentétes tényezőket mutat föl, méghozzá az ellentétek kereszteződési pontján, a régi kifejezéssel élve, a locus terribilis és locus amoenus vidékeit bejárva, erotikus és metafizikus, pogány és keresztény szólamaival egy új vizionárius
líra megszólaltatója, a modern európai életérzésnek éppen úgy reprezentánsa, mint a tragikus kettősség másikjának, az ázsiai nosztalgiának, azaz Kelet és Nyugat összeütközésének,
egy dionysosi nyelviségnek és mentalitásnak jelződése. Isten, lázadás, nő, bor, haza egyidejűleg, összefonódottságában, életigenlő és szatirikusba hajló pátosszal jut kifejeződéshez. Az
1918-as demokrata és köztársasági Magyarország teljes joggal ismerte el a magáénak Adyt.
Ezek a lelkesült sorok szembesíthetők egyfelől Manojlović életrajzi adataival, nagyváradi
jelenlétével, melynek során a magyar modernség meghatározó kiadványának (Holnapantológiák) szereplőivel találkozhatott, Adyval, Juhász Gyulával, továbbá a német verseiből
fordító Emőd Tamással.17 A kutatás megkezdte temesvári (irodalmi) kapcsolatainak feltárását, német nyelvű verseinek gyűjtését.18 Egyszóval: a baráti, a későbbi emlékezésekből19 ki16
17
18

A 8. sz. jegyzetben i.h.
Emőd Tamás versei. Budapest 1939, 152–154. (Üzenet Nausikaanak)
Todor Manojlović: Pesme, priredili Milovoj Nenin, Zorica Hadžić, Zrenjanin 2005, 376. Vö. még Kubán
Endre: A „Dél” Irodalmi Társaság emléke (Franyó Zoltán és Manojlovics Tódor). Híd 1968, 638–642.
Franyó fordításában közli Manojlović eredetileg németül írt három versét. Ezt veszi át és publikálja
Cindori Mária szerb fordításában: Pesme, 359–361.

„

98

tiszatáj

tetszően, másfelől a modernség meghonosításáért, elfogadtatásáért küzdő személyiségek közös céljaiban tetten érhető kapcsolatok a több irodalomban való részvételben tárgyiasultak,
Manojlović többnyelvűsége, otthonossága a szerb, a német és a magyar irodalomban a nagyváradi és a temesvári szerzőkkel való szövetségben dokumentálódott. Ez a fajta többnyelvűség tette lehetővé, hogy Manojlović ne külső résztvevőként legyen részese egy olyan szerveződésnek, amely ugyan a magyar irodalmi modernség áttörését szorgalmazta, de amely a
magyarul olvasó-értő nem-magyar írástudók számára nem kevés tanulságot hozott. Ugyanakkor a két- és többnyelvűség nem pusztán a szerb modernség képviselőinek megkülönböztető sajátossága, Todor Manojlović mellett például Veljko Petrovićnak, aki csak egy darabig
haladt együtt az irodalom és irodalmi gondolkodás megújításán munkálkodókkal (például
Adyval), hanem hasonló jelenségek a magyar művelődést is jellemzik: Zalai Béla magyar írói
körökből indult, hogy a német nyelvű bölcselet művelője legyen, Balázs Béla és Lukács
György későbbi nagyívű pályáját a német kultúrában német egyetemi stúdiumaival, elmélyülését a német irodalomban magyar nyelvű esszéivel alapozta meg. És általában: a magyar
irodalmi modernség a világirodalom újfajta szemléletével, a maga válogatási ajánlataiban
igazolta saját modernségének jogosultságát, akár a szerb. Természetesen jókora hiba volna,
ha a szerb–magyar érintkezésekre, tipológiai analógiákra szűkíteni a két irodalom modern
irányzatainak értelmezését és értékelését, a szerb irodalomban a magyar tényező azonban
jóval fontosabb szerepet játszik, mint ahogy az a szerb kutatások egy jelentékeny hányadából
kitetszene, ellenben a magyar irodalomtörténetnek egy szintén számottévő része teljesen elhanyagolja a regionális nézőpont érvényesítését, és pusztán a francia és/vagy osztrák jelenségekhez méri, azokkal hozza összefüggésbe a magyar modernség alakulástörténetét, nem is
szólva a kétnyelvűség, kettős otthonosság, általában a szűkebb értelemben vett nemzeti irodalmon túllépő, transznacionális kérdéseket fölvető szerzők több (irodalmi) alrendszerbe
sorolhatóságáról.
E két problémahalmazt végiggondolva, néhány esettanulmány fölvázolásával érzékeltetném a kontaktológiai kutatások lehetőségét, illetőleg a szerb–magyar analógiák elemzésének
talán célszerűbbnek ígérkező módját.
1. A Budapesten helyet kapó szerb intézmény, a Tököliánum (Tekelijanum) az örökhagyó,
magyar nemességét őrző Sava Tekelija-Popović szellemében biztosította egyrészt a magyar
fővárosban tanuló szerb egyetemi hallgatók részére a szálláslehetőséget, másrészt, hogy
megőrizhessék szerb identitásukat.20 A budapesti egyetem különböző fakultásain hallgatói
státusban lévő diákok így alaposan megismerkedhettek a magyar kulturális-tudományos élet
eseményeivel, a rendkívül magas színvonalú orvosi és jogi képzés a tudományszak legújabb
európai eredményeit közvetítette. 1878 és 1914 között 167 hallgató fordult meg az intézményben, innen került ki a vezető szerb értelmiség jó néhány kiemelkedő képviselője, Radivoj Kašanin matematikus, Marko Maletin a Letopis szerkesztője, Tihomir Ostojić irodalomtörténész, a Matica titkára, Jovan Pavlović publicista, Veljko Petrović. Nem egy orvos és joghallgató iratkozott be a szlavisztika professzorának, a főleg nyelvészettel foglalkozó Asbóth
19

20

Juhász Gyuláéból és Manojlovićéból, A szomszéd népekkel… 10. sz. jegyzet, 671–672, 947–949, Péter
László írása: 949–951. Juhász úgy emlékszik, hogy Manojlović Adyt németre fordította, német verseit az Insel Verlag készült kiadni.
Adataim forrása: Božidar Kovaček: Tekelijanumske istorije XIX veka. Novi Sad 1977.

2018. szeptember

99

„

Oszkárnak a kurzusára. A Tekelijanum szerb diákjai két-, illetve többnyelvűségük révén nem
egyszerűen betekintést nyertek a magyar és a német nyelvű kultúrába, és ezt kihasználva
mintegy közvetítettek a két kultúra között, Budapesten kiépült kapcsolati hálójukat kihasználván, aktívan vettek részt az anyanyelvi művelődés mellett a magyarban is. Beszédes példa
Tihomir Ostojić adatközlése az Irodalomtörténeti Közleményekben, mely nem pusztán kapcsolattörténeti okokból jelentékeny.21 Veljko Petrović – mint ismeretes – megpróbálkozott a
magyar verseléssel is; noha ezen a téren teljesítménye talán kevésbé jelentős, de szerb és
horvát költők magyar fordítására is vállalkozott – s munkáját jó színvonalon végezte. Ezzel
érkeztünk el a következő állomásra.
2. A Croatia című lap megjelenése és számainak érdekes tartalma nem kapta meg a megérdemelt visszhangot. A Juraj Gašparac horvát joghallgató által szerkesztett folyóirat célkitűzését (ismétlem) emígy fogalmazta meg: „a horvát-szerb és magyar testvérnemzetek között barátságos jó viszony, testvéri szeretet ápolása (…) a horvát-szerb viszonyok ne legyenek a magyar publikum előtt terra incognita”.22
A folyóirat vegyes tartalmúként funkcionált, elsősorban a közeledést szolgálva, némileg e
célnak rendelte alá az irodalmi-esztétikai vonatkozásokat. Minthogy sok irányban érdeklődött, és sokfélét közölt, olyan olvasókra számíthatott, akiket a „közeledés” minden formája
érdekelt. Ezúttal az irodalmi szemelvényekről ejtek néhány szót: bizonyára nem tévedés, ha
a válogatásban, a fordítók kijelölésében Veljko Petrovićnak tulajdonítom a főszerepet. Itt
jegyzem meg, hogy az 5-6. szám Skrbics Tivadart jegyzi felelős szerkesztőnek, ő Nušić magyar fordítójaként szerzett érdemet,23 a 7. szám felelős szerkesztője Veljko Petrović. Az ő
munkálkodásához fűződik Mihovil Nikolić, Andrija Milčinović, Sima Matavulj, Silvije Strahomir Kranjčević, Jovan Dučić, Svetislav Stefanović verseinek fordítása, valamint jórészt ő írta
azokat a rövidebb prózai ismertetéseket, amelyek az egyes szerb és horvát szerzőket mutatták be. Az említetteken kívül Dórits István és a népköltészet átültetőjeként nevet szerzett
Dömötör Pál található a fordítók között. Általában elmondható, hogy a válogatás híven tükrözi a modernség költőinek törekvéseit, nemcsak a válogatás, hanem a szemelvény, majd a rövid bemutatás együtt akár mai nézőpontból is kielégítőnek minősíthető. A szorgalmas és figyelmes olvasó (s ez jórészt a magyar irodalommal ismerős Veljko Petrovićnak köszönhető)
a fordításokban rácsodálkozhatott az Ady előtti magyar modernséggel rokon jelenségre, inkább a szerb, mint a kevesebb közlés révén töredékesen közvetített horvát irodalom vonatkozásában. S ez akképpen is értelmezhető, hogy Veljko Petrović elsajátította a modern magyar költői beszéd egy változatát, és ennek a szerb költészettel való vélt vagy valódi hasonlóságára építette magyar fordításait. Külön érdekesség Kranjčevićnek a szerb költő tolmácsolásában publikált magyar verse, mely tágabb regionális megfontolásokra utalhat. Annyi talán
ebből a vázlatos előadásból is kitetszik, hogy Veljko Petrović szerb költőként olyan magyar
költői magatartással rokonul, amely az 1906-os esztendőt megelőző periódusban semmiképpen nem lehetett ismeretlen; így földerengett annak lehetősége, hogy ezekben a fordítá21
22

23

Tihomir Ostojić: Arany János levele Jovan Jovanovićhoz. Irodalomtörténeti Közlemények 1915, 242.
Croatia 1906, 1. sz. Ugyanebben a számban közlik F. Šupilo nyilatkozatát a közeledés és megbékélés
ügyében. A lap fél esztendőn át létezett, kései felfedezése jelzi visszhangtalanságát.
Branislav Nušić: Egy káplár emlékeiből (Képek és rajzok a szerb–bolgár háborúból), ford. Skrbics Tivadar. Budapest 1903. (Olcsó Könyvtár [Ú.F.] 1269–1270.)

„

100

tiszatáj

sokban föltetsző analógiák további együttműködésre ösztönöznek. A „hivatalosság” (mely
magyar részről kezdetben megelégedett Jovan Jovanović Zmaj, a XIX. századi romantikus, valamint a magyar szereplőket és motívumokat a maga körébe vonó népköltészet átültetésével) kevéssé volt fogékony olyan lírára, amelynek művelői a modern francia irodalom felé
fordultak. Ady franciás érdeklődése vita tárgya lett, a modernség képviselői pedig harcban a
hivatalossággal, önnön legitimációjukért küzdöttek, saját irodalom- és világirodalom-felfogásuk elismerését kívánták elérni. Köztük Ady Endre volt az (mint volt róla szó), akinek költői
programjában (új időknek új dalai) helyet kapott a dunatáji népekkel való együttgondolkodás, a „nemzetiségi” problémák méltányos-demokratikus kezelése. Mindkét célkitűzés: az
európai modernséggel együtthaladás és a dunatáji népekkel való szövetkezés erőteljesen
visszhangzott a szerb költészetben, és ennek következménye Ady lírájának olyan szerb értékelésében volt érzékelhető, mely Adyt fenntartás nélkül az európai modernség élvonalában
látta. S ezzel egy újabb állomáshoz érkeztünk, olyan szerb–magyar viszonylathoz, melybe tekintve megállapíthatjuk: a kapcsolattörténeti adalékok poétikai összefüggésekké lesznek, a
recepció pedig olyan ön- és irodalomközi értelmezéssé, melynek „következményei” egyként
(volnának) értelmezhetők a szerb és a magyar irodalom történeti jelenségeit vizsgálva,
amennyiben a kutatás fölfigyelne a transznacionalitásnak erre a különleges, ám a tipikus felé
tartó eseményeire.
3. Ady Endrének mind karizmatikus személyisége, mind még ennél is karizmatikusabb költészete végigkísérte Todor Manojlović egyrészt önnön modernsége meghatározása folyamatát,
másrészt a különféle (történelmi) korszakok során felmerülő önlegitimációs aktusait. Ady
számára a francia irodalom és Párizs „nagyvárosa” orientációs pont volt; azzá lett a leginkább
akkor, amikor a hazai politikai, kulturális, társadalmi, művészeti helyzettel kellett szembesítenie. Manojlović Párizs-élménye összetettebbnek tetszik Adyénál, mivel az élmény költői reakciójába belefoglalja Ady felismeréseit, a neki tulajdonított „franciás”-ságot is. Ez jól érzékelhető Pariska jutra24 című versében, melyben összelátja Apollinaire és Ady „újító lelkesültség”-ét, az általuk megélt, versbe foglalt párizsi reggel szerb versbe adaptálásával együtt a
klasszikus modernség úttörését ünnepli, szélesen áradó verssoraiban ugyan Apollinaire poétikai eljárása szerint nyilatkozik meg, ám a Zone-ban (Égöv) zárásul megidézett korareggelben a két költő meggyújtotta tüzek világítanak. A vers egy másik helyén az Ady-költészet során feltáruló szimbolikus helyszínen játszódnak le a mitológiába hajló történések:
Kroz Bulevar Sen Mišel jezdili su pegazi
Koje ste vi i oslobodili iz akademskih štala…
A Boulevard Saint Michelen pegazusok nyargaltak,
Az Akadémia istállójából Ti szabadították ki őket.
(Csuka Zoltán ford.)

A vers másik részében fölhangzó keresztnevek (Guillaume, Endre) immár a saját költészetbe integrált más költői világgal azonosuló, az integrálásban sajáttá emelt új líra személyes dokumentációjára ismerhetünk. További vizsgálódást igényel Manojlović versbeli helyesírása, vajon van-e szerepe az Ady-lírának abban, hogy allegorikusan értett főneveit
24

Manojlović verseit a 18. sz. jegyzetben i.m.-ből idézem. Két magyar tárgyú versének magyar fordítása: Híd 1967, 2. sz. 159.

2018. szeptember

101

„

(Život, Ljubav) nagy kezdőbetűvel írja? Az intenzív foglalatosság az Ady-költészettel bukkan
ki Manojlović különféle korszakaiban, az önigazolásra előhozott célzások, allúziók, idézetek
(egy esetben magyarul!) az Ady-poézis egészének nyomon kíséréséről tanúskodnak. Míg a
Proljeće u klijalu Adyt beállítja egy Mallarmé–Dante–Rimbaud-sorba, Ady érzéki és halálos
tubarózsáiról szólva (Tuberoze Andrija Adija erotično i samrtne), a Pesma o letećem kamenu
(az Ének a felszálló kőről) első versszaka rájátszás Ady A föl-földobott kő című versére, olyan
továbbírása Ady vallomásos versei egyikének, amely a megváltozott történelmi helyzetben is
működőképesnek bizonyulhat, A Čovek usred nečovečnosti az Ember az embertelenségben
verscímét és -sorát idézi, a világháborúkban vergődő költő reményen túli reményét Adyra
hivatkozva írja tovább. Gondoljuk hozzá Manojlović értekező és emlékező prózáját, melyben
Ady mellett a poeta doctusként tisztelt Babits Mihály, a nagyváradi jóbarát Juhász Gyula, akit
Heredia és Samain közelébe emel, valamint a futuristák mellé helyezett Kassák Lajos25 lényeges szerephez jut. Manojlović csak részben feltárt német nyelvű, eddigi ismereteim szerint a Ver sacrum világához hasonuló „ornamentális” versformálását tanulmányozva a több
irodalomhoz közvetlen kapcsolatot kiépítő, egy lehetséges irodalomközi együttest megcélzó
költői személyiség portréja bontakozik ki, aki az európai modernség kihívásaira éppen önnön regionalitása tudatosításával képes adekvát válasszal szolgálni.
Az eddig írtakat figyelembe véve kibontakoztatható volna a szerb és a magyar irodalom
„tipológiája”, melynek fényében a szerb és a magyar irodalmi modernség értelmezését egy
kissé más szemszögből láthatjuk/láttathatjuk. Új fejezetként a két világháború között a külső
körülmények szorítása következtében lassan alakuló-eszmélő vajdasági magyar irodalom és
olyan szerb szerzők munkássága lép be történetünkbe, mint amilyen magyar részről Csuka
Zoltáné, szerb részről Mladen Leskovacé.26

25
26

A 8. sz. jegyzetben i.m.
Itt jegyzem meg, hogy Rilke kelet-közép-európai hatástörténetéről az alábbi kiadványban találtam
adatokat: Rilke, die Donaumonarchie und die Nachfolgestaaten. Vorträge der Jahrestagung der RilkeGesellschaft 1993, hg, Ferenc Szász, Budapest 1994.

mérlegen

VÁRKONYI ALMA

„Én ilyennek látom, nekem
ilyennek mutatkozott”
FRIED I STVÁN: AZ EURÓPAI ROMANTIKA SZLOVÉN
POÉTÁJA . F RANCE P REŠEREN PÁLYAKÉPE – MAGYAR
IRODALMI ASPEKTUSBÓL

Lucidus Kiadó
Budapest, 2018
228 oldal, 3800 Ft

Prešernoslovje. Magyarul a Prešeren-kutatás szókapcsolat
adja vissza leginkább e szlovén kifejezés jelentését, de a szlovén elnevezés valójában egy árnyalattal többet rejt. A prešernoslovje („Prešeren-tan”, „Prešeren-tudomány”) önálló tudományág a szlovén irodalomtörténet keretein belül. Valóban
France Prešeren életének és munkásságának kutatását jelenti, ám önálló elnevezés, önálló tudományág csak a legnagyobbakat illeti meg (vö. cankarjeslovje). E tudomány művelője pedig a prešernoslovec. Ha kölcsönvesszük a szlovén
terminológiát, Fried István vérbeli prešernoslovec, olyan
Prešeren-kutató, aki nemcsak Prešeren életútjának, pályaképének, költészetének, hatásának, érdemeinek ismerője, de a
költőhöz igen személyes, bensőséges kapcsolat is fűzi. Ahogy
nemrég megjelent Prešeren-monográfiája zárszavában megjegyzi: Prešerennel közös története nem kevesebb mint 45
évre tekint vissza. Ekkor találkozott először France Prešeren
Krst pri Savici (Keresztelés a Szavicán) című verses elbeszélésének német fordításával, és az alkotás azonnal magával
ragadta. Egy évtizedeken átívelő mélyreható kutatómunka
kiindulópontja ez, amelynek letisztult szintézise, de minden
bizonnyal nem végpontja Az európai romantika szlovén poétája című monográfia. Fried István tollából számos tanulmány, összehasonlító elemzés látott napvilágot a témában,
kezdetben a XIX. század húszas éveitől kibontakozó magyar
romantika felől közelítve kutatta Prešeren költészetét (vö.
Prešeren–Vörösmarty párhuzam), később átemelve azt egy
tágabb, kelet-közép-európai regionális kontextusba (Prešeren, Mácha, Mickiewicz, Vörösmarty) gondolta újra korábbi
megállapításait. Ebben a folyamatban nyit új perspektívát
Fried István kötete, mindenekelőtt a magyar elemző aspektusának hangsúlyos belépésével. Ezzel a szerző arra a kér-

2018. szeptember

103

„

désre keresi a választ, vajon hozzátehet-e a magyar romantika kutatásához „egy vele rokonítható, eltérései ellenére [is] egy típusba sorolható” költői pálya vizsgálata. Fried István válasza pozitív: „a magyar romantika olyan vonásaira is fény deríthető, amelyek France Prešeren életművének elemzése nélkül továbbra is homályban maradnának”. A magyar elemző
aspektusának beléptetése melletti legfontosabb érv talán az objektivitás, az elfogulatlanság,
amellyel egy Prešerenhez hasonló státuszú költőt szemlélhet a „kívülálló” kutató. Fried szerint a nemzet költője státusz „mentesíti a költőt az elemző kritikától, […] Pantheonba emeli”,
és „szoborszerűvé alakítja a költőszemélyiséget”. A más kontextusból érkező kutató viszont
„egy eltérő értelmezési stratégiát kínál fel, […] amely lehetővé teszi a nemzeti irodalmi előítéletektől jórészt mentes bemutatást”.
Fried István a magyar elemző aspektusából nyolc tematikusan bontott, közel azonos terjedelmű fejezetben tárja az olvasó elé a szlovén nemzeti költő, France Prešeren pályaképét.
Az első fejezet (France Prešeren – magyar aspektusból) felvázolja a szerző téziseit a kutatás
módszertanát illetően, megjelöli a prešereni életmű elemzése szempontjából fontos regionális és világirodalmi relációkat, párhuzamokat. Röviden összefoglalja Prešeren „magyar utóéletét”, recepcióját a feltételezett első említéstől (1877, Wohl Janka és Stefánia Beszélyek és
tárczák című kötetében) Prešeren válogatott verseinek 1975-ös magyar kiadásáig.
A második fejezet (Romantika, irodalomteremtés, műfajtörténet) részletesen mutatja be
mindazokat a tényezőket, körülményeket, amelyek a költő Prešerent pozicionálták a kortárs
szlovén nyelvi, irodalmi és társadalmi közegben. Kiemelt szerep jut a fejezetben a nyelvi tényező, a német–szlovén kétnyelvűség tárgyalásának (német nyelv mint a városi szlovén társadalom lingua francája, Prešeren kétnyelvűsége és kétnyelvűségének tudatos felhasználása
a szlovén nyelv felemelésének érdekében, harca az eltérő nyelvszemléletet képviselő bécsi
cenzorral, a szlovén Jernej Kopitarral, a szlovén nyelvű sajtótermékek hiánya és az érvényesülés ebből fakadó nehézségei stb.). Részben a nyelvi hiányosságokból eredeztethető a korai
XIX. századi szlovén irodalom meglehetős differenciálatlansága. Prešeren irodalomteremtő
tevékenységével nem kisebb feladatra vállalkozott, mint a „szlovén irodalom teljes műfaji
rendszerének megkonstruálása”. Küldetéséhez a poétikai, esztétikatörténeti hátteret a
Schlegel fivérek írásai biztosították, a személyi hátteret, inspirációt, baráti és támogató közeget pedig a Matija Čop – Andrej Smole – Emil Korytko hármas.
A monográfia harmadik fejezete (Egy költészet megalapozása) Prešeren költői indulásának körülményeit veszi górcső alá. A szerző kiemeli, hogy az európai romantikáktól eltérően
a szlovén irodalomban nem beszélhetünk olyan fajsúlyos klasszicista irodalomról, amely a
romantikus áttörést sürgette volna. Prešeren indulása előtt nem támaszkodhatott „széleskörű hazai előzményekre, hagyományokra”, de a korabeli szlovén társadalom részéről sem mutatkozott átfogó igény egy „differenciált irodalomra alapozódó (irodalmi) kultúrára”, ezért
meglehetősen nehéz Prešeren fellépését szembesíteni az európai romantikákkal. Prešeren
költészetének megalapozását három korai alkotás (Dekletom – An die Mädchen; Povodni mož;
Slovo od mladosti) elemzése szemlélteti.
Fried István önálló fejezetet szentel Prešeren német nyelvű költészetének (France Prešeren német (nyelvű) versei), amelyben a korábban már érintett kétnyelvűség, kétnyelvű költészet témáját gondolja tovább.
Az ötödik fejezet (Szlovén szonett – európai szonett) igen fontos területet érint Prešeren
irodalomteremtő tevékenységét illetően. A fejezet a petrarkista Prešerent mutatja be, a szo-

„

104

tiszatáj

nettforma mesterét és meghonosítóját a szlovén irodalomban. Fried a szlovén irodalom világirodalmi szintre emelkedését olyan kiemelkedő alkotásokkal szemlélteti az 1830-as évek
szonett-terméséből, mint az O Vrba, srečna …, a Soneti nesreče ciklus, valamint a virtuozitással jellemezhető Sonetni venec, amelyet joggal nevez a szlovén, de általában a kelet-középeurópai irodalom csúcsteljesítményének.
A fő (?) mű címet viselő hatodik fejezet a Krst pri Savici című verses elbeszélés példáján
tematizálja a verses elbeszélés és az eposz kérdéskörét (a hegeli elméleti háttértől Tasso és
Camões eposzain mint előszövegeken át a byroni metrical romance hatástörténetéig). A Krst
pri Savici az első verses elbeszélés a szlovén műköltészet történetében. Különlegességét
azonban nemcsak ez adja. Amint Fried István elemzéséből kiderül, a mű mindhárom műnemet felvonultatja: az ajánló szonett, valamint a Keresztelés bizonyos szakaszainak erőteljes
lirizáltsága a lírát, a Bevezetés elbeszélő hangneme az epikát, míg a Keresztelés párbeszédes
részei a drámát képviselik.
A hetedik fejezet (Ars poeticák mint költészet-konstrukciók) olyan, a szlovén irodalomban korábban ismeretlen, szokatlan versformák említésével teszi teljessé Prešeren irodalomteremtő tevékenységének bemutatását, mint a gázel és a glossza. A már-már egzotikusnak
mondható arab, ill. spanyol eredetű alakzatok átvétele, meghonosítása mérföldkő a szlovén
líra európaizálódásának útján, hiszen Prešeren lírája ezzel bebizonyítja, hogy „nincs az az
összetett, formai virtuozitást igénylő versnem, amely ne tudna létrejönni szlovén nyelven,
régiek és újak versenytársává lépve elő”.
A Kiteljesedés vagy kompromisszum című utolsó fejezet France Prešeren utolsó évtizedét
vizsgálja. Talán ebben a fejezetben kerülünk a legközelebb a költő személyéhez. Fried sorra
veszi a költői pálya „balsorsos epizódjait” (értő közösség hiánya, provincializmus, magánélet
szerencsétlen alakulása, közeli barátok – Čop, Korytko, majd Smole – halála és a szerettei elvesztése felett érzett gyász bénító, de költészeti nézőpontból mégis teremtő ereje), majd az
utolsó évek lírai terméséből válogatva, a balsorsos epizódok mintegy ellenpólusaként a szlovén nemzeti himnusszá lett költemény, a pozitív kicsengésű Zdravljica bemutatásával zárja a
Prešeren-pályakép elemzését.
Kötetének zárszavában Fried István kiemeli: monográfiája hangsúlyozottan személyes
Prešeren-kép. „Én ilyennek látom, nekem ilyennek mutatkozott.” A személyesség mellett
azonban ízig-vérig tudományos mű hatalmas és szerteágazó (elméleti, irodalomtörténeti,
komparatisztikai) háttéranyaggal, regionális és világirodalmi párhuzamokkal, lábjegyzetekben a vonatkozó, kapcsolódó és kiegészítő szakirodalmi hivatkozásokkal. Fried István Prešeren-monográfiája egyedülállónak mondható a magyarországi szlovenisztika területén, hiszen
a magyar–szlovén irodalmi kapcsolatokat tárgyaló számos tanulmánykötet ellenére szlovén
alkotóról készült monográfia magyar nyelven korábban nem látott napvilágot. Fried István
monográfiája letisztult, átfogó, részletes tudományos mű, amelyet a kutató tárgya iránti töretlen lelkesedése és személyessége tesz különlegessé.

2018. szeptember

105

„

LENGYEL ANDRÁS

Modernitások, alkotók,
párbeszédek
SIPOS LAJOS KÖNYVÉRŐL

Savaria University Press
Szombathely, 2016
442 oldal, 3500 Ft

Sipos Lajos új könyve úgynevezett vegyes tematikájú kötet:
tanulmányok, esszék, kritikák gyűjteménye. A szerző („civilben”: emeritus professzor), aki elsősorban Babits-kutató, s
úgy tudom, most is egy nagy, összegző Babits-monográfiára
készül, mint minden irodalomtörténész, pályája során – hol
személyes érdeklődésből, hol szerkesztői felkérésre, hol egyegy kutatástörténeti véletlen lehetőségeivel élve – természetesen sok minden egyébről is írt, s a felhalmozódó „anyag”
megmentése egy idő után már „kiköveteli” a kötetbe gyűjtést.
Sipos Lajos e szakmai „kalandozásai”, hosszú, jó néhány évtizedes egyetemi oktatói múlttal a háta mögött, már csak helyzetéből adódóan is, önmagukon túl mutatnak, többletjelentéssel bírnak. Az ugyanis, ami, akárcsak alkalmilag is, írásra
késztette, valamiképpen beépült oktatói tevékenységébe is.
S egy ilyen kötet, bármennyire is nem „teljes”, bevilágít az
egyetemi oktató műhelyébe is, s mint oktatástörténeti dokumentum is figyelmet érdemel. Az irodalmi modernség (tágabban: a magyar modernitás) egy fölfogása körvonalazódik
a gyűjteményben.
A könyv, ha jól számolom, 48 írást ad. Ezek egy része
„csak” kritika, azaz mások eredményeinek rekapitulálása,
mérlegre helyezése és a saját értelmezés kereteibe való integrálása, de, éppen ezáltal, a szerzői horizont tágításaként
vagy egy-egy ponton megerősítéseként értelmezhetők. Ha a
tematikai sokféleség csomópontjait keressük, néhány csomópont jól azonosíthatóan kirajzolódik. Az egyik csomópont
a modernség, modernizáció, modernitás kérdésköre köré
szerveződik. A másik, mivel a szerző itt sem tagadja meg
önmagát, a Babits-életmű – három különböző, de komplementer dimenzióban is. A lírikus Babits, a prózaíró Babits és
a Babits-recepció jelentős súllyal (14 írással) van jelen a kötetben. Megfogható, mert önálló fejezeteket is kapnak, az
„autobiografikus emlékezet” és a „professzionális olvasat” kér-

„

106

tiszatáj

dései is. Ha e csomópontok összetartó, közös vonatkozásaira figyelünk, azt sem nehéz felismerni, hogy Sipos Lajos irodalomtörténészi gyakorlatában az irodalom kontextuális felfogása
érvényesül, és a szociokulturális szempontok rendre megjelennek az értelmezésben. Ez
egyebek közt azzal jár, hogy az írások egy részében az irodalmi intézményrendszer elemei,
például irodalmi folyóiratok, társaságok is közvetlenül tematizálódnak, sőt – horribile dictu –
szempontként még a „nemzet” kérdésköre is fölmerül. (A kötet nyitó írása például már címében is a Nemzetfogalom és irodalom viszonyát tárgyalja.) Van értelmezői irány (az ELTE bölcsészkarán is, ahol maga Sipos is dolgozott), amelynek nézőpontjából ez a megközelítés
„konzervatívnak” számít. A kontextuális értelmezést én, a rendszerváltást követő másfél-két
évtized vezető irodalomtörténészével ellentétben, sem korszerűtlennek, sem konzervatívnak
nem tartom, sőt – a posztmodern fordulat hitelvesztésének nyilvánvalóvá válása ismeretében – egyenesen rehabilitálandónak vélem. (Ez a rehabilitáció, bizonyos területeken, de egyelőre többnyire csak hallgatólagosan, csöndben, már folyik is.) Sipos Lajos szemléletének
azonban, ettől függetlenül, vannak bizonyos konzervatív vonásai. Számára a modernség
„klasszikus” változatának konzervatív színezetű variációi az igazán vonzóak. Ez azonban,
függetlenül saját nézőpontunktól, teljességgel legitim irodalmi opció. Helye (s szerepe) van a
nap alatt. Ez az opció Sipos Lajosnál alighanem alkati és ízlésbeli, de ugyanakkor, ezektől
persze egyáltalán nem függetlenül, szakmai „hozadék” is. Mint Babits-kutatót ugyanis maga a
vizsgált életmű uralkodó karaktere is ilyesféle irányba terelte. Mert megítélésem szerint a
Babits-életmű legalább két, jól érzékelhetően különböző karakterű részre tagolódik. Az 1919
előtti kb. másfél évtized a felszínre robbanó, diadalmaskodó magyar irodalmi modernség
egyik radikális változata, egyben egyik csúcsteljesítménye. Az 1919 utáni, kb. két évtized
termése viszont nemcsak egyenetlen színvonalú, de szignifikánsan „konzervatív” színezetű.
Babits természetesen nem adta föl teljesen 1919 előtti alkotói önmagát (ennyiben a konzervatív minősítés idézőjelbe kívánkozik), de alkotásmódját tekintve is, politikai és kulturális
preferenciáit tekintve is „korrigálta” és visszafogta magát. Megkötötte a maga – részleges –
„kiegyezését” az új történeti szituáció uralkodó logikájával. (Erre a „klasszicizálódásra” már
sokan felfigyeltek, de értelmezése egyelőre nem jutott nyugvópontra.) S ezt a „kiegyezést”
közvetlen, direkt formában csak pályája (s élete) vége felé mondta föl. Az életmű ’19 utáni
szakaszának nagy versei így e kiegyezésnek egyszerre kifejezői és (egy másik, mélyebb síkon) megtagadói, belső feszültséggel telítettek. Sipos, aki „hivatalból” is a Babits-megismerés
és -megértés aktivistája, értelemszerűen nem maradt, nem maradhatott megérintetlen e
„második” Babitstól. És Sipos Lajos bizonyos „konzervativizmusa”, ha jól belegondolunk, valójában a mainstream értelmezéstől való realisztikus distanciálódás számlájára írandó: nyitottság az irodalmi színkép nem kellően méltányolt fejleményei iránt. (Itt elsősorban a népi
irodalom bizonyos alkotói, pl. Tamási Áron iránti vonzalmára kell gondolnunk, vagy az olyan
speciális képletek, mint Cs. Szabó László vagy a még nála is rendhagyóbb Berda József iránti
„megértésére” és méltánylására.) De úgyis mondhatnánk, opciója nem elméletfüggő logikai
derivátum, hanem „olvasói” ízlésválasztás gyakorlati eredménye.
Az elméletektől való kizárólagos függés ilyen gyakorlatias, a szöveg olvasására és a kontextus figyelembe vételére alapozott föllazítása és korrekciója persze bizonyos „elméletész”
pozícióból (Takáts József ironikus, de találó kifejezése ez) kárhoztatható. E ponton azonban a
kritikát megint hatálytalanítani kell. Az irodalom olvasása, értése és magyarázata semmiképpen nem szűkíthető le elvont doktrínák szolgai követésére, pláne nem azonosíthatók az-

2018. szeptember

107

„

zal. Az elmélettúltengés az irodalommagyarázatban (is) jellegzetes későmodern intellektuális „rendszerprogramhiba” (hogy a jellemzéshez számítógépes argót hívjunk segítségül).
Sipos Lajos, e könyve tanúsága szerint is, természetesen nem érzéketlen az elméletek
iránt. Érdeklődése és tájékozottsága e téren terminológia-használati szinten (pl. referencialitás, fikció, imagináció), teoretikus szerzők hivatkozása szintjén (Wolfgang Isertől Kulcsár
Szabó Ernőig), kérdésfelvetések és -válaszok szintjén is tetten érhető. Reflektál is az elméletekre – de a maga módján. A 17. oldalon, fontos összefüggésben s zárlati pozícióban hosszan
idézi például Szilágyi Domokos versét, hogy nyomatékosíthassa: „Minden véges: megalkuvás”. S Orbán Ottó Vojtina recepcióesztétikájának hosszas idézetével nyílt elméleti polémiát is
lefolytat, természetesen megint csak a maga szerény s visszafogott módján. De amit Orbántól
idéz, az nagyon is ütős. A vers két passzusát magam sem állom meg, hogy itt ne idézzem. Az
egyik: „nincs szebb mint a bíbor alkonyatban hazafelé tartó tanszemélyzet / a lenyugvó napsugárban / meg-megcsillan érc sisakjuk és kengyelvasuk / kezükben kétélű kard az átértékelés / senki sem műveli nálunk magasabb szinten az elméletet / márpedig az elméleten múlik
minden / elmélet nélkül a vers csak a bolygó hollandi hajója” stb. (26) A másik: „reflektálunk
egymás textusára / ami mindkettőnknek előnyös / köztudott, hogy / a reflektálatlan textus
nem üdvözül / a reflektált viszont igen” (27). A vers iróniája minden prózai argumentációnál
világosabbá teszi a teoretikus stiklit. S – közvetve – Sipos Lajos állásfoglalását. is.
A szerző azonban nem teoretikus, hanem – filológiai rekonstrukciókra építő – irodalomtörténész, aki a maga választotta területeken az irodalom történéseinek elmesélhetőségét teremti meg. Akkor van elemében, amikor konkrét adatokat hoz felszínre és rak össze valamely folyamat leírása vagy valamely probléma megértése szempontjából. S ilyenkor, nagyon
helyesen, az irodalmi processzus megvilágítása érdekében echte irodalmi adalékokat éppúgy
mozgósít, mint irodalminak aligha mondhatókat (pl. Szamuely Tibor terrorbejelentő és
-igazoló beszédeiből). Ezek a csakugyan nem-irodalmi adalékok azonban a par excellence
irodalmi megértést segítik elő – a példának fölhozott Szamuely-szövegek például Babits
1919-ben bekövetkező magatartásváltásának megértését. Azt a nagy és sokrétű empirikus
anyagot, amelyet e kötet tanulmányai felszínre hoznak vagy célirányosan megmozgatnak,
persze, egy rövid recenzióban nemcsak rekapitulálni, de még illusztrálni sem nagyon lehet.
De hangsúlyozandó, Sipos erényei ebben keresendők. Ez az anyagfeltáró és -megmozgató,
összerakó gyakorlat a könyv legfontosabb (és semmiféle elmélettel nem helyettesíthető) hozadéka.
Ilyen szempontból természetesen a Babits-tanulmányok említendők elsősorban, s nem
csak a három Babits-fejezetbe sorolt írások, hanem azok is, amelyek más fejezetekben kaptak
helyet. Például A Nyugat „csendes válsága” 1923-ban című, amely az első nagy fejezetben,
a főleg intézménytörténeti értekezéseket adó részben olvasható. Ez elsődlegesen „folyóirattörténet”, s pars pro toto, mutatja a rekonstrukció lehetőségeit. Babitsról szól, akit Sipos nagyon jól ismer, de nem önmagára zártan, izoláltan, hanem kontextusban. Méghozzá olyan
kontextusban, Babitsnak Osváthoz, a Nyugathoz és a szerkesztéshez való viszonyában, amely
túlmutat a költő élet- és pályarajza adott epizódján. Fontos ismereteket kapunk Osvátról,
szerkesztői gyakorlatáról, s a kontroverzia bemutatásával magáról a Nyugatról, a modern
magyar irodalom egyik legfontosabb, ha nem a legfontosabb intézményéről. A fölszínre hozott adatok, külön polémia nélkül is oszlatják például az Osvát-legendáriumot, s csak fájlalhatjuk, hogy ez a tanulmány nem hosszabb, részletezőbb. A probléma, amelyet a tanulmány

„

108

tiszatáj

tárgyal, megérné a még részletezőbb bemutatást. Az, hogy Sipos Lajos közben picit elnézőbb
Babits iránt, mint amit az adatok mutatnak, némileg érthető – a több évtizedes munka során
oly közel került „tárgyához”, hogy akkor és abban is azonosul vele, amikor s amiben nem kellene. Az 1923-as válság kapcsán nem ártott volna például utalni arra, hogy a Timár Virgil fia
közlését Osvát nem – egyébként csakugyan létező – merevsége miatt ellenezte, de a regénybe
épített méltatlan és értetlen Ignotus-karikatúra miatt is. S amikor Osvát a kezdeti Nyugat hagyományait védte, nemcsak érzéketlen volt bizonyos változásokra (ahogy a tanulmány állítja), de mentes attól az igazodástól is, amit Babits viszont nem tudott elkerülni. (Sok vonatkozásban azonos karakterű írás a Móricz és Babits a Nyugat szerkesztőségében című is. S általánosítva is elmondhatjuk, hogy az első fejezet több szövege a Babits-kutatás nézőpontjából is
közvetlenül is fontos.) A három Babits-fejezet, értelemszerűen, megkerülhetetlen a Babitsértelmezés számára. A lírikust bemutató három írás három metszetben voltaképpen a teljes
pályaívet lefedi, bemutatva a készülődő költőt, a nagy verseit megírót és a kései „önértelmezőt”. A prózaíró Babitsnak szentelt öt tanulmány fontossága is nyilvánvaló, s külön hozadéka
e blokknak, hogy nemcsak a regény- és novellaíró kap itt bemutatást, de a levelező is. (N. B.
A Babits-levelezés kritikai kiadásának spiritus rectora, szervezője és motorja Sipos Lajos!
S alighanem az ő munkatárstoborzó és -nevelő szerepének, fáradhatatlanságának is az eredménye, hogy az életmű kiadásának ez a rész a legjobb állapotban lévő, legtovább jutott része.) A Babits-recepciót illusztráló hat írás voltaképpen hat műhelytanulmány a Babitsmonográfiára régóta s tudatosan készülő szerzőtől. S kvalitásérzékét mutatja, hogy e fejezet
olyan könyveket mutat be és helyez mérlegre, mint Rába György két könyve (kismonográfiája és tanulmánygyűjteménye), Nemes Nagy Ágnes esszékönyve, Kelevéz Ágnes nevezetes
munkája (A keletkező szöveg esztétikája) vagy a Jankovics József válogatta Babits-értekező
próza gyűjteménye. S a blokk záró darabja, „Mindig lesz benne felfedezni való” címmel átfogóan vázolja föl a recepció történetét.
Nagy értéke a könyvnek a második fejezet tíz tanulmánya is. Ezek a zömmel nem hosszú
írások elsősorban azért fontosak, mert nemcsak a szerző szakmai érdeklődésének irányairól
vallanak, de rendre olyan életművekre irányítják a figyelmet, akik a magyar irodalom történetének érdemes alkotói, de nem igen kapták meg azt a figyelmet, amelyet megérdemelnének. (E megállapítás érvénye alól csak Karinthy lóg ki, aki e blokkban szerepel, de – a többiekkel ellentétben – kanonikus pozíciója erős, s a jelek szerint erősödőben is van.) Sipos Lajos
azonban egy-egy részlet kidolgozásával vagy tömör és informatív kisportréval e fejezetben
olyanokat mutat be, mint Czóbel Minka, Kaffka Margit, Berda József, a pályakezdő Weöres
Sándor, Tamási Áron, Rónay György, Cs. Szabó László, a „regényíró” Fenyő Miksa vagy Tamkó
Sirató Károly. Feledésre hajlamos, múltját gyakorta méltatlanul kezelő kultúra a magyar –
e blokk már csak a kollektív amnézia feloldási kísérletei miatt is méltánylást érdemel.
A könyv ötödik fejezete „az autobiografikus emlékezet” kérdéseit járja körbe. Ebbe a
blokkba csak négy tanulmány tartozik, de négy olyan önéletírás kerül itt képbe, amelyek nagyon különbözőek, és mintegy kijelölik a lehetséges problémák határait: Kazinczy Ferencé,
Gyergyai Alberté, Tamási Ároné és Tamási Gáspáré. E témakör jellegzetes határhelyzetet
tükröz: minden önéletírás valamiképpen a történetírás, ha tetszik, a való elbeszélésének része, de a történet elbeszélése egyben az irodalom része is. A referenciális és a fiktív, bár esetenként változó arányban és szerkezetben, de mindig jelen van, méghozzá egymásba kapcsolódva „az autobiografikus emlékezet” szövegeiben. Ez a kettősség, ez az ide is, oda is tartozás

2018. szeptember

109

„

a szövegalkotás határhelyzetébe enged bepillantani – az önéletírás az irodalom borderlineszindrómája. Az irodalom kontextuális felfogása szükségképpen vezet el ide (is), hiszen az
irodalom és a nem-irodalom határvidékén mozogva éppen az irodalom mibenlé-tének mélyebb magyarázata felé nyílik így egy ablak. Utólag, azt kell mondanom, értelemszerű, hogy
Sipos Lajos kutatói gyakorlatában e kérdéskör is terítékre került, s bemutatja néhány változatát, s elméletileg is reflektál rájuk.
A hatodik fejezet, amely a „professzionális olvasás” bemutatását ígéri, voltaképpen a
szerző könyvkritikáinak egy csokra. (A könyv címében a „párbeszédek” szó valószínűleg e
blokkra utal – a modern magyar irodalom kutatója ugyanis itt a modern magyar irodalom
kutatásainak eredményeivel szembesíti magát s olvasóit. Ennyiben jellegzetes dialógushelyzetről van tehát szó.) Kritikáit azonban Sipos Lajos nem ötletszerűen írta meg s gyűjtötte
egybe. Jól érzékelhető, hogy olyan témákról és olyan feldolgozásokról referál, amelyek muníciót szolgáltattak a Babits-kutatónak az irodalmi kontextus megértéséhez. Így az első kritika
például mindjárt két, Osvát Ernőről szóló könyvre reflektál, majd Király István egyik Adymonográfiája, Kenyeres Zoltán ugyancsak Adyról írott könyve, majd G. Komoróczy Enikő
Kassák-könyve következik. S utánuk még több, horizontját tágító vagy megerősítő, a Babitskutató számára tanulsággal szolgáló mű rekapitulálása olvasható. Az ismertetett művek
szerzőit áttekintve az is kiderül, nemcsak a témák, de – többnyire – a szerzők is fontosak Sipos Lajos számára. Irodalomtörténészi preferenciáit ismerve nem véletlen, hogy professzortársának, Kenyeres Zoltánnak két kötetét is recenzeálta (az Ady-kötet mellett a Weöres Sándorról írottat is), hogy Rónay László eredményeire is figyelt, s hogy a fiatalabbak közül éppen
Gintli Tibor válogatott tanulmányait méltatta figyelmére. Választásai őt magát, érdeklődését
és beállítódását is jellemzik.
A könyv empirikus anyaga, a szerzői ítéletek, a Sipos Lajosra jellemző interpretációs stratégia részletekbe menő bemutatása természetesen itt megoldhatatlan. Csak általánosságban
lehet utalni rá, hogy van, amivel e sorok írója teljes mértékben azonosulni tud, s természetesen vannak olyan mozzanatok is, amelyekkel nem. Utóbbiak az ismert empirikus anyag különbségeiből, diszkrepanciáiból, de olykor szemléleti különbségekből is adódnak. Itt egyetlen, talán nem teljesen lényegtelen momentumot emelnék ki, vitatémaként. A könyv címe
„modernitásokról” beszél, így, többes számban. Értem, vagy szerényebben fogalmazva, érteni
vélem e többes számot, de magam másként közelítenék e kérdéskörhöz. A modernitás megítélésem szerint egyetlen, egységes, mondhatnánk, globális kulturális fejlemény, amely idő s
földrajzi tér szerint igen sokrétű és változatos modern kulturális (s nem mellékesen: irodalmi) alakzatokat fog egybe, s lényege éppen ennek az integratív szerepnek az egyneműsége.
A modernitás, mint „nyugati” fejlemény, a kiterjedő és mégis egységesülő (globális) kapitalizmus olyan kulturális leképezése, amelynek legfőbb szerepe, úgy hiszem, a burjánzó sokféleség, a variációgazdagság egységesítése, az alaplogika szerint. De úgy, hogy ez a homogenizáció nemcsak az egy lineáris sorba illeszkedő variációkat, de a szemben álló, szélső pólusokat – például a modernt s az antimodernt is! – a maga kereteiben tartja, s e keretekben működteti.
Sipos Lajos könyve, úgy, ahogy van, érdekes, hasznos és tanulságos könyv. S külön értéke,
hogy – amennyire meg tudom ítélni – e könyv a nagy, összegző Babits-monográfiát is előkészíti. Egyféle tereprendezés ez a főműhöz, amely a szerző műhelyében már érlelődik.

„

110

tiszatáj

MÓROCZ GÁBOR

Mélyfúrások az irodalomszociológia mezején
LENGYEL ANDRÁS : IRODALOM ÉS MODERNIZÁCIÓ –
KOLLÍZIÓS SZERKEZETBEN

Quintus Kiadó
Szeged, 2017
338 oldal, 3990 Ft

Lengyel András legújabb, Irodalom és modernizáció – kollíziós szerkezetben címmel megjelentetett terjedelmes tanulmánykötete zavarba ejtő olvasmány. Meghökkentő és – nem
túlzás kimondani – lenyűgöző az az enciklopédikus tudás,
amely a több mint négy és fél évtizede bölcsész-kutatóként
tevékenykedő szerző sajátja. Lengyel a kortárs irodalomtörténészeknek ahhoz a nem túl népes csoportjához tartozik,
akik filológusként, művelődés- és eszmetörténészként egyaránt kiemelkedő szakmai eredményeket képesek felmutatni. De Lengyel sokoldalú felkészültsége nem merül ki ennyiben: a pszichológia, a szociálpszichológia, a szociológia, valamint a kommunikációelmélet terrénumában egyaránt széles körű ismeretekkel rendelkezik. Nem volna jogosulatlan
humán polihisztornak nevezni – ha e fogalomhoz napjainkban nem társulna pejoratív és ironikus mellékzönge. Ezért
fogalmazzunk inkább úgy: az interdiszciplináris megközelítések iránt messzemenően fogékony irodalomtörténészről
van szó, akinek az érdeklődése évek, évtizedek múltával sem
szűkült le egy kisebb, jól körülhatárolható szakterületre.
A kötet – Lengyel legtöbb munkájához hasonlóan – a 19.
század utolsó és a 20. század első évtizedeinek kultúrtörténetét idézi fel. Szám szerint húsz, változatos tematikájú és
műfajú írást foglal magában, amelyek között elméleti vonatkozásban jól megalapozott, nagyobb gondolati ívű, társadalom- és írástörténeti szempontokat sikeresen ötvöző szaktanulmányt (Az oralitásból az írásbeliség felé. A magyar parasztság kommunikáció-technológiai félfordulatáról), pszichobiográfia-töredéknek is nevezhető pályakép-fejezetet (Az
ifjú sansculotte. Storfer Adolf József indulásáról), egzakt, empirikus kutatómunkára épülő irodalomstatisztikai dolgozatot
(A Nyugat munkatársi gárdájának összetétele [1908–1910])
éppúgy találhatunk, mint kommentár jellegű műelemző esz-

2018. szeptember

111

„

szét (Balázs Béla nyugat-európai „Úti levelei” [1911–12]), oknyomozónak szánt, vitriolos
hangvételű emlékezetpolitikai vitairatot (A „tizedeltető” Lukács György. Egy politikai folklórszüzsé történeti hátteréhez) vagy egy, az átlagosnál igényesebb és hosszabb terjedelmű recenziót (Napló-írás – „saját jogon”. Radnóti Miklósné Gyarmati Fanni Naplójáról [1935–1946]).
A könyv tehát – szerkezetét tekintve – a szó szigorú értelmében véve nem egységes. Mégis van két fontos rendező elve: az egyik eredendően módszertani, a másik tartalmi jellegű.
Kezdjük az előbbivel. A Lengyel András által hosszabb ideje következetesen képviselt
irodalomszociológiai megközelítés folyamatosan jelen van a kötet írásaiban. A szerző az irodalom problémáit sohasem csak a belterjes esztétikum szintjén vizsgálja. Nem hajlandó mellőzni a külső valóságreferenciát; az általa bemutatott alkotókat, műveket és irodalmi (illetve
tágabb értelemben: kulturális) jelenségeket mindig társadalomtörténeti relációban tárgyalja.
Ez a metodika egyfelől üdvözlendő, amennyiben szakít az egyes posztmodern poétikákra jellemző, dogmatikusan „szövegközpontú” megközelítési módokkal (amelyek a nagyobb léptékű értelmezések tilalmával éppen az általuk fetisizált „irodalmi szöveg” komplexebb megértését lehetetlenítik el). Másfelől – szemléletté kristályosodva – veszélyeket is rejt magában:
ha nem párosul erős önreflexivitással és intellektuális józansággal, túlzott jelentőséget tulajdoníthat egy adott társadalom „belső mozgásainak” (ahelyett, hogy a kultúra világának sajátos erőviszonyait próbálná feltárni egy szélesebb, szociológiai vonatkozású összefüggésrendszerben). Ennek következtében pedig könnyen rehabilitálhatja az osztály alapú gondolkodást, illetve annak esztétikai alkalmazását, vagyis marxizálásba csúszhat át (s így visszahozhat egy olyan paradigmát, amelyet a posztmodern irodalomtudomány korábban már meghaladni vélt).
A könyv másik, tartalmi értelemben vett rendező elve – ahogyan azt a kissé körülményeskedő címadás is egyértelművé teszi – a modernizáció fogalma, amelyet egy több mint
negyed évszázaddal ezelőtt írt tanulmányában a következőképpen definiált Lengyel András:
„A modernizáció lényege éppen az, hogy bizonyos, nem hatékony magatartásokat, élet- és
munkastílust, irányultságot – a váltás traumáját is vállalva – fölváltja egy hatékonyabb.”
(Németh László Shylock-metaforája, első megjelenés: Valóság, 1991/8.) Semmi sem utal arra,
hogy ezt a racionalista, evolucionista és utilitarista ihletésű, frappáns, bár kissé formalisztikus meghatározást a szerző azóta radikálisan felülvizsgálta volna, így az idézett mondat a
mostani könyv értelmezője számára is fontos támpontként szolgálhat.
A kötet írásai a modernizáció különböző megnyilvánulási formáit elemzik – olykor egymástól meglehetősen távol eső kontextusokban, de többnyire nem terjeszkedve túl az adott
történelmi korszak határain (a későbbi korokra való távlatosabb kitekintést több szövegben
is aktualizáló kiszólások „helyettesítik”). Lengyel András változatos anyagon demonstrálja
problémaérzékenységét és szintetizáló látásmódját – legyen szó akár a parasztpolgárosodás
folyamatának elindulásáról, a nagyvárosi létmódhoz kapcsolódó mentális struktúrák formálódásáról, az írott sajtó társadalmi befolyásának növekedéséről vagy az írás kultúráját drámai módon átalakító technikai eszköz, az írógép használatának elterjedéséről. De a szocializmus, az agrárszocializmus, a harcos antiklerikalizmus, a pszichoanalitikus iskola vagy éppen a századelő Magyarországán csak hírből ismert német Naktkultur mozgalom „alternatív”
eszméinek térhódításáról is pontos és érzékletes képet kapunk a könyv lapjain.
Lengyel András viszonya a modernizációhoz meglehetősen összetett: jórészt affirmatívnak nevezhető, ám ez az affirmáció nem töretlen, nem ellenérzések nélküli. A tanulmányíró a

„

112

tiszatáj

látványos civilizációs eredményeket produkáló nyugat-európai típusú modernizációról általában elismerően nyilatkozik, hazai változatával pedig éppen azért elégedetlen, mert az – a
nyugatitól jelentősen eltérő magyar társadalomfejlődés következtében – viszonylag lassan
bontakozott ki és féloldalas maradt. Pozitívan értékeli, hogy a (gazdasági alapú) modernizáció magától értetődően együtt járt egy olyan, önmagát túlélt közösségi rend felbomlásával,
amely a születés által meghatározott, organikusnak vélt társadalmi egyenlőtlenségek minden
áron való fenntartására épült. A társadalmi mobilizáció intézményes biztosítását fontos modernizációs vívmányként tartja számon. Ez egyenesen következik markánsan baloldali világképéből, amelynek lényege az alsóbb, illetve marginalizált társadalmi csoportokhoz tartozók
perspektívájával való nagymértékű azonosulás. Igaz, a 19. század végi, 20. század eleji modernizáció hajtóerejeként felfogható – általa kissé vészjóslóan „késeinek” nevezett – kapitalizmus új egyenlőtlenségeket kitermelő (és a kultúra szférájában gyakran a „minőség-elv” érvényesülése ellenében ható) gyakorlatára már komoly fenntartásokkal tekint.
Bonyolítja e képletet, hogy a szerző baloldali világképe olykor konzervatív színezetű
eszmei tartalmakkal egészül ki (némely, politikai vagy politikatörténeti vonatkozásban kevésbé releváns szöveghely tanúsága alapján állítom ezt). Készséggel elismeri például, hogy a
tradicionális paraszti életformának komoly értékei is voltak, amelyek azután a modernizáció
során szükségszerűen veszendőbe mentek, s hogy ez az átalakulási folyamat nem jelentett
minden téren valódi társadalmi haladást. Ahogyan ő fogalmaz: „Ennek a paraszttársadalomnak […] számos nagy előnye volt a modern ipari társadalmakhoz képest. […] A paraszttársadalom, minden szűkössége ellenére, a realitások társadalma, nem szakad el valóságos kondíciótól [sic], nem válik üres űrben lebegővé, […] a vágyakat és a realitást nem keveri, mert
nem keverheti össze. […] Szigorú, nehéz élet ez, s a »modern« individuum differenciált érzületi és tapasztalati struktúráihoz mérten, alapformákra redukált, pallérozatlan, »unalmas«.
[…] Preindividuális világ ez, szűkös, de stabil. S nem utolsósorban: öntörvényű világ, de törvényei, bármilyen szigorúak és korlátozóak, az emberi élet nagy, természeti realitásait tükrözik. Idealizálni nehéz lenne, s e társadalmat csak egy ócska, »népi« (értsd: »úri«, népámító)
romantika tünteti föl problémátlannak, de lenézni vagy megvetni merő korlátoltság.” (Az oralitásból az írásbeliség felé. A magyar parasztság kommunikáció-technológiai félfordulatáról)
Konzervativizmusára Balázs Béla-tanulmányában is találhatunk példát: előbb részletezően bemutatja, hogyan népszerűsítette Balázs – több mint száz évvel ezelőtt, az 1910-es évek
elején! – a meztelen vagy jelentéktelen számú ruhadarabbal fedett test felszabadítását hirdető Naktkultur mozgalmat (amelynek programjait maga is látogatta svájci tartózkodása során). Majd a következő, kérlelhetetlenül szigorú és elidegenítő hatású mondatokkal kommentálja az Úti levelek szerzőjének lelkesült tirádáit: „amit [Balázs Béla] a mozgalom ideológiájából, érvként, átvett, abban sok igazság is van. De az egész, úgy ahogy van, őszintétlen, képmutató és »fedésben« mozgó. Az egész mozgalom, ma már egyértelműen fölismerhető, a libidó
korlátlan érvényesítésének, a mindennapi élet átszexualizálásának fedőideológiája” (Balázs
Béla nyugat-európai „Úti levelei”). Ezen a ponton Lengyel András állásfoglalása meglepően
közel kerül egyes modern kori konzervatív (vagy neokonzervatív) gondolkodók, közírók – liberális oldalról élesen elutasított – kultúrkritikus megnyilvánulásaihoz.
Kétségtelen, hogy a szerző kevéssé leplezett világnézeti szituáltsága időnként erősen ideologikus töltetűvé teszi írásait. Elfogultságai, alig vagy egyáltalán nem árnyalt, politikai alapú
rokon- és ellenszenvei nem egy esetben az elemzői igény ellenében hatnak (jóllehet az érvelő

2018. szeptember

113

„

beszédmód még ezeken a szöveghelyeken is többé-kevésbé intakt marad). Minderre talán a
leglátványosabb példa a paraszti írásbeliségről szóló, fent már idézett – máskülönben számos mértéktartó megállapítást tartalmazó – tanulmányának alábbi részlete: „[…] a parasztgyerekek közép- és felsőfokú iskolákba kerülése 1945-ig mindig nagyon korlátozott maradt.
S a tovább tanulni tudók szignifikáns hányada is papi pályára került (a 20. század elején a
hittudományi főiskolák hallgatóinak 30%-a volt paraszti eredetű!), ami legjobb esetben is
kontraproduktív kulturális fejleményként értelmezhető. A klérus paraszti sorból való kikerülése magának a paraszttársadalomnak a megregulázásához járult hozzá. […] Nem modernizálta, hanem ellenkezőleg, belefagyasztotta e társadalmat a maga immár rossz s nem igazán
hatékony struktúráiba, miközben igazolta és erősítette alávetettségüket. Mindezt természetesen a »hagyomány« spirituális fönntartása és erősítése ürügyén, de a belenyugvás (s nem a
változatni akarás) attitűdjét erősítve.” (Az oralitásból az írásbeliség felé)
Lengyel András gondolatmenete mögött itt nyilvánvalóan az a túláltalánosító, bonyolult
összefüggéseket erősen leegyszerűsítő (marxista vagy nietzscheánus reminiszcenciákat idéző) előfeltevés áll, mely szerint a vallás – legalábbis a modern időkben – „a nép ópiuma”, a
történeti egyházak intézményrendszerét képviselő személyek pedig ab ovo „reakciósok”, az
„állagőrző konzervativizmus” megtestesítői. (Ez alapján nem kelthet meglepetést, hogy e tanulmány még utalások szintjén sem világít rá a keresztényszocializmus történelmi jelentőségére, konkrétabban: a keresztény- és agrárszocialista törekvések összefonódására a 20. század első évtizedeiben.)
A negatív példák – vagyis a szerző feltűnő aránytévesztései – közé sorolható az is, hogy
Lengyel egyoldalúan felértékeli, sőt: kritikátlanul eszményíti Ady rendkívül vegyes színvonalú – gyakran zavaros gondolatvilágot tükröző, dagályos retorikai fordulatokban és durván
személyeskedő szólamokban bővelkedő – publicisztikáját (A „viharágyú” szava. Ady publicisztikájáról, dióhéjban). S ide tartozik az 1919-es kommün idején a komisszár szereptől sem
visszariadó – azt életútinterjúja tanúsága szerint önként vállaló – Lukács György erkölcsi
szempontból leginkább kifogásolható tettének relativizálása is (A „tizedeltető” Lukács György.
Egy politikai folklór-szüzsé történeti hátteréhez). Köztudott, hogy Lukács egy általa gyakran
emlegetett (bár szubtilis gondolkodói személyiségéhez a legkevésbé sem illő) jelmondat jegyében – „vállalni kell a terrort, amit utálunk” – részt vett a Vörös Hadsereg egyik, megfutamodó alakulata elleni kíméletlen leszámolásban. Ha arra gondolunk, hogy a filozófus évtizedekkel később (igaz, a legcsekélyebb megbánást sem tanúsítva) két, írásban rögzített nyilatkozatában is megerősítette a történtek valódiságát, kijelenthetjük: Lengyel András a cselekvő
Lukácsot nemcsak kritikusai, hanem emlékező önmaga ellen is igyekszik megvédeni. Logikusnak tűnő, meggyőzőnek mégsem nevezhető filológiai és jogi érvekkel próbálja bizonyítani: a filozófust nem vagy csak nagyon kis mértékben indokolt pellengérre állítani az eset kapcsán. Majd odáig fokozza átértékelő hevületét, hogy nyíltan kifejezésre juttatja: legszívesebben a Lukácsot „stigmatizálókat” ültetné a vádlottak padjára, jóllehet – és ez már a recenzió
szerzőjének véleménye – a fehérterror hívei mellett nagyobb számban lehetnek e „stigmatizálók” között olyanok is, akik mindenfajta fizikai erőszak alkalmazását elítélik, különösen egy
magas szintű ítélőképességgel rendelkező modern kori „írástudó” részéről. (Csak zárójelben
jegyzem meg: sajnálatos, hogy a szóban forgó tanulmány egyáltalán bekerülhetett a kötetbe.)
De ezen a ponton meg kell állni, mert a jelen írás szűk terjedelmi keretei között méltánytalan lenne túlhangsúlyozni a könyv negatívumait. Zárásként inkább azt kell kiemelni: a fel-

„

114

tiszatáj

sorolt – és talán még tovább szaporítható – kisebb-nagyobb ellentmondások nem homályosíthatják el a kötet nagyszámú és nehezen elvitatható erényeit. Ha a közeljövőben nem köszönt be a humán tudományosság vaskora, okkal feltételezhető: Lengyel András meglátásai
inspiráló hatást gyakorolnak majd – többek között – a nehézkesen előrehaladó Ignotus-kutatásra, illetve – azzal szoros egységben – elősegít(het)ik A Hét és a Nyugat közötti sajtó- és
eszmetörténeti összefüggések feltárását is. (Ismeretes, hogy Ignotus Hugó mindkét folyóiratnak és szellemi műhelynek meghatározó személyisége volt.) Friss impulzusokat ad(hat)nak
azoknak az – egyelőre még képlékeny – irodalomtörténészi törekvéseknek, amelyek a Tömörkény-oeuvre pozitív újraértékelésére irányulnak (és amelyekre égető szükség van, hiszen a neves szegedi író életműve – ha nem is helyi, de országos viszonylatban – a kánon peremére sodródott az utóbbi évtizedekben). Biztos filológiai támaszt nyújthatnak a pszichoanalitikus iskola – hagyományosan Ferenczi Sándor nevével fémjelzett – korai magyarországi recepciójával kapcsolatos közhelyek művelődés- és tudománytörténeti alapú revíziójához
– és így tovább.
Aligha vitatható, hogy az Irodalom és modernizáció… mögött példaértékű tudományos teljesítmény áll, amelynek volumene még akkor is csodálkozásra késztet, ha tudjuk: a szerző
hosszabb idő óta nem egyedül, hanem filológus munkatársak bevonásával végzi el empirikus
kutatásai jelentős részét. A kötetet az utóbbi évek legizgalmasabb, legsokszínűbb magyar
irodalom-, eszme- és mentalitástörténeti tárgyú munkái között kell számon tartani. Éppen
ezért sajnálatos, hogy olvashatóságát („fogyaszthatóságát”) technikai értelemben egy alapvető tipográfiai hiba – a betűk apró mérete s a szövegkép ebből fakadó túlzsúfoltsága – jelentősen korlátozza.

MAGYAR PAVILON

2018. szeptember

115

„

SZÉCHENYI ÁGNES

Különben magyar költő
vagyok
RADNÓTI MIKLÓS LEVELEZÉSE I.

Jaffa Kiadó
Budapest, 2017
558 oldal, 5990 Ft

Amikor több mint 800 oldalon az Osiris Kiadó gondozásában
2005-ben megjelent Ferencz Győző Radnóti-monográfiája,
elismerő, a pályaképet kötelező olvasmánynak nevező Bächer Iván a költőt „[a] megírt ember”-ként nevezte meg. Okkal-móddal, szokás mondani, ha az elismerés valamiképp
megszorítást is tartalmaz. Nos, a monográfia csakugyan lenyűgöző, de Radnóti Miklós azóta is „tovább írja” magát a
nyilvánosság számára mint naplószereplő és mint levélíró is.
Hiszen 2014-ben jelent meg Radnóti Miklósné kétkötetes
naplója, benne szinte szó szerint számtalan információ a férjről és költőről, közös életükről, az őket körülvevő emberekről és viszonyrendszerről, s most Bíró-Balogh Tamás gyűjtésében itt a levelezés első kötete. A szövegkiadásokkal, fotógyűjteménnyel (két verzióban is, a második ugyancsak a Jaffa
Kiadó gondozásában, csakúgy, mint a feleség naplója) együtt
valóban lenyűgöző mennyiségű a források és értelmezés(ek)
száma.
De hát hogy’ ne lenne izgalmas az eddig összességében
nem publikált levelek korpusza, hiszen ebből a másik fénytörésből is új Radnóti-arc is kimutatkozhat, s emellett életrajzi
kronológiának, kapcsolattörténetnek egyaránt forrása. Ebben kis részben csalódnunk kell. Sem a költő, sem a gyűjtést
és közreadást végző irodalomtörténész nem hibás benne,
hogy bár összefüggő és komoly mennyiséget ad ki a levelek
együttese, a közel teljesség sem megközelíthető. A Radnóti
kihantolásával előkerült és a megbízottakkal hazaküldött
versmásolatokkal együtt „szerencsés” sorsú Bori notesz-szel,
szemben a költőnek írott levelek nagy része 1945-ben elpusztult. „1944 áprilisában Karig Sára segített a Radnóti házaspárnak biztonságba helyezni könyvtáruk értékesebb darabjait: ládákat szerzett a Giraud-cégtől, és a könyveket a
Somsics-cég borraktárában helyezték el a budai Dunaparton,
»a raktárépületet azonban 1945 tavaszán elöntötte a meg-

„

116

tiszatáj

áradt Duna, és Radnóti könyvei megsemmisültek« – írja Ferencz Győző. Bíró-Balogh tovább
keresi a levelek sorsát, s azt írja, „1945 [? – bizonyára elírás – Sz. Á.] Radnótiék biztonságba
helyezték azt is. Radnótiné egy későbbi, 1963-ban írott levelében be is számol erről: »Miklós
levelei, csakúgy, mint könyvtára, elpusztultak egy pincében, amit németek dúltak fel, meg a
Duna is elöntötte stb.«” A Radnótinak írott levelek komoly hányada semmisült így meg. Ami
maradt, csak 2008-ban került az akadémia kézirattárába, az akkor kilencvenhat esztendős
özvegy hagyatkozása révén. Páratlan kitartás az emberi életkor várható végénél is tovább.
Szerencse, hogy ekkor már Ferencz Győző, a monográfus olyan bizalmi viszonyban volt Radnóti özvegyével, hogy tulajdonképpen a Pozsonyi út 1.-ben is biztonságban voltak a felbecsülhetetlen értékű kéziratok.
Tematikus hiányok, lukak így is maradtak az anyagban: apja második feleségét, Glatter
Jakabné Molnár Ilonát és tőle született féltestvérét, Erdélyi Ágnest, a költőt, újságírót elhurcolták Nagyváradról, Auschwitzban haltak meg, hagyatékukról nincs tudomásunk. Ugyancsak
bizonytalan az 1944-ben a nyilasok eltüntette Péter András hagyatékának sorsa. A hiányok
típusait a kötet utószava korrektül listázza.
S akkor a tartalomról érdemben. A tizenévei végén járó Radnóti leveleiben úgyszólván
semmi nem jelenik meg a későbbi költőből, talán nem túlzás azt állítani, hogy semmi nem
előlegezi meg a tehetséget, kivéve a vele feltehetően egykorú ismerősnek, Boda „Klárinak”
szóló levelek incselkedő verbális gazdagsága. A levél címzettjét sem lehet pontosan azonosítani, mert a levelek már Feriként szólnak hozzá. (Nem lehet itt valami félreolvasás? Hiszen a
levelekkel egyidőben készül fénykép Kola Klárival, nevelőanyja rokonával.) Érdekes viszont
annak dokumentuma, hogy Radnóti az őt matematikából korrepetáló Hilbert Károlytól kapott egyre több irodalmi (és emberi) impulzust. S hogy neki címzi fogadalmát Radnóti, hiába
viszi nagybátyja Reichenbergbe tanulni, mégsem adta el élete „minden ábrándját, ambícióját,
idealizmusát,” s hogy „általános megrőkönyödésre” vissza fogja venni azokat. Érdekesek a
kinti szerelmének, Klementine Tschiedelnek (1928–1937) írott levelek, s az is, milyen tartós
nyomot hagyott a lány emlékezetben. A Beck Judittal való – sokáig még szakmán belül sem
tudott kapcsolat, szerelem – levélváltásai (1940–1943) is elnyerték helyüket. Közlésük a
szép érzelmi és testi kötődés ismert, tömegek gyakorolta és mégis titkos háromszögének egy
variációja. Beck Judit levelei mindenesetre gyengébb ragaszkodás benyomását keltik, kevesebb küzdelmet a kedvesért – vagy talán mondjuk így: Gyarmati Fannival, az elsöprő érzelmi,
intellektuális erővel ragaszkodó feleséggel szemben eleve nem győzhetett.
Érdekesek és sok hozzájárulást tartalmaznak az ismert adatokhoz a Szegedi Fiatalok Kollégiuma belső dinamikáját, erőviszonyait feltáró évtizedeket végigkövető levelek. Kőhalmi
Béla, a mindmáig kevéssé értékelt „Könyvek Könyve” ankét szervezőjének a nemzedéki vitára is kitérő közreműködést kérő levele (1936). Kontextusban van immár a híres, Komlós
Aladárnak szóló levél (1942) is, amelyben felekezeti, kulturális és érzületi hovatartozásáról
vall. Még ma is döbbenettel olvassuk, amikor egy Ortutay Gyulától érkező tábori levelezőlapon a címzés egy részét, meghagyva a nevet – „Nagyságos Radnóczi Radnóti Miklós úrnak,
író” – valaki ceruzával áthúzta. Ez a valaki elvárásnak tett-e eleget vagy egyetértésből és indulatból fosztotta meg a költőt a civilizált világ szokásos megszólításától és hivatásának jelölésétől? Ma sem felesleges kérdés. Másképp megrendítő Radnóti munkaszolgálat alatti parancsnokának a kölcsönkönyveket visszaszolgáltató levele (1943). Ahogyan az az utolsó két,
Radnótihoz címzett 1945-ös levél, amit egy barát, a szegedi időkben is könyvvásárló, a cso-

2018. szeptember

117

„

port számlájára befizető Pilászy (Piláthy) György írt, amikor Radnóti utolsó – „új” – versei
megjelentek a napilapokban. „Repeső szívvel” örül Radnóti verseinek – azt hitte, a költő túlélte a háborút. Az abdai tömegsírt csak 1946. június végén tárták föl, a bizonyosság ekkor söpörte el a reményeket.
*
A kritikák célja alapvetően a figyelem felhívása a kötetre, s annak értékeinek számbavétele.
Ebben az esetben a recenzensnek van egy, a közérdekre és saját lelkiismeretére nézve is fontos célja. Ez pedig Balla Katalinnak, egykoron Reitzer Ferenc menyasszonyának elégtételt
szolgáltatni. Az ő adatait a kötet – átvéve a Gyarmati Fanni naplókiadásában is tévesen szereplő dátumokat – rosszul adja meg. A helyes adatok –, hogy a filológia gyémánttengelye meg
ne görbüljön, s mert az ember egyedüli példány – a következők: 1920. október 25. – 2011.
január 2. A hatvanas évek végétől az MTV Film és Koprodukciós Főosztályának egyik vezetője volt, 1980-tól haláláig Bródy Andrásnak, a magyar közgazdaságtan „enfant terrible”-jének
felesége, illetve özvegye.
S mert a recenzens személyesen ismerte Schöpflin Aladár menyét, Schöpflin Gyula feleségét is, aki csak „Kati”-ként szerepel itt a kötetben, de Radnóti Miklósné naplójában bőven, ám
tévesen, hadd álljon itt egy helyesbítés és kiegészítés róla is. Valóban Klein Katalinnak született, de orvosi diplomáját már dr. Balázs Katalinként vette át, s ekként szerepel neve a Kerepesi temető sírkövén is, ahol apósával, Schöpflin Aladárral, anyósával, férjével és sógorával,
Schöpflin Endrével együtt nyugszik. Ha Gyarmati Fanni fejében örökre Klein Kati maradt is,
mi őrizzük meg identitását az utókornak. II. Erzsébet angol királynő is választott néven nevezte, amikor kitüntette őt áldozatos orvosi munkájáért.
*
A kötet mohó olvasója szertelen türelmetlenséggel várja a levelezés-kötet folytatását, a házaspár levelezését. Még egy intést küld ezúton az egészen kitűnő filológusnak, Bíró-Balogh
Tamásnak: a fölös túljegyzetelések elhagyására kéri.
(Sajtó alá rendezte Bíró-Balogh Tamás)

„

118

tiszatáj

MUDRICZKI JUDIT

Irodalomterápia a hídon
innen és túl
KONTRA F ERENC: AZ ÁLOM HÍDJA

Magyar Napló
Budapest, 2018
216 oldal, 3000 Ft

Valahol Közép-Európában, a Duna mentén van egy város,
amit alig két évtizeddel ezelőtt hetvennyolc napon át bombáztak. Atomtöltetű rakétákkal. Azért, hogy lerombolják a
hidat, amely a folyó két partját, és így a város lakosságát öszszekötötte. A hídrombolás előzményeiről, apokaliptikus emlékéről és annak napjainkig tartó következményeiről szól
Kontra Ferenc legújabb regénye.
Aki ismeri a szerzőt, most sem csalódik: ez a könyv is
társként kezeli olvasóját, és egy jó bűnügyi regényhez hasonlóan nyomozásra készteti, elgondolkodtatja, szórakoztatja és
tágítja a történelmi látókörét. A város lakóinak életét és sorsát egy helybeli író szemszögéből ismerjük meg, aki nem
próbált elmenekülni a pusztulás elől, hanem a szemtanú néhol tárgyilagos, máskor elfogult hangján mesél el tizenhat –
talán fiktív, talán valós – történetet. Mesél, mint a krónikás,
de nem történelmi eseményeket adatol, és nem törekszik
tényszerűségre. Olyannyira nem, hogy még azt sem közli,
pontosan melyik városban és melyik országban játszódik a
történet. Hanem egyéni sorsokról mesél, melyek olykor traumatikusak, abszurdak, meglepőek, de mosolyt is képesek
csalni az olvasó arcára.
Így ismerjük meg Ronint, az albínó grafikust, aki az elhunytak fényképéből készült kollázzsal idézi fel szobája falán
a város pusztulás előtti képét. Vagy Zubájt, a gyerekkori barátot, aki korán elveszti az apját, és a gyász miatti zárkózottsága okán előbb kiközösítik az iskolában, bántalmazzák,
majd felnőttként a kékrókatenyésztő vállalkozását teszik
tönkre rosszakarói. De minden őt ért sérelem ellenére évekkel később vidáman hívja fel az írót, hogy elújságolja, sok
más közép-európai fiatalhoz hasonlóan, külföldön próbált
szerencsét, és az osztrák Innsbruckban találta meg azt az életet, amire otthon vágyott.
A legtöbb történet azonban a gyermekkórházhoz és an-

2018. szeptember

119

„

nak lakóihoz kötődik. A város szívében álló épület és a szomszédos park nemcsak a nukleáris
töltetek miatt kisebb-nagyobb fogyatékossággal világra jött gyermekeknek nyújt állandó otthont és menedéket, hanem az ápolásra vagy felügyeletre szoruló idősebbeknek is. A külvilág
normálisnak vélt életétől védve az itt élők a kórház létszámában erősen fogyatkozó orvosai,
nővérei és saját társaik jóvoltából egy sajátos életteret hoznak létre. Ez az élettér ugyan nem
otthona senkinek, hanem az „ideiglenes lét szigete” amely a városon belül, de attól mégis
tisztes távolságban segít „építeni azt a bizonyos elképzelt jövőt, amihez könnyebb fizikai erőt
gyűjteni, és azokban sem huny ki a remény, akik közel vannak már a véghez” (45).
Ezt a sajátos világot az is jól jellemzi, hogy Az álom hídja szereplőinek csak a becenevét
ismeri meg az olvasó, és ezt a nevet az ott élők többsége a környezetében élőktől, egy-egy
emlékezetes történet nyomán kapja. Így lesz például a város nagyáruházának ékszerosztályán munkát kapó fiatalemberből Zarany, egy idősebb hölgy pártfogásában élő vörös hajú
kisfiúból Viking vagy a mozgássérült fiatalemberből Kripli. Sőt, ez alól Ódium, a kórház egyetlen, évtizedeken át kitartó orvosa sem kivétel, akinek a szerepe ebben a világban legalább
olyan fontos és meghatározó, mint az íróé: ő is saját belátásából és elkötelezettségből marad
a városban, és a mostoha körülmények ellenére is elszántan végzi a dolgát. Ő azt is felismeri,
hogy gyógyulásra és megújulásra nemcsak fizikai értelemben van szüksége a város lakóinak,
hanem különösen az értelmiségnek a történtekkel kapcsolatos saját felelősségvállalásával is
szembesülnie kell, amelyet így fogalmaz meg: „vannak olyan erkölcsi kérdések, amelyek öszszeférhetetlenek a hivatásunkkal: egy orvos vagy író sose legyen tömegpusztító fegyverek
bevetésének propagandistája, márpedig ez történt” (37).
De nem ez az egyetlen morális dilemma, amelyet a regény felvet. Vajon miként ítélhető
meg az a házaspár, akik saját fiukat egy kalózládába zárva bújtatták a sorozás elől a háború
alatt, majd ugyanebben szállítják egy autóbuszon a kórház menedékébe, hogy a szomszédos
parkban örök nyugalomra helyezzék a maradványait? Vagy az idős hölgy, aki arra kényszeríti
Vikinget, saját védencét, hogy a kórház alagsorában végignézze a teátrálisan megrendezett
öngyilkosságát?
Ugyanakkor ezt a kaleidoszkópszerűen kirajzolódó társadalmi körképet a tragikus és
traumatikus emlékek mellett több humoros, szórakoztató és ironikus jelenet is gazdagítja.
Ezek közül talán az egyik legemlékezetesebb az, amikor az éjszaka csöndjét és a környék
nyugalmát egy parkoló autó fogságába esett kisegér veri fel, ami akaratlanul is folyton beindítja annak riasztóját a lakók tehetetlenül fontoskodó siserehadának legnagyobb bosszúságára.
Poétikai és narratológiai szempontból Az álom hídja történeteinek legnagyobb erénye talán abban rejlik, hogy a város lakóinak életét meghatározó tragikus események részletes
megismerése ellenére az olvasó végül megnyugvással tudja letenni a könyvet. Egyrészt azért,
mert ― mint ahogy az minden hagyományos bűnügyi regényben történni szokott ―, végül
több családi kapcsolat is tisztázódik. Másrészt ironikus módon a látszólag életképtelen, a város normálisnak vélt közösségén kívül rekedt fiatalok nem kis leleménnyel, megtalálják annak a módját mások segítsége nélkül, hogy saját boldogulásuk érdekében külföldi egyetemen
tanulhassanak. És nem utolsó sorban azért, mert a könyv zárlata a történetmondás, és így az
irodalom gyógyító erejére irányítja az olvasó figyelmét: „Minél hátrább kerül az ember tudatában egy történet, annál tisztábban ragyog fel, amikor előkerül. Ez a letisztult kép már a
gyógyulás jeleit mutatja” (209).

„

120

tiszatáj

PINTÉR VIKTÓRIA

Shakespeare húga megszólal
TURI TÍMEA: ANNA VISSZAFORDUL
Akárhová néz az ember, mindenütt azt találja,
hogy a férfiak valamit mindig gondoltak a nőkről,
és mindig egészen mást gondoltak.
Virginia Woolf
A varróleány attól bő, aki rajta fekszik, öt évi
pályaudvar. Szigorított muskátli. Nem született
kentaur: azzá nevelték.
Ladik Katalin
És a nő nézi, hogy messzire ment el,
és sóhajtva visszanéz egyszer:
ott látja magát a házban, az ágyban,
a szobában ott lát egy képet
Turi Tímea

Magvető Könyvkiadó
Budapest, 2017
88 oldal, 1990 Ft

Újra meg kell tanulnunk beszélni – így hívja meg olvasóit Turi
Tímea, a kötet szerzője az egyik vele készült interjúban. Kiragadott mondatfoszlány, de az Anna visszafordul című verses könyvnek talán éppen ez a mondat lesz a csillagtengelye.
A kötet egy következetesen kigondolt és végigvitt program. A
konzisztencia diadala, erőteljes nyelvi-gondolati aktus. Az első szövegtől kezdve reterritorizál, kimozgat, térigénye van és
időbe lépteti magát. A kötet egységét ez a sorok között búvópatakként mozgó mantra teremti meg: Újra meg kell tanulnunk beszélni. A mondatban lüktető infinitívusz (beszélni),
nem hagyja nyugvópontra jutni egyik verset sem, egy új
nyelvi tudat előállítására, felfedezésére inspirál. A mondat
pedig vonatkozik valakikre, tudatos többes számú irányzék:
tanulnunk. Ahogy a kötet címe (Anna visszafordul) úgy ez a
cselekvésre késztető igei alak is egyszerre kiszemel magának. Idefordul, odafordít. Kit? Minket. Vagyis egyetlen mondattal közösségvállalásra inspirál. Összenézünk. Mi, a többszörös megjelöltségben.
Az invokáció rövid, frappáns. Sorjázó kérdések között
bontakozik ki a meghívás. Mikor romlanak el? Mikor változnak a tejszagú testek morcos katonákká? / (…) / Mi mikor

2018. szeptember

121

„

romlunk el? Hiszen még jók voltunk, amikor szültünk (A nyár leghosszabb napja). Az Anna viszszafordul a címtől kezdve a kultúrtörténeti, hagyománytörténeti, társadalmi, párkapcsolati
fordulópontokat keresi és radikalizálja. Nem mellesleg van abban valami félelmetes, erőteljes
üzenetérték, hogy a 21. században az ilyen tematikájú verseket radikálisnak látjuk. Ez azt is
jelenti, hogy egy a konvencionálistól, az elfogadottól, a (gondolati) normától merőben eltérő
vershanggal van dolgunk. Ez az állítás pedig már a lírai szövegek központi disputájához vezet
minket. A társadalmi elváráshorizontot az irodalom síkján billenti ki, szövegeken keresztül
teszi gyanússá. A vershang, extrém helyzetet teremt azzal a puszta (szöveg)tettel, hogy másként szólal meg, nőként modellálja a világban létezés különböző szerkezeteit. Ezt a radikális
viszonyt az ironikus kettős olvasat nagyszerű lírai színrevitelében érhetjük tetten. Ebben a
törekvésében Turi mintha intertextuálisan megidézné Virginia Woolf remek esszéjének, a Saját szobának polifonikus, különböző nézőpontokat egyazon mondatban ütköztető írásaktusát. Woolf következőképp fogalmaz: A nők könyveinek rövidebbnek és sűrítettebbnek kell lenniük, mint a férfiak könyveinek, és olyan alkatúnak, amely nem igényli a hosszú órákon át tartó
folytonos és zavartalan munkát. Turi szövegében pedig így találkozunk a „férfi tekintetet” beemelő szöveggyakorlattal. Ha már írnak, nem a múltról, inkább a jövőről, / a holnapi teendőkről; gyorsan, mert leég a rántás (A nők naplói). A női szerep(ek) által generált megfeleléskényszer a szöveg létrehozását is stimulálja. Az író kezén mintegy átremegnek a hozott, örökölt elvárások, és a szöveg fiziológiás kényszerévé lesznek. Itt meg kell jegyezni azt is, hogy
az Anna visszafordul szövegei nem követik Woolf androgün íráseszményét. (Kivétel Orlando a
tükör előtt, de ez a szöveg is csak mint lehetőség kínálja magát.) Elsősorban azért nem, mert
úgy tűnik, mintha Turi versei épp ezen az eszményi költészethez vezető út kidolgozásán, az
alapok keresésén munkálkodnának. Verseiben a kérdés dinamikája a képlékenységet, a formálódás vágyát tartja fenn, a visszaírhatóság reményével forgatja a szövegtestet. El lehet-e
titkolni a szerelmet? / Lehet-e észre nem venni? / Félreérteni? / Rosszkor találkozni? / Későn.
Korán. / Van-e titok egyáltalán? / Vagy a titok léte: nem-lét? / Hány ember kell egy szerelemhez? / És hány ahhoz, hogy történet legyen? (A hűség élő szobra)
Az egymásra zúduló kérdések nemcsak megerősítik a szövegek dialógusigényét, hanem
frusztrálják az olvasót, hogy saját magának feltéve ezeket a kérdéseket, önálló (vers)utakat járjon be, amely tapasztalatok aztán majd egy közösségi paktum elfogadására ösztönzik: Mert ismerjük egymást, / pontosan ismerjük. / Tudjuk, mitől szorul ökölbe a gyomor. / Egyek vagyunk mi
a boldog aggódásban / (…) Ismeretlen mondataink fűznek egybe, / ismeretlen vállainkkal tarjuk
egymást (A nők testvérisége). Nem kezdhet rögtön egy ideális állapot felmutatásával, láttatni
akarja az elmozdulást. Láttatni akarja a bejárt utat. Nem saját szobára van szüksége, hanem az
addig vezető utat akarja megnyitni. Különböző nőalakok (Anna, Emma, Judit, Delila, Pénelopé,
Tatjana) megidézésével a szövegekben újralétesül a kanonizált férfitekintet. Ezek közé a lapok
közé fúrja a sajátját. A figurák, szerepek, vonatkozási pontok újraírásával a női integritás egyfajta versanatómiáját adja: A férjem, a szerelmem meg a szeretőm / néha egy, néha kettő, néha három férfi / éppen úgy, ahogy néha én is több vagyok / annál, mint ami elviselhető: / elvált nő, hű
családanya, éhes kamaszlány / egyszerre (A tenyészvásár).
A versek gondolkodni és gondolkodtatni akarnak. Kijelölik a saját irányaikat. Ez a líra nem
hagy elkóborolni, közös kalandra hív, nem enged a témától. A szövegek nem erőszakosak, de az
azonosulást sürgetik, egyfajta szolidáris olvasóra számítanak. Emiatt válik nagyon erőssé a szövegek meghívó ereje, aposztrofikus vonzáskörzete, ezzel együtt pedig a kívülmaradás, a mellé-

„

122

tiszatáj

futás is kódolt. A szövegek megközelíthetősége tehát ennek a közös (ki)jelöltségnek az elfogadásán vagy épp elutasításán alapul. Turi Tímea kötete számol az úgynevezett ideális olvasóval,
pontosabban azzal, hogy az olvasó eljut a felismerésig, hogy ő ennek a kötetnek ideális olvasójává válhat. Izgalmas felvetése ez ennek a lírának és nem problémamentes. De pont ez, vagyis
maga a probléma kijelölése, Anna tekintetének követése, a hagyomány másként mutatása, az
elkülönböződés és a beágyazódni vágyás diskurzusba hozása lép poétikai erőre. Anna pedig
visszafordul, megnézi, mi történik abban a regényben, amit róla írtak. Nem előre néz, hanem
hátra. Vagyis rátekint arra a tekintetre, amely létrehozta, ezzel együtt felidézi azt a kontextust,
azt a környezetet is, amiben mozgatták. A reflektivitásban megduplázódik saját figurája. Így a
nézőpontok kereszttüzében egy új nyelvi értés lehetősége is kibontakozik.
A feminista gondolkodással, öntudatra ébredéssel összeolvasva a bevezetőben említett
tanulásnak legelőször saját némaságával kell szembenéznie. Saját elhallgattatott, átbeszélt
hagyományával kell számot vetnie. Befulladt vagy megfojtott szerepeit kell újragondolnia.
Azokba az időkbe kell visszatekintenie, amikor a nők helyett beszéltek, vagy amikor a nők
egyáltalán nem szólaltak meg. Tanult és öröklött szájzárak csattognak a verssorok között. Az
elharapott mondatok, / a hirtelen félrenézések, az alkati eltérések megvitathatatlan különbségekké terebélyesednek: / csendes hidegháborúvá (Amikor felnőttünk). Turi Tímea nem használ
monumentális trópusokat, mellőzi a retorikai csapdákat. Hasonlatai sem stilárisak, sokkal
inkább egy pszichés-mágikus vonalon aktualizálódnak. Miszerint amilyennek tartanak, azzá
válsz: Elvégre fogadalmat tettünk, hogy végignézzük, / hogyan leszel az apád, én az anyám
(Fontosabb dolgok).
A nyelvi kirekesztés legintenzívebb, legkisebb elemeit, a személyes és mutató névmásokat is újraírja. Tudja, hogy itt kezdődik, tudja, hogy ezen a ponton jelölik ki a térfeleket, vagyis a helyosztóhoz tér vissza, ezt írja szét. Nem rímel, nem figuráz, hanem fórumot tart, lírai
közbeszédet. Személyes vállalás, de nem én-költészet. Azt is mondhatnánk, hogy az én el van
bújtatva, felvette valamely nagyobb, összetettebb entitás nyelvi megformálásának és ezáltal
újradefiniálásának ügyét. Az irodalom révén pedig a kollektív identitás mintegy saját létjogára talál a verskísérletekben. A versekben olyan társadalmi kérdések kapnak poétikai lendületet, amelyek nem választhatók le sem az egyénről, sem a kollektíváról. Bár akut líra, ami a jelenre reagál, minden versnek történeti távlata van. Különös elszámolás ez, feminista enumeráció, többirányú seregszemle: Ti kedves, öregférfiak. Lesznek majd, akik tudni vélik, miről beszélek, és mit hallgatok el, de ti ne törődjetek velük, / én tudom, mit beszélek. Nem vagyok kíváncsi a diagnózisokra / és a szóbeszédre. Megmutatom, hol a határ, / hogy együtt tudjunk élni
ezután is (Az összes férfi). Nem hordoz körbe véres kardot, viszont kijelöli a frontvonalat. Diplomáciai frontvonal ez, ami a beszédet teszi meg átjárónak. Protestál, de nem prédikál. Intellektuális győzelmet arat úgy, hogy közben nem kezdi ki a másik felet. Tulajdonképpen arra is
rákérdez, hogy ki a másik fél, és hogy valóban szembeállunk-e? Vagy örökölt, merev létszerkezetünk épp a mellérendelő kapcsolatrendszereinket felejtette el velünk? De a szülés utáni
első hetekben / visszatérő álmom volt, hogy ikreket szültem, / és hogy az egyiket elhanyagolom
a másik miatt. / Hogy a totális figyelem egyiránya / valaki mást elfelejtet (Amikor álmodtam).
Az Anna visszafordul egy felejtéstörténet szavakba öntése. Olyan történeté, amely az elhallgatással öröklődött generációról generációra. Az anyanyelv pedig közvetíti a traumát,
majd sajáttá neveli. Nem lehet szemet hunyni a kötet fölött: tükörbe néztünk.

FREESPACE (Szabad tér) – 16. Velencei Építészeti Biennálé

ABAFÁY-DEÁK CSILLAG

A lábra kelt híd

*

Az idei Építészeti Biennále hívószava: Freespace. 63 résztvevő ország különböző koncepcióját láthatjuk, más-más megközelítésben. Nem véletlen, hogy mindenütt padokat, ülőpárnákat,
jógaszőnyeget, ülőalkalmatosságokat találunk, nem csak azért, mert elfáradnak a látogatók.
Megállásra, beszélgetésre, kommunikációra szólítják fel a nézőket.
Első utunk a magyar pavilonba vezet. A Kultúrgorilla és a Studio Nomad közös projektje,
a Szabadság híd – Új horizontok a városban bemutatja, hogy a Szabadság híd hogyan vált közterületté, amikor infrastrukturális beruházások miatt lezárták, és azt a városlakók spontán
módon köztérré tették. Családok piknikeztek, grilleztek, söröztek, jógaórát tartottak. Igazodva a főkurátori felhíváshoz, a szó szoros értelmében új szabad teret hoztak létre a Pavilonban, felépítve egy kilátót, amely a Szabadság hídra hajaz, és eddig meg nem tapasztalt élményt, kilátást nyújt a Giardinira az oda látogatóknak. Ez a perspektívaváltás mintha kapcsolódna a két évvel ezelőtti építészeti biennále alapgondolatához, melynek emlékezetes plakátján a híres német archeológus, Maria Reiche egy hétköznapi alumíniumlétrán áll a délamerikai sivatagban, és a Nasca-vonalakat tanulmányozza. Most a híd is egyfajta létrává
avanzsált, új perspektívát, madártávlatot kínálva a nézőknek. A Pavilonban az ismertető
anyagok mellett hatalmas kivetítőn egy drón felvételei futnak, látjuk a „hídfoglalók” békés
ünneplését, és úgy látjuk Budapestet, a hidat, a Dunát, ahogy soha eddig. Országimázs filmnek is nevezhetném. Aki ezt a filmet megnézte, ha módja lesz, ellátogat Budapestre.
A magyar ötlet, mint később kiderült, nem egyedülálló az idei biennálén (brit, osztrák pavilonok), de ez nem vesz el semmit a magyar projekt értékéből, sőt, akár azt is mondhatnánk,
ez a levegőben volt, és a levegőben van, hogy így hozzunk létre szabad tereket, törjünk felfele, de nem úgy, hogy hatalmas üveg- és acélsilókat építünk. Nem Magasabbra a tetőt, ácsok
(J. D. Salinger), hanem bontsuk ki a tetőt, bontsuk le határainkat, teremtsünk szabad teret,
szabad levegőt.
Az osztrák pavilonban (Thoughts Form Matter) is látványos, kanyargó építménnyel haladunk egy kilátó felé, amit a tükörrel borított padló elmélyít, de el is bizonytalanít, mi van fent és
mi lent. A megduplázott térben a sétány-kilátó elsődleges célja nem a kilátás. Annál inkább az
Nagy-Britannia pavilonjában. Beszédes a neve, Island, azaz sziget. Belépve a terembe, azt hihetjük, lakatlan szigetre tévedtünk, üresség fogad, a falakon sincs semmi. Állok és várok, eszembe
jut a 2012-es kasseli documenta13, ahol a főépületben a szelet állították ki, de itt semmi se mozog, és se kép, se hang. Talán lesznek itt rendezvények, de egyelőre kivonultak. Splendid
isolation. Magyarul még jobban illik a címhez, pompás elszigeteltség. Brexit. Az épületet állványzat veszi körül, azon feljuthatunk a pompás tetőteraszra. A kilátás is pompás, akárcsak az
igazi angol tea, amit pont négy órától szolgálnak fel a látogatóknak. Tábla figyelmeztet, legyünk
udvariasak, 15 percnél többet ne időzzünk fent, hogy másnak is jusson hely. Kilépünk idejében.
*

Velence, 2018. 05. 25. – 2018. 11. 25.

„

124

tiszatáj

Az orosz pavilon, Station Russia, rózsaszín megvilágítása valami édeskés izgalmat ígér.
A kontraszt hatalmas, az épületben pályaudvarok, hatalmas építmények képei, csomagmegőrző, elhagyott bőröndök sokasága fogad. A transzszibériai utazást folyamatosan vetítik egy
vasúti ablakban, a nyári kánikulában lehűt a havas szibériai táj. Eszembe jut, hogy a Szibéria
szóhoz mennyi negatív asszociáció társul, és hány hely évtizedekig csak külön igazolvánnyal
volt megközelíthető. Az egykori csomagmegőrző szekrényekben hagyott tárgyak tulajdonosairól nem tudjuk, hova tűntek. Mindegyik fachban egy-egy dráma rejtőzik. A kötött pálya
nem mindig vezetett az áhított szabadsághoz.
A német pavilonban a korábbi biennálékon falbontást, kerítésépítést láttunk: az Unbuilding Walls kiállításcím nem meglepő. Huszonnyolc éve bontották le a berlini falat, ami
huszonnyolc évig választotta ketté Németországot. Sikerül-e másodszor is lebontani a falat?
A hajdani NDK előre gyártott fekete beton paneljei belépéskor látszatra áthatolhatatlan falat
formáznak, de egy lépés oldalra, és a fal átjárható. Ha tovább akarunk jutni, kerülgetnünk kell
az elemeket. Mintha még mindig nem bontották volna le véglegesen. Nem egyesült teljes
mértékben a két országrész, a fejekben nem. A falak túloldalán történetek bontakoznak ki, az
egykori „halálsávról”, a német közelmúlt történelmén túlmenően a világszerte határok, falak,
kerítések mentén élőkről is szól ez a pavilon. A brazil pavilon (Walls of Air) is kapcsolódik
gondolatiságában a némethez. Azokat a sokszor láthatatlan falakat és határokat vizsgálja,
amelyek meghatározzák a mai Brazíliát. A falakat borító térképek részleteit távcsővel nézhetjük meg. A kiállítás nemcsak a brazil területen fellelhető falakat, határokat kérdőjelezi meg,
hanem az építészet saját határait is a többi diszciplínák vonatkozásában.
A román pavilon Mnemonics nevű kiállítása nevével is jelez, az emlékezet a fő témája.
A mi generációnk által jól ismert, lakótelepek árnyékában álló szocialista betonjátszóterek világát idézik meg. Pingpongasztal, fapados hinta és lábbal hajtós ringlispíl, a szabad tér koncepcióját, mint a gyermekkori szabad és felhőtlen játék színterét látjuk. Ezeken a játszótereken az úgynevezett kulcsos gyerekek, akik az iskola után már egyedül mehettek haza, itt tartózkodtak. Az interaktív pavilon – kvázi játszótér – bejáratánál egy kulcs alakú felhőbe gyűjtött szavak (imagination, together, timeless, curiosity, free, game, friendship) mutatják az ötlet központi értékeit, személyes történeteket is bemutatva. A mai gyerekek szabadidejükben
otthon püfölik a számítógép billentyűzetét. A kiállítás, az emlékezésen túlmenően, hangsúlyozza a szabad terek kulturális és társadalmi jelentőségét.
A holland Work, Body, Leasure pavilonba lépve egy fitneszterem öltözőjében találjuk magunkat. A szekrényajtókat kinyithatjuk, de nem izzadt trikót, sportcipőt, megőrzött értékeinket vagy tiszta váltóruhát találunk, hanem a fizikai munka elképzelt jövőjét, virtuális ábrázolással. A munkaethosz és munkafeltételek aktuális változásaira keresik a válaszokat, az egyre
elhatalmasodó automatizálásra új, építészeti megoldások felvillantásával. Milyen lesz az életünk, amikor a munka nagy részét gépek veszik át, hogyan hat ez majd privát és közösségi
életünkre. Ha valamelyik ajtón belépünk, ott is meglepetés ér. Például találkozhatunk Yoko
Ono és John Lennon legapróbb részletekig felépített szállodaszobájával, ahol 1969-ben,
nászútjukon háborúellenes performanszt csináltak.
A skandináv pavilon Another Generosity installációja a természet és az épített környezet
viszonyával foglalkozik. A nagyrészt üres térben három hatalmas, vízzel és levegővel töltött,
lezárt membránszerű buborék szuszog, amelyek hol leeresztenek, hol pedig felfújódnak,
ahogy hat rájuk a környezet, a körülöttük járkáló emberek, a szén-dioxid szint, a meleg, a
fény és a zaj. Köldökzsinórok tekerednek ki az ember nagyságú buborékokból. Mesterséges

2018. szeptember

125

„

élet, jövőbeli bioszféra-rezervátum, új élőlények megjövendölése? Metaforikusan utalva a
túlélésre, a térfoglalásra. Mintha már a Marson lennénk.
A finn pavilon az elmét építi. A Mind Building kiállítás izgalmas kérdéseket vet fel, hogy
vajon a digitális korszakban milyen szerep jut egy most épülő intézménynek, ahol a klasszikus könyvtári funkciók mellett mozi, előadótermek, étterem, szauna, műhelyszobák is lesznek. Nem csoda, hogy a finn diákok a PISA-teszt éllovasai.
Az amerikaiak a Dimensions of Citizenships kiállításukkal a náluk is most oly aktuális és
politikailag túlfűtött vitákat is generáló állampolgárság kérdését boncolgatja egészen kis, lokális, regionális keretektől kezdve a kozmosz szintjéig.
A tárgyakkal zsúfolt francia pavilon (Infinite Spaces) akár egy bazár, sőt zsibvásár helye:
mindent megőrzünk és mindent eladunk (eladhatunk). Régi írógéptől a műfogsorig. Az elhagyatott ipari épületekbe művészek, start-upok, vállalkozások, szükséglakások galériák költöznek. Magyarország is hasonló projektet mutatott be a 2016-os építészeti Biennálén, aktivátorok címen. A francia pavilon belső térfala a tavalyi francia tárlat koncerttermének bontott faanyagából készült, a hulladék-újrahasznosítást ajánló követendő példázat.
Az ausztrál pavilon Repair című projektje a biennálé legzöldebb pavilonja díját is elnyerhetné, ha lenne ilyen. Tízezer növényt ültettek a pavilonba és az épület köré, mobil füves dézsákkal, reflektálva az elpusztított környezetre is, jelezve, hogy az építész hogyan lép interakcióba a környezetével, legyen az természeti, kulturális vagy szociális.
Kína többek között egy olyan projektet mutat be Building a Future Countryside címmel,
amely a digitalizációnak köszönhetően megadja annak a lehetőségét, hogy szakemberek ahelyett, hogy negyvenemeletes irodában dolgozzanak a zsúfolt nagyvárosban, egy jól felszerelt
munkahely esetén a közeli faluban dolgozhatnak. Előfeltétel az infrastruktúra. Ez a falvak újraélesztésének egyik lehetőségeként is elképzelhető.
A török pavilonban minden lebeg, az árkádok lepedők, szövetek, egy lélegzetre megmozdulnak. Akár egy hajó vitorlái. A kiállítás címe: Vardiya (The Shift). A pavilon workshopok, megbeszélések és találkozók helye, ahol a folyamatosan változó kiállítási tartalmakkal arra keresik
a választ: Miért létezik a biennálé? Mit csinál a biennálé? Kik számára létezik a biennále?
Az indonéz pavilonban (Metropolis) a kifeszített hófehér papírlepel formálta teret látva
szakrális világban érzem magam, ahol önkéntelenül egy újabb kérdés vetődhet fel: Mi van, ha
az építészetnek nincs formája és alakja?
A skótok kollaterális eseményként Happenstance néven a Palazzo Zenobio kertjében alakítottak ki egy szabad teret (Living Library of Ideas), ahol a művészek és az építészek játékos
kommunikációjára adódik lehetőség. A kertben 60 darab nyugágyat helyeztek el, mindegyikre egy szó nyomtatva, ezekből a székekből kisebb csoportok alakíthatók, így érdekes szövegkombinációk jönnek létre, majd kibővülnek új szavakkal, új látogatókkal, folyamatos a párbeszéd. Júliusban meghívást kaptam a Velencei Nemzetközi Nyári Egyetemre, az előadásokat a
Palazzo Zenobióban tartották, így figyelemmel kísérhettem a kertben zajló aktív életet is. Az
egyetem kreatív írás záró felolvasását a kertben tartottuk, a kurzusokon részt vevő képzőművészek jelenlétében. Nem volt elég a 60 nyugágy, de a szavak nem fogytak el.
A magyar részvételhez kanyarodnék vissza. Címként azt írtam, a lábra kelt híd. Félre ne
olvassa senki, nem lába kelt a hídnak, nagyon is itt van, és öröm látni, hogy újból lábra kelt.
Swingtáncosok lepték el a júliusi hétvégén a hidat, táncra perdült. Szabadság híd. Freespace.
Nem csak Velencében.

„

126

tiszatáj

KÖLÜS LAJOS

Stay in bed (Maradj az ágyban)
Törekvés, ambíció és nagylelkűség jellemzi az idei építészeti biennálét. Nem zárja le a vitát,
hogy mi is az építészet, nyitva hagyja a kérdést, ezzel nyitott marad a szabad (kortárs) tér fogalma is, sőt néha az a benyomásom, hogy ízlések divatját, bemutatóját látom. A helyek, amiket szeretsz, beleolvadnak a tudattalanba – mondja McNamara főkurátor.
A holland pavilon nosztalgiázik (Work, Body, Leisure), vissza az időben, vissza az ágyba,
nem is akárkinek az ágyába. A Beatles korába, Yoko Ono és John Lennon ágyába. És növeszd
a hajad! Az ész a fontos nem a haj (Illés, 1969), jut eszembe a régi sláger. A zsűri nem méltányolta a nosztalgiát (I love Yoko!), inkább a svájci pavilon (Svizzera 240 – House Tour) liliputóriás tér- és bútorkollekcióját hozta ki nyertesnek (Arany Oroszlán-díj). Gulliver és a vidámparkok világa, Swift szatírája valahogy elsikkad a látványban, egy picike gúnyt azért érezni a
nagyítás-kicsinyítés terében járva.
Fókusz kérdése, miként is érezzük magunkat az előző két pavilont látva. Elkerülhetetlen
a megismerkedés, a megtapasztalás. Időbeli és térbeli utazások ezek. Mintha mi, látogatók
Voltaire Candide-ja, Swift Gulliverje, vagy Defoe Robinson Crusoe-ja lennénk, folyamatosan
felfedezve, átélve valamit. A Beatles-korszak belénk ivódott, vakon is eligazodunk benne. A
svájci pavilon a megtapasztalásra (a svájci óra pontosságára) helyezi a hangsúlyt, igaz, hogy
egy kissé személytelen (elidegenített) világot jelenít meg, míg a hollandok a sztár-világra, a
szabadság új korszakára építenek. Ez a két pavilon a szabad teret úgy jeleníti meg, hogy az
egyiknél látjuk az embert (még ha sztár is), aki a szabad teret használja, belakja, míg a másiknál a szabad tér méreteinek változása teremt illúziót, a végtelen nagyság és a végtelen kicsinység illúzióját: milyen az, ha nem emberre szabott a világ, amelyben el lehet veszni,
amelyből csak kifordulhatunk.
A holland pavilonban fiókokat húzhatunk ki, mintha egy szerencsejáték részesei lennénk,
úgy jutunk be újabb és újabb térbe. Maradj az ágyban (Stay in bed), szól a Yoko Ono ágya feletti felirat. Vagyis ne mozdulj sehova, ma biztosan ne. Otthon lenni és otthonosan érezni magunkat stílus és erény is, sőt egyfajta emberi szabadság átélése, kiszakadva a mindennapok
rutinjából. A szabad tér nem lehet meg emberi szabadság nélkül.
Luxemburg (The Architecture of the Common Ground) egy keskeny sétányt mutat, ami
csak nyolc százaléka a kiállításuk teljes területének, utalva arra, hogy Luxemburgban az országnak már csak nyolc százaléka van állami kézben mint szabad, közös tér, és ez az egyre
csökkenő százalék milyen hatással lehet a polgárok számára.
Izgalmas kérdéseket vet fel Dánia Possible Spaces pavilonja, ahol olyan eseteket mutattak
be, amikor az építészek új utakat, felvetéseket kerestek egy-egy problémára, legyen az a mobilitás, lakhatás, a kulturális emlékezet vagy az iparosodás. Fantasztikus felvetésekkel találkozhattunk a pavilonban: hogyan hatna például az életünkre, ha csupán röpke egy óra alatt
át tudnánk szelni az Atlanti-óceánt? Vagy hogyan nézne ki az épített környezetünk, ha csak
egy kalapácsunk és tollunk lenne? Vagy ha a képzeletünkkel tervezhetnénk, az eszközök kor-

2018. szeptember

127

„

látozása nélkül? Vagy hogyan változtatja meg azt, ahogy egy városra nézünk, az, hogy mit tudunk a történelméről, a benne élők történeteiről?
Érzékeny témát érint az izraeli pavilon (In Statu Quo: Structures of Negotiation) kiállítása
is, ahol a szentföldi, több vallás számára is szent helyként tisztelt központok labilis status
quo-ja a téma. A helyi nemzetiségi, vallási konfliktusok. Belgium pavilonja (Eurotopie) lépcsős nézőtéri aréna, EU-kék, csak cipő nélkül léphetünk be a terembe. Csillagos borítójú
könyvet is olvashat a látogató, sci-fi novella egy képzeletbeli új háborúról és egy Magyarországról, Nyírbátorból érkezett túlélő nőről, az újjáalakított EU-parlament képviselőjéről, akit
sorsolással jelöltek ki.
Kis Olaszország – szólít meg az olasz pavilon szlogenje. Ki vagy, hol élsz, mit csinálsz, és
hogyan csinálod, provokál a projekt, az 1980-ban született olasz építészek generációjának vitáját is felvállalva. És ha csinálod, akkor miért csinálod? A Kis Olaszország célja, hogy összegyűjtse és kiemelje egy korosztály konkrét hivatkozásait, témáit, módszereit, hálózatait, képzeletét, céljait és aggodalmait, amelyek identitását három alapvető átmenet alakította ki:
földrajzi (Olaszországból Európába), egy mediatikus (papírtól az internetig) és egy gazdasági
(a növekedéstől a recesszióig) – annak érdekében, hogy jobban megértse jelenlegi állapotát,
és előre láttathassa a lehetséges jövőjét.
Az argentin pavilonban (Vertigo Horizontal) egy üvegházba nézhetünk be, ott tombol a
szél, nő a fű, háztömböket látni a közelben. Az ég és a föld elsötétül, egyetlen vízszintes fénysáv jelenik meg, visszaverődik a rajzokon. A falakon terveket látunk, lehetőségeket. Miközben a hatalom megkívánja, hogy minden ötlet és minden kezdeményezés egyaránt kiszámítható, értelmezhető és újra értelmezhető legyen, ami teljességgel lehetetlen.
Az Arsenaléban falak fogadnak, félig elzárt terek, amelyek mögött, amelyekben a szabad
tér egy-egy formáját, univerzumát látjuk és láthatjuk, élhetjük meg és át. A perspektívák szokatlansága elbizonytalanít, azt látom-e, amit látok, vagy amit látnom kell vagy mégsem. Térképek és földrajzi jelek, piktogramok, a hely azonosítására késztet a látvány, hol is vagyunk,
mit is látunk. A szabad tér absztrakt szemlélete, még az agyban, de már nem csak ott, a szemünk elé is tárul, képzeletünket szólítja meg a látvány, a belső szabadságunkat, hogy ami belül van, miként is jelenik meg, jelenhet meg kívül. Inês Lobo Arquitectos installációja újradefiniálja a városi tereken belüli kapcsolatokat (A Bench for 100 People).
Kapukon keresztül lépünk, falemezekből összeállítva, boltív és oszlop, mintha szálkából
lennének. Egy makett, hiányzó falakkal, beláthatunk a belső térbe. Mintha Vasarely világába
lépnénk, csíkos geometriai alakzatokból összeállított tér fogad bennünket. Átkelünk a szivárvány alatt. Hajlított pálcikákból összeállított templomot idéző szabad installációt látunk
(BambooTheatre), átlátható, a spirál elvét jeleníti meg, hajlik, körbe fut, és egyre feljebb jutunk vonulatukat követve. A reneszánszkorból vakolatok, díszítések, burkolatok. Nemesek,
az elzártság szabadságát sugallják, a békét és a háboríthatatlanságot. Korunkban alig érezhetünk ilyet, a szabad tér zárványa. Lapozhatunk a könyvekben, az ősrégi rajzokat nézhetjük a
tárlókban. A kört, amely ismét előbukkan, mint szabad tér, a föld, a világ kereksége, amely
körülhatárolt, és véges tér. Ez lehet egy park is, egy városrész.
Feltűnik Velence, a dia előtt a földön egy rácsos ablak, mint a mélység, a titok szimbóluma, a rejtély világa. A Stand Ground újra felszínre emeli a padlót, egy videóvetítés meg azt
mutatja, hogy mi történik egy velencei csatornában (Rozana Montiel installációja). Egy afrikai falu, néhány gömbház, ami nádból vagy más hajlékony vesszőből készült, szabad tér, kö-

„

128

tiszatáj

zösségi hellyel. Oszlopsor fogad, fehér oszlopok, sűrűn egymás mellett, nem lehet kilátniátlátni, csak bolyongani benne (Valerio Olgirati installációja). A kontextus nélküli tér. A kínaiak 3D nyomtatóval készült szabadtéri pihenőt hoztak létre, a műanyag installáció átengedi a
fényt, véd az eső ellen, de mellőzi az emberi kézműves alkotóhagyományt, ellentétben a vietnamiak hadikikötőben felállított Bamboo Stalactite, bambuszból készített impozáns lugasától, amely cseppkőbarlangot imitál (Stalactite=cseppkő). Az ősi anyagok emberléptékű használata.
Az Arsenaléban a plázs homokja hullámzik, akár a tenger vize, végtelen nyugalom kerít
hatalmába, mert messzire látni, átlátni a rendszert, a tér szabad határait. Újabb makett, mint
egy űrhajó teste, vagy leszállópálya, ábrákkal, utakkal, vonalakkal, a rend igézetével. Cino
Zucchi három fejezetben vizsgálja meg (olvassa újra) a Caccia Dominioni munkáját. Homlokzatok a városban, belső helyiségek belüli mozgás, fény és árnyék, valamint az anyag és a forma közötti narratív kölcsönhatások. A chilei pavilonban a santiagói nemzeti stadion használatát és fizikai modelljét, az építészet és a hatalmi struktúra kapcsolatát dolgozták fel a
Pinochet-rezsim idejéből (Stadium).
A Freespace diffúz biennálé is. Nem a grandiózus és technikailag újdonságnak számító
építészeti formákat, projekteket preferálja, sokkal inkább a látogatót, akit szembesít számos
olyan megoldással, amely a tér használatát és hasznosságát segíti felismerni, felmérni és emberivé tenni, emberileg belakni. Nem a jövőt, inkább a jelen lehetőségeit veszi sorra. A már
megvalósultat, a jelenben megvalósíthatót. Az emberközeli teret állítja középpontba. Annak
lehetőségét és lehetségességét. Mérlegel és összehasonlít, akaratlanul is. Nem a tömeg számít, hanem az egyén, a kis közösség. A tér személyességét keresi, kutatja, miként is léphetünk egy szabad térbe, mitől és meddig szabad egy tér az ember számára.

SKÓT PAVILON

Az utolsó oldalon

SZÍV ERNŐ

Hogyan lettem tanult ember?
Ő volt a földrajztanárnőm. Egyszer kihívott az óriási térképéhez, és fölszólított, mutassam meg
őt, ez a feladat, Ernő. És végigmutogattam, hogy Moszkva, hogy Amerika, Európa, Berlin és Párizs, hogy Antarktisz, hogy óceán, hogy sziget, hegy, völgy, alföld, sivatag. Ez mind a tanárnő.
Ő volt a matematika-tanárnőm. Megtanított számolni. Azt mondta, egy. Vártam aztán sokáig. Nincs több, Ernő, mi a lófaszra vársz. Egy ennyi van? Ennyi Ernő, minden egy, minden egyetlen egy, sohasem több, az egy a valóság, mert az egy a magányos, a többi csak absztrakció, a kettő, a millió, a végtelen kitaláció. A magány nem az? Az nem, Ernő.
Ő volt a fizikatanárnőm. Gyönyörű asszony, soha nem értettem. De azt megtanultam, hogyan kell elesni, hohó, a reményekkel, imákkal földíszített gravitáció. Szállni nem fogsz, Ernő, de
szépen esel a földre, szépen ütöd meg magadat, szépen törsz el, na, csináld kicsi faszom, ne félj
már. És amikor egyszer napokig nem tudtam fölállni, ott ült mellettem, gyöngyözve, szirmozva,
világolva, mint az űregyetem, és fogta a kezem, egyszer csak szólt nekem az űr kék hangján, ez
jó volt, Ernő. Jó volt, kisfaszom. De még mindig csak kettes.
Ő volt a kémiatanárnőm. Ernő, tudod, mi az, hogy kémia. Nem tudtam. Izgatás, Ernő. Az öszszeesküvők értelmetlen vonzódása, ez a kémia, hogy felgyújthat téged más is. Robbanhatsz,
gyulladhatsz, elpárologhatsz.
Ő volt a történelem-tanárnőm. Megmutatta, hogyan végzem. Lefejezett. Bekísért egy helyes
pogromba, ahol aztán úri cipők, inas bakancsok rugdostak agyon. Kinevezett. Megkoronázott.
Lelövetett, mint egy kutyát. Börtönbe zárt. Megcsalt. Az összes szarházi kisdiákkal megcsalt.
Jobban szerettem, mint magamat.
Ő volt az irodalom-tanárnőm, többször megerőszakolt. Néha én is megerőszakoltam. De inkább sétáltunk. El tudtunk sétálni az égig, a világvégéig, még Istenig is, aki nincsen. Besétáltunk
a pokolba, volt szívószál.
Ő volt az énektanárnőm, olyan gyönyörű volt, hogy nem tudott megtanítani az énekre. Nem
lett dalom, himnuszom. Nem értem a kottát se. Hangjegyek. Mik azok. Addig tanított, míg azért
lett dúdolásom. Hogy eldúdolhattam őt is, lalala.
Ő volt a rajztanárnőm, sokat verte a kezemet. Folyton. Nem volt szabad eget festenem. Erdőt. Vizet. Tüzet. Embert. Járműveket. Megtiltotta. Lefestette, kiradírozta. Illetve egy embert
mégis szabad volt festeni. Őt.
Ő pedig a nyelvtantanárnőm volt. Azt mondta nekem, minden érdekes, minden fontos, a zene, a kép, az érzés, a hangulat, a gondolat, de a legfontosabb a szó. Miért az a legfontosabb? Mert
semmi sem vagy, bármit is látsz, érzel, gondolsz, csak egy szó. Egy szó vagy, Ernő, semmi több.
Ő az a tanárnőm volt, akiről nem tudtam, miféle tanárnő. Nem tudtam mit tanít. Mi a szakképesítése. De azért tanított. És addig csinálta, mígnem vers lett belőlem. Semmi se voltam már,
csak minden. Csak egy ázott, bicegő, véres fillérekkel kérkedő vers. Ez voltam. Vagyok. Most
már így maradsz, szólt rám, míg szavalgatott ez a tanárnő, vers maradsz, míg ki nem csöngetnek neked, Ernő.

Előfizetőknek: 500 Ft

\

s\

Csehy Zoltán
Karacs Andrea
Posta Marianna
Szabó Dárió
Tozsér Árpád
Túri Tímea
versei

í nfA

InpMNM

Bán Zoltán András
Erdei L. Tamás
Kontra Ferenc
proza|a
Anne Carson
Fried István
Thomas Schestag
Szabó Csaba
tanulmánya

A Velencei Építészeti
Biennáléról
Diákmelléklet
Lörincz Csongor
Esterházy Péter
korai prózájáról

PMftFRI F.RÓFORRMOK
Minisztériuma

