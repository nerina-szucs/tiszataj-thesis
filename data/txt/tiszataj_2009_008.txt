tiszatáj
6

2009 AUG 0 4.

3 . É V F O L Y A M

Juhász Ferenc,
Szepesi Attila,
Iőzsér Árpád versei
Móra Ferenc Zalán Tibor:
Rab ember fiai
(II. felvonás)
Perdinandy György,
Horváth Péter
prózája
Fiizi László:
Gondolatok az
identitásról
Szőke Katalin
Bulgakovtanulmánya

2009. augusztus

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj A l a p í t v á n y Kuratóriuma
a C s o n g r á d Megyei Ö n k o r m á n y z a t , Szeged Megyei J o g ú V á r o s Ö n k o r m á n y z a t a ,
a József Attila A l a p í t v á n y ,
a N e m z e t i Kulturális A l a p és
a M a g y a r S z a k - és S z é p i r o d a l m i S z e r z ő k és K i a d ó k R e p r o g r á f i a i E g y e s ü l e t e
támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot n y o m j a : G a r m o n d 2 0 0 0 Kft., Szeged.
Felelős vezető: Kinyik Erika.
IIlcls»Z r c

nka

Nemzeti

Kulturális Alap

i n t e r n e t : w w w . t i s z a t a j . h u e-mail: t i s z a t a j @ t i s z a t a j . h u

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker ( M a g y a r Lapterjesztő Rt.)
E l ő f i z e t é s b e n t e r j e s z t i a M a g y a r Posta Rt. H í r l a p Ü z l e t á g a 1 0 0 8 . B u d a p e s t , O r c z y tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes s z á m ára: 5 0 0 forint.
Előfizetési díj: negyedévre 1200, fél évre 2 4 0 0 , egész évre 4 8 0 0 forint.

ISSN 0133 1167

Tartalom
LXIII. ÉVFOLYAM, 8. SZÁM
2009. AUGUSZTUS
JUHÁSZ FERENC: Az éj gyöngyház-szemöldöke ..................

3

FERDINANDY GYÖRGY: Anyám ládikója ...............................

19

TŐZSÉR ÁRPÁD: Guzla; Utazások vörös kocsikon ..............

26

SZEPESI ATTILA: Rózsabogarak; Schéner Miska virágai;
Bolondóra .....................................................................

28

HORVÁTH PÉTER: Bogárvérrel (Forgácsok egy fakeresztről) ................................................................................

32

TÓTH SÁNDOR: Bordal helyett; Más táj; Töredék-requiem
(In memoriam Fasang Árpád) ....................................

45

HARTAY CSABA: Időérték; Napzárta; Nem járt út ..............

48

MÓRA FERENC – ZALÁN TIBOR: Rab ember fiai (vidámszomorú játék történelemmel) ....................................

50

FÜZI LÁSZLÓ: Gondolatok az identitásról (A magyarságtudat megélésének új keretei) .....................................

84

TANULMÁNY
SZŐKE KATALIN: Bulgakov színművei: az egyén tragédiája
és történelem groteszk fintora ....................................

98

KRITIKA
NOVÁK ANIKÓ: Milyen színű a vég tónusa? (Tolnai Ottó:
Feljegyzések a vég tónusához) .................................... 105
TÚRI RÓBERT: A szöveggé lett test, a testté lett szöveg
(Milorad Pavić: Drugo Telo [A másik test]) ............... 109

BÜKY LÁSZLÓ: Fried István: „Aki napjait a szépnek szentelé…” (Fejezetek Kazinczy Ferenc pályaképéből és
utókora emlékezetéből) ............................................... 113
Szerkesztői asztal .............................................. a belső borítón

ILLUSZTRÁCIÓ
ZOLTAI ATTILA festménye a címlapon
SZENTI ERNŐ alkotásai a 18., 44., 83., 97., 104., 112.
és a 116. oldalon

J UHÁSZ F ERENC

Az éj gyöngyház-szemöldöke

1.
Lángol, ég, izzik a télre terített hó,
vörös, piros, rózsatáj-bitorló,
mint a hajnalban levágott göndörhaj disznó
veséje, tüdeje, szűztiszta szív-sebe, mája
életem rózsafája.

2.
Ó, de jó volt élni,
félni és remélni,
emlőt szopni, temetni,
a halál-úton menni,
a félelmet levetni,
mint ruhát a csöndre tenni,
szeretni és éhezni,
anyám főztjét enni.
Gyárgépek közt az éjben
tántorogni a fényben,
amikor a vak dörgést,
gépszita-selyemhörgést
millió lombfűrész-villám
szőtte át, hálófüst tücsökláng!
Ó, de jó volt hinni,
a teljes űrt meginni!
Hiszen elég is ennyi:
keresztúton menni!

3.
Ó, de jó volt lenni!
Csipetnyi fényport enni,
a pokol-lángot meginni,

4

tiszatáj
az űrt tüdőre szívni,
akár egy cigarettát
a csillag-csönd űr-orkánt,
tudni, hogy mennyi az ennyi
embermód felébredni,
hinni, hogy annyi az annyi
angyal-szeplőt harapni.
Az Istent elfeledni,
Isten után üzenni.

4.
Ó de szép volt temetni!
Holtat a sírba tenni,
előbb a koporsóba,
aztán a földi sóba,
előbb lemosni szépen
teknőben, ültetve széken
meztelenül a testet
a vérpalástos mellet,
a véres nemiszervet,
herezacskót, szőr-kertet,
véres fogsort, vérkagyló-fület,
orrlik-szőrből a vér-mirigyet,
orrlikakból a vér-tőrt,
mint a ribizlifürtöt,
aztán koporsóba tenni,
ünnep-ruhásan emelni,
s nézni péci-tök arcát,
hő-vulkán gép-rajzú mosoly-fát.
Lefektetni apámat,
aki már józanná száradt.
Bár könnyei még folytak:
arc-márványrácsra csorogtak.
És szólt a rezesbanda
réz-csiga handabanda
és eső zuhogott zölden,
mint a végítélet dörrent.
Ó, de jó volt nevetni,
angyalháton legelni,

2009. augusztus

5
akár a juh a réten,
heverve a fű-lépen,
meztelenül és árván,
mint a fénytörés-szivárvány
a légy barna szem-fejében,
a szem-mély ideg-vödrében,
mint vihar után a sárgán
halk égen a szivárvány.
És átitatott nehéz zöld
sóhajával a mécsesláng nyár-föld.
És most már anyám sincsen,
aki vagyonom volt és kincsem.
Kinek mondjam, hogy hála
mert megszültél Andresz Borbála?!
Kinek is rosszalkodjak?
Kinek is panaszkodjak?
Nem vacogsz már, ha jönnek
értem, hogy megdögöljek,
te Föld-szív felé nőtt drága
Csontváz, Mosoly Szigorú Virága.

5.
Fölöttem a csöndfekete
éjjel gyöngyház-szemöldöke,
milliárd gyöngy-sarló, lángpor
gomolyog ki önmagából
csigásan, pörgés-tekerten,
dübörgés nyál-habbá verten,
Isten-izzadt forró gyászban,
tetvek háborús kabátban,
fátylasan és köddé gyúrva,
mint a Teremtés kisujja,
homlok alatt szem-kazetták
tobzódása, cella-ikrák,
mintha egy titáni-légyfej
nézne pillátlan szemével,
szivárvány látó-vödrökkel,
pislogástalan köbökkel,
mindenség-mozaik szemmel,

6

tiszatáj
türelmetlen türelemmel.
Én a lángoló csönd mélyén
állok, mint a moha-kémény,
mint kereszt a temetőben:
a gyermekkor éj-időben,
tapasztalan ártatlanul,
csecsemő, ki járni tanul.
Szívem gyors, mint a madárszív,
hiszen az vár, aki nem hív,
nem szól, csak vár, mint híd-kőív,
a nagy árny, az éj az éjből,
fekete a feketéből,
alvadt vér Pegazus-májon,
pedig halálom nem várom,
ne kérje még csont a csontot
hagyja élni a bolondot!
S fölöttem az örök ködök,
fényfüst, gyöngyház-szemöldökök,
láng-örvények, tűz-szekrények,
öntudatlan tünemények,
akik nem hisznek, nem félnek,
mint angyalcsordák zenélnek,
síppal, dobbal, citerával,
fénytág arany-trombitákkal
várnak túlvilági bállal,
Isten-szívben nagy szakállal,
robbannak, főnek, ragyognak,
dühödt rendben úgy csaholnak,
mint a láncra-kötött kutyák,
ha részeg táncol és hány, mint a láng,
megy haza, gyomor-húgy útján
vihar-lángú zápor-kútján.
Jaj!, vérző férfi-láng, ifjúság!

6.
Mászok, csúszok a Földgömbön:
csecsemőként az anyámon.
Feküdt ruhátlan az ágyon
ez a szent szivárvány-börtön,

2009. augusztus

7
én meg, mint hernyó faágon
araszoltam a hiányon,
mint egy szőrös sárga hernyó
virág-végtagokkal kúszva
s fölöttem a két mellbimbó
mintha rózsaszín hal úszna,
mint hegyes szilva meredt föl
a két emlő-emeletről,
testén pettyek, szeplők, gödrök,
horpadások, vak völgy-felhők,
s lent a szeméremszőr csokra
nagy sündisznó áram-bokra.
Feküdt meztelen az ágyon
születésidőmben, nyáron.
Ő már halott, fogsora kilátszik,
mint egy nevető-ló, száj-virágzik,
csontvázzá olvadt a földben
fekszik a csönd-vízözönben.
Öreg lettem, kín-láz én is,
S velem a gyász, s a remény is.

7.
Anyám, anyám, édesanyám,
aki ott születtél Bián,
akit eltemettünk Bián,
s vigyorgott a falu fián,
akit ott hordtál hasadban,
húgyvizes magzatburokban,
s lángoltam, mint szél a lombban,
mint a teremtés a gondban,
magzat-örvényem gomolygott,
mert testedben testem forgott,
ahogy vizelt és kuporgott
szíved-nyomó víz-gömb gondod
cipelted, mikor kapáltál,
bérbe-mostál és vasaltál,
s élted, amit szemed látott
s most a sírföld nagykabátod.
Mit tudsz te már a világról,

8

tiszatáj
fölvilágról, túlvilágról,
alvilágról, a pokolról,
a mindenség-szép Titokról?
Agyad, szemed sárrá olvadt,
füled fejedről lesorvadt,
szádban gyökér-bozont korhad,
bordáid közt vakond sorvad.
Lesz-e neked Mennyországod,
melyben az Isten lángolt?
Lesz-e majd föltámadásod
Anyám, anyám: Halál-Áldott!

8.
Lesz-e az Emberiségnek,
s azoknak, akik más bolygón élnek,
a trilliószor trilliónak
a rossznak, a közönyösnek, a jónak,
a gyilkosnak, szentnek, gazdagnak, hit-hagyónak,
a tízezer éve, vagy százezer éve, a milliárd éve
éltnek, meghaltnak, élőnek se élve,
a mártírnak, szegénynek,
a rabszolga-lénynek,
akik mind a földbe mentek,
rohadni elsiettek,
akik nem gondoltak másra:
lesz-e föltámadása?
Az angyalnak nincs föltámadása,
hisz ő az Istennel-átszőtt öröklét madárlét tűz-vijjogása,
ő az örökös lobogás lángmadár-hit-utasítása,
gigász-szárnyas tűzkéve Üzenet-hozó, Parancs-hozó,
a halott Jézust a sziklasírból az Istenhez-lopó,
a Lebirkózó, a Megtaposó, a Varangy-utálat ibolya-illatú
Űr-titok-Madár, a Parázs-vár és a Parázs-vár Kapu,
és fényes, mint a tiszta, tiszta nyár
és édes, mint a lepkeszárny-hónalj-mézcsöppje tavasz,
és dühöngő és őrjítő és sose-ravasz,
akire az Öröklét-sóhaj szavaz
Ő a Mindig-más Ugyanaz!
A szervetlennek nincs föltámadása:

2009. augusztus

9

a sziklának, a kőnek, a földnek, a víznek, a tűznek,
csak a halandónak, akit a csillagok űznek,
csak a szerves bonyolultnak, szerves egyszerűnek,
a ragadozónak, a primitív ragadozónak, fű-evő szűznek,
az Emberiségnek, ami fortyog, mint a halandóság-kosár.
Csak neki lesz föltámadása?
Nem tudom, nem tudom, nem tudom.
Hogyan is tudnám? Hogyan is tudhatom?
Nincs olyan hatalom,
bizalom, vágy, izgalom, büntetés, irgalom,
ami megmondaná
miért kell legyalogolni fekve a föld alá,
nincs olyan értelem
aki a titkot le tudná győzni velem,
nincs olyan bizonyosság
ami le tudná nyeletni velem a kételyt,
az elme-mételyt,
mint áldoztató pap a liszthártya-kerek Jézusos fehér ostyát.
Lesz-e az állati létezőnek,
akik a halálig szigorodva nőnek,
akik voltak, akik vannak, s létük halál-árva,
akik szorgalmuk titok-ketrecébe zárva
akikben titok-rács, homálycsönd lét-dübörgés,
akikben mégis ott a fényvihar-zengés,
akik osztottan, szitarács-domború szemmel látnak
vagy széles és véreres dülledt fekete fényszomjas golyóval,
akikben öntudatlan mélység zokog világító folyóval,
s mint madár a kalickában
sírnak, csipognak, trilláznak, csacsognak, mint szélzúgás a fában,
a csíkosan, pettyesen, mozaikosan vágtatónak:
a virágléptű pettytorony h-betű zsiráfcsikónak,
a száztonnás kőszikla-asszonynak, a sárkánynő tojást-tojónak,
a legelésző baromnak, akinek hasa, mint a májfoltos fehér csónak,
minden szárnyasnak, szárnytalannak, alvónak, virradónak,
bogárnak, kukacnak, százlábbal-rohanónak,
minden lénynek, akibe a csönd, a némaság zárva,
mint karok-nélküli nő lábai közt a hárfa,
a háromszögletű aranyhúr-hanglevél húr-hanglap némasága,
jajtalan, hangtalan, tehetetlen gyásza.

10

tiszatáj

Lesz-e Túlvilága
az állatnak, ön-nemző vágynak, emlősnek, fénybe-növő arany-ága
a magevő madárnak, a bogárevő, kukacevő, szöcske-evő röpködő virágnak,
a tojást-szülő, tojást-érlelő madár-asszonynak,
akinek forró Édenében,
a sűrű asszonytest-kemencében
arany-szőlőfürtök lógnak,
arany almafaágon aranyalmák, fénycsöpp-diók ragyognak,
lesz-e föltámadása a halandóság-viszálynak,
a Jézust-hordozó szamárnak,
hisz mindnyájan a halálra vagyunk ragadva,
mint az árvácska-koponyás lepkeszárny, pikkelye, szín-hamva:
a méztányér mirigy-virágfejen, a csillagszív-illatú mézfogsor lepényen,
hisz mindnyájan ott égünk Isten asztalán, fagycsöndje telében,
mint az ünnepi, méz-szagú, dió-sebrügyes gyertyák, barna-diós viasz-fejfák,
mint villám-sújtotta égő, lobogó, lángoló eleven fák,
mi, biológiai elevenszülő lámpák
tojásmeszet érlelők testünk melegében, pete-tojó kitin-sámfák, kitincipő-lámpák,
gyöngy-nemző madár-esők,
föltámadást-váró bikák, kanok, kosok, szüzek, szeretők.
Nem tudom, nem tudom, nem tudom.
Hiába töprengek a vég-úton.
Csak a Sátánnak nincs föltámadása,
hisz ő az Isten hátsó oldala, árny palástja.
S hogy támadna föl a mégis mérhetetlen
Örök Fény-agy, az Elképzelhetetlen?
Csak a növénynek nem lesz égi mása!
Csak a növénynek nem lesz föltámadása,
csak a virágnak,
a növényi illatos lángnak,
a fűnek, a fának, a mohának, hínárnak,
a gombának, a penész-dagadásnak!
Mert a növények önmaguk gyászában eloszlanak,
s lesznek rost-szemét, kócos, üszkös salak,
vagy márvány-cölöpökké szigorodnak,
se bizalomnak, se szégyennek, se gondnak
az idő-száradásban,

2009. augusztus

11

a hajszálcső-vízháló feladásban.
A növények hangtalanok, némák,
mint az összetört idő-jós órák
és nem tudják mennyi vak elmúlás van
a sziszegő, mozgó, darázs-raj lombhullásban.
A virágok is, a növényi illat-lángok
halandók, mint az égitest-lányok.
És létüknek nincs föltámadása
csak élete van és halála van, sorsuk az elhullásra.
Fekszem. S a csillagköd-éjszaka fekete-szájú
gyöngyház-szemöldök-mindensége rászól
öreg szívemre, mely mint egy üres istálló-jászol,
lüktető vér-vályú:
„várj még elmúlás, fekete hervadás-kosz, dühödt korom várj még
amíg halála ráég!
S elege volt ebből a világból.
A levelibéka-nyájból,
az irgalom-apályból
s adj neki kegyelmet pipacsból, tulipánból.
Még van benne élet szándék.
Mentsd meg Uram, mentsd meg az Örök Haláltól.”

9.
A Mindenséget hordom én szívemben.
Minden élőt és minden halottat.
A szívvel-fölszereltet és a páncélos szőr-nyeregben,
a hártyahéj alá a kocsonyás testbe olvadt
hólyag-szívvel lüktetőt, az enyv-vérű gyöngét,
aki nem tudja hogy zengése, szülése nincs-öröklét,
akinek élete kitin-ház, halála por-szivacs, deszkaléc-máz,
akinek ürüléke, mint a színes kristályrudacskák,
s nem szeretik mert keserű, az ürgék, patkányok, macskák,
aki nem tudja: fiatal-e, vagy öreg,
s vizelete lila timsó-pálca, mint a tűzöreg köszörűkövek.

12

tiszatáj
10.
Te csillagokból szőtt Öröklét Lánya!
Olyan vagy, mint egy aranybánya,
szőke-láng selymes aranybánya,
lepecsételt csók, a trágyás gyűlölet hiánya.
A bezárt csönd márványmezőkben,
lét-súllyá varázsolt szikla-temetőkben,
a szürke sziklakő-ősidőben,
a komoly hűségben, az anyaggá préselt születés-hőben
fényarany gyökerek, arany páfrányok,
arannyá dermedt megszületés-lángok,
aranyháló-diófák izzás-öröme mereng.
Szívedben halhatatlanságom moccanatlan hársfalombja reng.

11.
Mit nem éltem a sorsban!
Még kútásó is voltam,
egyszer és utoljára.
Nyirkos földcső aljára
szálltam a kútvödörben,
a dézsa-üst fabili-körben,
mentem a könny-keresésre,
akár egy szemfenékre,
víz-ideg retinára
a látás fagy-néma aljára,
a kutat tovább ásni:
a földet vassal hibázni,
a földet fémmel gyötörve,
kotorva, döfve, törve
és dézsa-vödörbe töltve
s a mélyből fölüvöltve
a kútcsőbe fújva, mint kürtbe.
Fönt kékpont cső-magasság,
szitakötőszárny fény-okosság.
Aztán jöttek a könnyek, a könnyek
a méreg-keserű könnyek,
a löszfal könnyezni kezdett,
föld-szemhéja vizet eresztett,
sírni kezdett a földhenger,

2009. augusztus

13
s talpam alatt könnytenger,
meztelen lábamra köpte
víz-sugarát vizelte
fallikus meredéssel,
ejakuláció-széppel
fehér dühét a víz-ér
mint bort az üveg-hébér
s már térdig a vízben álltam:
húzzatok: kiabáltam.
S kit vödörben eresztettek:
vödörben húzták a testet.
De jó volt az is, de szép volt.
Én kamasz-testű félholt,
már költő: kútásáskor
s nem születhetett máshol.
Csak ahol keserű víz van.
Nem pokol-ajtó a kútban!

12.
A háború utáni gyászban,
a rom-ország élet-lázban
tömegsírt is kiástam
a temető-némaságban,
az ős-négyszög föld-dobozban,
a napfényes halál-koszban
deszkatutajon feküdtek
a testükkel elévültek,
arccal az eget nézve,
szemek nélkül a kékre,
rothadás-habbal takarva,
tajték-paplanba csavarva,
ingben, kékcsíkos gatyában
a föld-doboz buja házban,
azelőtt földet néztek,
most már az égre néztek,
a nincsen-túlvilágra,
koponyájuk vak lámpa,
csak bajusz, szemöldök, szempilla
bizsergett a fény-hídra,

14

tiszatáj
koponyájuk gömb-csontja
akár a szeplős bőr-gomba,
szemük takonnyá folyva,
mint befőttön penész habja,
fogsoruk legelt fehéren,
mint bárányfelhők az égen,
s mocorgott a maradék lombja,
mint virágállat-csorda,
földmélyi korall-virágzás,
fagyott üveg-rák kuporgás.
S egymáson deszka-táblák,
rácsok, kerítés-létrák
a halottakra rakva,
emeletekké hadarva,
deszkatutajok habja
egymásra habarva.
Mint hadihajó váza,
ókori evezős-bárka.
S fönt a tömegsír szélén,
a föld-doboz perem-élén,
mint zokogó rózsakertek,
méhrajzás zengés-keresztek:
asszonyok feketében
hevertek hason a fényben,
a zöld-kék tavasz-mesében.
S egymás mellett koporsók,
barna tégla-doboz fa-korsók,
zöld csatosüveg-nyájak,
bennük névpapír-vágyak,
és sikolyokból koromhab,
mintha szüléskor a nő jajgat!
Ezer-szemű pók-gigász volt
a magasság a mély sírból,
sikoly gyémánt-koszorú gaz,
dülledt gyászlégy négyzet-halmaz.
Én meg fölkiabáltam,
míg a halottak közt álltam
s néztem a vászon-lábszárra:
„Kékcsíkos volt a gatyája,
volt bicska zakó-zsebében,

2009. augusztus

15
a fehér ing pipacs-kelyhében?”
Ők meg lekiabáltak
özvegyei a gyásznak:
„Igen, igen, hisz ő az
sírásom már nem vigasz.”
Jaj, halott-szülő tömegsír,
Sárga-tajték foszlás-zsír,
azóta szívemben tátogsz,
mint kóccal tömött hal gyöngyházból
halottak tutaj-emelet háza,
hullahabos volt harci bárka
ott lebegsz tenger-mély szívemben,
orrlikamban, ajkamon, szememben:
illattalan föld-alsó virágfa,
szagtalan halálkert csont-alja.
Azóta szívemben hordlak,
míg halottá visz a holnap.
S túl leszek rothadáson:
evilágon, s nem tudom: máson!

13.
Jaj, de szerettem élni!
Rettegni és remélni!
Ragyogni minden lét-ponton,
tudni, hogy otthon az otthon,
gyakorolni a ringást,
gyötörni a gomolygást
és még mi minden mást,
vereséget, megoldást,
gyászt és koporsót, könnyet,
toll-súly gödörbe görnyedt
dunyha alatt olvasni könyvet
legyőzni úgy a szörnyet
az elemlámpa-fényben:
aranyrúd-szenvedélyben,
kőben fölsebzett lábat,
üvegszilánkkal vágott talpat
hipermangános lavórban
áztatni, mint vörösborban,

16

tiszatáj
kék szódásüveg-szilánkot
a hideg gyilkolás-lángot
kotorva ásni a tóból,
a tófenék csipke-mocsárból!
Ó, de szerettem látni,
az életet visszalátni,
minden élőt, mocorgót,
rovarszem-kaporfej-korsót,
gémeskutat, szivárványt,
kék homlokon a fény-ásványt,
sziklát, kőbányát, erdőt,
benne a csönd-esernyőt,
alatta selyemvirágot,
pettyes őz szorongva állt ott,
s a madarak fütyültek
a csönd ágain ültek,
a tücsök-éj szikrázott,
mint gyufa sercegve lángolt,
köd-kalapja volt a holdnak,
mint aki újra jön holnap.
Ó, de szerettem égni,
a mindig-holnapot félni.
Szerettem puttonyt vinni,
az őszi ködöt inni,
jött a csősz pirosan győzve,
puskával égbe lőve.
Nagy római préssel,
mérleg-ágas sírkő-ütéssel,
apám csinálta géppel
vívni a szőlőpéppel.
Szerettem hordót mosni,
sárga borkövet szopni,
égő kénlapot kis drótfoggal:
a spárganyak dróthoroggal
hordólikba lógatni.
Tudni, hogy ennyi az annyi,
Tudni, hogy annyi az ennyi,
eljönni, haza-sietni,
a temetőkbe menni.
A mákostésztát enni.

2009. augusztus

17
Szappant főzni rézüstben,
száradni füst-ezüstben,
velőscsont, romlott zsír, bőrke
főtt, múltját megelőzve,
pöfögött, buborékzott,
tajtékzott gejzír-hurkot,
s a főzelékbe mártott
ujjról a szappanmoslékot
lenyalva megkóstolni,
klottgatyásan szagolni.
Máskor kis kőművesként
kavarni malter-koporsószekrényt,
ujjam habarcsba nyomni
s a meszes habot lenyalni.
És kőműves-baltával
vitázni a kő-lázzal,
azt pontosra faragni
szikrázó éleket hagyni!
Borsószárat görgetni,
szögesdrót-csőhengert vinni,
mint a tűzhengert lökni,
mezítláb hempergetni.
Ó, de szerettem forrni,
élni és haldokolni!
Feküdtem fiú az ágyban,
lágy haldoklás-mocsárban,
égett a sublóton gyertya,
mögöttem háború-horda,
öregasszonyok ültek,
fekete varjak csücsültek
sámlin, hokedlin, széken,
gyászkendő feketében.
S jött a pap, négy ministráns,
S csilingelt csöngettyű-tánc,
s érzékszerveim megkente
számra, nemiszervemre, szívemre
szememre, kezemre, lábamra
az olajat ujjhegy-tolla.
Apám meg káromkodva
nézte szép haldoklásom.

18

tiszatáj
Állt , mint légy mézeskalácson,
mint szőke légy lépesméz-rácson.
Csípőig ladik-mély háttal,
sebhímzés-rózsapáfránnyal,
féltüdős gyűrt falevél-zölden.
És magát látta a földben.

2009. augusztus

19

F ERDINANDY GYÖRGY

Anyám ládikója

Anyám holmiját kihordtuk a kapu elé. Megtartani úgy szólván semmit sem lehetett. Minden dohos volt, elnyűtt. Értéktelen. A bútorok darabokra estek, amint
megmozdította őket az ember, a fényképalbumokban bajuszos ismeretlenek.
Rozsdás gáztűzhely, lyukas perzsaszőnyegek.
Nyolc óra felé szállingózni kezdtek a kukázók. Cigányok, ószeresek. Végigfogdosták a kiselejtezett szemetet. Délutánra anyánk holmijából semmi sem maradt.
Ha legalább sírni tudna az ember! Megértem azokat, akik érintetlenül hagyják a halottaik hagyatékát. Őrzik a ládát, amiben mirtuszkoszorúkat és poros
menyasszonyi ruhákat tartanak. Anya után nekem is csak egy ilyen pókhálós ládikó maradt.
Mirtuszkoszorú persze nem volt benne, nem is fért volna el a háromrőfös
slepp uszálya, amit az esküvőjén húzott maga után. Inkább csak a papírjait őriztem. A leveleket és az igazolványokat, amiket nem volt türelmem elolvasni a temetés után. Ezek hirtelen fontossá váltak, most, hogy rendbe tettem a dolgaimat,
és rájöttem, hogy anyámról semmit se tudok.
Róla csak közhelyek forogtak szájon a családban. Azt, hogy mérges kis öregasszony volt, mindenki tudta. Bizalmatlan és garasoskodó, lépten-nyomon felkapta a vizet és csúnyán legorombította, aki törődött vele.
Akadtak azonban régebbi történetek is. Mendemondák arról, hogy milyen élhetetlen volt, hogy a nagyszülők örökségét szerencsétlenül elkótyavetyélte, alighogy véget ért a háború, néhány hónap alatt. Vagyis hát, hogy a nagy szegénységnek, amiben felnőttünk, egyedül és kizárólag ő az oka.
Ezekben a pusmogásokban – meg kell mondjam – én is ludas vagyok. A legfájdalmasabb panaszunk azonban közös volt: a szeretetlenségtől, a szüntelen
gyűlölködéstől mindhárman egyformán szenvedtünk, öcsémmel és húgommal,
egész gyerekkorunk – mit! egész életünk – alatt.
Mert anyánk – ki kell mondani! – rideg volt. Néha már-már szívtelen. Az utcában, körülöttünk, ismerősök éltek, akik még dédapánktól vették meg a telküket. A háború végén, amikor magunkra maradtunk, ő mégis megszakította velük
a kapcsolatot. Úgy élte le az életét, hogy fél évszázadon át nem köszönt senkinek.
De nemcsak a szomszédokat írta le: a családdal is keményen tartotta a haragot. Apánkról csak nagy ritkán hallottunk tőle egy-egy megvető, lekezelő tőmon-

20

tiszatáj

datot. Sanda gyanú élt bennünk, hogy – akármilyen szörnyen hangzik is –
anyánk még minket, gyerekeket se szeret.
Szóval volt itt valami megmagyarázhatatlan. Valami félelmetes. Ezért is nyitottam ki anya ládikóját. Hátha – a végzések és a levelek között – a titok kulcsa is
benne van.
*

A papírokat finom, ezüstszürke por lepte be hat év alatt. Köhög, prüszköl tőle az
ember, mert ez itt még nem a feledés pora. Elsőnek anya szemüvege akad a kezembe. A Szent János Optika készítette, Diósárok egy. Belenézek, és semmit se
látok: összefolynak a betűk és a számsorok. Amikor visszatenném a tokba, a szára apróra hajtogatott papírdarabba, a megrendelőlapba akad. Anya szálkás betűi.
A múlt század végén még ingyenes volt egy ilyen pápaszem.
Hát ez így nem fog menni: megpróbálok összeállítani valamiféle kronológiát.
Sorba rakni ezt a tömérdek dohos kacatot.
Itt van mindjárt egy bordóvörös album. Anya emlékkönyve, az első bejegyzések kilencvenévesek. „A költő” – mondja a mottó – „szenved és szeret.” Budapesten, és franciául: anya francia tagozatos. Az élet célja a boldogság! – állítja a következő bejegyzés. Minden elmúlik egyszer! – bölcselkedik egy francia lány,
Irène Coulon. De az emlék megmarad!
Legyen élted egy nagy tenger
Tengere az örömnek
Benne a bú egy kis sziget
Mit a habok elnyelnek!
Személyesebbek Szabó Lily sorai: „Amit benned szeretek” – írja – „az az ambíció és az idealizmus. Maradj mindig ilyen, és mindenki szeretni fog!”
És így tovább. Tanárnők, osztálytársak, olasz, német és francia sorok.
Rejtő Erzsi tanulmányi értesítőjébe a Szent Szív Szerzetesnők beleírják, hogy
a tanuló „jó felfogású, szorgalmas, modora félénk, szerény”, ami némileg ellentmond Szabó Lily észrevételeinek. Erzsi egyébként jó tanuló, magatartása – osztályfőnöke dixit – dicséretes. Ami pedig szinte hihetetlen: a kis diáklánynak még
három kockás füzete is megmaradt. A francia szószedet első sora: chaos, és az
utolsó: le deuil, a gyász. Anyám írása már tizenöt éves korában is kemény, határozott.
Házassága idejéből a ládikóban semmi emlék se maradt. Pedig hát mégiscsak
tíz évig éltek apámmal. A férjük emlékét ki szokták irtani az elvált asszonyok.
Van itt viszont egy bőrkötéses imakönyv, „a művelt közönség számára”, és benne,
a lapok között, néhány lepréselt virág: nefelejcs, ibolya.
A világháború után anya templomba járt. A Notre Dame de Sionban volt az
apácák mellett egy fiatal pap, akivel összebarátkozott. „Mementóul!” – írta egy
szentkép hátára ez. „Türelem!” – áll a túloldalon. „Fogadd el, amit kimér rád a

2009. augusztus

21

sors, és légy erős a szenvedésben!” Szeretettel, dr. Boroska István. Anya harmincéves volt a háború végén: a türelem ebben a korban nem nagy vigasz!
Van két könyv is ebben a zanzásított hagyatékban: egy francia regény és Ady
Endre összes versei, az Atheneum kiadásában, ezer oldalon. „De jaj, nem tudok
így maradni, szeretném magam megmutatni…” Anya aláhúzta a „Szeretném, ha
szeretnének” sorait.
A regény szerzője Erzsi Rejtő franciatanára, egy Melek Pepin-Lehalleur nevű
párizsi öregasszony, akit anyának 1976-ban, fél évszázad után sikerült viszontlátnia. „Á ma petite Marguerite de Faust!” az írónő így dedikálta a kötetet. Nyilván megértette, hogy a pesti diáklány, aki felkereste, áldozat volt a javából. Egy
tanítvány, aki abból él, amit ő ott a távoli Keleten Párizsról tanított.
*

A leltárba azonban nem csupa ilyen beszédes emlék tartozik. Itt van a pénztárcája, üresen, a fésűje: szép, kávébarna szarufésű, azokban az időkben még nem találták fel a plasztikot. Végigszaglászom, de anyánk ismerős illatából a fogak között semmi se maradt.
A karóráján is bőrből van a szíj. Maga az óra már régen lejárt, nem ketyeg, hiába húzom. Apró aranyozott masina, nem tudom elolvasni a márkát, sem azt,
hogy „swiss made”-e a számlap alsó szegélyén a felirat.
Itt van még a bejárati ajtóról a fémlap, amin apám neve áll. Ehhez, apám nevéhez, élete végéig ragaszkodott. És végül az állónaptár, a Dosszié Kft. rossz papírra nyomott 2003-as kiadványa, amire ráírta, dülöngélő betűkkel, két halott:
Ferencsik János, a karmester, és Váradi, a Vasas labdarúgója nevét. Vasas-drukker volt egész életében, negyvenéves tévékészülékén minden hét végén végigizgulta a Vasas meccseket.
A naptárban még bekarikázta március 18-át, öcsém neve napját. Másnap vitték el a mentők, 24-én hajnalban mondta ki az utolsó értelmes szavakat. A kagylót a füléhez szorították, odaát a trópuson hajnali két órakor hallgatott el ez az
utolsó telefon.
Barátnője nem volt anyámnak. Igazából csak egyről, Muráti Liliről, a színésznőről tudok. Lili kijárt hozzá a sashegyi kertbe, emlékszem, ilyenkor nagy csokrot
kötöttünk neki, és mi, gyerekek is lelkesen szedtük a virágokat.
Vaszaryék színházába bejáratos volt anyánk, este, az előadásokra engem is elvitt magával. Láthattam Csortos Gyulát és „A pénz nem boldogít” című mély értelmű színdarabot.
A háború végén, amikor letartóztatták a társulatot, a Gyűjtőfogházba jártunk.
Anya bent hagyta a télikabátját, amikor Lili a jéghideg cellájára panaszkodott.
Vacogva rohantunk keresztül a romos, csonttá fagyott városon.
A megsárgult papírok között itt van aztán a Fővárosi Földhivatal elkobzási javaslata: a művésznőtől a Logody utca 57. alatt található lakását is elvette az új
hatalom. Ezen az okiraton kívül anyám és Lili barátságáról csak egy dedikált

22

tiszatáj

fénykép, és a „Csak egy nap a világ” foszladozó kottája maradt. Vaszary János
verse, dal és tangó, foto Rozgonyi.
De nem is ez a lényeg. Mert Lili emlékei mellett van itt még két darab 1984-es
okirat. Az első, a Hazafias Népfront levele, idézés. „Értesítjük, hogy jelentkezése
alapján meghívjuk az Idősek Fesztiválja első zsűrizésére.” Hetvenéves korában,
anyánkban újra felébredt a vágy, hogy színésznő legyen.
A másik levelet Knoll István, a zsűribizottság elnöke írta alá. „Tisztelt Szabó
Erzsébet!” – mert akkor már művésznevet is választott magának! – „Szép produkciója – a több száz jelentkező közül – nem került a legjobbak közé.”
Gimnazista korában orvos szeretett volna lenni. Ebben édesapja, a professzor
akadályozta meg. Most pedig, ez a másik álom, és ez az újabb elutasítás. Ambíció
és idealizmus! Ki lehetett az a kislány, aki anya emlékkönyvébe írta ezeket a sorokat?
Van itt azután egy kemény, furcsa tárgy: egy alumíniumlyukasztó, a régi kalauzok nélkülözhetetlen munkaeszköze. Mert igen, anyánk kalauznő volt a háború után, és megtartotta ezt a fém relikviát, amit ma már nem használnak. Ott lapul, nagyapa orvosi táskájában, a professzor sztetoszkópja alatt. Ez anya fülhallgatója. Ha már orvosprofesszor nem lehetett.
*

Ott, ahol élek, nincsen személyije senkinek. A jogosítvány apró fémlapocska: ezzel éltem le az életemet. Itt pedig, ez a rengeteg irat! Mindent igazolni kell:
a munkaviszonyt és azt, hogy utazik vagy sportol az ember, nem is beszélve arról,
aki párttag vagy valamelyik szakszervezethez tartozik.
1956-ban, a nyugati országokban bemondásra, becsületszóra állították ki a menekülteknek a bizonyítványokat. Mire jó ez az okmánymánia? Ha nincsen róla
írás, nem mondanának igazat az emberek? Útlevele viszont nincsen senkinek.
Anya 1956 óta a Vörös Meteorba, 61-től kezdve a Természetbarát Szövetségbe
tartozik. Minden hónapban befizeti a tagdíjat, ilyenkor a könyvecskéjébe ragasztanak egy darab egyforintos okmánybélyeget. A Meteor a Külkereskedelmi Minisztérium sportköre. „Mi a sportot a legszélesebb népi tömegek kulturális tevékenységévé akarjuk fejleszteni” – mondotta Rákosi Mátyás. „Minden tag kötelessége, hogy felvilágosító munkát végezzen az egyesületben.” Joga pedig, hogy ezeken az összejöveteleken részt vegyen.
Anya a XII. kerületi légoltalmi parancsnokság kötelékébe tartozik, beosztása:
egészségügyi. Légiriadó alatt – 1962-es bejegyzés – szabad mozgásra jogosult.
(Nem kívánt rész törlendő.)
Benedekfű, bengekéreg, szennalevél, cickafark! Egy recept, aminek a légvédelemhez nem sok köze van.
Van azután itt villamosbérlet, szakszervezeti igazolvány, TAJ-kártya és APEH.
„A szakszervezetek védik a néphatalmat.” Odakint, a nagyvilágban, a szindikaliz-

2009. augusztus

23

musnak enyhén szólva más a feladata. Végül pedig ez a piros szegfűs tagsági igazolvány, amit anya az imakönyvében dugdosott.
A Magyar Népköztársaság társadalmi rendjének alapja a munka. Az itt található 801792. számú munkakönyv igazi regény. Az első bejegyzésre 1947-ben került sor, igaz, hogy csak „bemondás alapján”. E szerint anya gépírónő, végzettsége négy gimnázium. Ehhez jönnek hozzá a másfél oldalt kitevő nyelvvizsgák és
szaktanfolyamok: gép- és gyorsírás, német, francia, spanyol, angol, női szabó és
szállítmányozási tanfolyamok.
Azután a munkahelyek: jegyzetsokszorosító üzem, orvostudományi dokumentációs központ, fővárosi autóbuszüzem. „Hozzájárulással kilépett” – az utolsó bejegyzés minden munkahelyen.
Egy ideig „otthon dolgozó”, majd 1956-tól, óradíjas külkereskedelmi levelező.
Keltex, Monimpex, Hungarotex, Metrimpex, Modex. 1969 óta nyugdíjas. Ötvenhét évesen, még fiatalon, de már betegen. Több mint húsz munkahely huszonöt
év alatt.
A tagsági könyvek alatt van még egy 1990-es levél. A feladó, Németh Miklós,
a minisztertanács elnöke, köszönetet mond anyának „kedves leveléért”, és
„őszinte nagyrabecsüléssel” kíván erőt és egészséget neki. Hogy mi lehetett
a szóban forgó levélben, azt csak találgatni lehet.
Végül még egy miniszterelnök, akivel levelezett. Horn Gyulának elpanaszolta,
hogy az ötvenes években az Oleg Kosevoj kollégistái – akik közé a jövendőbeli
politikus is tartozott – letörték a cseresznyefánk ágait. Ennek a levelének Horn
emlékirataiban is nyoma van. Mintha egy dedikált könyvet is kapott volna tőle,
de ezt itt, ebben a ládikóban hiába keresem.
Ezzel azután anyánk közéleti szereplésének vége szakadt. De csak a közéletinek! Kalandjai akadtak továbbra is. Egyik udvarlója, egy Marosi nevű bankár, ha
jól emlékszem, még fel is akasztotta magát. Húgom, aki a későbbiekben is a közelében élt, mindenféle Bandi bácsikról mesél: volt közöttük egy aktakukac és
egy őstermelő, Bandi mind a kettő, a nevekhez, úgy látszik, anyánk ragaszkodott.
De az igazi szerelmei a kutyák voltak. A családi albumokban apró gyerekkora
óta mindig ül mellette egy kutya. Még élete végén, kilencvenévesen is min degyiknek tudta a nevét. Ez annál különösebb, mert a szüleiről például soha nem
beszélt. Lehet, hogy nem is szerette az embereket?
A kutyái, és a Trabant. A rozoga, ám hűséges Trabi. Ezzel járta a világot,
a nagyvilágot, igen, mert még Ausztriába, az osztrák Alpokba is eljutott. Furikázta
a két Bandi bácsit, Luganóba az őstermelőt, és Belgiumig az aktakukacot. Nyilván büszke volt rá, hogy kislány kora óta ismeri a vasfüggönyön túli világot, amiről azokban az időkben otthon mindenki csak álmodozott. A gavallérjaival általában összeveszett, sokszor már útközben, az őstermelő például útban Párizs felé
már valahol Tirolban lemaradt.

24

tiszatáj

Ha lerobbant, a Trabit mindenütt megjavították a jólelkű mechanikusok.
Sokszor még pénzt se kértek érte: emlékszem, amikor egy nescafés dobog bádogfedelével zárták el a kerékagyat. Nyilván azért, hogy a csapágycsészéből a golyók
ki ne essenek.
És anyánk mehetett tovább. Hatvan kilométeres sebességgel, büszkén, boldogan. Jól vezetett, megújították a jogosítványát évről évre. „Szemüveggel!” – áll
egy betétlapon. Amíg azután egyszer csak ennek a nagy kalandnak is vége lett.
Ekkor érte őt utol – jobb későn, mint soha! – az első igazi, nagy szerelem.
Először csak egy barátnője lett, Magdi, a körzeti orvos. Úgy látszik, élete alkonyán a kutyák után felfedezte az embereket. Magdi azonban hirtelen elhunyt. Körorvos volt a férje is, vele, Miklós bácsival őrizte az emlékét anyánk. Ebből a szövetségből nőtte ki magát ez az utolsó – első és utolsó! – szerelem.
Miklós több mint egy évtizeddel élte túl a feleségét. Ezek boldog évek voltak.
Tavasszal összeköltöztek az apró házmesterlakásban, ősszel hazavitték Balatonarácsra a vőlegényt az unokák vagy a gyerekek.
Télen leveleztek, telefonálni – a telefon drága dolog volt! – csak módjával lehetett. „Éjjel-nappal veled vagyok” – írja Miklós egy képeslapon, ami csodával
határos módon megmaradt. „Nagyon-nagyon hiányzol, Mindenem…”
Reménykednek, hogy tavasszal ismét találkozni fognak. Ha ugyan felviszi valaki a fővárosba az öreget. Azokban az időkben már volt autó minden családban.
Anyánkat azonban még Miklós temetésére se vitte le Arácsra senki. Ezt a kegyetlenséget nehéz megérteni. Ő maga is csak egy félmondatban említette meg.
A temetés november elején volt. Amikor tavasszal hazalátogattam, első
utunk a Balatonhoz vezetett. Anyám nagy csokor orgonát kötött, az orgona volt –
mondta – a kedvenc virága Miklós bácsinak. A sírt könnyen megtaláltuk. Anya
nem szólt egy szót sem egész út alatt.
Emlékszem, ültünk a két orgonabokor – a lila és a dupla fehér – sűrű illatában.
Ma már ezeket is kitépték a rokonok. Nincsen többé orgona anyám ablaka alatt.
*

Népes családja lett, ahogy múltak az évek. Hét unoka, tizenöt dédunoka. Nem
volt szerencséje velük. A gyerekek több mint a fele külföldön élt, alig ismerte
őket. Megtett mindent, hogy ne szakadjon meg közöttük a kapcsolat, minden karácsonyra küldött nekik egy meséskönyvekkel és társasjátékokkal megtömött
ajándékcsomagot. Költséges vállalkozás volt, és jórészt fölösleges. A társasjátékokkal senki se játszott, és senki se tudta elolvasni a magyar meséskön yveket.
A legkisebbik, a trópusi unoka hozott neki egy kis kerek hamutálkát. Te quiero,
abuelita! Szeretlek, nagyanyácska! – áll rajta a felirat. Ezt a tálcácskát ott tartotta
az asztalán, alatta, egy képen, delfinekkel úszik a trópusi gyerek. Ezt gyakran elnézegette: a kis unokáját szájon csókolják a delfinek!
A francia részlegtől egy karácsonyi lapot őrzött, amiből – ha kinyitotta az ember – a Gingle bell zenéje áradt, és aláírta mind a három francia gyerek.

2009. augusztus

25

Azok, akik itthon éltek, ritkán látogatták. Igaz, hogy volt néha egy-egy kerti
ünnep, bográcsgulyás vagy halsütés, de a házmesterlakásba nem járt be senki
hozzá. Sem az unokákat, sem a dédunokákat nem sikerült rábeszélni, hogy nyelveket tanuljanak. Akik pedig fölötte, az emeleten éltek, nem szajkózták csak
a szüleik szövegét. Azt, hogy ők fogják örökölni a lakását, és ha lehet, minél előbb…
A nagymamasághoz nem volt talán hajlama, de hát, mint látjuk, nem adatott
meg hozzá a lehetősége sem.
Az én könyveim mindvégig ott voltak a polcán. Hogy elolvasta-e őket, nem
tudom. Ezt soha nem árulta el nekem. Versek és próza, magyar és francia nyelvű
kötetek. Közöttük két olyan írás, ami már évtizedek óta nem volt meg nekem. Az
egyik a svájci Paon Galéria meghívója, 1985. június 8.: „Az írót bemutatja honfitársa, a freiburgi Layos Mayor”.
A másik igazi gyöngyszem. A portoricói egyetem kísérleti színháza a múlt század hatvanas éveiben bemutatta Claude-André Puget, a sikeres bulvárszerző háromfelvonásos darabját, a „Boldog napokat”. A rendező a magyar Des Echerolles
Sándor, és francia feleségem, Colette játssza a főszerepet. Colette! Micsoda boldog idők! Vannak ilyen megrendítő véletlenek.
Anyánk kislány koráról – ezzel kellett volna kezdenem – sok repeszek szaggatta kecskés és kutyás kép maradt. A sashegyi kertből akkor még Újpesttől Csepelig az egész várost belátta az ember, és lajtos kocsival járt fel a telepesekhez
a donauwasseres. Anyánk makacs, durcás kis nő benyomását kelti ezeken a régi
képeken. Férfiak között nő fel, vadászni, teniszezni jár, egy szép lány, aki a jelek
szerint ritkán mosolyog.
Később, az ötvenes években, érdekes, mosolygósabbá válnak a képek. Kalauz
egyenruhában, táskával a nyakában, anyánk büszkén, vidáman mosolyog. Csakúgy, mint a kislánykori elsőn, az utolsó képen is az ölében kutya va n. Ezúttal
a Foltos, egy hamis, harapós állat, aki anya halála után világgá szaladt.
Végül pedig itt van az én március 4-i levelem. A hónap végére otthon leszek!
– ígérem lelkesen. Huszonkilencedikére szólt a repülőjegyem. Nem tudta kivárni.
Öt nappal az indulásom előtt szólalt meg az ominózus hajnali telefon.
Ez anyám ládikója. Nem az „öröm tengere” lett számára az élet, amint azt az
emlékkönyvébe írta Irène Coulon. De mindvégig megmaradt benne, amit a másik
osztálytárs, Szabó Lily tizenkét éves korában észrevett: az ambíció és az idealizmus. Csak a bejegyzés második fele nem vált valóra: az, hogy „maradj ilyen, és
mindenki szeretni fog”.
Utolsó napjait egy apró, szürke táskarádió társaságában élte le. A füléhez szorította még az ágyban is. Hallgatta, akárcsak kislány korában, a most is, megint
csak háborús híreket.
Kipróbálom, bekapcsolom, és hirtelen megszólal valahol az űrben egy félénk
női hang. Olasz lenne, vagy portugál? Nem hallom tisztán. Mint ahogy anyám segélykiáltását sem hallottam soha meg.

26

tiszatáj

T ŐZSÉR ÁRPÁD

Guzla*

Három ajtó védi,
Alszik Deli Markó,
Acélszablyája is őrzi:
A negyedik ajtó.
Álma tengermély, és
Mint a remény, sűrű,
Megy hozzá holt menyasszonya,
Kezén három gyűrű.
Aranyból az egyik,
Vasból van a másik,
Színezüstből a harmadik,
Mindhárom elvásik.
Hiába próbálja
A leány a zárat,
Nem nyitja azt ki leánykéz,
Se átok, se bánat.
Alszik Deli Markó,
Mulat a lány átkán:
Nem kell nekem pokolcsókod,
Túlvilági mátkám!
Akkor kelek föl majd,
Ha a Rijekában
Szablyám és te, Margarétám
Vérben fürdünk hárman.
*

Készültek a Magyar Oktatási és Kulturális Minisztérium Székely János Ösztöndíjpályázatának támogatásával.

2009. augusztus

27
Sír-jajong a guzla,
Zárva Markó sírja.
Akkor ébredek föl, majd ha
Mérimée megírja.

Utazások vörös kocsikon

Minden baleseted totális volt. Család,
hátország nélkül iszonyú bátorság ám
az autókázás! De egyre nőtt benne az önrész.
Egyenes arányban magányod entrópiájával.
Áltál például nővéred sírjánál. Privatizálták,
mármint a sírt, rajta az új név: Késő Fáni.
A vörös kocsi fekete lovai sír batárjába fogva!
Éljen a nekrofília! – szólt be valaki tompán.
Első kocsidban, a vörös fiatban hárman ültetek.
Kocsiban? Kocsin? Egyetlen helyragban
fél évszázad. Amazt (az -n ragos kocsit)
a Rimába ragadták a megvadult agyvelő-lovak.
Emezt te vezetted, benne az asztigmatikus
szemű fotós, s a néprajzos nő, szintén vörösben.
Arany érettségi találkozóra igyekeztetek.
Eco szemével láttad a megnyúlt fákat.

28

tiszatáj

SZEPESI ATTILA

Rózsabogarak

Bodza-virágon
összeragadt
párba fonódó
zöld bogarak.
Fénylő testük
nászba forr,
rebben alattuk a
sűrü bokor.
Hajló ágba
a szél belekap lepke csodálja
mámorukat
s fátyol-szárnyon
fénybe vesző
tovacikázó
szitakötő.
Száll csivitelve
fecskecsapat,
bodzavirágba
a szél belekap.
Zöld liget éke,
rózsabogár –
rebben az egyik
és tovaszáll.

2009. augusztus

29

Schéner Miska virágai

Kornyadnak egy bokályban
emberfejű virágok,
a Három kalap-mester
piktorkedvére várók.
Egyik szőrmók kucséber,
másik tündérleányka,
bókol ez hervadozva,
virul az napra tárva.
Nem tudják, mi a belbecs,
elég nekik a külcsín,
fakó holdviolára
kacsingat a kökörcsin.
A szélfújt napraforgó
kedve kissé borongó,
de rákacag a mályva
és táncol az iringó.
A ciklámen leguggol
imbolygó szeder árnyán,
álmában a komócsin
tulipán lesz – királylány.
Öreg mamó a porcsin,
kajla legény a zsálya,
irigykednek a réten
kéklő búzavirágra.
A tüskés tearózsa
szirmát hullongva ejti,
pipacs búsul magában,
mert nem bámulja senki.

30

tiszatáj

Bolondóra

Ez itten a törvényszék,
fontos, mint az árnyékszék:
benne tenger tótumfaktum,
minden szava tisztesség.
Ez meg itt a bolondház,
sárgább, mint a bordélyház:
kerge bolondra kontráz
skizofrén és szex-tornász.
Odébb meg a bankfiók,
véren-szerzett milliók;
benne pénzét fialtatja
ezer ádáz dilipók.
Arrább van a zálogház,
kuncsaftja is százszor száz,
mellette a rendőrség,
éhkopp ott a vendégség.
Ez itten az Opera,
cifra zenepalota:
fényes dáma jár oda,
hordónyi a tompora.
Állatkertben vadmacskák,
dzsungel-járó bősz besték:
ordasságuk állatság,
álnokságuk emberség.
Ott az Akadémia,
masszív, mint a kártyavár:
mindentudó fiaiba
a lélek is hálni jár.

2009. augusztus

31
Emez meg a mészárszék:
véres bordák, sült tarják,
nyárson-forgó bús csirkék,
kampón függő vén marhák.
Cifra-tornyos Parlament,
kornyad benne csupa szent:
zsebben dús, de szíve vérzik,
míg a honért libabőrzik.
Egyedem-begyedem,
főiskola, egyetem:
vadkan ott a vizsgabiztos –
verje meg a Jézus Krisztus!
Indóház, kávéház,
árvaház és szívkórház,
múzeum-lett ávé-ház,
levitézlett filmszínház.
Az meg ott az imaház,
sóvár lelket cicomáz,
odébb meg a hullaház,
hol az emlék citeráz.
Mellette a temető:
éternitást lehelő
művirágos cinterem,
vakond-bújta mély verem.

32

tiszatáj

HORVÁTH PÉTER

Bogárvérrel
F ORGÁCSOK EGY FAKERESZTRŐL


Simonyi Imre emlékének

Ahogy az apátúr meghagyta, rendszeresen járok híreket vadászni a városi misére.
Komoly feladat ez, kívülem senki nem volna rá alkalmas. A barátokra nem lehet
titkot bízni, ha felhajtanak egy-két kupica pálinkát, megered a nyelvük, mindent
kibeszélnek. Senkinek nem szabad tudnia, hogy az apátúr gyűjti a városi híreket.
Szeretné a kolostor szekerének rúdját arra fordítani, amerre tágabb jövője nyílhat a rendháznak. Szent törekvése, hogy a mi ebek harmincadján pusztuló Katalin templomunkat rendbe hozassa az ingatag selmeci lelkek bátorítására és üdvösségére.
– Ha a mi egyházunk megint ragyogóbb lesz a plébániánál, a hívek többsége
ismét a mi segítségünkkel gyakorolhatja a hitet. Ezért kell megtennünk mindent,
amit lehet, sőt még azt is, amit nem! – magyarázta, kissé talányosan, nekem. –
A városban félik a papokat, a szerzetes testvérektől is tartanak. Mindenkinek van
takargatni való, kisebb-nagyobb vétke. Ha egy reverendát vagy csuhát meglátnak, meggondolják, miképpen, s miről szóljanak. Pedig ismernünk kell a szándékaikat, tudnunk kell, ki kivel tart, hova húz, mit tervez. Tőled nem tart senki.
Ferde képed és nyúlszájad miatt félkegyelműnek vélnek, pedig több eszed van,
mint a legtöbbjüknek.
Mélyen elpirultam. Jólesett, hogy dicsér.
– De ne szemezgess a hírek közt! – intett. – Tartsd meg magadnak a véleményedet, arra nem vagyok kíváncsi. Bármit hallasz, mindent mondj el nekem!
Majd én megtalálom a pelyva közt az ocsút, s eldöntöm, mi a fontos, mi nem. Legyél az én mindent halló fülem!
Felelősségteli, komoly megbízatásom ez. Senki nem tud róla. Az apátúr megesketett, hogy nem kérkedek, nem dicsekszem vele. Pedig szívesen a képébe vágnám némelyik fráternek, mikor megvetően vigyorognak a ferde képembe:
– Szaladj, hozz egy kanyarfúrót, lüke!
– Menj, kérdezd meg Xavér testvért, nem vagyok-e nála!
– Takarítsd ki a cellámat, Nyuszi, de hordd ki a lábszagomat is, vederrel!
Ha csak sejtenék a feladatomat, másképp néznének rám! Tisztelnének és irigyelnének. Igyekszem híven teljesíteni titkos megbízatásomat, de sajnos a temp-

2009. augusztus

33

lomban nemigen tudok azokkal vegyülni, akikkel kellene. A ringburgerek és
egyéb városi előkelőségek – úgymint a bíró, a jegyző, a kémlész, a kamaragróf főmegbízottja, a céhmesterek és a gazdag kereskedők – mind az első padsorokban
ülnek. Nagytekintélyű, fontos emberek, legtöbbjüknek kis réztábla jelöli a helyét,
oda más nem ülhet. Csak egymás közt diskurálnak. Hiába próbálok előre furakodni az oldalhajóban, hogy az első padsorok melletti oszlophoz húzódva kifüleljem őket, nem hallom, mit pusmognak. Pedig van pusmogás, nemcsak ott, hátrább is. Akiknek nem jár vagy nem jut ülőhely, azok a padsorok mögött hemzsegnek egymás nyakába hágva, vagy az oldalhajókba szorulva nyújtogatják a nyakukat, hogy láthassák az oltárt, s rajta a szentséget. Többnyire tömve van a templom, pedig a plébános és a kanonokok latinul miséznek, csak a példabeszédet
szavalják magyarul, németül vagy szlávul.
– A Katalin templomban majd másképpen lesz! – mondja az apátúr. – Mindent meg kell tennünk, hogy Krisztus igéit eljuttassuk minden koszos fülbe. Amit
nem ért az ember, arra nemigen figyel. Aki nem figyel a mise szent igéire, annak
nemcsak az esze jár máshol, de a szíve se nyílik meg. Márpedig az Úrnak gondja
volna minden egyes szívre. Mint ahogyan a szívnek is szüksége van az Ő szeretetére és könyörületére.
Senki nem tud az apátúrnál szebben beszélni. Ha őt hallgatom, csöndesül
a vérem, nem gondolok múlttal, jövővel, nem bánt, hogy a testvérek lenéznek,
megnyugszom sorsomban, s büszkeség tölt el, amiért őt szolgálhatom. Igyekszem
hát, hogy kegyes bizalmára méltó legyek. Hallgatok, fülelek.
Amíg nem szólal meg az orgona, zsong a templom, mintha korcsma volna.
A hátul s oldalt nyüzsgő céhlegények, segédek, küldöncök, inasok, bányászok és
egyéb nincstelen suhancok főként lányokról és pénzről beszéltek. Gyaknak ezek,
mint a nyulak, szokta mondogatni Pelbárt a kolostorban, s ilyenkor irigy fény
lobban sárga szemében, mintha szívesebben lenne maga is szénporos mellkasú
bányász vagy karcsú lábú inas, nem pedig a kolostor felkent, kövér pátere. Nem
tudom, igaza lehet-e. Ha csak a fele valós volna a legények dicsekvéseiknek, Selmecen nem akadna szűzlány, csak kéjleső kurvacsek. Pedig a leányok, akik jobbára a karzatról figyelik a misét, ájtatos orcával, kimosakodva, fehérbe öltözve illatoznak odafent, mint a falra festett angyalok ártatlan serege. Nem szabad hinni
a suhancok hányaveti, malac, dicsekvő meséinek. Amit a pénzről mondanak, abban többnyire igazuk lehet. Az aranyat egyre rosszabbul váltják városszerte, kevesebb árut kapni érte. A mesterek fogukhoz verik a garast, visszatartják a segédek, inasok bérét, az adósok rosszul fizetnek. A kolostor bevételei is csökkennek.
Munka is mintha kevesebb akadna. Kevesebb ház épül, mint tavaly tavasszal, ritkábban indulnak Krakkó felé az ércszállító ökrösszekerek, a hetivásárokon kevesebb a termény és az áru. Új ruhához való posztót, vásznat, selymet is kevesebbet
adnak és vesznek. Azt mondják, a király nagybeteg. Mindenki nyugtalan, mi lesz,
hogyan lesz, ha átadja fenséges lelkét a Teremtőnek. Vajon az utódja megtartja-e

34

tiszatáj

Selmecet szabad királyi városnak, vagy megfoszt minket a kiváltságainktól? Vagy
ha az utódlás nem lenne törvényes – és könnyen megeshet, hogy nem lesz az –,
s ha a trónért háború törne ki, az vajon emelkedést, hanyatlást, vagy netán pusztulást hozna Selmecre? Sokan úgy vélik, csatlakoznunk kellett volna a bányavárosi
ligához, amelyet három éve Gölnic, Szomolnok, Lassúpatak, Rudabánya, Jászó,
Telki, Rozsnyóbánya és Igló alkotott. Ezek mentesültek bizonyos adók alól, amelyek Selmecet és környékét keményen sújtják. Bárhogy forduljon az ország sorsa,
a liga akkor is erősebb lesz, mint a magára maradott városok. Mások szerint
Thurzó úr barátságát kellene keresnünk, ő nemcsak Mátyás udvarába bejáratos,
de jó viszonyt ápol az itáliai Fugger bankházzal, a császári udvarnál is vannak barátai, a lengyel Kázmér király meg egyenesen a puszipajtása! Mivel a rezet a sziléziai kohókba szállítjuk, Thurzó úr segíthetne az olvasztásért alacsonyabb árat
kialkudni, vagy drágábban adhatná el az ércünket. Arról nem beszélve, hogy ha
pénzzel is megsegítené a bányaművelést minálunk, mint ahogyan azt Körmöcön
tette és teszi, bányászaink mélyebbre juthatnának a hegy gyomrába, ott több az
érc, mint feljebb. Jövedelmezőbb lehetne a kitermelés. A bányászok szerint
mindegy, kié a bánya, attól az ő bérük nem lesz magasabb, újabban azt is cédulában kapják, ami maga a gyalázat, s erről biztos, hogy Thurzó úr is tehet, hiszen
semmi nem érdekli, csak a maga haszna. Meglehet – tette hozzá egy elkésett tárnamester, aki nem tudta előbbre verekedni magát köztünk, ezért mérgében letorkollta a fecsegő vájárokat és csilléseket –, de ha valaki ért a műveléshez, az
éppen maga Thurzó úr volna, hogy a fene egye meg!
Hitről, egyházról nem sok szó esik. A plébániatemplom hívei közül csak a szegényebbek keresik fel olykor az ispotály kápolnáját, ahol az apátúr szokott misézni. A ringburgerek közül egy se fordul ott meg, kivéve olyankor, ha valamely
távoli rokonát gyógyítja Xavér testvér, a kolostor és az ispotály tudós felcsere. Ez
ritkán történik, a városi orvosok házhoz mennek, bár nagy ünnepeken és vásárnapokon a piactér sarkában felállított sátraikban is fogadnak beteget. Sebet
varrnak, fogat húznak, ficamot tesznek helyre.
Martha Lindenfeld mindegyik doktorral jó viszonyt ápol, gyakran rendelnek
tőle főzetet, kenetet. Neki eldicsekedtem az apátúrtól kapott feladatommal. Ő az
egyetlen, aki becsül, s talán szeret is engem.
– Spion vagy, Nyulacska? – vágott felém mindent látó, sötét tekintetével.
– Hogy mondhatsz ilyet? – sértődtem meg. – Hat éve lakom a kolostorban!
Kosztot, kvártélyt kapok. A barátok kedvelnek! – lódítottam. – Hogyne szolgálnám meg! Mindent az apátúrnak köszönhetek.
– Nem a Jóistennek?
Marthával nehéz vitatkozni. Esze éles, nyelve kegyetlen.
– Egyébként igazad van – szólalt meg később. – Az a te apátod… – kereste
a szót, s meglelte: – nem rossz ember. Fiatal korában szemrevaló is volt.
– Ismerted? – ámultam.

2009. augusztus

35

– Úgy volt, hogy elvesz – felelte odavetve, mintha nem volna semmi jelentősége. – Szent Iván napjára terveztük az esküvőt. – folytatta. – Mikor is? Idestova
harminc esztendeje. Karácsony táján mozdult meg a hegy, mindenüket maga alá
temetve. Apja, anyja eltűnt a többivel, akiket a föld elnyelt. Húsvét napján lépett
be a rendbe… Azóta nem beszéltem vele.
– Nahát! – tátottam a számat. – Ez aztán…! Sose hittem volna, hogy az apátúr… És hogy éppen veled?!
– Erről senkinek se! – pördült meg formás sarkán. – Hallod? Ha eljár a szád,
kimetszem a nyelved!
– Miért, hát nem tudják? – tátottam a számat. – Nem emlékeznek a jegyességetekre? Van a városban elég koros ember…
– Senki nem tud róla – felelte Martha. – Nem vertük nagydobra. Nem lett kihirdetve.
Nem tudtam napirendre térni a hír fölött. Hiszen az rendjén van, hogy én
magam lányokról álmodom, s olykor azt képzelem, hogy szerelmes vagyok Pregitzer Dorkába. Kora tavasz óta szememben az ő képével alszom el, azzal is ébredek. Elképzelem, miként ölelne meg, miként ölelném meg. Engem nem köt a regula, százszor meggondolnám, hogy nőtlenségi fogadalmat tegyek. Azt is megértem, hogy egynémely barátok olykor megtévednek, s ha egy-egy özvegyasszony
behívja őket csupor kecsketejre, hát nem csak a kecskét fejik meg… De hogy
a legszentebb ember, akit valaha ismertem…! Minden gondolata Istené, s a kolostoré. Hogy ez a bölcs, higgadt, rendíthetetlen öregember… Soha nem gondoltam arra, hogy ő is volt siheder.
– Nem is keresett meg? – kérdeztem Martha Lindenfeldet.
– Miért keresett volna?
– Hiszen, ha szeretett… Vagy nem szeretett?
– Mégiscsak spion vagy! Úgy faggatódzol, mint spiclik a kocsmában!
– Ne sértegess, néném! – kukorékoltam. – Tudod, hogy sose ártanék neked!
Belekotort az üstje alatt pislákoló tűzbe.
– Senki nem láthat a másik szívébe.
Hallgattunk egy verset.
– Eredj, hozz néhány hasáb fát! – mordult rám. – Ha nincs, ott a fejsze a fészerben, a farakás mellett!
Bal kézzel hasítottam a tuskókat. Sokat gyakorolok a balkezemmel, mióta a jobbom három ujját a felcser lemetszette. Bal karom már régóta erősebb, de kezem
még ügyetlen. Nem értem, hogy van ez. Kara kovács, a barátom, születésétől fogva balkezes. Akkora marka van, mint egy péklapát. Mégis képes a cérnát befűzni
a tűbe. Én meg hiába egzecéroztatom, csak nem akar úgy működni a balom, mint
a másik, régen.
– Mi van, az egész erdőt kivágtad?
Megraktam a tüzet.

36

tiszatáj

– Ne tegyél rá annyit, kifut a lé!
Semmi nem elég jó neki, bárhogy igyekszem.
– Aztán mire kíváncsi az a szent ember? – fürkészett. – Mit kell jelentened?
Ne félj, tőlem senki nem tudja meg.
Igaz, másokkal nem túl beszédes, csak engem tüntet ki a bizalmával és a lefetyelésével, mióta ismer, márpedig mióta az eszemet tudom, azóta fogad nyitott
ajtóval, megetet, megitat, korhol, dorgál, s ha ritkán is, de dicsérget. Ő az egyetlen, aki mindent tud rólam. Apránként megmutattam neki a teljes bogárgyűjteményemet. Ő nem borzad tőlük, nem fintorog, nem nevez bolondnak, amiért
gyűjtöm őket. A legtöbb rovar nevét tőle tudtam meg.
– Én segítettelek világra! – mesélte egyszer. – Anyád meg én úgy voltunk,
mint a testvérek. Én beszéltem, ő hallgatott. Ritkán sírt, ritkán nevetett. Akkor se
jajdult fel, amikor szült. Pedig farral jöttél, szőrös volt a segged.
– Mesélj az anyámról! – kértem akkor.
– Nem mesélek – mondta.
Most én hallgattam. Igaza van az apátúrnak, a tudás, hatalom. Akinek titka
van, fontos ember. Odorics Vilmos, a jegyző írnoka szintén a titkainak köszönheti friss népszerűségét. Egy-egy tanácsülés után tucatnyian hívják sörre, borra,
csak mondaná el hamar, mit határoztak odabent az urak. Ha királyi követ jön,
s megszáll a felsővárosi fogadóban, egész udvartartás zsongja körül, hátha kihúznak belőle valamit, még mielőtt kidobolnák a királyi rendeletet. Üres kocsin
jön, de amikor elmegy, alig bír a lova a megrakott szekérrel. A pápai legátust
a plébánia és a kolostor egyként elhalmozza ajándékokkal, amikor érkezik, még
a hivatalos fogadás előtt. A hír – hatalom. A titok fontossá tesz. Martha mégis
úgy tett, mintha ott se lennék. Felém se pislantott.
Nem sokáig bírtam.
– Az apátúr szerint a király nagybeteg – suttogtam. – Ha meghal, Selmecen
nagy változások lesznek!
– Nem kell szent bölcsesség ahhoz, hogy belássuk ezt – felelte Martha. –
Meghalt a király, éljen a király. Mindig így megy. Ha meghal a kegyetlen, nekünk
csak jobb lehet.
– Már hogy…? – dadogtam. – Ki a kegyetlen?
– Mathias Rex! – Sűrű kotyvalékot öntött a tűzön fortyogó üstbe. – Mindent
a nápolyi szuka kedvére tesz. Mondják, az udvarban már csak taljánul beszélnek.
Mindenki olasz ott, Beatrix retyerutyája. Nézd csak meg! Talán nem Estei Hippolit ült Esztergomban az érseki székbe? Az a Galeottó meg, vagy hogy hívják a fő
talpnyaló taljánt, aki minden jeles napra újabb költeménnyel ajnározza a királyt,
mit gondolsz, őkelme miből gazdagodott meg? Miből telik neki, hogy ide-oda furikázzon Róma és Buda közt, évente többször is, a barátjával, bizonyos Bonfini
nevűvel? Meg a csillagjósok és egyéb kuruzslók, nyalonc ingyenélők… Temérdek
pénzbe kerülnek. Csupa fényűzés, felesleges flanc. A híres Co rvinák egyetlen

2009. augusztus

37

könyve többe van, mint amit én egész életemben megkeresek. Aztán mit érnek?
Körömpiszoknyit se.
– Hogy mondhatsz ilyet? – szörnyülködtem. – Nem is tudsz olvasni!
– Ezt meg honnan veszed?
– Miért? Tudsz? – ámultam.
– A latin szót nem értem. De a füves könyvem… amit húsz éve vezetek… Azt
magyarul írom. Bárki elolvashatja majd… Már ha akad, akit érdekelne…
– Egem érdekel! – buzgólkodtam.
– Téged…! – legyintett. – Mi nem érdekel téged?
– Minden – bólintottam.
– A minden, az semmi – mondta erre Martha. – Nesze – nyújtott át egy viaszszal lepecsételt tégelyt. – Add az apátodnak. Jó a köszvényére.
– Honnan tudod, hogy podagrája van? Hiszen nem is mondtam.
– Nem kell ahhoz örökké fülelni, hogy egyet-mást megtudjon az ember. Na,
szedd a lábad, mindjárt itt az este.
Nem említettem az apátúrnak, amit Marthától hallottam.
Minden egyebet igen.
– Romlik a pénz? – bosszankodott. – Mindenki tudja! Kevés ércet ad a hegy?
Évek óta így van. Üzekednek. Na és? Hiszen ha nálam gyónnának…! – sóhajtott.
– Bocsáss meg, apátúr – sápadtam a szóra –, én úgy tudom, hogy a gyónási titok…
– Persze, persze! – legyintett ingerülten. – Egyik fülemen be, a másikon ki.
De azért közben… gondolkodni lehet.
Megrettentem.
Nem mintha pap akarnék lenni… Bár nem volna ellenemre, ha felszentelnének. Andreas testvér lehetne a nevem, beírnának a kolostor nagykönyvébe, egész
porcióra. Külön cellám lenne, új csuhám, lábbelim, saját pléhtányérom… Tőlem
kérnének tanácsot az alsóvárosbeliek, s néha meggyónnák nekem a bűneiket…
Sokfelé hallottam, hogy a plébánia papjai pletykásak, haszonlesők, kedv elik
a pompát, a semmittevést, s ezer módon visszaélnek a hívek bizalmával. Igaz,
hogy a szerzetesek meg részegesek, de legalább őszintén hiszik az Istent, és szerényen, dologgal élnek. S most az apátúr, akit Krisztus után fiaként szeretek, azt
mondja… gondolkodni lehet. Szerelmes Istenem!
– Nézz rám! – parancsolta. – Mi jár a fejedben?
– Semmi! – mekegtem.
– Úgy látom, eljött az ideje, hogy egynémely dologban felvilágosítsalak. Évek
óta figyellek. Tudatlan tuskóként kerültél ide. Megtanultál olvasni, írni, ellested
a latint, érted a németet, a szlávot… Randa vagy, de fog a fejed. Hasonlítasz hozzám: semmit nem felejtesz. Pedig a felejtés tudománya nagy adomány. Aki nem
felejt, bolond lesz. Persze, tudni kell, mit felejtsen el, s mit őrizzen meg elméjében és szívében az ember. A mi dolgunk, itt a kolostorban, őrizni és hirdetni a hi-

38

tiszatáj

tet. Ehhez erősnek kell lennünk. Mi módon, mindegy. – Éles szemmel figyelt.
Pislogni se mertem. – Nem lehet mindenki bűntelen – mondta. – Krisztus magára vállalta minden vétkünket. – Hideg és mozdulatlan volt a szeme, mint a kövek
a bányató mellett. – Ha egész életünkkel követni akarjuk, időnként nekünk is
bűnbe kell esnünk, mások helyett. Érted?
– Igen. Nem.
– Jól van, felejtsd el! – legyintett. – Túlbecsültelek.
Sokat gondolkoztam később ezen a beszélgetésen. Azt mondta, hasonlítok
hozzá. Hacsak félig igaz, akkor is hatalmas tisztesség. Mindent el kell kövessek,
hogy méltó legyek e hasonlatosságra. Isten segítségével minden sikerülhet. De ki
vagyok én, hogy mások bűnét magamra vegyem? Vagy – ami még ennél is szörnyűbb teher lehet, pedig az apátúr, ha jól értettem, ilyesmire célzott – hogy
szándékosan bűnt kövessek el, mások helyett? Hogy értsem ezt? Lopkodjak
a zsebmetszők helyett? Kurválkodjak, mint a szajhák a lupanarban? Sose tennék
ilyet. Soha életemben nem ártottam a légynek se. Nem igaz. Kölyökkoromban
ezernyi bogárnak vettem vérét, szárnyukat, lábukat téptem, megnyitottam a potrohukat, kettészeltem a fejüket, hogy a lelküket megleljem. De hát a bogárnak
nincsen lelke.
Martha azt mondta: spion vagyok. Nem mondta, kérdezte. De hát a kérdés is
állít valamit, ha nem is egyenesen. Áruló volnék, mint Júdás? Nem Krisztust árulom el, nem is a hitet. Nem a kolostort és nem az apáturat. Csakugyan árulás
volna híreket szerezni azzal, hogy az ember fülel? Nem fogok ezen töprengeni,
mert nem alszom jól, s ha nem alszom ki magam, másnap gyenge leszek. Márpedig nekem erősnek kell lennem, ahogy az apátúr mondta. Erősebbnek, mint az
egészségeseknek, szépeknek, épeknek.
*

Vaklárma volt, hogy a király beteg. Elültek az erről szóló hírek. A nagy építkezés
– erről még nem is szóltam – a végéhez közeledett. Új, emeletes ház épült fel
a Ringen, odaköltözik a városi tanács és a bányafelügyelő. Szép lett az épület, ablakai üvegezettek. Az ülésterem belső berendezésének javát a régi házból mentették át a mesterek, s azt pótolták ki újabb padokkal, s a mennyezetig érő, hatalmas, faragott faliszekrényekkel. A takácsok céhe fejének nagy szövőszékén elkészült az órás faliszőnyeg, amelyen idestova két éve dolgoztak. Azt mondják, királyi vadászatot ábrázol a kárpit, Mátyás király öli rajta, középütt, a vadkant. Körötte udvari vitézek, dárdákkal, karddal, mind lovon ülnek, hátasaik hasa alatt
kopók nyargalnak. Beatrix királyné is látható a képen, udvarhölgyei közt, kissé
távolabb. Azt mondják, többször járt nálunk, látogatóban, én nem emlékszem erre, igencsak kiskölyök lehettem. Pozsonyban gyakran időzik a királyi pár, azt tudom. Bécs felé menet mindig ott szállnak meg. Beatrixnak gyakran küld ajándékot a város. Meseszép ruhákat, hímzett, gyönggyel varrott kendőt, ezüst topánkákat. A kolostor könyvet küldött neki. A szent Domonkos cselekedeteit elbeszélő

2009. augusztus

39

művet Johannes testvér másolta, s kötötte bőrbe. A könyv néhány oldala az én
kezem nyomát is őrzi. Sokak szerint Beatrix fejére száll majd Mátyás koronája.
Pregitzer úr mást mond. Nagy szerencsém volt ezzel. Kint ődöngtem a templomkertben, néztem, ahogy a céhlegények kavicsot dobálnak a százéves hárs tövébe. Pénzben játszottak, minden kavics fél rézpénznek számít. Aki közelebb tudja
hajítani kövét a hárs tövéhez, megkapja a többit. Újabban minden mise előtt
ezzel szórakoznak. A templom már majdnem megtelt, harmadszor kongatott
a harang. Sietve érkeztek a későn jövő népek. Futtában köszöntötték egymást,
s a templomlépcsőn kéregető koldusokkal mit sem törődve besiettek a templomba. A Pregitzer család is késve érkezett. Dorka az anyja mellett lépdelt, mögöttük,
kissé lemaradva Pregitzer úr közeledett egy idegennel. Meg-megtorpanva vitáztak. Dorka anyja hátra fordult:
– Elkésünk, Lóri!
Elnevettem magam. Mulatságos volt, hogy az asszony Lórinak becézi azt a robusztus embert.
– Menjetek előre! – intett nekik Pregitzer. – Ti is kotorjatok innen! – mordult
a kaviccsal játszódó céhlegényekre. Azok felkapdosták a köveiket, s tisztelettudóan hajbókolva behátráltak a templomba. Mentem volna én is, hogy Dorka közelébe férkőzhessek, s legalább az illatát beszívjam, ha már szót váltani nem merek
vele, de a gúnyám beakadt egy ágba, s az ág nem eresztett.
– Minden tiszteletem az övé, de voksom a fattyúé lesz! – mormogta fojtottan
Pregitzer.
– Jól meggondoltad? – kérdezte az idegen.
Megszabadítottam magam az ág fogságából, de nem léptem ki a fa mögül.
– A király újból kinyilvánította, hogy akarata szerint Corvin János legyen az
utódja! – mondotta Pregitzer. – Én őt pártolom, ha kell, az egész város ellenében. Húszezer arany-forinttal fogom támogatni. Cserébe azt várom, hogy mint
Thurzót Mátyás király, János úr engem báróvá tegyen.
– Ez az utolsó szavad? – kérdezte az idegen.
– Igen. Megviheted.
Azzal elváltak. Az idegen lesietett a dombról, Pregitzer úr beviharzott a templomba. Én nem mentem be, futottam haza az ellesett hírrel.
– Ügyes vagy, Nyulacska! – nyugtázta szavam az apátúr. – Felettébb érdekes!
– tűnődött. – Húszezer arany hatalmas összeg. Alkalmasint Pregitzer Lóránt úr
teljes vagyona lehet. Ha elveszíti, semmije nem marad.
Beleborzongtam. Hiszen ha addig nem adják férjhez, Pregitzer Dorottya földönfutó lehet! Mintha a gondolataimban olvasott volna, az apátúr ismét megszólalt:
– Nem eszik olyan forrón a kását, mint ahogyan főzik. Pregitzer okos, higgadt
ember. Bizonyára több vasat tart a tűzben. Ugyanezt megüzenhette Miksa császárnak is meg a királynénak. Az ígéret szép szó, kérdés, hogy megtartják-e.

40

tiszatáj

Tátottam a számat. Sose hittem volna, hogy a selmeciek csak úgy üzengetnek
királynak, császárnak.
– Erről végképp hallgass! – intett az apátúr.
– Néma leszek – ígértem.
Jókedvem volt aznap. Madarat lehetett volna fogatni velem.
– Minek örülsz, Nyuszi? – ugrattak a novíciusok. – A farkad kivirágzott?
Nem jártak az igazságtól messze. Elgondoltam, mit tennék, ha Dorka mindenét elveszítené, s leggazdagabból a város legszegényebb lányává válna. Itt hagynám a kolostort – Isten bocsássa meg! –, s bekéredzkednék Dorkával Martha
Lindenfeld házába. Ott élnénk hármasban, azután kettesben, míg a gyermekeink
meg nem születnek. Ki tudja, lehet, hogy az Úristen valóban efféle tervet forgat
a fejében velem kapcsolatban. Bár ahhoz, hogy füvekkel házaljak, kenetet kotyvasszak, bájitalt főzzek, nem kellett volna megtanuljak írni, számolni, márpedig
e temérdek tudásra sose tehettem volna szert az Úr segedelme nélkül. A mezőt
járva nem lenne szükségem a nyelvek ismeretére, mint ahogyan a katekizmusban
való jártasságom is egész felesleges volna. Titok. Isten minden gondolata rejtve
van előlünk. Nem véletlenül tanítja az Írás: ne gondoskodj a holnap dolgai felől,
gondnak elég a mai nap. Mi mégis szüntelen a jövőt fürkésszük: mi lesz, hogyan
lesz?
Kicsámpáztam a nagyrétre, hanyatt dobtam magamat a zöldben. Karomat kitártam, mintha oda lennék szegezve a mező közepére. Lehunytam a szemem, s
erősen füleltem, szólít-e az Isten. A távolban rigók füttyögtek, cinke hangja zengett. Az Orleansi Szűz is mezőn hallotta meg a harangokat, melyekkel az Úristen
elszólította, hogy Franciahon első katonája legyen. Méhek keringtek fölöttem,
döngicsélve. Szűz Máriának angyal jelentette, milyen sorsra választotta ki az Isten. Tudom, hogy én nem vagyok olyan fontos személyiség, hogy az Úr egy szeráfját küldje el értem, Szent Péter se fog odafent külön harangozni nekem, de ha
a fülembe most egy tücsök belebújna, s belesúgná: – Igen! –, örömében talán
megállna a szívem. Még szerencse, hogy nem várhatok ilyen egyértelmű, határozott jelet. De mi volna akkor, gondoltam, ha csukott szemmel hasra hengerednék, orromat befúrnám a földbe, s ha szememet felnyitva, mondjuk egy bodobácsot pillantanék meg…? Nem, az nem volna jel. Bodobács sok van. Hanem ha egy
ritka fajta, mondjuk egy skarlátbogár vagy egy kerekvállú állas, esetleg egy négypúpú karmos bukkanna a szemem elé…! Behunyt szemmel nekikészültem, hogy
hasra hengeredjek, amikor leheletkönnyű érintést éreztem az orromon. Résre
nyitottam a szemem. Egy pillangó pihent az arcom szépnek csöppet nem mondható nyúlványán, szárnyát szárítgatva. Orrával az én orrom töve felé fordulva pihent. Kancsalítva láttam feltekert szopókáját, amellyel a virágok kelyhébe mélyen
benyúlva gyűjti a nektárt. Majd minden lepkének ilyen a nyelve. Pödörnyelvnek
mondják. Vajon mifajta pillangó lehet? Visszafojtottam a lélegzetemet, meg ne
zavarjam vele. Végre oldalt fordult. Elülső pár szárnya sötétkék, feketén rajzolt, a

2009. augusztus

41

hátsó okkersárga… Uram Jézus! Csak nem?! Tora fölső részén, egész a fejénél ott
virított a sárga koponya. Felüvöltöttem. Kiáltásom szele lesöpörte az orromról,
de magához tért, mielőtt a fűbe zuhant volna. Hatalmas szárnyát kiterjesztve tett
egy kört köröttem, végül elszállt, cikázva, le-föl hullámozva a rét virágai felett.
– Halálfejes pille! – nyögtem rémülten. – Nappal sose repül, csak alkonyatkor és este! Miért éppen őt küldted nekem? – vicsorítottam az ártatlan-kék égre.
– Tudom, hogy meghalok! – kiáltottam. – De addig? Addig mi lesz velem?! –
Ekkor megszólalt a harang. Ütötten, hunyorgva ültem. Nem csak az én fülemben
zengett. A kolostor kis harangja hívott vecsernyére.
*

Rossz éjszakám volt, többször felriadtam. Próbáltam az álmomat felidézni, nem
sikerült. Ha rémálom riasztott volna, arra emlékeznék. Vizelnem se kellett. Az állataim szuszogva, nyugodtan aludtak. Hallgatott odakint a kolostor, csak a tücskök cirpeltek. Mi ébreszthetett fel? Talán egy gondolat, amely még nem ért az
eszembe, de már forog a fejemben? Az tesz nyugtalanná? Imádkozni kezdtem. Az
ima nem csak abban segít, hogy közelebb kerüljön lelkünk az Istenhez, de abban
is, hogy közelebb jussunk a saját szívünkhöz. Mint majdnem mindent, ezt is az
apátúrtól tanultam.
– Először is hunyd be a szemed! – oktatott. – Így elzárod elmédet a világ látványától, nem zavar a fény és árnyék, se formák, se színek. Szorítsd össze az ujjaidat, hogy fájjon. Azután lazítsd el. Szorítsd, lazítsd, csak az ujjaidra figyelj, míg
végül úgy érzed, csak kezed van, nincs tested. Ha idáig eljutsz, már nem hallasz
zajokat, bármi legyen is körötted. Térdelsz vakon, siketen, csak a bensődre figyelve. Már az ujjadat se érzed. Lélegezz lassan, mélyeket. Szólítsd magadban az
Istent. Mondogasd a nevét némán, Istenem, Istenem, Istenem… mondd el százszor és ezerszer, mondd addig, amíg a szó elveszíti a jelentését, és akkor, ha szerencsés vagy, megszólal benned. Saját hangodon fog beszélni hozzád, s olyasmit
mond, amit nem akarsz hallani.
– Akkor miért tenném ezt? – kérdeztem.
– Azért, hogy megtudd, mi van a szívedben.
Szorongattam az ujjaimat, mélyen lélegeztem.
– Istenem, Istenem… Tenemis… Tenemis… Te nem is…
És akkor megszólalt.
– Spion vagy, Nyulacska. Bajt hozol arra, akit szeretsz.
– Nem igaz! – hörögtem. – Nem mondhatsz ilyet! Te nem az Isten vagy, hanem… – Veríték öntött el, egész testemben reszkettem. – Nem ártok senkinek!
Főleg annak nem, akit szeretek! Se az apátúrnak, se pedig… – Pregitzer Dorottya
halvány leányképe jelent meg előttem, de olyan valóságosan és élettelien, mintha
valóban ott állott volna, az istálló padlatán, karnyújtásra tőlem. Azt a gyöngyfehér ruháját viselte, amelyben legutóbb a templomba érkezett. Csatos topánka
volt a lábán, haja koszorúba fonva, homlokán smaragd fejék gyöngye. Szeme sö-

42

tiszatáj

tét volt, pillantása komoly. Sose nézett így rám. – Hogyan árthatnék én neked? –
suttogtam. – Hiszen tudod, hogy szeretlek! – Ajkát megvetően lebiggyesztette.
– Spion – mondta, és eltűnt a sötétben.
Noha nem akartam, mindent megértettem. Ha bárki megtudja, hogy Dorka
apjaura a fattyúfinak üzen… Hogy húszezer arannyal őt támogatja… S ha mégis
másként fordul a dolgok menete… Ha Ulászló Kázmér lesz Mátyás utódja, vagy
Miksa császár, vagy Beatrix királynét koronázzák felkent uralkodónak… Felségárulás… A Pregitzer család mindent elveszíthet. Dorottya a lupanarba kerül, bárki cafkájának.
– Uramisten! – motyogom. – Mit tettem?
Azután:
– Mit tegyek?
Lüktetett a szemem, mintha a sötétség égetne. A tücskök üvöltve zengtek a fülemben. Szentantalka megmozdult álmában, patadobbanása földmorajnak tetszett, mintha megrendült volna odakint a hegy. Minden tagom sajgott és lüktetett. Viszkettem. Hánynom kellett. Lecsúsztam a létrán, kivergődtem az udvarra.
Térdre zuhantam a harmattal vert fűben. Öklendeztem. Elöntött az epe. Szám
keserű volt, szaglottam.
– Istenem! Mit tettem?
Hátra botorkáltam az istálló mögé, megmostam az arcom a nagy fadézsában
gyűjtött esővízben. Nemigen segített. Ziháltam, reszkettem, csorogtam. Megtöröltem magam a csuhám aljában. A csillagok tűhegye elérte az arcom. Véresre
vakartam a nyúlszájamat.
– Mit tegyek? Mit tegyek?
Soha életemben nem éreztem ilyen nyomorultnak magam. Hát ezért volt
minden? Ezért vártam annyi éven át, hogy az Úr jelet küldjön nekem? Hogy
megtudjam végre, mi a nagy feladat, amelyre kiszemelt? A latrinába fojtom magam. Odavaló vagyok. Ezt érdemlem. Tovább botorkáltam a sápadt csillagfényben. Felrángattam a pöcegödröt takaró vastag deszkákat. A szarverem elég mély
ahhoz, hogy örökre elnyeljen. Magam ástam, tudom. Álltam a peremén, a bűz
még jobban szédített. Imbolyogtam. Egyetlen lépés, és vége. Nincs más választásom. Muszáj megtennem. Anyámra gondoltam, ahogy ott feküdt a viskónk előtt,
a saját mocskában, a csillagok alatt, amelyek épp oly közönyösen bámulták, mint
most, engem. Tizenkét éves vagy – ezt mondta, mielőtt örökre elment. Ha igaz,
amit az Írás üzen, akkor hamarosan találkozom vele, állunk majd egymással
szemben, szarosan, véresen, ő ártatlanul, én meg… Szégyelltem, és sajnáltam
magam. Azután az villant eszembe, hogy sosem találkozom vele. Ő odafent van,
én pokolra kerülök.
Sötéten bűzölgött a fekália. Egy perc, és tele lesz vele a szám, a szemem, orrom, fülem… Szarba fulladok. Megérdemlem.

2009. augusztus

43

Esküszöm az élő Istenre, hogy lépni akartam, amikor a szuka a bokámba harapott. Észre se vettem, hogy mindkét kutyám a nyomomba szegődött, amikor az
udvarra vergődtem. Sose bántottak. Most az egyik mégis belém mart, a másik
üvöltött, ahogy a csikaszok telente, fent, a Kancsal hegyen. Védekezőn hátra ugrottam, nem tehetek róla, hogy nem előre vetődtem. Lám, milyen az ember? Az
imént még meg akartam halni, most meg úgy futok előlük, mint a nyúl, mintha
nem is lennék sánta, végig az udvaron, a kutyák utánam, be a kerengőbe, feltépem a súlyos tölgyfaajtót, mögé ugrom, magamra rántom, döndülve zárul be.
Meztélláb vagyok, lépteim mégis visszhangot vetnek a kolostor irdatlan csendjébe. Mozdulatlanná dermedek. A kutyák elnémulnak. A cellák felől a testvérek
horkolása hallik, egyik se ébredt fel. A lábam magától indul meg, visz a hideg kőlépcsőn, fel, az emeletre. Kezem lenyomja a súlyos kilincset, hangtalanul nyílik
az apátúr ajtaja, pántjait és zárát én magam kentem meg. A padló felsóhajt alattam, ahogyan rálépek.
– Ki vagy?
Nem felelek.
– Mi történt?
Némán közeledem az ágyához.
– Mit akarsz?
Már ott állok fölötte. Elég a párnáját vagy a takaróját az arcára nyomnom. De
nem ezt teszi a testem. Térdre zuhan velem.
– Könyörülj rajtam!
Nem érkezik válasz.
Szemem lehunyom, imára kulcsolom a kezem. Szorít, elernyeszt.
– Istenem, Istenem … tenemis, tenemis…
Iszonyú csapás éri a fejemet. A rózsafa bot, amelyet az apátúr újabban az ágya
fejénél tart, újra és újra lesújt rám.
– Mit képzelsz magadról, Isten bárdolatlan fattya? Hogy merészelsz? Hát ki
vagy te? Mi? Halljam! Hol a helyed?
Összekuporodva nyüszítek a padlón.
– A szarból vakarlak ki, és te idehozod nekem?! Te pondró, te görcs, te senkiházi mocsok, te torzszülött, nyomorék, utolsó gané, te…
Végre elfárad, kifogy a szitkokból, s az ütlegekből.
– Takarodj! – zihálja.
Nem tudok moccanni. A véremben fekszem.
Kutyáim odakint újra felugatnak.
Nyílik az ajtó, gyertya lángja lobban.
– Uramjézus! Apáturam! Jól vagy?
Pelbárt hangját ismerem fel.
– Mi történt veletek? – kérdi rettenve.

44

tiszatáj

– Semmi – feleli az apátúr rekedten. – Vidd ezt a mocskot. Takarítsd el innen.
Nem maradhat nyoma. Megértetted?
Pelbárt elfújja a gyertyát, lehajol értem, hatalmas karjába emel. Mint repülős
álmaiban, suhanok a légben.
– Istenem, Istenem… Tenemis, tenemis…
– Hallgass, szarházi! – Pelbárt fújtatva vonszol át a néma udvaron. A latrinához cipel. Meghalok, gondolom. De nem a trágyába hajít, ledob a földre. Teszvesz, motoz a sötétben. Vizet loccsant rám. Újra és újra, számtalan vederrel. –
Hogy dögölnél meg… – morogja, de mintha nem volna a hangjában harag.
Megint felemel, megint repülhetek. Kitárt karral siklok a föld felett.
– Itt vagyok, testvérek! Irgalmazzatok nekem.

2009. augusztus

45

T ÓTH SÁNDOR

Bordal helyett

Fényhabos kertek hozzánk érjenek
Vízmarta partokon szólongat az ének
Kibírhatod-e télnek járását –
Gyűlnek fellegei zsákolt-tömbökbe
Szürke szakadékok nyílnak kedvükre
Tört-spádés lovagként
fölkél a holdvilág. Égeti
fejét villámos jégzsarát
Elfüstöl képe kormos kosárban
Hegyen, hol megpihen
nyugalmas magányban
Mesék képletébe sűrül a legenda
Mit mondhat vigaszul egy-két
pohár borban, amit a tornácon
töltöget a kétség
Így mondhat áldást az
a habzó ének, mit rejtve
őriznek vérzőn erdők, rétek
Nem új bor ez,
és régi még a tömlő
Elpancsolt-korszabvány
kóricáló nemtő
Imádság sem hangzik
A pohár feketül
Sötétül a táj is

46

tiszatáj
Hazát-vert vígsággal
tapsikol a május
Fára van akasztva
citera és ének
Dunyhás kamráikban
álmodnak a vének

Más táj

Verandára nyíló pillanatban
láttad a felhőt hegymagasban
Párasáv volt eső után
rózsaszóró alkonyatban
Aztán tisztult erdő-sóhaj
illat-léggel takargatott
Elsüllyedő őrnaszádként
jelentették a tűnt napot
Fent mint égentúli vízen
jelent meg ekkor felhő-arca
Sebes folyó mozgásával
útja célját eltakarta
Játék-valóság szíve táján
épp a Pillanat virágzott
látszat-formák fókuszában
ígért maradandóságot
Kisérő szemben míg a látszat
marasztaló vággyal égett
felhőntúli némaságú más
táj csillagárnya fénylett

2009. augusztus

47

Töredék-requiem
I N MEMORIAM F ASANG ÁRPÁD


Másvilágra nyílt kapu
már a születésben
Homályok közt tiszta pálya –
Ha világol mécs a szívben,
befelé fordul az útja
közelebb az égi képhez
Hangok arkangyali csöndje
Túl a minden testnek útján
fogadja a Mérhetetlen
Zárolt-élet est világa
Sátoros a zsúpolt hajnal
Honi dallam lehetne még
virradón a magyar évszak
Elborít a forró sírás
Csordul kövek könnykancsója
Angyal ne hagyd utak hosszán,
hiszen fények hordozója
Így jusson a váró helyre
menyegzőknek köntösében
csillag-tájak hordozója
örökasztal-vendégségbe

48

tiszatáj

H ARTAY CSABA

Időérték

Előre utálom
A holnap reggelt
Ágyból ki fürdőszoba
Kulcsok garázs
Mire megérkezem
Pont fűteni kezd
Állíthatom le a motort
Nyáron mit nem adnék
Tíz perc hidegért
Most meg semmit
Értéktelen a jelen
A többi idősík pedig
Mindenki egyszerre:
A jövő piszok drága
A múlt megfizethetetlen

Napzárta

Fűnyírók méhek zümmögnek
A macska kiterülve napozik
Átizzadtam a pólómat
Hátba támad a szél
Tovább van világos
Valamit kéne ma még

2009. augusztus

49
De csak bambulok
Kezd hűlni a levegő
Nem hívott nem írt senki
A tévét be se kapcsolom
A képernyőn magamat látom
Felállok az sem érdekel
Tízkor rányitok az ajtókra
Mind zárva volt mégis
Mintha azzal az utolsó
Ellenőrző mozdulattal
Zárnám végleg a napot

Nem járt út

Mit jelentett?
Akkor semmit.
Elemek.
Út, fű, korlát, hegyoldal.
Emlék születik,
elhal valami más.
A fű, ha kiég.
Az út, ha nem járják.

50

tiszatáj

M ÓRA F ERENC – ZALÁN T IBOR

Rab ember fiai
( VIDÁM -SZOMORÚ JÁTÉK TÖRTÉNELEMMEL )


II. FELVONÁS
1. jelenet – Pipitér meséje a találkozásról
Egy barlangban
(Pipitér, a Rab ember fiai)
A fiúk, élükön Pipitérrel, megérkeznek
a barlangba.

ÁDÁM: Ne apáskodjál már örökké fölöttem!
Nem unod még?

PIPITÉR: Ez akár jó is lesz. Fűtött barlang!
Foga van még a télnek, bár már gyengül őkelme. Itt majd csak nem vesz
meg bennünket az isten hidege.
ÁDÁM: Fűtött barlang? Ilyet meg ki látott?
PIPITÉR: Ha sokat járnál a levegőn, nem
csak a palota kertjében bóklásznál napszámra, többet látnál te is.
TAMÁS: Tényleg, ki fűti ezt a barlangot, Pipitér? Csak nem valami fázós medve?
PIPITÉR: Nem a’. Alattunk, a hegy gyomrában forróvizek járkálnak. Azok fűtik fel
a környék barlangjait. Reggelig elleszünk itt valahogy. Ti már úgyis vacsoráztatok a váradi basánál vendégségben, én is rágicsáltam papsajtot az
árokparton.
TAMÁS: Egy falat nem ment volna belém.
ÁDÁM: Belém ment volna, de lefogtad a kezemet. Most miattad vagyok éhes. Mert
te folyton basáskodsz rajtam. Nem is
veszed észre, ugye nem?
TAMÁS: Csak gondoskodom rólad.
ÁDÁM: Jól elgondoskodtad előlem a vacsorámat. Köszönöm szépen az ilyen gondoskodást!
TAMÁS: Ha apánk…

Odaáll kettejük közé, mert érzi, elmérgesedett a vitájuk.
PIPITÉR: Úgy zeng tőletek a barlang, drága
szolgáim, hogy idecsaljátok vele az öszszes közelben tévelygő barnamedvét.
Akkor pedig nekünk, puska híján, kakukkoltak ma éjszaka.
TAMÁS: Mire való a kardom?
PIPITÉR: A kardod? Hiszen nincs is kardod,
Tamás vitéz, elvette a fejedelem.
TAMÁS: Igaz.
PIPITÉR: Ráadásul, a medve vastag bundáját nem nagyon fogja a kard. Még átszúrni se nagyon tudod. S mire átmenne a vastag háján a te híres kardod, addigra nem csak a fejedet tépné le, de
már a szívedben marcangolna a medve.
ÁDÁM: Rendben, nem veszekszünk. De
csak a barnamedve miatt…
Leterítik a subájukat, elheverednek. Ádám
nem bírja a csöndet.
ÁDÁM: Pipitér, öreg Pipitér, te még semmit
sem tudsz az apánkról. Mert mi már
tudjuk…
PIPITÉR: Meglehet, hogy többet tudok Szitáry uramról, mint az úrfiak. Bár en-

2009. augusztus
gem nem vacsoráztatott meg a váradi
basa.
TAMÁS: Ugyan, mit tudhatsz többet az
apánkról, Pipitér?
PIPITÉR: Nem tom. Mindenesetre máma
még beszéltem is a nagy jó urammal.
A két fiú máris pattan le a subájáról, és az
öreghez húzódik.
ÁDÁM: Beszéltél vele, Pipitér?
TAMÁS: Valóban beszéltetek? Mit mondott
neked az apánk? És te mit mondtál neki? Beszélj már, öreg!
PIPITÉR (valósággal eljátssza a történetet)
Az úgy volt, hogy éppen bujkálok a vár
alatt, benneteket várva, egyszercsak elüget mellettem tizenkét lovas darabont.
Ezek a fejedelem emberei, gondolom.
Valakit közrefogtak, de úgy, olyan szorosan, mint verebek a baglyot. No,
mondom, én már csak megtudom, ki
az. Leszakajtok az alsó dolmányomról
egy ezüstgombot, s utána kiáltok a lovasoknak. Héj, vitéz urak, valamelyiktek elhagyta a szép ezüstgombját! Erre
bevártak, a legelső katona mindjárt a
magáénak is vallotta a gombomat. Én
pedig jól szemügyre vehettem a nagy jó
uramat. Mert ő volt az, akit úgy közrekaptak, mintha még megláncolva is féltenék tőle a bőrüket. No, most meg a
szemembe ment ez a sok erős gőz, no…
csak ez a fránya gőz! Intettem neki a
szememmel, én vagyok, édes gazdám.
Látod-e, öreg, mire jutottam, felelte
vissza az ő szeme. No, erre én elkiáltottam magam, hej, Ádámka, hej, Tamáska, hol csavarogtok ilyen sokáig? Innen
tudhatta, hogy velem vagytok ti is,
szolgáim. Megnyugodni látszott kicsit.

51
Hát ez a jámbor itt, megbilincselve, kicsoda, kérdeztem a katonámat. Az a
Szitáry, aki majd veszedelembe vitte az
országot az aranyos sólyom miatt, súgta vissza. Visszük Kolozsvárra! Börtönre, vagy bitófára. És elporzottak az én
szegény urammal.
ÁDÁM (felugrik) Cselebi bég ezek szerint
nem hazudott! Apánk tényleg Kolozsvárott van!
TAMÁS (Tamás melléje áll, távolra néz,
mint a hősök szoktak) Minden egyértelmű! Holnap indulunk hozzá, Kolozsvárra!
PIPITÉR: Nem lesz jó ez a nagy sietség,
atyámfiai! Aztán mire mennétek vele,
ha ott ólálkodnátok napszámra a tömlöce körül? A vége az lenne, hogy ti is
odakerülnétek mellé, akár egy láncra
vele.
ÁDÁM: Az is boldogság lenne nekünk! Egy
láncon vele…
PIPITÉR: Az ám! Aztán elvárnátok, ugye,
hogy a vén Pipitér egymaga szabadítson ki hármatokat?
TAMÁS: Akkor mondd, mit csináljunk
most?
PIPITÉR: Aludjunk, édes mézeim, aludjunk.
Reggel aztán felkerekedünk, és elmegyünk az új hazánkba!
TAMÁS: Hol lenne az új haza, vén Pipitér?
PIPITÉR: Ahová majd elvezetlek benneteket,
fiaim. Az lesz az igazi haza. Ott nincs se
török, se német. Ott csak egy urat ismerünk fölöttünk: az Istent, aki irgalmával betakar bennünket.
Pipitér befordul a falnak. A fiúk tanácstalanul egymásra néznek, azután elnyúlnak
a subáikon.

52

tiszatáj
2. jelenet – Az Ecsedi lápon
Valahol a nád között
(Pipitér, a Rab ember fiai)

Pipitér és a Rab ember fiai a földön ülnek,
pihennek.
TAMÁS: Hazának elég kopár.
ÁDÁM: Háznak elég huzatos.
PIPITÉR: Maholnap itt a tavasz, kis szolgáim, és akkor Isten szigetévé válik talpunk alatt a föl.
ÁDÁM: Hogyan válik ez a borzalmas nádas
Isten szigetévé?
PIPITÉR: Azt majd észreveszed, ha eljön az
idő. Fontos, hogy itt biztonságban
vagytok.
TAMÁS: Az már igaz. Aki ide utánunk jön,
meg is érdemli a sorsát.
PIPITÉR: Nem tanácsos elkószálnia annak
az Ecseri lápon, aki nem ismeri a nád
ösvényeit. Könnyen válik a halak táplálékává.
TAMÁS: De te egyenesen idetaláltál, öreg
Pipitér!
PIPITÉR: Pipitér, ki mit ér, ki itt él, Pipitér.
Ez egy versike. Én írtam unalmamban.
Nem szép?
TAMÁS: Szépnek nem szép, de egyszer meg
lehet hallgatni. Szóval, hogy találtál
ide?
PISTA: Ó, fiaim, itthon vagyok én itt, meglaktam már sokszor ezt a lápot. Nem
hiába voltam a Bocskai hajdúja már
akkor, mikor a kardom hosszabb volt,
mint én magam. Akkor jártam itt először, azóta meg nagyon sokszor laktam
én már az Isten szigetén.
Ádám leveti a cipőjét, elrongyolódott kapcáját is letekergeti a lábáról, és elgyötört
lábujjait morzsolgatja, simogatja.
ÁDÁM: Föltörte a csizma a lábamat a hoszszú gyaloglásban. Bitangul fáj!
TAMÁS: Ne kényeskedjék a kisasszony anynyira!

ÁDÁM: Én kényeskedem? Én kisasszony?
Te nagy hős Szitáry Tamás, ha én nem
koldulom össze a rongy kis énekeimmel
a kenyeret meg a hagymát, éhen halunk
az úton.
PIPITÉR: Ez már csak igaz. Az emberek már
nem adnak a koldusnak, hiszen maguknak sincsen semmijük. De a vándormuzsikus, az más…
Hallgatnak. Mindhárman az elmúlt napok, talán hetek vándorlásaira gondolnak. Tamás töri meg a csendet, a többiek
azonnal ráhangolódnak a mondandójára.
TAMÁS: Hány elhagyott tanya…
ÁDÁM: Leégett falvak, kihalt városok.
PIPITÉR: Farkast többet láttunk az úton,
mint embert. De nem kellett félnünk.
Az állat csak éhségében öl, és nem
pusztít el mindent maga után.
TAMÁS: Ez igaz. Egyik városra üszköt vetett
a tatár.
ÁDÁM: A másikat kirabolta a német.
TAMÁS: A rá következőt elpusztította a török.
PIPITÉR: Bujdosik errefelé mindenki, akit
meg nem ölt a fegyver. A fölégetett, lerombolt templomokból csak a négy fal
mered az üres ég felé.
ÁDÁM: Elszorult a szívem, amikor láttam,
ahogy száz számra viszi a török a foglyokat Váradra!
TAMÁS: Az talán szebb látvány, ahogy a
német kocsi számra szállítja a magyar
falvakból prédált holmit a nagykárolyi
várba?
PIPITÉR: Csoda, hogy él ez az ország, és élnek még magyarok is benne. De egyet
se búsuljatok, kis szolgáim, elértük végre a birodalmunkat.
Ádám idegesen felpattan, körbe-körbe
járja a szűk kis tisztást, ahol pihennek, és

2009. augusztus
bele-belerúg a nád szélébe. Azután nem
bírja tovább visszatartani az indulatát.
ÁDÁM: Nem látok itt egyetlen házat se, Pipitér. Káprázik már öreg szemed a sok
nyomorgás miatt. Nád, nád, száraz nád
mindenütt, amerre nézek. Miféle haza
ez?
PIPITÉR: Mától fogva ez a mi hazánk, édes
fiam. A miénk, és sok száz bujdosótársunké, akiknek a lába alól elszaladt a
föld, s most hátán hordja őket a víz. Ez
a rengeteg nádas az Ecsedi-láp.
TAMÁS (az idősebb gondterhével) Hogy
élünk meg itt téli időben?
PIPITÉR: Hát csak úgy, mint a többi ember.
Mert ne gondoljátok ám azt, hogy a
lápnak nincs gazdája. Itt vannak csak
igazi gazdák, mert itt mindenki a maga
szegénye.
TAMÁS: Koldusok lettünk.
ÁDÁM: Azok azért nem. Nem kéregettünk
az úton, ha nem tellett ételre, megdolgoztam az énekemmel érte.
TAMÁS: Igaz. Amikor meg végképp nem
volt mit ennünk, jégcsapokat szopogattunk
ÁDÁM: Az azért is jó volt, mert elvertük vele
egyúttal a szomjunkat is.
Pipitér nem zavartatja magát, széles mosollyal bejárja ő is a tenyérnyi kis tisztásbirodalmat, de Ádámmal szemben, neki
valamiért nagyon tetszik.
PIPITÉR: No, mit szóltok hozzá, ugye, szép
kis hely ez itten?
ÁDÁM: Mondjuk rá, hogy szép. De hol fogunk lakni?
PIPITÉR: Hát, a Szitáry-kastélyban.
ÁDÁM: Van itt kastély? Szitáry-kastély?
PIPITÉR: Vanni nincs. Lenni lesz. Közös
akarattal megépítjük.
TAMÁS: Kik építjük meg?
PIPITÉR: Gondolom, Ádám, te, meg én.
TAMÁS: Értünk mi ehhez?
PIPITÉR: Nem érteni kell, hanem csinálni.

53
ÁDÁM: Mi magunk építjük fel a Szitárykastélyt?
PIPITÉR: Úgy ám, kicsi szolgám. Mi magunk. S ennek a kulcsát már nem veheti el tőlünk Apafi Mihály uram.
TAMÁS: Komolyodj, öreg Pipitér! Kastélyt a
nádban, mi?
PIPITÉR: Kastélyt, bizony. Először sárkunyhónak fog tűnni, de csak elsőre. Amikor
jönnek a tavaszi nagy szelek, mert már
itt vannak a nyomunkban, és nem a
szabad ég alatt tépik ki a hajunkat,
olyan palotának fogod érezni bentről,
amilyenben még Hajdár basa sem lakik, az a majom görög a bolondjával
meg semmiképpen.
TAMÁS: És ha felépítjük, mit fogunk enni?
Nádat? Halat nyersen?
PIPITÉR: Ne félj te az éhenhalástól, amíg az
öreg Pipitért látod! Azt hiszed, egyedül
vagyunk a nádasban? Teli ez a nád bujdosóval. Hoznak azok nekünk, ha megtudják, hogy itt vagyunk, enni- és innivalót annyit, hogy a felét még tovább is
adjuk a nálunk jobban éhezőknek. Aztán meg, eljön ránk a jó világ.
ÁDÁM: Miféle jó világ, Pipitér?
PIPITÉR: Van egy olyan érzésem, napokon
belül kitavaszodik. Akkor majd meglátjátok, mit tud az Isten szigete.
ÁDÁM: Miért mondod ezt a helyet Isten szigetének, Pipitér, mikor nem is sziget?
TAMÁS: Ide látszik a partja a lápnak.
TAMÁS: Tévedtek. De hogy miben, majd azt
is megtudjátok, csibéim, ha kitavaszodik. Majd rájöttök magatok is, mért
mondtam ezt a partot szigetnek. És –
mért Isten szigetének.
TAMÁS (türelmetlenül felugrik) Jól van,
öreg, akkor fogjunk hozzá annak a kastélynak az építéséhez mielőbb!
ÁDÁM (indulatosan hadonászik) Fogjunk
hozzá, fogjunk hozzá, de hol fogjunk
hozzá?

54

tiszatáj

PIPITÉR: Fogjunk hozzá az elején, alul,
mindjárt a föld fölött, akkor biztosan
nem dől össze!

TAMÁS: Mondod, hogy mit csináljunk?
PIPITÉR: Mondom, hogy mit csináljatok.
Estére állni fog a kastélyunk!

3. jelenet – tavasz a lápon – Isten szigete elindul
Pipitér kunyhója előtt, a vízen
(Pipitér, a Rab ember fiai)
Pipitér a kunyhó előtt ül. A fiúk hol innen,
hol onnan bukkannak elő. Mondanak valamit, azután visszavesznek a rengetegbe.
ÁDÁM: Pipitér, hányja már a barkáját a
kecskefűz! Már tavasz van?
PIPITÉR: Meg is gallyazzuk nemsokára azt a
kecskefüzet. Az ő piros vesszeiből fonunk halfogó varsát.
ÁDÁM: Inkább azt mondd, tavasz van már?
PIPITÉR: A’ szerű. De még nem az igazi.
ÁDÁM: És mikor lesz az igazi?
PIPITÉR: Majd ha az Isten jelt ad.
ÁDÁM: Mivel ad Isten jelet?
PIPITÉR: Mivel, mivel, hát nem megmondtam? A szigettel.
ÁDÁM: A szigettel… Isten szigetével?
Ádám elrohan. Jön a helyére Tamás.
TAMÁS: Pipitér, ki terigette a zöld gyékény
közé azokat a lila bársonydarabokat?
PIPITÉR: A jó Isten keze, úrfi. Ingoványi
mentákra mutatsz, nincs náluk jobb
szagú füstölő a világon.
Tamás elrohan. Jön a helyére Ádám.
ÁDÁM: Nézd csak, Pipitér, micsoda tűz lobog ott a nádban!
PIPITÉR: Nem tűz az, csak tüzike. Hosszú
piros füzérét lengeti a szél, s elijesztgeti
vele a szúnyogot.
Ádám elrohan. Jön a helyére Tamás.
TAMÁS: Hát ezt a sok gyöngyszemet ki szórta el a földön?
PIPITÉR: Tyű, gyerekek, nagy ünnep van
ma: főzhetünk már levest is, mert érik a
harmatkása. Annak a magja ez a sok
gyöngyszem.

TAMÁS: Egész tudós ember kerekedik belőlünk itt, melletted, ebben a vadonban.
PIPITÉR: Bizony-bizony! Meglássátok, hogy
Apafi rátok bízza híres kertjét, ha valamikor elszabadulunk Lápországból.
TAMÁS: Mikor lesz az, Pipitér, mikor?
PIPITÉR: Ne féljetek, mikor az Isten szigete
megindul, akkor vele mi is megindulunk
Tamás eltűnik a nád között. Pipitér üldögél, bámul maga elé. Távolról morajlásszerű hang hallatszik. Pipitér felugrik, és
ordítani kezd.
PIPITÉR: Úrfik, úrfiúk, hamar vissza, be a
kunyhóba, nyakunkon a jászeső!
(A fiúk futva, bukdácsolva közelednek, leleveri őket lábukról a szél. Pipitér is négykézláb, várja is őket, de törekszik is a
kunyhó felé. Valamennyien ordítanak.)
ÁDÁM: Teli a szemem porral!
TAMÁS: Nekem is! Hol itt az eső?
PIPITÉR: Ez ilyen eső, úrfi. Nem ismerkedett meg még a vízzel.
TAMÁS: Száraz eső? Soha nem hallottam a
hírét.
PIPITÉR: Nagy úr pedig, oly nagy úr, hogy
látod, nem is tudunk a szemébe nézni.
ÁDÁM: Hogy került ez a borzalmasan sok
por hirtelen a levegőbe?
PIPITÉR: A szél valahonnan a Mátrából indul, a hajdúrónák homokját a szárnyára szedi, s rázúdítja a lápra: úgy hívják,
jászeső. Erdőket elborít, falvakat eltemet: a szem megvakul, a fül megsiketül
bele.
TAMÁS: Meneküljünk a kunyhóba!

2009. augusztus
PIPITÉR: Magam is a mondó vagyok. És ki
nem mozdulunk onnan, amíg a jászeső
ki nem adja a mérgét. Nem is bírnánk…
(Tamás elesik, nem tud felkelni.) Mi
történt, Tamás, hogy a földet csókolgatod?
TAMÁS: A lábam… Lehet, hogy eltörött.
Menjetek, hagyjatok, majd elvonszolom
magamat a kunyhóig egyedül is.
ÁDÁM: Megyek, segítek!
PIPITÉR: Ádám, a kunyhóba menj! Majd én
behozom Tamást.
ÁDÁM: Te öreg vagy már, Pipitér, gyönge a
karod.
PIPITÉR: El ne pusztuljatok ebben a gyilkos
szélben!
TAMÁS: Hagyjál Ádám, mentsd magadat!
ÁDÁM: Te itt hagynál? Vagy ketten menekülünk meg, vagy ketten veszünk el a
tomboló homokviharban!
Négykézláb, hason csúszva odavergődik
Tamáshoz, eléri, megragadja, húzzavonja nyögdécselő bátyját a kunyhó felé.
Eléri vele Pipitért, most már ketten küszködnek a szinte magatehetetlen testtel.
Végre betolják-ráncigálják a kunyhóba.
ÁDÁM: Gondolod, hogy eltört a lába?
PIPITÉR: Remélem, hogy nem. Ha csak
megrándult, mire elmegy a homok, a
füveimmel talpra állatom az ifiurat.
ÁDÁM: Hála istennek! Meddig tart ez az ítéletidő a homokkal?
PIPITÉR: Eltarthat akár három napig is.
Most aztán lehet aludni, kis szolgáim,
mert amíg el nem megy, itt mindig éjszaka lesz.
Elérik a kunyhót. Akkorra valóban olyan
sötétség támad, mintha éjszaka lenne. Bőg
a szél, üvölt a nád, recseg-ropog a fák törzse, koronája.

55
Idő telik. A szél üvöltése alábbhagy. Kivilágosodik az ég alja. Látható, a nádkunyhó tetejét szinte letépte a vihar, törött
ágak, nádak mindenfelé. Tamás lép ki álmosan a kunyhó száján.
TAMÁS: Apánk lánccsörgését hallottam a
szélben… Megállj! (A szemét törölgeti.)
Hogy került ide ez a rengeteg víz! Megállj! (Fel-alá futkározik a ház előtt.)
Mindenfelé víz… sehol a part… Ádámka! Pipitér! Gyertek ki gyorsan! Megyünk…
ÁDÁM (még bentről) Hová megyünk már
megint? Én nem megyek sehova! Örüljünk, hogy ép bőrrel megúsztuk a jászesőt! (Kilép a házból, előbb nem vesz
észre semmit, nyújtózkodik. Meglátja
a rengeteg vizet, beledermed a mozdulatba.) Teremtőm… Mennyi víz… csak
víz és víz… akár a tenger… Tényleg megyünk! Gyere már te is, Pipitér, nézd,
hova jutottunk az éjszaka!
PIPITÉR (bágyadt képpel kászálódik elő, és
egyáltalán nincs meglepődve. De, láthatóan nagyon örül, és áhítattal pillog
fel az égre.) Megindult az Isten szigete,
fiaim! A szél elsuhintotta az éjszaka a
parttól. Most már tényleg csak az Isten
kezében vagyunk; visz bennünket ezen
az óriás lápon, amerre neki tetszik.
Menj sziget, menj, amerre a Teremtő
keze vezérel!
Egy darabig áhítattal hallgatnak. Ádám
töri meg a csendet.
ÁDÁM: Olyan ez, mint egy óriási nádtutaj.
TAMÁS: Az ám, csak az a kár, hogy nem lehet kormányozni. Nem mi megyünk vele oda, ahova akarunk, hanem ő visz
bennünket, ahova ő akar menni.
PIPITÉR: Erre a bajra is lesz orvosság, kis
szolgáim. De most még bízzuk az istenre és a szélre az irányt!

56

tiszatáj

4. jelenet – Megérkezik Isten szigetére a rongyos hadsereg – irány Sárvár
Isten szigete, Pipitér kunyhójával
(Pipitér, a Rab ember fiai, a rongyos hadsereg)
Úszik a sziget. A fiúk láthatóan már megszokták ezt, nem bámészkodnak, ülnek,
nem csinálnak semmit. Fásultnak látszanak.
PIPITÉR: Bizony, hogy nagy ellensége minden ilyen utazásnak az unalom.
TAMÁS: Mit lehet itt csinálni, a Semmi szigetén?
PIPITÉR: Isten szigetén…
ÁDÁM: Hívhatod, ahogy akarod, a lényegen
nem változtat. Nincs itt semmi. Rajtunk kívül senki. A sziget megy, víz és
víz, ide vagyunk szögezve a kunyhónk
elé.
PIPITÉR: Akkor jól láttam, hogy unatkoztok.
TAMÁS: Unatkozunk.
ÁDÁM: Naná, hogy unatkozunk. Százszor
bejártuk a szigetet, minden zegét-zugát
ismerjük. De még csúzlink sincs, hogy
madarakra lövöldözzünk.
PIPITÉR: Nem az lehet a baj, hogy túl nagy
nekünk, hármunknak ez az ország?
TAMÁS: Túl nagy. Vagy túl kicsi. Egyre
megy. Mit tudsz tenni, hogy ne legyen
éppen ekkora?
PIPITÉR: A sziget méretét nem tudom megváltoztatni. De ha… Ha eresztenénk bele még zselléreket?
ÁDÁM: Zselléreket?
TAMÁS: Zselléreket. Kik lennének azok a
zsellérek, öreg?
PIPITÉR: Hát… Olyan magatok formájú legénykék, mert ne gondoljátok ám azt,
hogy tirajtatok kívül nincs egyéb gyerek
az Ecsedi-lápon. De bizony, egyéb sincs
inkább, csak gyerek meg öregember.
A magabíró férfi odakint verekszik a törökkel, némettel.
ÁDÁM: Na, ez meglep. Én egy gyerekkel
sem találkoztam, mióta itt vagyunk.
PIPITÉR: Mert féltik, azért bújtatják el őket
a nádban.

ÁDÁM (Tamás oldalt néz, nagyot ugrik.)
Megyünk, neki a partnak!
PIPITÉR: Tudom. Egy kicsinyt nekimegyünk. Döntsétek el, vegyünk-e fel legénységet a szigetünkre, vagy ne! Mert
épp csak nekimegyünk, mint mondtam.
Azután megyünk is tovább.
TAMÁS: Miért is ne! Hadd jöjjenek.
Pipitér megfújja a nádkürtjét. Négy félénk
legény jelenik meg a parton.
PIPITÉR (csalódottan) Hát a többiek, azok
meg hol vannak?
FIÚ1: Elmenekültek erről a helyről, úgy hírlik, idefelé jön a török, szedi össze a
gyerekeket janicsárnak.
PIPITÉR: Akkor ti miért maradtatok mégis?
FIÚ2: Árvák vagyunk, menekülnünk sincs
kivel, hová…
TAMÁS: Hogy hívnak?
FIÚ2: Pistának.
ÁDÁM: Milyen Pistának?
PISTA: Semmilyen Pistának.
PIPITÉR: Jól van. Akkor te leszel a Semmilyen Pista.
PISTA: Alássan megköszönöm.
TAMÁS: Hát téged, téged hogy hívnak?
FIÚ1: Jancsinak.
TAMÁS: Milyen Jancsinak?
JANCSI: Semmilyen Jancsinak.
ÁDÁM: Testvérek vagytok?
JANCSI: Nem, dehogy.
ÁDÁM: Akkor téged nem hívhatnak semmilyen Jancsinak!
JANCSI: Nem mondta meg senki, mi az igazi nevem. Se apámat, se anyámat nem
ismertem.
TAMÁS: Értem. No, akkor te Valamilyen
Jancsi leszel.
JANCSI: Köszönöm. Igyekszem megjegyezni.
PIPITÉR: Hát ti?

2009. augusztus
Két félős nagygyerek ácsorog még
a paton.
ÁDÁM (odalép az egyikhez) Ti nem jöttök?
FIÚ3: Éppenséggel mehetünk.
TAMÁS: Téged hogy hívnak?
FIÚ3: Nekem nincs nevem se.
ÁDÁM: Akkor te leszel a Nevesincs.
NEVESINCS: Értem. Én leszek a Nevesincs.
TAMÁS (a másikhoz fordul) Te is gyere! Tőled már meg sem merem kérdezni a
nevedet!
FIÚ4: Nekem sincs nevem.
TAMÁS: Ez nekem sok. Akkor hogy szoktak
hívni?
FIÚ4: Sehogy se.
PIPITÉR: Akkor ő legyen a Sehogyse. Hallottad? Te leszel a Sehogyse.
SEHOGYSE: Megértettem. Én leszek a
Sehogyse.
PIPITÉR: Ne nagyon kérdezősködjünk, ezen
a vidéken az ember könnyen elveszíti,
vagy elfelejti a nevét.
ÁDÁM: Már, ha volt neki.
PIPITÉR: Már, ha volt neki. (A gyerekek felé
fordul.) No, gyerekek, akartok a hajónkra ülni? Valamennyiteket fölveszünk az Isten szigetére, s nem kérünk
tőletek hajópénzt se.
TAMÁS: Na, gyertek már, ne féljetek! Vagy
nem akartok?
PISTA: Már hogyne akarnánk. Enni van-e
mit?
ÁDÁM: Akad, Valamilyen Pista.
PIPITÉR: Gyertek, álljatok szépen sorba a
gunyhó elé! Rendben. Tamás, Ádám, ti
is álljatok be a sorba!
TAMÁS: Mi?
ÁDÁM: Mit akarhat az öreg.
PIPITÉR: Csak álljatok be, nem bánjátok
meg.
A két fiú, némi méltatlankodás után, beáll
a sorba.
PIPITÉR: Ezennel megalapítom a rongyos
hadsereget. Zsoldotok az ingyenlakás,
meg az ingyenkoszt. Magyarán, ott he-

57
vertek, ahol akartok, és azt esztek, amit
találtok. Egyelőre hadakoznotok se kell,
csak a szúnyogok ellen. (Elégedetten
sétál el előttük.) A főhadisátor a gunyhó, itt a sziget közepén. Hadnagyotok
Szitáry Ádámka. Kapitányotok Szitáry
Tamás lesz. Jól van-e így, vitéz katonáim?
A rongyosok lelkes éljenzésbe kezdenek.
Pipitér leinti őket.
PIPITÉR: Ne visítsatok úgy, nem vagytok ti
szélkiáltó madarak! Szitáry kapitány,
most már elegen vagyunk ahhoz, hogy
kivegyük Isten kezéből a sziget sorsát.
TAMÁS: Vegyük ki, Pipitér!
ÁDÁM: Vegyük ki, vegyük ki, ugyan hogy
vehetnénk ki? Megyünk, amerre a szél
vagy a hullám sodor.
PIPITÉR: Ez az. Látjátok azt a két kidőlt, rég
kiszáradt nyárfát? Álljatok neki legalylyazni őket, adom a szekercémet, farigcsáljatok belőle két rendes nagy evezőt.
Érti mire gondolok, kapitány?
TAMÁS: Érteni vélem. (Kilép a sorból.)
Emberek! Akkor most elmentek Ádám
hadnaggyal evezőt faragni.
ÁDÁM: És te?
TAMÁS: Hadnagy, nem kérdez, parancsot
teljesít.
ÁDÁM (Meghökken a kemény hangon) Értettem. Bocsánat!
TAMÁS: Megbocsátom. Két evezőt faragtok
a két kiszáradt nyárfából. Megértettétek?
RONGYOSOK: Értettük.
TAMÁS: Ha meglesznek az evezők, arra kormányozzuk velük a szigetünket, amerre
nekünk tetszik. Érti a feladatot, hadnagy?
ÁDÁM: Értem, kapitány. Bírjuk is majd az
evezőket tartani, mert vagyunk már
hozzá elegendően.
TAMÁS: Derék. Mától felváltva őrködtök
párban az evezőknél, Ádám hadnagy
beosztása szerint.

58

tiszatáj

ÁDÁM: Értettem, kapitány. (Pipitérre sandít.) Mindjárt fejedelmet is kellett volna választanunk, nem, Pipitér?
PIPITÉR: Ne félj, szolgám, kerülhet ide még
az is!
TAMÁS: Munkára fel, katonák! Nem feleselgetünk.
ÁDÁM: Értettem. Utánam, indulj!

TAMÁS: Milyen iszonyatos nagy, ronda fekete vár!
PIPITÉR: Jó kis vár ez! Takarékos. Csak az
egyik oldalát kell védeni válogatott katonákkal. A másikat megvédi maga a
mocsár.

A rongyosok elmasíroznak. Hamarosan
fejszecsattogás hallatszik. Pipitér a háttérbe húzódva nézi Tamást, aki nagyon
megereszkedett hangulatban van.

TAMÁS: Pipitér, annyi indulat és keserűség
gyűlt össze bennem, hogy egyedül el
tudnám most foglalni Sárvár várát.
PIPITÉR: Nono, szolgám! Elfoglaljuk még
azt, ha nem ma, holnap – együtt!
TAMÁS: El-e? Ki annak a kapitánya?
PIPITÉR: Buzáth uram, a dupla szájú. Aki
akármit mond, kétszer mondja. Na,
akarod, hogy elfoglaljuk?
TAMÁS: Akarom. De mit kezdjünk egy elfoglalt várral?
PIPITÉR: Nem baj az, ha kéznél van egy vár.
A mi kezünknél.

PIPITÉR: Mi bajod neked, szolgám? Bocsánat, kapitányom…
TAMÁS (oldalt fordul, hogy Pipitér ne lássa
az arcát) Semmi. Hallgatom, hogy mit
beszél a láp.
PIPITÉR: Az is szép mesterség. Érted-e legalább, szolgám?
TAMÁS: Nagyon. Minden zizzenését, minden fuvallatát. Azt mondja ez mind,
hogy: „Haszontalan teremtés vagy te,
Szitáry Tamás. Egy ujjadat se mozdítod
az édesapádért. Azt se tudod, él-e,
hal-e.”
Pipitér ümmögne valamit, de a rongyosok
éktelen lármát csapnak a sziget orrában.
Ádám futva érkezik.
TAMÁS: Mi baj, hadnagy?
ÁDÁM: Kapitány, a víz egyenesen nekiviszi
a szigetet Sárvárnak. És még nincsenek
készen az evezők a kormányzáshoz.
TAMÁS: Pipitér, ilyenkor mi van?
PIPITÉR: Ilyenkor az van, hogy nincs nagy
baj. Arra vigyázzatok, Ádámka, bocsánat, hadnagy úr, hogy a vár falához ne
ütődjünk erősen hozzá, mert akkor
reggelre megesznek bennünket a halak.
ÁDÁM: Azt hogy tudjuk megcsinálni?
PIPITÉR: Tartsátok távol a szigetet a kivágott nyárfákkal. Elég erősnek látszanak.
ÁDÁM: Megpróbálhatjuk.
Fut vissza.

Tamás felugrik, szinte farkasszemet néz
az öreggel.

Tamást elfogja az indulat, megragadja
Pipitér vállát.
TAMÁS: Hallod-e, Pipitér, kérdeznék én tőled valamit.
PIPITÉR: Hallom, szolgám, hallom. Csak
kérdezz!
TAMÁS: Hadsereg, katonásdi, csavargás
előre-hátra, naplopás hónapszámra: mi
szándékod van neked ezzel a sok bohósággal, öreg? Miért bolondítasz bennünket?
PIPITÉR: Nekem semmi. És nem bolondítok
én senkit.
TAMÁS: Akkor nem értelek. öregember!
Miért hoztál bennünket ide a vizek sivatagába, ahol csakúgy el vagyunk temetve, ahogy édesapánk Apafi tömlöcében? Látod, jobb lett volna, ha eresztesz bennünket a magunk útján! Azóta
rég megszabadítottuk volna az apánkat...
PIPITÉR: Vagy rég elvesztettétek volna, magatokkal együtt…

2009. augusztus
TAMÁS: Pipitér... az elébb... az elébb... láttam... láttam egy sólyommadarat. Pipitér, vén Pipitér, szeretnék az édesapámért elmenni!
PIPITÉR: Elmegyünk érte is, csak várd ki az
idejét! (Nagyot zökkennek.) Érezted?
A sziget most akadt fönn egy zátonyon.
Nem is kellenek a nyárfák. Így már biztosan nem csapódunk neki a várfalnak.
Megnyugodhatunk. Rendelj el takarodót, holnap megbeszéljük a haditervet!
TAMÁS: Miféle haditervet?
PIPITÉR: Hát azt, amit kigondolsz holnapig.
Csak nem gondolod, hogy te vagy a kapitány, és én töröm az öreg fejemet
holmi haditerveken?
TAMÁS: Rendben. Bár még soha nem foglaltam el várat.
PIPITÉR: Arra gondolj, hogy kevesen vagyunk, azok meg sokan. Cselhez kell fo-

59
lyamodnunk, a nyílt erőszak nem állna
jól nekünk.
TAMÁS: Cselhez? Akkor se lesznek kevesebben odabent.
PIPITÉR: De ha kijönnek onnan, mi meg
bemegyünk, akkor máris többen vagyunk a várban náluk…
TAMÁS: Öreg, nem is vagy te olyan…
PIPITÉR: Milyen?
TAMÁS: Na, félre a fölösleges érzelgősködéssel! Elvégre, én vagyok a sziget kapitánya.
PIPITÉR: Akkor a kapitány menjen, és tegyen rendet a rongyosok között!
Tamás elmegy a dolgára. Egészen besötétedik. Pipitér szöszmötöl a holdvilágnál.
Azután veszi a tarisznyáját, és a vízbe gázolva elhagyja a szigetet.
PIPITÉR: Na, kis szolgáim, akkor most isten
veletek!

5. jelenet – Pipitér eltűnik; lázadás; tűz a lápon; Pipitér megkerül
Ugyanott, másnap
(a Rab ember fiai, a rongyos hadsereg)
Tamás nyújtózkodva kilép a kunyhóból. A
rongyosok már ott ülnek a ház mellet.
JANCSI: Pipitér felébredt már?
TAMÁS: Pipitér? Ébren kell lennie, bent
üres a vacka.
PISTA: Hajnal óta fent vagyok, de Pipitér
nem mutatkozott.
TAMÁS: Ezt nem értem.
NEVESINCS: Mit kell ezen érteni? Pipitér
nem hált odabent az éjszaka.
TAMÁS: Igazad lehet, Nevesincs. De akkor
hun hált, ha nem odabent?
SEHOGYSE: Idekint se hált. Az mink már
csak észrevettük volna.
TAMÁS: Ha se kint, se bent, Nevesincs, akkor hol hált?
NEVESINCS: Pipitér eltűnt.
Ádám lép ki a kunyhóból. Borzas, álmos.
ÁDÁM: Ki tűnt el?
NEVESINCS: Ki tűnt el? Hát a Pipitér.

ÁDÁM: Már miért tűnt volna el Pipitér? Bolondozol, Nevesincs.
SEHOGYSE: Azt nektek kell tudnotok. Hogy
miért tűnt el…
ÁDÁM: Odabent tényleg nincs.
JANCSI: Idekint sincs, kérem.
PISTA: Ha se bent, se kint, akkor vagy a föld
nyelte el…
JANCSI: Vagy a víz…
NEVESINCS: Vagy itt hagyott bennünket…
SEHOGYSE: És akkor már ő sincs nekünk.
TAMÁS: Hogy mondhatsz ilyet, Sehogyse?
Pipitér nem hagyhatott cserben bennünket!
JANCSI: Már miért ne? Miért kellene neki
törődnie egy maroknyi csavargóval?
TAMÁS: Mi, Ádámmal, nem vagyunk csavargók, Semmilyen Jancsi!
PISTA: Itt nincsenek uracskák. Itt egyformák vagyunk.

60
TAMÁS: Nem egészen, Valamilyen Pista. Én
vagyok a kapitány, Ádám a hadnagy, ti
meg közlegények vagytok.
JANCSI: Amikor itt van Pipitér. Csak akkor,
Szitáry kapitány.
TAMÁS: Hogy függ össze Pipitér ittléte az én
kapitányságommal?
ÁDÁM: Vagy az én hadnagyságommal,
nagyokos?
PISTA: Úgy, hogy ha itt van, akkor van rongyos hadsereg, ha meg nincs itt, akkor
meg nincs rongyos hadsereg se.
JANCSI: Jól beszélt Valamilyen Pista. Pipitér a generális. Ti csak Kolozsvárról
szalajtott ficsúrok vagytok nekünk.
TAMÁS: Ezt a hangot nem tűröm, Semmilyen Jancsi! Sorakozó!
PISTA: Ezt a hangot nem tűri a Szitáry úr?
Hát akkor ne tűrje. Álljanak ketten
sorba az öccsével, kapitány úr, és tessenek ketten katonásdit játszani.
NEVESINCS: No, Valamilyen Pista, ne bomolj! Ártott neked ez a Szitáry Tamás?
PISTA: Ne parancsolgasson nekem, Nevesincs, , amikor maga is csak egy nyomorult. Ha nem lenne Pipitér, már rég
rabszolgaszíjon vergődne a töröknél,
Nagyváradon.
TAMÁS: Ha lenne kardom, megmutatnám
neked, rongyos Valamilyen Pista…
JANCSI: Kard helyett lehet bottal is…
PISTA: Tőlem mehetünk akár ököllel.
SEHOGYSE: Csak nem fogtok verekedni, bolondok?
TAMÁS: Nem piszkítom be a kezemet ezzel
a szarossal!
PISTA: Ennyire gyáva a fiatalúr?
TAMÁS: Azt mondtad, Valamilyen Pista,
hogy gyáva vagyok?
JANCSI: Azt mondta, hogy gyáva vagy,
Szitáry Kristóf.
TAMÁS: Egy Szitárynak még senki se merte
azt mondani, hogy gyáva.
PISTA: Most mondtam. Én mertem. És
mondom megint, akár többször is.
Gyáva, gyáva, gyáva…

tiszatáj
TAMÁS: Te rongy, te féreg, te mocsok!
Ráveti magát Pistára, csépelik egymást
a földön. Jancsi odaugrik, de nem szétválasztani őket, hanem egy bottal Tamást
kezdi el csépelni. Ádám se hagyja, fejjel
belerohan Jancsi hasába. Ordítanak, verekszenek, tépik egymást, szaggatják. Nevesincs és Seholse kezét tördelve nézi a verekedőket. A következő dialógusok tetszőleges sorrendben hangzanak el, együtt és
különváltan egymástól, a rendező szándéka szerint.
TAMÁS: Megöllek, te aljas!
JANCSI: Előbb nyuvasztalak én ki, úrifiúcska!
TAMÁS: Vigyázz, Ádám, be ne törje a fejedet
azzal a nagy bottal ez a nagy állat!
ÁDÁM: Ne félts engem, te csak pofozd szét
annak a takony golyhónak a fejét.
JANCSI: Gyere, hőzöngő kisgyerek, csirkeitatót csinálok a fejedből!
ÁDÁM: Puszta kézzel leverlek, paraszt!
NEVESINCS: Megöli, a végén még tényleg
megöli!
PISTA: Ez fájt! De ez neked is fájni fog!
JANCSI: Kiszakítottad a gyomromat, te vadember!
SEHOGYSE: Már csupa vér mindkettő!
NEVESINCS: Szét kellene választani őket.
SEHOGYSE: Én nem merem.
NEVESINCS: Én sem…
TAMÁS: Bírod még, nagyfiú?
PISTA: Csak te bírd úgy, fejedelem kedvence!
ÁDÁM: Bot nélkül, persze, nem vagy olyan
nagylegény.
JANCSI: Ez a tiéd volt! Kapsz még, öcskös,
csak győzd számolni a pofonokat!
A verekedés kellős közepén erős, vörös
fény önti el a színt.
NEVESINCS: Hagyjátok abba! Ég a nád!
SEHOGYSE: Akkora lángok közelednek, hogy
egy perc alatt hamuvá égetnek bennünket!
ÁDÁM: Mit beszélsz, Sehogyse?

2009. augusztus
SEHOGYSE: Ég a nád!
NEVESINCS: Tombolnak a lángok. És egyre
közelednek!
A verekedők megállnak.
TAMÁS: Megállj! Majd folytatjuk később!
Most nagyobb a baj.
JANCSI: Uram isten, mekkora lángok!
ÁDÁM: És egyre közelednek!
NEVENINCS: Hallgassátok! Már idáig elhallatszik a lápi vadak halállármája!
JANCSI: Ez róka szűkölése volt…
PISTA: Most meg farkas vonyít…
SEHOGYSE: Röfög a füstben, fuldoklik a
borz…
NEVENINCS: Utolsókat makogja a hiúzkölyök…
SEHOGYSE: Erre a sorsra jutunk mi is!
ÁDÁM: Csinálj már valamit, Tamás!
TAMÁS: Én? Ugyan miért én? Most mondták ezek a rongy rongyosok, hogy nem
vagyok a kapitányuk.
JANCSI: Most nincs idő sértődősködésre!
PISTA: Rendben, visszavonok mindent,
csak csinálj valamit!
TAMÁS: Na, mi van, inadba szaladt a bátorság, Valamilyen Pista?
PISTA: Inamba, inamba, mindegy is az, mi
hova szaladt. Nagy a baj.
NEVESINCS: Most ne veszekedjetek. Ha nem
teszünk valamit, itt sülünk meg perceken belül!
Keservesen sírni kezd. Tamás odalép hozzá, átöleli. Megsimogatja az arcát, de
ügyetlen, lelöki a kalapját. A kalap alól
hosszú haj kígyózik elő, és kibontakozik
mögüle egy finom lány arca.
TAMÁS: Te lány vagy, Nevesincs?
NEVESINCS: Az vagyok. Lány. Na és? Lány,
és nagyon félek! Ments meg bennünket!
TAMÁS: Megáll az eszem. És te is az vagy,
Sehogyse?
SEHOGYSE (lekapja a kalapját) Én is az vagyok. Ez a legfontosabb most neked,

61
amikor a fejünk fölött tombol a tűzvihar?
TAMÁS: Igazad van… De nem elhanyagolható.
ÁDÁM: Most már tényleg csináljunk valamit, Tamás, mert egyre nagyobb a baj!
TAMÁS: Rendben! Visszaveszem a kapitányságot. Nyomás az evezőkért, próbáljuk meg együtt eltaszítani a szigetet
a zátonytól! Addig én a ház tetejéről
megszemlélem a tüzet. Azt gondolom,
ha megkerüljük ezt a nyírfás zátonyt,
a másik oldalán már nyílt vízen vagyunk, oda nem jöhet utánunk a tűz.
A rongyosok szétfutnak az evezőkért, Tamás felmászik a tetőre. Amazok rémült
arccal szállingóznak vissza.
ÁDÁM: Innen nem lehet elmozdulni sehova.
JANCSI: Az éjszaka egytől egyig elvesztek az
evezők…
PISTA: Most nincs mivel eltaszítani a szigetet a zátonytól.
TAMÁS: Márpedig az evezőrudakat csak Pipitér rejthette el.
NEVESINCS: Miért tette volna?
TAMÁS: Hogy itt várjuk meg, nehogy elmenjünk távollétében valahova.
SEHOGYSE: Pipitér tehát visszatér!
TAMÁS: Vissza, vissza, Sehogyse. Ebben
biztos vagyok.
ÁDÁM: De mikor?
NEVESINCS: Itt leszünk még akkor mi is,
vagy már csak a pernyénket kevergeti
a víz fölött a szél?
TAMÁS: Ilyet csak egy lány tud mondani…
Nevesincs… csak egy lány.
NEVESINCS: Tessék?
TAMÁS: Ilyen szépet…
ÁDÁM: Ne édelegjetek már, amikor nyakunkon a tűz!
NEVESINCS: Kiabáljunk hangosan, hátha
meghallja…
SEHOGYSE: Mit kiabáljunk?
JANCSI: És kinek kiabáljunk?

62

tiszatáj

NEVESINCS: Az kiabáljuk, hogy Pipitér, Pipitér, hátha itt bolyong a közelben, és
meghallja.
ÁDÁM: Tamás!
TAMÁS: Mit én?
ÁDÁM: Te, te! Te vagy a kapitány, neked
kell döntened!
TAMÁS: Rendben. Ha én vagyok a kapitány,
akkor most azt mondom, senki se essen
pánikba!
SEHOGYSE: Könnyű azt mondani!
NEVESINCS: Bízzunk Tamásban… én… nagyon bízom…
TAMÁS: A legfontosabb, hogy ne legyetek
kishitűek!
JANCSI: Ne azt mondd, hogy mik ne legyünk, hanem azt találd ki, hogy mit
tegyünk!
TAMÁS: Semmit se tegyetek. Nem kell semmit sem tennünk. Maradunk itt, és
visszavárjuk Pipitért.
PISTA: És a tűz?
Tamás leugrik a tetőről, nyugodtan beszél.
TAMÁS: A tüzet megnéztem, azt hiszem,
nem kell tőle félnünk. Úgy tűnik, a lángok nem férhetnek hozzánk. Mi egy
széles, zöld nádkaréj mögött vagyunk.
Itt tart bennünket ugyan a nád, de meg
is véd majd a tűz ellen mindket. A friss
nád nem gyulladhat meg.
ÁDÁM: Ebben biztos vagy?

TAMÁS: Ha nem lennék biztos, nem mondanám. Csak nem képzeled, hogy kockáztatom a rám bízott életeteket!
NEVESINCS: Hát, ne is kockáztasd!
TAMÁS: A tiédet különösen nem kockáztatnám, Nevesincs…
JANCSI: Az övét mért különösen nem?
TAMÁS: Mert… mert ő… ő lány…
SEHOGYSE: És én nem vagyok lány? Mi van
az én életemmel?
TAMÁS: Te is lány vagy, Sehogyse… természetesen… a tiédet se… sehogy… természetesen… se… hagyjatok már ezzel, ne
izéljetek!
Egy pillanatra nevetés fut át a csapaton,
majd ismét begörcsölnek.
ÁDÁM: Akkor most mit csinálunk?
TAMÁS: Amíg Pipitér vissza nem tér, szabad
a vásár. Dolog semmi, mindenki azt
csinál, ami legjobban esik neki. De…
JANCSI: De?
TAMÁS: De, akkor rend legyen mindig,
amikor rendnek kell lennie, Semmilyen
Jancsi, és a többiek! Napközben fogjatok halat, este lobogjon a tűz, a fiúk halásszanak, vadásszanak, a lányok főzzenek, süssenek, mutassuk meg Pipitérnek, hogy nélküle is boldogulunk!
ÁDÁM: Megmutatjuk.
JANCSI: Azért, jó lenne, ha visszajönne.
PISTA: De jó ám!
TAMÁS: Vissza fog jönni, én tudom. Vagyis,
nagyon hiszek benne.

6. jelenet – Pipitér elcsábítja Mihálykát
Apafi kastélyának a bejáratánál
(Pipitér, Mihályka, hajdú)
A hajdú kilép a kastély ajtaján, dárdáját
odatámasztja a falhoz, és nagyot szuszszantva leül az őrség pihenőpadjára. Abban a pillanatban ordítva fel is ugrik, fenekéből egy nagy deszkadarabot rángat
ki, melyből hosszú szög meredezik elő.

HAJDÚ: Hinnye, hogy az a leborulós szomorú fűzfa tépje szét a száját minden
csirkefogónak! Ki tette ide, a fenekem
alá, ezt a szeges deszkát? Direkt tette,
a vak is látja! Ki volt az? Tudjam meg,
ölöm meg!

2009. augusztus
Fenekét vakargatva, tapogatva visszacsörtet a kastélyba. Mihályka jelenik meg
a takarásból, kuncog, majd hangosan nevet. Nem veszi észre, hogy mögötte megjelenik Pipitér.
PIPITÉR: Jó tréfa volt ez, hercegem, de ez a
sárga dolmányos hajdú nem tréfált ám!
Meg ne tudja, hogy te lennél a szög
gazdája, mert fejedelem-gyerek ide, fejedelem gyereke oda, ez képes felkoncolni nagy mérgében még téged is azzal
a ménkű hegyes dárdájával.
Sarkon fordul, elképedve bámul a rongyos
öregemberre.
MIHÁLYKA: Ki vagy te, sokbeszédű öregember?
PIPITÉR: Ha a nevemet kérdezed, Pipitér
vagyok.
MIHÁLYKA: Nem érdekel a neved.
PIPITÉR: Mindjárt gondoltam. Akkor mi érdekel?
MIHÁLYKA: Mit keresel itt?
PIPITÉR: Érted jöttem.
A herceg gúnyosan elhúzza a száját.
MIHÁLYKA: Csak nem te vagy a Mikulás?
PIPITÉR: Éppenséggel lehetnék az is, de eddig még soha nem voltam ilyesmi.
MIHÁLYKA: Kacskaringósan beszélsz. Hol
tanultad a finom beszédet?
PIPITÉR: Jó helyen szolgáltam, amíg szolgálhattam.
MIHÁLYKA: Most kinek a szolgálatában
állsz.
PIPITÉR: Alighanem, csak az istenében.
MIHÁLYKA: De kiében voltál ott, a jó helyen?
PIPITÉR: Talán ismerted a gazdámat. Talán
nem.
MIHÁLYKA: Meghalt a gazdád?
PIPITÉR: Meg nem halt, éppenséggel, de
nem rajta múlott.
MIHÁLYKA (A fiút elfogja a méreg.) Ha
nem mondod meg, kiről beszélsz, akkor

63
én sem tudom megmondani, ismerem-e, vagy sem.
PIPITÉR: A fiait biztosan ismered.
MIHÁLYKA: A fiait?
PIPITÉR: Azokat. Mert ők ismernek téged.
MIHÁLYKA: Ki az az ember?
PIPITÉR: Mit kérdeztél? Hogy kik a fiai?
Mihálykát ismét elfogja a méreg, nagyot
toppant a lábával.
MIHÁLYKA: Ne játszódjál velem, öreg, mert
megharagszom.
PIPITÉR: Csak annyit kérdeztem, volt gazdám nevét mondjam, vagy a fiait emlegessem?
MIHÁLYKA: Mondd a volt gazdád nevét, én
abból majd kitalálom a fiait.
PIPITÉR (nagy levegőt vesz) Szitáry Kristóf,
a nagy törökverő vitéz volt az én drága
jó gazdám, aki most a te apád tömlöcében tengeti az életét.
MIHÁLYKA: Mit tudsz Tamásról és
Ádámkáról?
PIPITÉR: Jól vannak.
MIHÁLYKA: Hol vannak jól?
PIPITÉR: Jó helyen vannak jól.
MIHÁLYKA: Azonnal akarnám látni őket.
PIPITÉR: Akarnád látni őket? Érdekes! Ők
is látnák már derék kis cimborájukat.
Mihályka körbekémlel, azt reméli, valamelyik közeli bokor rejti a barátait.
MIHÁLYKA: Itt vannak a közelben?
PIPITÉR: Nem jöhetnek ide.
MIHÁLYKA: Hát akkor, hogyan lássam őket
viszont?
PIPITÉR: Ők nem jöhetnek ide, de te… eljöhetsz velem hozzájuk.
MIHÁLYKA: Hol vannak? Parancsolom,
hogy mondd meg.
PIPITÉR: Akár meg is mondhatom. De nem
mégy sokra vele. Mert, nagy ember lett
a két Szitáry-fiúból. Azok nem is hercegek már, hanem egyenesen fejedelmek.
Az Isten szigete az országuk, ahol nem
parancsol nekik se török császár, se
német császár. Hadseregük is van, kü-

64

tiszatáj

lönb, mint az apádnak. A fejedelem
csapatai közül egyiknek piros a dolmánya, a másiknak sárga, a harmadiknak
zöld. A Szitáry-vitézek mind egyforma
gúnyában járnak: rongyokban.
MIHÁLYKA: Tréfás kedvedben vagy, öreg!
PIPITÉR: Győződj meg róla, igazat beszélek-e! Ha kiderül, hogy hazudtam, ráérsz majd akkor karóba húzatni. Na,
indulunk?
Mihályka nem tud dönteni. A fejéhez kapkod, hol az öregre néz, hogy elnéz a kastély ablakai felé. Végül kinyögi, mi a
gondja.
MIHÁLYKA: Szerinted mit szólna hozzá az
apám, meg az anyám, ha azzal állnék
oda eléjük, elmegyek veled abba a valamilyen Isten szigetébe?
PIPITÉR: Mindketten tudjuk, azt mondanák, hogy nem.

MIHÁLYKA: Akkor?
Közelebb hajol hozzá, bizalmasan sutyorog.
PIPITÉR: Ha megkérdeznéd… Neked kell eldöntened, kell-e mindent megkérdezned országos gondokkal elfoglalt apáduradtól.
MIHÁLYKA: Miért bízzam benned?
PIPITÉR: Nem kell feltétlenül megbíznod.
A kérdés mindössze annyi, akarod-e
látni a barátaidat?
MIHÁLYKA: Akarom. Rendben. Megbízom
benned. Menjünk!
PIPITÉR: De akkor máris szedjük a lábunkat, drága herceg, mert ha bárki észrevesz bennünket, lőttek a tervünknek!
No, meg az én szegény öreg fejemnek!
A fal mellett lapulva elsurrannak.

7. jelenet – Pipitér megkerül Mihálykával – a haditerv
Senki szigete, a kunyhó előtt
(Tamás, Pipitér, Mihályka)
Éjszaka. Tamás a kunyhó előtt fekszik, elnyomta az álom. Pipitér surran oda hozzá, kezét az alvó homlokához érinti. Tamás riadtan ül fel.
PIPITÉR: Hej, szolgám, szolgám, nem félted
a fejedet, hogy ráesik valami bolond
csillag, s kipróbálja, hogy benőtt-e már
a fejed lágya?
TAMÁS (felugrik, vadul öleli az öreg szolgát) Pipitér, drága Pipitér, hát visszajöttél? Hetek múltak el, hogy nem láttunk. Hogy jöttél vissza?
PIPITÉR: Mind a vízig szárazon, szolgám.
Megengeded, hogy tegyek a tűzre?
Az öreg száraz gallyakat dobál a parázsra, felcsapnak a lángok.
TAMÁS: Tegyél, csak tegyél, és mesélj, merre jártál, mit csináltál!
PIPITÉR: Bekóboroltam a földet. Megfordultam Kolozsváron is. Szitáry Kristóf,

szegény ártatlan apátok, még most is
rabul sínylődik. Elő se hozták még abból a tömlöcből, amelyikbe akkor dugták, mikor Hajdár basától elhozták.
Meg se kérdezték tőle, vétkes-e vagy ártatlan. Úgy lehet, meg is feledkeztek
már róla. A fejedelem nem törődik
semmivel, mostanában a tudományokra adta a fejét, s egyfolytában órákat
bucherálgat. Hej, nagy baj az, ha az ország feje nem az ország gondjaiba gárgyul bele, hanem a paszuj növésének a
tanulmányozásába. A herceg is merő
mélabú, haldoklik az unalomtól.
Tamás a herceg nevének hallatára felocsúdik apátiájából, és megragadja Pipitér karját.
TAMÁS: Mit? Te láttad a herceget?
PIPITÉR: Láttam hát. Még beszéltem is vele!

2009. augusztus
TAMÁS: Pipitér, de jó volt ott teneked! Aztán, üzent valamit legalább a herceg
nekünk?
PIPITÉR: Nem üzent az semmit, lelkem,
semmit.
A nád felől halk kuncogás, majd elfojtott
kacagás hallatszik.
TAMÁS: Nem egyedül jöttél, Pipitér? Ki kacagott az előbb a nádban?
PIPITÉR: Csengett a füled, szolgám.
TAMÁS: Jól hallottam, meg is nézem, ki az!
De jaj neki, és jaj neked, ha elárultál,
ha elárultatok bennünket!
PIPITÉR: Majd inkább én nézem meg! Lehet
az is, hogy egy kacagó sirály álmodik
ott valami szépet.
Tamás félresodorja Pipitért, és a nádhoz
csörtet.
TAMÁS: Azt már nem! Fedezni akarod a
cinkostársadat. (Felragad egy husángot.) Gyere elő, mert ezzel verem szét
a fejedet a nádban!
MIHÁLYKA: Kezet emelnél a fejedelmedre?
(A herceg előlép a nádból.) Hát ilyen
vad haramia lett a nádban az én pajtásomból, a szelíd Szitáry Tamásból?
TAMÁS: Mihályka! Pipitér! Nem hiszem el,
nem hiszem el! Hogy kerülsz te ide?
Összeölelkezik a herceggel, szinte táncolnak az örömtől.

65
MIHÁLYKA: A jó öreg Pipitér hozott idáig.
Hosszú és kínlódós út volt így gyalog,
de most itt vagyok. Nem szóltam én se
apámnak, se anyámnak, ha a barátaimról van szó, se tanácsot nem kérek, se
engedélyt senkitől.
TAMÁS: Félek, hercegem, baj lesz ebből.
Keresni találnak.
PIPITÉR: Keresni keresik, de találni nem találják. Hol leszünk mi már akkor, mikor a fejedelem megtudja, hogy a herceg úrfi ide veszett el, hozzánk!
TAMÁS: Ugyan hol leszünk?
PIPITÉR: Hol ám, fiaim, valahol Törökországban! Mert azt még nem is tudjátok,
hogy én eladtalak benneteket a töröknek a rongyosokkal együtt.
TAMÁS: Ne bomolj, vénember! A tréfádtól
kiver a hideg.
PIPITÉR: Gondolkodtál haditerven?
TAMÁS: Gondolkodtam. De csak annyi jutott eszembe, hogy csellel kell elfoglalni
a várat.
PIPITÉR: Na, akkor figyelj! Innen a szigetről
egyenesen Sárvának vettem az utat.
TAMÁS: Sárvárnak? Mi dolgod volt ott? Mesélj!
PIPITÉR: Hát csak annyi, hogy bementem
Buzáth uramhoz, a kapitányhoz. Már
mesélem is.

8. jelenet – mi történt Buzáth uram várában (megelevenített mese)
Várbelső, Buzáth kapitány várszobája
(Pipitér, Buzáth uram)
PIPITÉR: Hogy gombát venne-e, kapitány
uram, azt kérdezem már harmadszor,
mert annak nagyon bőviben vagyunk
itt az Isten szigetén.
BUZÁTH: Edd meg magad, vén koldus, edd
meg. Ez a válaszom harmadszor is, ez a
válaszom.
PIPITÉR: Én mehetek is, nagyságos kapitány uram.

BUZÁTH: Maradsz, rongyos öregember, maradsz! Nem téged láttalak azzal a sok
rossz, hangos gyerekkel a vár alatt, nem
téged?
PIPITÉR: Meglehet, mivelhogy én voltam.
BUZÁTH: Más vásárt csinálnék én veled,
öreg, más vásárt. Jobb vásárt, jobbat.
PIPITÉR: Mi vásárt, vitéz kapitány uram?

66

tiszatáj

BUZÁTH: Miféle gyerekek azok, akikkel a
minapában is itt úszkáltál Sárvár alatt,
miféle gyerekek?
PIPITÉR: Biz azok a senki gyerekei! Sokan
vannak, nagyon sokan. Mint égen a
csillag. Meg se bírom számolni őket.
Buzáth fölpattan, szinte ráugrik Pipitérre
a nagy igyekezettől.
BUZÁTH: Hát azokat add el nekem, vén
rongyházi, ne a férges gombáidat, azokat add el nekem!
PIPITÉR (csodálkozást színlelve) A gyerekeket? (Legyint.) Nem jók azok semmire se. Hát mit csinálna velük, vitéz kapitány uram? Megvénült már kegyelmed dajkának!
BUZÁTH: Nem a te eszedhez való az, nem a
te eszedhez! Hajolj közelebb. Ha elmondanád valakinek, úgyis letagadom,
téged pedig kerékbe töretlek, ha elmondanád.
PIPITÉR: Dehogy mondom, hogy mondanám, kinek is mondanám itt a nádrengeteg közepén.
BUZÁTH: Figyelj jól! Te eladod őket nekem,
én meg eladom őket a töröknek, te eladod nekem. Az nagyon szereti inasnak, apródnak, ételfogónak, kuktának
az efféle gyereknépet, az nagyon szeretik. Mind a ketten jól járnánk, mind a
ketten.
PIPITÉR: A gyerekeknek… nem esne bajuk?

BUZÁTH: Ostoba vén paraszt, ostoba vén!
A gyerekeknek gyöngyéletük lenne selyemben, bársonyban járnának a gyerekek. Ne feszengj itt nekem! Kapunk
értük szép summa aranyat, kapunk. Na
jó, a fele a tied lenne, na jó.
PIPITÉR: Itt a kezem, nem borjúláb!
BUZÁTH: Nem szoktam öreg csavargókkal
kezet fogni, maradjunk annyiban, hogy
az üzlet megköttetett, nem szoktam
öreg. De, nem kell teneked annyi arany
a nádasban, amennyit megígértem,
nem kell teneked. Mihez kezdenél vele?
Tán egynegyedével is beérnéd azoknak
az aranyaknak, tán egynegyedével is…
PIPITÉR: Azt sem bánom.
BUZÁTH: Derék ember vagy, szeretem a
mértéktartó szegény embert, derék.
Mondd csak, tán tíz arany is elég lenne
neked, mondd csak!
PIPITÉR: Jó nekem az is, valóban, mit is
csinálnék én az arannyal itt a bíbicek
közt…
BUZÁTH: No, szerény öreg nádi ember, akkor elég lesz neked egy ezüsthúszas is,
ne, itt van, előre fizetek, lásd, hogy komolyak a szándékaim, szerény öreg nádi ember. Aztán hozd a gyerekeket,
mert minden aranyra szüksége van
manapság egy magyar várkapitánynak,
aztán hozd a gyerekeket!

9. jelenet – ismét az éjszakai tanácskozás
Senki szigete, a kunyhó előtt
(Tamás, Pipitér, Mihályka)
Pipitér befejezi a mesélést.
PIPITÉR: És akkor azt mondja nekem, búcsúzóul, az a pöfeteg bolondgomba, aztán hozd a gyerekeket, mert minden
aranyra szüksége van manapság egy
magyar várkapitánynak, aztán hozd
a gyerekeket.
TAMÁS: Hihetetlen történet.

MIHÁLYKA: De mire volt jó mindez, Pipitér
bácsi?
PIPITÉR: Két dolog miatt volt fontos. Idáig
elsegített bennünket a sziget, az Isten
szigete, gyerekek, de tovább már nem
visz, itt pedig nem maradhatunk.
TAMÁS: A másikat magamtól is tudom. Én
mondtam, hogy el akarom foglalni a
sárvári várat.

2009. augusztus

67

PIPITÉR: Így igaz.
MIHÁLYKA: A sárvári várat? Te?
TAMÁS: Én. (Hirtelen elszégyelli magát.)
Nagy indulatomban.
MIHÁLYKA: Minek nektek a sárvári vár?
PIPITÉR: Egyszer azért, hogy Tamás vitéznek legyen mivel lecsillapítania a haragját.
TAMÁS: Másodszor?
PIPITÉR: Másodszor azért, hogy a fejedelem
végre ránk figyeljen, és ha már ránk figyel, akkor mi is fel tudjuk hívni becses
figyelmét Szitáry Kristóf urunk szomorú és méltatlan sorsára.
MIHÁLYKA: Huncut egy öregember vagy,
annyit mondhatok, te Pipitér. Ki vele!
Nekem milyen szerepet szántál?
PIPITÉR: Herceg, ha már így rákérdeztél, te
leszel a túsz.
MIHÁLYKA: Én túsz?
PIPITÉR: Ki más?
TAMÁS: Tényleg megzakkantál, vénember.
PIPITÉR: Nem én! Ha elfoglaljuk a várat,
jönnek majd visszafoglalni, Buzáth
uram a katonáival, meg a fejedelem is.
Le is rombolják a falakat, velünk
együtt. De ha bent van a fejedelem fia
is… már nem rombolhatnak olyan elszántan… és meggondolatlanul… érted
már?
TAMÁS: Értem. De tisztességes ez, Pipitér?

PIPITÉR: Tisztességes ártatlanul börtönben
tartani az gazdámat, aki a te apád? Ám
igazad van, szolgám. Kérdezzük meg a
herceget, akarja-e megmenteni egy ártatlan ember életét, akit Szitáry Kristófnak hívnak! Velünk tart-e? Ha azt
mondja, nem tart velünk, akkor máris
indulunk a Mihálykával vissza Kolozsvárra.
TAMÁS: Mihályka, hogy döntesz?
MIHÁLYKA: Biztos vagy abban, Tamás, hogy
ártatlan az apád? Egészen biztos?
TAMÁS: Akár az életemre megesküszöm.
MIHÁLYKA: Honnan vagy ebben olyan biztos?
TAMÁS (a szívére bök) Innen.
MIHÁLYKA: Meggyőztél. Ha segíteni tudok
nektek, segítek. Hiszen, nem vagyok
már én sem kisgyerek, vagy igen?
TAMÁS: Nem, Mihályka, te már kész férfi
vagy.
MIHÁLYKA: Rendben van, maradok… akarom mondani, megyek veletek elfoglalni a várat.
PIPITÉR: Akkor most szedjük össze minden
agyunkat, hárman, hogyan foglaljuk el
a várat holnap. Annyi bizonyos, bemenni már bemegyünk. De a többit
még ki kell találnunk.
Lehalkítják a hangjukat, összebújva sutyorognak tovább.

10. jelenet – a sárvári vár elfoglalása
Buzáth kapitány várszobája
(Buzáth uram, Pipitér, katona)
Buzáth kapitány az asztalnál ül, és egy
nagy kupát emelget, meglehetős gyakorisággal. Kintről zaj, Pipitér hangja, de nem
törődik vele.
PIPITÉR (hangja) Hahó, hahó, nagy baj
van, kaput nyissatok azonnal!
HAJDÚ (hangja) Mi kell? Még a kakas se
kukorintott, mit akarsz ilyen korán?
PIPITÉR (hangja) Buzáth kapitány urammal akarnék beszélni.

HAJDÚ (hangja) Alszik az még ilyenkor,
földi. Most fordul a másik oldalára. Mi
sorod van vele?
PIPITÉR (hangja) A fejedelem postása vagyok. Levelet hoztam tőle a kapitánynak.
HAJDÚ (hangja) Bánom is én!
PIPITÉR (hangja) Meg a zsoldot is hozom
a tarisznyámban.

68
HAJDÚ (hangja) Ez esetben isten hozott, jó
ember! Hát mért nem azt mondtad
mindjárt? Hiszen téged várunk egy fél
esztendeje. Nyitom már!
Pipitér belép Buzáth uram szobájába.
Rögtön éktelen jajgatásba kezd, a félálomban borozgató várkapitány ijedten
kap a kardja után.
PIPITÉR: Jaj, jaj, jaj, jajajaj!
BUZÁTH: Mi az, ki jár itt, kit nyúznak?
PIPITÉR: Jaj, jaj, uram, én vagyok itt, az Isten szigeti ember. Emlékszel még rám?
BUZÁTH: Hozott a mándruc! Mit zavarogsz
itt éjszakának idején, mit zavarogsz?
PIPITÉR: Jaj, uram, nem a mándruc hozott
engem! Én hoztam inkább az Isten szigeti gyerekeket.
BUZÁTH: Az már beszéd. Hova tetted őket,
hova?
PIPITÉR: Nem tettem én sehova. Ott vannak
már azok, szegény báránykák, ahová
szántad őket.
BUZÁTH: Hol, csak nem a török kezében,
hol?
PIPITÉR: Ott bizony, nagy jó uram. Itt lepett
meg bennünket a bátkai erdőben.
Buzáth kapitány rémülten ugrik fel, kapkod a kardja, a köpenye után, hol az ablakhoz fut, hol az ajtót tépi fel, látszik,
hogy nem tudja, hol van, és mit kell csinálnia. Közben egyfolytában jár a szája,
hangosan gondolkodik.
BUZÁTH: Ember, tudod-e, mit beszélsz? Az
innen csak fél óra járás. Azóta tán már
itt is vannak a várban! Rajta, emberek!
Csukjátok ki a kaput, nyissátok be a
kaput! Fegyverbe, vitézek! Az ágyúk
mellé, legények! Jaj, sehova se menjetek! Itt ne hagyjatok! Fussatok, maradjatok! Jaj, ilyen gyalázat! Jaj nekem,
szegény fejemnek, elvették fölűle Sárvárat, jaj nekem!
PIPITÉR: Tán odáig még nem vagyunk, nagy
jó uram. Hiszen csak öten vannak a tö-

tiszatáj
rökök, ötük közül is ló az egyik, annak
is pénzes tarisznya van a hátán.
Buzáth beledermed a mozdulatba, majd
arca túl széles vigyorba húzódik. Majd
ismét meghatározatlan irányú rohangálásba kezd.
BUZÁTH: Micsoda, öten vannak a törökök
egy lovadmagukkal, micsoda? Egy
lovadmagukkal vannak öten? Pénz van
az iszákjukban? Az iszákjukban pénz
van, pénz? A mienk az már! Az enyim
már az! Megütközünk velük! Elfogjuk
őket! Halálra aprítjuk! Fölnégyeljük!
Nyársba húzzuk! Kerékbe törjük!
PIPITÉR: Na és, velem pedig mi lesz?
BUZÁTH: Te csak maradj itt, jó ember!
Hogy búcsút vehess a gyerekeidtől, ha
mink hazajövünk a fényes diadallal,
hogy búcsút vehess.
PIPITÉR: Egyedül, egy ekkora várban?
BUZÁTH: Egy katonát itt hagyok, őrzésedre
és szolgálatodra egy katonát.
Buzáth kirobog. Hallatszik, ahogy nyílik
és csukódik a vár hatalmas kapuja. Pipitér kiszól az ajtón.
PIPITÉR: Katona uram, drága földim, ugye,
behívhatnám-e a várba a gyerekeimet,
akiket a kapitány őkegyelme emlegetett?
HAJDÁR: Bánja a kánya! Eridjen, ehun e a
kulcs. Csak aztán jól bezárja kend a kaput, s hozza föl hozzám a kulcsot. Én
szunnyadok egyet, amíg vissza nem
jönnek a többiek.
PIPITÉR: A kaput is bezárom, a kulcsot is
fölviszem. (A katona álmosan kimegy,
Pipitér is. Kintről hallatszik a hangja.)
Befelé, rongyosok!
Meztelen talpak csattognak a vár kövein.
A csattogásra felriad a katona, távolabbról hallatszik a hangja.
HAJDÁR: Ejnye, de sok gyereked van, öreg!
Szólj rájuk, hogy csöndesebben vigadjanak!

2009. augusztus
PIPITÉR: Feltétlenül szólok.
TAMÁS: Átveszem a parancsnokságot. Jancsi, Pista, fölmentek, ártalmatlanná teszitek az őrt, azután idehozzátok.
JANCSI: Törhet a nyaka?
PIPITÉR: És a nagy buta koponyája?
TAMÁS: Egy haja szála sem görbülhet meg.
JANCSI: De ha ellenkezik, egy-két pofon?
TAMÁS: Legfeljebb.
PIPITÉR: Köszönjük. Nincs több gondod vele.
Vidáman elszökdécselnek.
TAMÁS: A katona nagyon kell nekünk. Ha
Buzáth uramék visszajönnek, el kell hitetni velük, hogy sokan vagyunk a várban. És a katona azt hiszi, sokan jöttünk. Hallottam, hogy morgott, nem
tud aludni.
PIPITÉR: Kezdesz belejönni, szolgám.
Jancsiék hozzák a megkötözött katonát.
TAMÁS: Katona, ön Szitáry Tamás kapitány
fogja.
HAJDÚ: Érdekel is engem, hogy kicsoda
maga. Csak ne kínozzon, enni-inni adjon.
TAMÁS: Kap. Tudja, hányan vagyunk mi itt?
HAJDÚ: Csak azt tudom, hogy nagyon sokan, mert erősen csattogott befelé
gyüvet a talpuk alatt a kövezet.
TAMÁS: Helyes. Csak a szökés miatt mondom.
HAJDÚ: Akar a fene szökni. Inkább jól kialszom magamat a cellámban. Mehetek?
TAMÁS: Még nem. Majd szólok. De nem is
kell szólnom, úgy hallom.
Kint vadul dörömbölnek, rugdossák a kaput. Tamás kihajol az ablakon.
TAMÁS: Otthon garázdálkodjék az úr! Ott
kinn tágas, itt benn szoros!
BUZÁTH: Hol van az a vén gazember, hol?
PIPITÉR (kidugja Tamás hóna alatt a fejét)
Engem keres a méltóságos volt kapitány uram?

69
BUZÁTH: Jó, hogy itt vagy, szép mákvirág,
jó hogy! Majd beszélek a fejeddel, csak
belül lehessek, majd beszélek!
TAMÁS: Ide ugyan be nem kerül egyhamar
az úr.
BUZÁTH: Nem-e? Hát nem én parancsolok
ebben a várban, hát nem?
TAMÁS: Nem, uram. Itt Apafi Mihály parancsol.
BUZÁTH: Nono, én is úgy értettem. Úgy értettem én is. Nono.
TAMÁS: Dehogy is értette maga sehogy. Itt
Apafi Mihály herceg parancsol mától
fogva. A várat elfoglaltuk. A parancsnokságot pedig rám ruházta át a herceg. Szitáry Tamás várkapitánnyal beszél.
BUZÁTH: Miféle hercegről karattyol itt öszszevissza, miféle?
MIHÁLYKA (kihajol az ablakon) Ha nem
ismer meg kegyelmed, az a kegyelmed
baja. Nagy erőkkel a várat elfoglaltam,
én, Apafi Mihály, és a várat a birtokomban fogom tartani. Azt semmilyen
erőszakkal tőlem el nem vehetik.
BUZÁTH: Elfoglalta a tulajdon apja várát,
elfoglalta?
MIHÁLYKA: El. Meg a maga várát. Most szaladjon apámhoz, panaszra, meg segítségért.
BUZÁTH: Megyen a fene. Azonnal megostromoljuk a várat. Megyen a fene.
MIHÁLYKA: Hiábavaló erőfeszítés lesz.
(Visszafordul, a katonát kitolja az ablakba.) No fiam, fogoly ember, mondd
meg nekik, hányan vagyunk idebent?
HAJDÚ: Jaj, kegyelmes kapitány uram, anynyian vannak ezek, mint égen a csillag.
Hadakoztam én, védekeztem vitézül, de
ekkora túlerővel szemben tehetetlen
voltam. Hozzon erősítést, ha ostromolni akar, mert nagyok lehetnek a veszteségei.
BUZÁTH: Vagy én bolondultam meg, vagy a
világ, vagy én. Elfoglalják a váramat, elfoglalják. Apafi Mihály foglalja el, de

70
nem a fejedelem, hanem a fia, Apafi
Mihály. Sokan vannak bent, nincs esélye az ostromnak, sokan vannak bent.
Nincs más, el kell menjek a fejedelemhez, nincs más… hogy dögölnétek meg,
nincs más!

tiszatáj
A rongyosok üdvrivalgásban törnek ki,
hatalmasakat kacagnak, velük kacag a
katona is, akinek olyan mindegy, mi történik vele, csak enni-inni kapjon.

11. jelenet – a fejedelem ismét haragszik, de aztán kétségbe esik
A fejedelem szobája
(Apafi, Bornemissza Anna, Buzáth uram)
Bornemissza Anna kisírt szemekkel ül az
asztalnál. Kopogtatás. Buzáth uram lép
be. Az asszony nem néz rá, néz maga elé.
Buzáth köhint kettőt, de a fejedelemné
még most sem fordítja felé a tekintetét.
BUZÁTH: Ajajaj, itt már tudják, hogy oda
van Sárvár, ajajaj!
A nő még mindig nem néz rá.
BUZÁTH (egyből magas c-n kezdi) Miért
nem fogatnak le? Megérdemlem. Hibás
voltam. Könnyelmű. Miért nem fogatnak le? Vállalom a felelősséget, elvégre,
én voltam Sárvár kapitánya, az elfoglalás előtt, vállalom.
ANNA (épp csak megemeli a fejét) Mit akar,
Buzáth kapitány?
BUZÁTH: A fejedelemmel beszélni, kérem, a
fejedelemmel. Hol van a fejedelem
őnagysága, hol van?
ANNA: Ott ni! A duzzogóban!
BUZÁTH: Szabad megkérdeznem, mi az a
duzzogó, ha szabad megkérdeznem?
ANNA: Akkor van ott, amikor valami nagyon bántja. És most minden oka megvan rá, hogy ott legyen.
BUZÁTH: Bemehetek, be?
ANNA: Nem ajánlom. De ha sürgős, nyomja
le a kilincset, hátha nyitva van!
Buzáth lenyomja a kilincset, az ajtó kinyílik. A fejedelem megtörten, kisírt szemekkel áll előtte. Buzáth kétszer meghajol,
nem hisz a szemének. A fejedelem azonban
nem rá néz. Néz, valahová sehova.
BUZÁTH: Baj van, nagyságos uram, baj van.

APAFI: Bizony baj, nagy baj, Buzáth uram,
bizony baj.
BUZÁTH (magában) A nagyságos fejedelem
csúfolódik, a nagyságos. Duplán adja
vissza a szót, duplán. Hátha tréfálkozik,
hátha. Meg kell engesztelni szépszerével, meg kell!
BUZÁTH: Nagy baj ez, nagyságos uram,
nagy baj!
APAFI: Bizony nagy, bizony nagy!
BUZÁTH: Rá se gondoltunk, hogy így elveszhessen, rá se.
APAFI: Bizony nem, bizony nem.
Buzáth segítségkérő tekinteteket vet
a fejedelemnére, de ő pillantásra sem méltatja.
BUZÁTH: A mi legfőbb erősségünk, legbiztosabb menedékünk volt, mi legfőbb
erősségünk.
APAFI: Bizony az, bizony az.
BUZÁTH: S még azt se tudjuk biztosan, ki
vette el tőlünk. Német volt-e, török
volt-e, s még azt se tudjuk.
APAFI: Német-e, török-e? Azt se tudjuk.
BUZÁTH: Én egyiket se hiszem, nagyságos
uram, egyiket sem.
APAFI: Nem, ugye, Buzáth uram? Hát mit
hisz kegyelmed, Buzáth uram? Eltévedt
valamerre az erdőben?
Buzáth összeráncolja a homlokát, szörnyű
gyanú fogan meg a mögött.
BUZÁTH: Eltévedt valamerre az erdőben, eltévedt? Nem egészen értem én ezt, nem
egészen.

2009. augusztus
APAFI: Hát mi más történhetett szegénykémmel?
Buzáth elborzadva csapja össze a kezét,
majd az ujjait kezdi el kíméletlenül tördelni.
BUZÁTH: Szegénykémmel? Hát miről beszél, nagyságos uram, nem a sárvári
várról, hát kiről beszél?
APAFI: Hát kelmed, Buzáth uram, nem az
én elveszett fiamról beszél?
BUZÁTH: Nem én, nagyságos uram, nem én.
Azt jöttem megjelenteni, hogy Sárvár
elveszett, azért jöttem.
APAFI: Bánom is én, hogy Sárvár elesett!
BUZÁTH: Bánhatná is, nagyságos fejedelem,
mert igen nagy szégyen ez nekem, nekünk, bánhatná is.
APAFI: Egy vár elveszett? Mi ez ahhoz képest, hogy a fiam elveszett? Adjon ki
parancsot, hogy azonnal lőjék rommá a
várat. Aztán takarítsák le a hullákat a
falakról, és építsék újjá az egészet.
BUZÁTH: Lövethetek?
APAFI: Nem lövethet, lövetnie is kell.
BUZÁTH: Akkor is, ha a várat elfoglalók vezére…
APAFI: Akkor is, ha az atyaisten a vezére!
BUZÁTH: Akkor is, ha a fejedelem…
APAFI: Akkor is, ha én foglaltam el a várát…
BUZÁTH: De akkor is, ha a fejedelem… fia
foglalta el a várat, de akkor is?
APAFI: Miket beszél, Buzáth uram? A fiam?
BUZÁTH: Amikor az a harcsabajszú öregember kidugta a randa pofáját az ablakomon, én meg kizáródva voltam a váram kapuja előtt…
APAFI: Miféle harcsabajszú öregember, miféle ablakon, miféle kapu előtt állt maga? Beszéljen értelmesen, mert felkoncoltattatom.
BUZÁTH: Épp ezt kísérelem meg, épp ezt.
Melléje állt, a harcsabajszú öreg mellé
egy ifjú ember, alig legény még, és
mondotta, ő a herceg, és hogy Sárvárt

71
ezentúl birtokába veszi, amikor a harcsabajszú öregember kidugta…
APAFI: Az én fiam? Harcsabajszú öregember?
APAFI: A mi fiunk?
BUZÁTH: Nem a maguk fia a harcsabajszú
öreg, nem a maguk fia. A harcsabajszú
öreg sem a maguk fia, a harcsabajszú.
Azt mondta, az…
APAFI: Mit fecseg itt össze? Mi van? Ki
mondta, mit mondott? Lehetetlen,
hogy a mi fiunk ott van. Hogy került
volna a Mihályka Sárvárra? Miért éppen oda?
BUZÁTH: Biztosan az a harcsabajszú vénember vitte oda, biztosan.
APAFI: Ez lázadás! Elszökik egy harcsabajszú öregemberrel. Elfoglal egy várat.
Hallatlan! Majd én móresre tanítom az
ifiurat! Buzáth uram, döntöttem. Fogjanak hozzá a vár ostromához! Keményen, kegyetlenül, éjjel-nappal ágyúzzák a falakat, míg csak romhalmaz nem
lesz belől!
ANNA: Maga megőrült? A tulajdon fiára
küldené az ágyúkat?
Megragadja a férje mellén a dolmányt, és
rázza, rázza.
APAFI: Ne rángass már annyira! Várakat
foglal el a fiacskád, Anna! Ez pártütés!
Árulás! Tanulja meg, amíg én vagyok
a fejedelem, addig várnia kell az ilyesmivel.
ANNA (tovább rázza a fejedelmet, aki nem
tudja, mit tegyen az asszonnyal) Tanulja meg? A saját halálából okuljon?
Eddig itt sírt naphosszat a duzzogóban,
hogy így Mihályka, úgy Mihályka, csak
gyere haza, most meg, amikor előkerülni látszik a fia, parancsot ad a megölésére! Milyen ember maga, Apafi Mihály?
A fejedelem kitépi magát az asszony karmai közül.

72
APAFI: Elhallgass! Maga mit tenne, Buzáth
kapitány, ha azt hallaná, hogy a fia elfoglalt egy fontos, stratégiai helyen álló
várat mindenféle magafajta csirkefogóval?
BUZÁTH (meglepődve pillog) Énfajta csirkefogóval, énfajta?
APAFI: Nem maga fajta, hanem magafajta
csirkefogóval, nehéz felfogású ember.
BUZÁTH: Aha… Nem lennék boldog, kérem,
hallgatnék, és nem lennék boldog,
aha…
APAFI: Ne akarja, hogy gutaütést kapjak,
mert tényleg megkapom. Arra válaszoljon, lerontatná-e a várat, a fiával
együtt, vagy nem.
BUZÁTH (vakargatja a fejét) Lerontatnám,
le én, kérem, úgy lerontatnám, hogy
csak kő és csont maradna belőle, lerontatnám.
APAFI: No látod, Anna, Buzáth uram is
megmondta, mi a teendőnk. Hanem,
hallga csak, várkapitány uram, én nem
fogom lerontani Sárvárt.
BUZÁTH (tanácstalanul) Nem? Az előbb azt
tetszett mondani, romboljam el, most
meg, hogy ne, az előbb.
APAFI: No látja, Buzáth, ezért vagyok én
erdélyi fejedelem, maga meg vár nélküli kapitány.
BUZÁTH (elgyámoltalanodott érdeklődéssel) Ezért? Miért ezért?
APAFI: Mert nem tud jól dönteni. Egy fejedelem mindig csak jó döntéseket hozhat. Márpedig most a jó döntés: a tárgyalás. Tárgyalni fogunk.
ANNA: Hála istennek, hogy megjött a maradék esze!
BUZÁTH (őszinte elképedéssel) Tárgyalni
fogunk? Fogunk… fogunk? A fejedelem… maga is… személyesen… tárgyalni fog… holmi rongyosokkal?
APAFI: Természetesen, megyek én is. Ismerem a fiamat. Gyerek még, de már konok, mint egy szamár. Szerencse, hogy

tiszatáj
azok a Szitáry-gyerekek nincsenek a
közelében.
Buzáth hápog egy keveset, felfújja magát,
szuszog, nem tudja, mondja-e, ne mondja.
Azután teleszívja a tüdejét, és mindent egy
lapra tesz föl.
BUZÁTH: A Szitáry-gyerekek? Nincsenek
közelében a Szitáry-gyerekek?
APAFI: Most meg mit akar összedadogni
nekem?
BUZÁTH: Nagyságos fejedelem, baj van,
mert épp hogy valami Szitáry Tamás a
várkapitány, rá ruházta át ezeket a teendőket, nagyságos fejedelem… a fia,
a nagyságos fejedelem.
APAFI: Már csak ez hiányzott.
ANNA: Hála istennek! Ha mellette vannak
a Szitáry-fiúk, talán nem történhet komoly baja!
A fejedelem a szokásos hévvel feltépi az
ajtót.
APAFI: Fogjatok be gyorsan, nyergeljetek
hamar! (Visszafordul Buzáthhoz.) Szedelődzködjön, megyünk Sárvárra!
BUZÁTH: Bocsássa meg nekem, nagyságos
fejedelem, hogy ennyi baj okozok itt,
bocsássa meg.
APAFI: Megbocsátok kelmednek, Buzáth
uram, persze, csak ha visszaszerzi, amit
elveszejtett. Ha nem lesz más választásunk, meg fogjuk ostromolni Sárvárt.
De ha a fiamnak egy hajszála is meggörbül közben, akkor az isten irgalmazzon kendnek.
BUZÁTH: Én is a tárgyalás híve vagyok, én
is. A mondó vagyok, induljunk máris,
tárgyalni, a mondó vagyok…
APAFI: Megokosodott kend, Buzáth! De rá
is fér az okosodás arra a szép fejére,
mert ha Sárvárt elveszítjük, én úgy bevarrom magát a pincebörtönömbe,
hogy vagy a török, vagy a német hozza
ki, de amíg én vagyok a fejedelem, onnan nem vezet majd kelmednek fölfelé
út.

2009. augusztus

73

ANNA: Várjanak, hozom a nagykendőmet!
APAFI: Te meg hová indulsz?
ANNA: Csak nem képzeli, hogy egyedül hagyom magukat a tárgyalásnál? Még valami ostobaságot csinálnak, így ketten,
és akkor, Apafi fejedelem, kend a duzzogóban éli le a hátralévő életét és fejedelemségét, azt szabom ki börtönül
nagyságodnak, mert isten legyen irgalmas magának, ha Mihálykának egy

haja szála is meggörbül a maguk tárgyalása miatt, vagy a közben!
Elrobog. A két férfi férfias zavarral összeösszevillant.
APAFI: Hallotta, Buzáth uram? Itt már nem
babra megy a játék, ha a fejedelem felesége is ultimátumot intéz az uralkodóhoz. Nagyon észen kell lennünk!

12. jelenet – Sárvár „ostroma”
Sárvár falai alatt, egy sátorban
(Apafi, Buzáth kapitány, Anna, Hajdú, katonák)
Apafi, Anna és Buzáth egy hadisátorban
ül. Előttük a fejedelem kedvenc hajdúja
áll, feszes vigyázban.
APAFI: No, mit üzentek a sárváriak?
HAJDÚ: Pironkodom inkább, de el nem
mondom.
APAFI: Aztán, ha a deresen megtáncoltatom
a hátán a mogyorófavesszőmet, beszédesebb lesz-e kend?
HAJDÚ: Nem akarnám elmondani, mert
hogy szégyellem.
APAFI: Ami azt illeti, van itt mindenkinek
szégyelleni valója. Csak nyugodtan beszéljen kend, mesélje el, mi baja esett!
A hajdú úgy éli újra a történetet, mintha
valami szörnyűségen ment volna keresztül, amely életre szóló nyomot hagyna
benne.
HAJDÚ: A vár alatt megálltam, ahogy a
méltóságos fejedelem megparancsolta
volt, és felkiáltottam az üresnek látszó
várfokok felé: hé, sárváriak, meghoztam nektek a fejedelem békeajánlatát,
nesztek a béke, csak nyúljatok le érte!
APAFI (nyugtalanul előre hajol) Azok meg?
HAJDÚ: Azt nem tudhatom, mert láthatatlan kezek úgy megdobáltak éretlen
vadkörtével, hogy még most is csillagokat látok. Vadkörte-eső hullott az égből, nagyságos fejedelem, kopogott a

fejemen, vállamon, hátamon, karomon,
kezemen a sok kemény körte, rosszabb
volt az, mintha a németek kartácstüzébe kerültem volna.
APAFI: És mit tett kend ellene?
HAJDÚ: Az egyetlen, amit ilyenkor egy magányos követ tehet, azt tettem. Megfutamodtam. Pucoltam a fal alól, amilyen
gyorsan csak lehet. Sajnos, nem lehetett olyan gyorsan, ahogyan kellett volna, azóta is egyfolytában zajong a koponyám, kék-zöld az ábrázatom, nyilallik a vállam meg a hátam.
Apafi felpattan, nagyot sújt öklével az asztalra.
APAFI: Mindössze ennyit üzentek a fejedelem békeajánlatára?
HAJDÚ: Ennyit üzentek… mindössze. Sose
láttam ilyen cifra ellenséget, amelyik
vadkörtével lövöldöz.
APAFI: No, az még vadabb is lesz, amivel
mink visszalövünk! Annak a magjába
fejestül beletörik a foguk! Indítsák el a
vár felé a kővári nagy kerekes ágyúkat,
a kőhányó mozsarakat, küldjenek mezei tarackokat is!
A fejedelemné, mint valami nőstény tigris,
ugrik eléje.

74
ANNA: Megálljon, marcona ember, megint
megfeledkezett magáról… főleg meg
Mihálykáról.
APAFI: Akkor mit csináljak? Küldessek nekik almát meg barackot, hogy azzal is
megszégyeníthessék a követemet, rajta
keresztül az erdélyi fejedelmet?
ANNA: Ne bomoljon már, dúvad!
APAFI: Mi jobbat tudsz egy ijesztő ostromnál? Pimasz kölykökről van szó, nem
látod?
ANNA: Nem látja, hogy kölykökről van szó?
Pimaszok vagy sem, de hát, mégiscsak
gyerekek!
BUZÁTH: Van ott egy ember is.
APAFI: Az öregre gondol?
BUZÁTH: Arra én! Hiszen csak azt a harcsabajuszút megfoghassam, hiszen csak
azt!
APAFI: Ne fecsegjen annyit fölöslegesen,
Buzáth! Anna, kérdeztem valamit. Akkor mit csináljak, ha nem lővethetek?
ANNA: Küldjön hozzájuk még egy békekövetet.
APAFI: Még egy békekövetet? Legyen. Most
szaladjon a vár alá kelmed, Buzáth
uram!
BUZÁTH: É-én? Még hogy én alkudozzam a
saját váramra, még én? Dejszen énvelem szóba se állnak, szóba se! Próbáltam én azt már egyszer, próbáltam.
Még most is ég belé az orcám, még
most is.
APAFI: Hát én játszottam el a váramat, vagy
kend, a szentségit magának! Aztán, jutott-e már eszébe, Buzáth kapitány,
hogy ha az erdélyi fejedelem egyszer
jobban belegondol abba, ami történt,
kendet akár még kerékbe is töreti, amilyen egy méregzsák tud lenni.
BUZÁTH: Értem, uram, értem. Gondolok
bele, gondolok. Megyek, megyek.
Buzáth feldúltan elrohan.

tiszatáj
ANNA (felnevet, majd elkomorul) Nem hiszem, hogy a legjobb követet küldte a
falak alá.
APAFI: Szenvedjen a málé, ha már néhány
gyerek kilopta alóla a várát.
ANNA: Maga nevezte ki.
APAFI: Mióta ítéli meg a felesége a fejedelem rendelkezéseit?
ANNA: Nem ítélet ez, tény, nagyságos fejedelem.
APAFI: Remélem, megdobálják ezt a zavaros beszédű Buzáthot.
ANNA: Miért reméli?
APAFI: Akkor nekem nem kell majd megbüntetnem. Elég lecke neki, ha a kobakjába dobálják a vadkörtékkel azok a
várfoglaló kölykök, hogy vigyázzon jobban a várára, ha már megkapta használatra.
ANNA: Nem sok jóban járhatott, már jön is,
hallom a lódobogást.
Várnak. Buzáth esik be az ajtón.
BUZÁTH: Én mindent megtettem. Kiabáltam, hahó, hahó! Sok vékony gyerekhang kiabált vissza, hahó, hahó, de a
gazdáját egyiknek se lehetett látni. Békeajánlatot hoztam, békeajánlatot. Erre
egy vékony hang rám förmedt, tartsd
meg magadnak! A fejedelem megbocsát
nektek, a fejedelem, mondtam erre én,
megőrizve a méltóságomat, mondtam
erre.
APAFI: Na, azok meg mit feleltek?
Buzáth uram ég felé mereszti a kezét, olybá tűnik, megőrült.
BUZÁTH: Jobbat erre se kaptam. Mondja
megint egy vékonyka hang, a bocsánatát majd csak akkor hisszük el, ha ő
mondja. Jöjjön ide őnagysága a maga
személyében. Tiveletek nem állunk többet szóba! Erre ravaszkodni akartam,
erre. Legalább azt mondjátok meg, miféle népek vagytok, legalább, kérdeztem.

2009. augusztus
A fejedelem mérgesen toppant a csizmájával, de akkorát, hogy a fejedelemné is
összerezzen rá.
APAFI: Erre már csak mondtak valamit, erre… A francba a körmönfont beszédével, Buzáth, a végén magam is olyan totyogósan beszélek, mint kend, ha sokat
hallgatom.
BUZÁTH: Most akkor beszéljek, vagy ne beszéljek, most akkor?
ANNA: Ne affektáljanak annyit! A ki népei
vagytok kérdésre mit feleltek azok a
csintalan kölykök?
APAFI: Csintalan kölykök? Ezek? Inkább
várfoglaló zendülők… Nem szóltam,
nem szóltam…
BUZÁTH: Azt válaszolta az öreg hangja, mert
megismertem ám a harcsabajszú hangját, hogy majd megmondjuk a fejedelemnek, de csak neki, azt válaszolta.
Apafi feldúltan csörtet föl-alá a sátorban.
Legszívesebben borogatná az asztalt, a
székeket, de a felesége miatt nem meri.
APAFI: A szentségit, megint és megint!
Akár a rimák, rimánkodunk itt nekik,
azok meg röhögnek a vadkörtés markukba!
BUZÁTH (kissé félrehajtott fejjel) Van itt
még valami…
APAFI: Akkor mondja, ha van! Ne kíméljen!
BUZÁTH: Ott tartottam, hogy majd megmondjuk a fejedelemnek, ott tartottam.
De ekkor megszólalt egy kis hang, a vékonyka, és ilyet szólt: vagy meg se kell

75
mondani. Majd megösmer az magától
is, ha idegyün, vagy meg se kell mondani.
ANNA: Ez csak Mihályka lehetett!
BUZÁTH: Meg még megdobáltak vadkörtével, meg még meg.
APAFI (horkan, mint a vadkan) Na, majd
adok én neki fölismerést, meg személyes megkövetést! Verem el úgy a fokhagyma seggit, hogy az anyja se ismer
rá!
BUZÁTH: Még meg is dobáltak vadkörtével,
még meg is.
ANNA: Veri? Na, ha egy ujjal is érinti, akkor
aztán mehet is a duzzogóba mindörökre! Mert onnantól magára sem ismer rá
többé annak a gyereknek az anyja.
BUZÁTH: Még meg is dobáltak vadkörtével,
még meg is.
APAFI: Még te is hergelsz engem? Nem csak
az a neveletlen, ronda kölyköd? Megyek, ellátom a baját!
BUZÁTH: Hová gondol nagyságod? Csak
nem megy fegyvertelen kézzel ez elé a
gonosz népség elé, csak nem? Bizony,
még megdobálják nagyságodat is vadkörtékkel, bizony még!
APAFI: Vigyek magam fölött ernyőt, arra
gondol, Buzáth uram?
BUZÁTH: Arra, arra, legalább ernyőt, arra,
arra.
APAFI: Marha!
Kirobog. Buzáth visszahőköl, sértődött pofát vág, Anna boldogan sóhajt egy nagyot.

13. jelenet - Apafi fejedelem a rongyosokkal tárgyal
Buzáth uram szobája
(Apafi, Mihályka, a Rab ember fiai, Pipitér, Buzáth uram, a rongyos hadsereg)
Valamennyien a szobában, szétszórtan
ülnek a nagy székekben, az ablakban
Ádám őrködik éppen. Ki rágcsál, ki kupát
emelget, ki kardot suhogtat a levegőben,
akár a felnőttek, amikor összezárva unatkoznak.

MIHÁLYKA: Azért, jól megmondtam annak
a hájfejű követnek!
TAMÁS: Megmondtad, de meg ám.
MIHÁLYKA: És gondolod, hogy eljön hozzánk tárgyalni az apám?

76
TAMÁS: El kell jöjjön, vagy szét kell lövetnie
a várat – velünk együtt. Nincs más választása.
MIHÁLYKA: Apám kemény és megátalkodott ember. Tegnap a várdomb aljára
húzattak egy csomó ágyút, mozsarat és
tarackot. Ha azok elkezdenek lőni…
TAMÁS: Ha azok elkezdenek lőni, akkor mi
a falakkal együtt pusztulunk el.
MIHÁLYKA: Nem félek. Azt hiszed, hogy félek? Majd meglátod, Tamás, hogy milyen bátran nézek az ágyútűzbe.
TAMÁS: Tudom, Mihályka. Menj, és vedd át
Ádámtól az őrséget!
Hátrébb megy, leül a sarokban Nevesincs
mellé. A lány gyöngéd szeretettel nézi
a gondterhelt fiút.
NEVESINCS: Mi lesz aztán, Tamás?
TAMÁS: Mikor aztán?
NEVENINCS: Ha már nem leszünk itt.
TAMÁS: Hogy hol leszünk? Vagy ez égben,
vagy a fejedelem udvarában, ha túléljük.
NEVESINCS: Ti igen. De mi visszamegyünk
a lápra.
TAMÁS: Tudod, azon gondolkodtam…
NEVESINCS: Min gondolkodtál?
TAMÁS: Azon gondolkodtam, hogy ha viszszamész a lápra…
NEVESINCS: Ha visszamegyek a lápra…
TAMÁS: Azon gondolkodtam, hogy ha viszszamész a lápra, én majd visszajövök
érted.
NEVESINCS: Értem? Pont értem?
TAMÁS: Érted. Pont érted.
NEVESINCS: El fogsz te felejteni a gyönyörű
és finom kastélykisasszonyok között.
TAMÁS: Nem mondok többet. Ez is sok volt.
NEVESINCS: Ezt is köszönöm. Elteszem őket
ínségesebb időkre.
Tamáska elpattan az ablaktól, nagyon
ijedt.
MIHÁLYKA: Jön az apám. Egyenesen a várkapu felé tart.
TAMÁS: Hány emberrel jön?

tiszatáj
MIHÁLYKA: Egyedül. De úgy jön, hogy még
egy oroszlán is eltakarodna az útjából,
ha szembe találkozna vele.
TAMÁS: Hát, csak eljött!
MIHÁLYKA: De el ám. S már a kaput rugdossa nagy haragvásában.
APAFI (nagy zajt csak lent a kapuval, sokáig rugdossa) Na, mi van, nyavalyások, csak nem szállt inatokba a bátorság? Apafi Mihály erdélyi fejedelem áll
idelent. Kidugná valaki közületek az
a vadkörte szagú pofáját az ablakon,
hogy beszéljek vele? Mondjuk, aki azt
üzengeti nekem, hogy személyesen jöjjek ide, megösmerkedni a képével.
PIPITÉR: Mihályka, alighanem ki kéne nézned, apád már nagyon nyugtalan.
MIHÁLYKA: És mit mondjak neki?
TAMÁS: Hát azt, hogy fogadod.
ÁDÁM: Mondd neki, ha tárgyalni akar, jöjjön föl.
PIPITÉR: Én lemegyek a kapuhoz, és beengedem.
TAMÁS: Biztos, hogy egyedül van?
MIHÁLYKA: Csak nem képzeled, hogy az erdélyi fejdelem csapdát állít a saját fiának?
TAMÁS: Te ismered.
MIHÁLYKA (keresztet vet) Istenkém, most
segíts, hogy erős legyek, és elég ügyes.
APAFI (folytatja a dörömbölést) Ezt nevezem vendéglátásnak. Idehív valaki, aki
alighanem elszökött otthonról, és az
anyja kisírta a szemét miatta, idehív,
hogy aztán azzal szégyenítsen meg, ki
se nyitja a dörömbölésemre az ablakot.
MIHÁLYKA (kihajol az ablakon) Kend meg
mit zörömböl annyit odalent, atyámfia?
A fejedelem meghökken a hideg szavakra,
hirtelenjében azt sem tudja, hogyan reagáljon.
APAFI: Hej, te fiú! Nemde nem te volnál-e
Apafi Mihály herceg?
MIHÁLYKA: Igenis, én vagyok. Én meg csak
most ismerem meg, hogy maga a nagy-

2009. augusztus
ságos fejedelem zörömbölődik odalent
a kapuval! Micsoda megtiszteltetés!
APAFI: Na, fiamuram, ha már méltóztattál
engem felismerni, megparancsolom,
hogy gyere le ide hozzám, hadd beszélek a fejeddel!
MIHÁLYKA: Nem én, apámuram. A helyzet
az, hogy nem hagyhatom el a várat, erre eskü köt.
APAFI: Miféle eskü?
MIHÁLYKA: Jöjjön kend fel, de nagyon
egyedül ám, és megtudhatja. Itt várjuk
a pajtásaimmal, Szitáry Ádámkával
meg Szitáry Tamással.
APAFI: A Szitáry gyerekek is itt vannak?
Mind a ketten? Hát mit bánom én, jöjjenek le veled a Szitáry gyerekek is! De
igyekezzetek!
MIHÁLYKA: A Szitáry gyerekek nem mennek le, mert fogadalmuk van rá. De ha
feljön atyámuram, és ez az utolsó ajánlatom, elmondják, miért is nem ők
mennek kelmed elé, miért is kell kelmednek ő eléjük járulnia.
APAFI: Nekem… ő eléjük… járulnom… az
erdélyi fejedelem az apródjai elé járul…
szép, mondhatom. Csak gratulálni tudok az okos fiamnak.
MIHÁLYKA: Jön apámuram, vagy sem?
Nincs nekem annyi időm, hogy álló napig az ablakban ácsorogjak a várására.
APAFI: Hm. Pimasz. Rendben van. Fölmegyek. De engedjen be valaki.
MIHÁLYKA: Pipitér! Engedd be a nagyságos
fejedelmet a kapun.
APAFI (a kapu csikorgása közben, kintről)
Aha! Te vagy a harcsabajszú, aki átverted Buzáth uramat. Ne mutogass, a szemed se áll jól. Még számolunk.
Döngő léptekkel közeledik a fejedelem az
ajtóhoz. Bent valamennyien fölállnak. Belép Apafi.
APAFI: Tisztelettel üdvözlöm a vár urát.

77
MIHÁLYKA: Örömmel látom a vendéget.
Megkínálhatom-e apámuramat vadkörtével?
APAFI: Köszönöm, jóllakott már azzal a hajdúm, sőt, még Buzáth uramnak is jutott
belőle.
MIHÁLYKA: Apámuram, akkor hát, tárgyaljunk!
APAFI: Nekem nincs sok tárgyalnivalóm lázadókkal. Te hazajössz, a többiek meg
visszaadják a várat Buzáthnak. Ha még
ma megteszik, senkinek sem esik bántódása.
MIHÁLYKA: Nem úgy van a’! Lépjenek elibénk a Szitáry-fiúk!
Tamás és Ádám a fejedelmek elé térdelnek. A fejedelem alaposan megnézi őket.
APAFI: Emlékszem rátok. Te a picsogós
gyerek voltál, az Ádám, te meg a csizmás tréfálkozó, a Tamás.
TAMÁS: Akkor arra is emlékszik a nagyságos fejedelem, hogy amikor elvette a
kardunkat…
ÁDÁM: És kivetkőztetett bennünket a címeres apródruhából…
TAMÁS: És ezzel elküldött bennünket a földönfutó közé legutolsó földönfutónak…
ÁDÁM: Mi azt fogadtuk meg akkor a nagyságos fejedelem előtt…
TAMÁS: Hogy addig a színe elé nem kerülünk, míg szabad nem lesz ismét édesapánk, Szitáry Kristóf.
APAFI: Az ám, ni, csakugyan! Én már meg
is feledkeztem Szitáry Kristófról.
TAMÁS: Nagyságod ezt könnyen megteheti,
de nekünk az apánk, így a legfontosabb
személy a világon.
APAFI: Azt mondjátok ezzel, kapok egy várat, cserébe Szitáry Kristóf szabadságáért?
TAMÁS: Ilyet nem mondtunk, fejedelem.
APAFI: Akkor miért volt ez a nagy cécó, a
várfoglalás, Buzáth uram megszégyenítése vadkörtével?

78
ÁDÁM: Hogy meghallja a mi szavunkat is a
nagyságos fejedelem, és elmondhassuk,
hogy apánk ártatlan…
TAMÁS: Hogy ne csak a mi szavunkat hallgassa meg a nagyságos fejedelem, de az
övét is, és higgyen neki, mert legvitézebb katonája sohasem hazudna a
fejedelemnének.
A fejedelemnek leesik az álla.
APAFI: És ezért… ezért még Erdélyt is képesek lettetek volna elfoglalni?
TAMÁS: Akár Erdélyt is, nagyságos uram.
APAFI: Derék. Azaz, elgondolkodtató. Mi
több, veszélyes szólam.
MIHÁLYKA: Ha atyámuram szabadon engedi Szitáry Kristófot, megkapja a várat,
és én is hazamegyek.
A fejedelem tűnődve járkál a rongyosok
között. Hangosan gondolkodik, azok legnagyobb meglepetésére.
APAFI: Tanulság: egy fejedelem sose nősüljön meg, vagy fogja keményen a gyerekét, hogy az ne szabhasson neki feltételeket a hazamenetele tárgyában. Üsse
kő, újra tárgyaljuk Szitáry Kristóf
ügyét! Magam megyek le hozzá a börtönbe, és hallgatom meg. Ha azt mondja, ártatlan, máris lehullanak a bilincsei.
A fiúk örömujjongásba törnek ki, összekapaszkodnak Pipitérrel, táncolnak a terem
közepén. A Rongyos hadsereg némán nézi
őket.
APAFI: Most, hogy a tárgyalások jó stádiumba kerültek, hadd kérdezzek egyet s
mást.
MIHÁLYKA: Kérdezzen, apámuram!
APAFI: Valójában, hányan vagytok a várban?
TAMÁS: Mivel a kapitány én vagyok, engem
illet a válasz. A fogva tartott várkatonával együtt kilencen.
APAFI: Micsoda? Nyolcan foglaltatok el egy
ekkora kővárat?

tiszatáj
TAMÁS: Hát, ha nem lehettünk többen…
APAFI: Hihetetlen. Nagy stratéga lehetsz
te, Szitáry fiam!
TAMÁS: A kényszer vitt rá bennünket.
APAFI: Képzelem, mi lett volna, ha nem a
kényszer visz rá benneteket a vár elfoglalására… Belegondolni is rossz.
TAMÁS: Ők a Rongyos hadsereg. (A hadsereg felsorakozik.) Négy közkatona, egy
hadnagy, egy kapitány. És Pipitér, a…
generálisunk.
APAFI: Döbbenetes! Ha ezt Buzáth uramnak elmesélem, beledől a saját kardjába. Hét gyerek és egy harcsabajszú
öregember elfoglalja a várát! Kitüntetést érdemelnétek…
TAMÁS: Őket tüntesse ki, a rongyosokat. Se
apjuk, se anyjuk, a láp nevelte valahányukat.
APAFI: Fiaim… hm… most látom… és lányaim! Ugyan az én váramat foglaltátok el, mégis el kell ismernem, nagy
haditettet hajtottatok végre. Ezért felajánlom nektek, gyertek a palotámba,
a fiúk apródjaim lesznek, a lányok pedig a feleségem szolgálatába állnak.
A rongyosok megszeppenve állnak.
JANCSI: Köszönöm, felséges úr, de én már
nem tudok meglenni a láp nélkül. Én
maradnék.
APAFI: Hogy hínak, fiam?
JANCSI: Semmilyen Jancsi.
APAFI (csodálkozva) No!
PISTA: Én sem tudok… vagy akarok… A láp
nélkül. Maradok én is.
APAFI: Hogy hínak, fiam?
PISTA: Valamilyen Pista.
APAFI: No, no!
NEVESINCS: Hát… én se mennék el innen.
Ha… maradhatok… maradok.
APAFI: Hogy hínak, lányom?
NEVESINCS: Nevesincs.
APAFI: No, no, no!

2009. augusztus
SEHOGYSE: De még én se mozdulok. Ez itt a
mi hazánk, az Ecseri láp. Megyek vissza
a többiekkel a nád közé.
APAFI: Hogy hínak, lányom?
SEHOGYSE: Sehogyse.
APAFI: No, no, no, no… Hinnye, de bitang
egy keresztapja volt valamennyiteknek!
Ilyen neveket adni! Megáll a maradék
eszem. Ha maradnátok, maradjatok.
Akkor azt mondjátok meg nekem, mit
tehetek értetek?
JANI: Adjon a nagyságos fejedelem menlevelet nekünk, hogy senki nem háborgathat bennünket bolyongásunkban!
Hogy a védelme alatt állunk, bármerre
sodródik velünk az Isten szigete.
APAFI: Megkapjátok azt a menlevelet, mit
tudom én milyen, összevissza JancsiPisták. És kaptok mellé annyi aranyat,
amennyi elég lesz a tél beálltáig. Télire
pedig elvárlak benneteket a kastélyomba, ahol meleg szállást és barátságot
kaptok. Tavasszal aztán, ismét kellő
mennyiségű arannyal, mindig utatokra
engedlek benneteket, le ne késsétek a
barkavirágzást. Jó lesz-e így, kicsi szolgáim?
NEVESINCS: Hogy jó lesz-e? Jobb nem is lehetne. Köszönjük.

79
APAFI: Köszönjétek magatoknak, a bátorságotoknak, az ügyességeteknek, sehogysevan nevű fiúk és lányok. (Pipitérhez
fordul.) Hát te, öreg? Te is a lápra mész
vissza?
PIPITÉR: Én egyelőre Kolozsvárra mennék,
a fiúkkal, Szitáry gazdám szabadulását
látni. Azután, majd meglátjuk.
APAFI: Derék. Fiúk, induljunk, lássuk meg
végre az igazságot édesapátok ügyében.
Hátha csak kihullott a sólyomnak az
aranyszárnya. Mármost magam is azt
gondolom, hogy csak derék apa lehet
az, akinek ilyen derék fiai vannak. Meg,
akinek ilyen hűséges cseléde van! (Nagyot sóhajt.) Bár, ha nekem volnának
ilyen hűséges embereim!
PIPITÉR (térdre esik a fejedelem előtt) Bizony mondom neked, nagyságos uram,
semmivel sem vagyok hívebb cselédje
Szitáry uramnak, mint amilyen hív
szolgád ő tenéked.
APAFI (elérzékenyülve) Köszönöm, öreg,
hiszek neked. Hanem, most már gyerünk Kolozsvárra mindnyájan, úgy,
ahogy vagyunk. Mert nagyon nehezen
várnak ott már bennünket.

14. jelenet – Piszlicár uram hanyatt vágja magát a kövön
Piszlicár uram szobája
(Apafi, a Rab ember fiai, Piszlicár, Iluci, Falubolondja Toska)
Piszliczár ünnepi ruhában, hosszú köntösben, kezeit tördelve, mellette Iluci lenge
patyolat ruhácskában, a várakozás lázában.
PISZLICZÁR: Iluci, gyun a méltuságus, drágalátus fejedelum, Koluzsváruba ménve…
ILUCI: Legalább a fejedelmet mondja ki
rendesen, magyarul, édesapám!
PISZLICZÁR: Mondum ahogy te, fejedelum
ILUCI: Fejedelem.

PISZLICZÁR: Mondum, ahogy te, Fejedulemd.
ILUCI: Fejedelem.
PISZLICZÁR: Mondum, ahogy te, fej-e-delem.
ILUCI: Nagyon jó, apuska, nagyon jó. Már
hallom a léptüket. Fejedelem.
PISZLICZÁR: Fej-ed-el-em.
Kopognak, belép a fejedelem, nyomában a
Szitáry-fiúk, őket Pipitér követi. Piszliczár
meghökken, azután mélyen meghajol.

80
PISZLICZÁR: Nagyságos, méltuságus, drágalátus fejedelem, én vágyum a becsulátus Piszliczár. Orul, hogy nem kerülkozzátok el az én szegin házamut. Ed
kicsi frissitő, ed kicsi hüsitő. Ami kerulkozik szegin házamban.
Tamás megvető, gúnyos mosollyal néz
Piszliczárra, Adám észre sem veszi, Ilucit
zabálja a tekintetével. Piszliczár rájuk veti
magát, öleli, csókolja a két fiút.
PISZLICZÁR: Aránus úrficskák, mennit emlegettelek tiktukat! Mennit nem siratultam háládatusan apáduratuk!
Vészesen közeledik Pipitér felé is, de az
öreg az öklét dugja az orra alá, erre leáll.
APAFI: Jó szolgám, csak benéztünk hozzád,
hogy megigyunk nálad egy pohár citrumos vizet.
PISZLICZÁR: Iluci, te szaladul, hozul citrumus vizet fejudelumnek, meg ifiu uruknak, meg oreg emberulnak.
Iluci elmegy vízért, Ádámka megéled a
varázslatból.
ÁDÁM: Piszliczár gazda, megvan-e még
Toska, a falu bolondja?
PISZLICZÁR: Megvágyun, de nem nágyun,
olyun akár a gonosz vén májum!
APAFI: Szeretnék találkozni őkegyelmével!
A fiúk sokat meséltek róla az úton.
Erre Piszliczár kiejti kezéből a tálcát.
PISZLICZÁR: Jaj, nagyságus, méltuságus,
drágalátus fejedelum, ne kívánd aztat.
Csipi, rúgja, harapulja becses szemiledet. Kalickába vágyun berekesztelve
hamis firegje Toska. Megharapun én
karum véresre. (Mutatja a bekötözött
karját.)
APAFI: De így meg már éppen megnézem,
ha ilyen nagyon veszedelmes jószág!
Piszliczár a terem végében álló, letakart
tárgyról lehúzza a leplet, ott áll Toska,
egy vasketrecbe zárva. Amint meglátja
Szitáryékat, elbődül, nekiront a vasrácsnak, rettenetes erőfeszítéssel feltépi az aj-

tiszatáj
tót, és mindenki elborzadására a terem
közepére lohol. Valamennyien, beleértve
a fejedelmet is, hátrébb húzódnak. Toska
bakugrásokkal a szemközti falnál terem,
babrál rajta valamit, erre egy kis rekesz
nyílik meg a falban. Onnan előhúz két piros tárgyat, és vadul lóbálni kezdi őket.
ÁDÁM (előre lép, megsimogatja Toska arcát) Hát megvagy, öreg barátom,
Toska, falubolondja? Nem tartanak ebben a házban valami kényelmesen.
(Toska vigyorog.) Mit szorongatsz a
markodban, hadd lássam!
Toska folyamatosan vigyorog Piszliczár
felé, és átnyújt Ádának két piros selyemerszényt.
ÁDÁM: Mi lehet ez?
APAFI: Azt gondolom, én tudom. Add csak
ide azokat az erszényeket! Ismerősek…
A fejedelem előhúzza a kését, és felhasítja
az erszények oldalát. Ömlik belőlük az
arany.
ÁDÁM: Mennyi pénz!
APAFI: Ne számold, fiam, hogy mennyi,
megmondom én neked. Éppen kétszáz
arany.
PISZLICZÁR (hörög) Áj-háj, enim szép aránim! Eltolvajulta gonosz májum Toska
tülemtul. Lopul ez mindunet tülemtül,
megfigyul, kilesélget, hova teszum pénzet, lopulja el iccaka.
APAFI: Hallgasson el most kend! Vegyetek
a tenyeretekbe egy-egy aranyat! Nézzétek meg jól! Kit láttok rajta?
TAMÁS: A nagyságos fejedelmet.
APAFI: Így igaz. Akkor most megkérdezem,
valóban a te pénzed ez, jó ember?
PISZLICZÁR: Bizon hod enim, drágalátus fejedelem. Kettuszáz darab volt belule.
APAFI: Annyi ez, nincs benne hiba. Hát aztán, hol szerezted őket?
PISZLICZÁR: Mit tudjak én aztat, fejedelem?
Pinz gurul ide-uda. Ma kápum, holnap
ádum.

2009. augusztus
APAFI: Értem. Nézzétek meg jobban azt az
aranyat a kezetekben. Nem találtok valami különöset rajta?
ILUCI: Én találtam… A nagyságos fejedelemnek lefelejtették a bajuszát a pénzről!
APAFI: Ügyes lány vagy. Most akkor ismét
az apádhoz fordulok. Valóban a tiéd ez
a kétszáz arany, Piszliczár uram?
PIPITÉR: Bizon hod enim, monduttam mán,
drágalátus fejedelem.
APAFI: Az ám, jó ember, csakhogy még
mindig hiba van a kréta körül. Ebből az
aranypénzből ugyanis nem vertek többet ennél a kétszáz darabnál, ami itt
van.
PIPITÉR: Véletlenul mind hozzám kerult
aranbul.
APAFI: Azt a kétszáz aranyat pedig én elküldtem Hajdár basának. Szitáry Kristóf uram vitte neki.
ILUCI: Jaj, apám…

81
APAFI: Megmondjam-e most már, becsulátus Piszliczár, hogy hol vetted te ezeket
az aranyakat?
Piszliczár hanyatt vágja magát a márványkövön, és onnantól nem mozdul
semmi költögetésre. Pedig még Toska is
megsimogatja az üstökét, s úgy vihog mellé, mint aki tudja, hogy most valami nagyon érdemes dolgot művelt. Iluci ráborul
az apjára, s zokogva csókolgatja élettelen
kezét. A fejedelem jósággal int neki.
APAFI: Ne félj, szép gyermekem, majd magához tér az apád, mire Kolozsvárra
érünk, Szitáry uramhoz. Fektessétek föl
egy kocsira, Pipitér majd gondját viseli
neki az úton. Jöttök velünk ti is, szembesítésre.
Ádám biztatólag fogja meg Iluci kezét,
a lány hálásan hajtja a vállára a fejét, így
mennek ki. A többiek jelentőségteljesen
összemosolyognak a hátuk mögött.

15. jelenet – …ha jó a vége jó
Várszoba Kolozsvárban
(Apafi, Szitáry Kristóf, Szitáry Tamás, Szitáry Ádámka, Piszliczár, Iluci, Pipitér,
Mihályka)
A fiúk várják az apjukat, akivel a fejedelem tárgyal. Pipitér a falat támasztja,
Iluci az időközben magához tért
Piszliczárt támogatja.
ÁDÁM: Szerinted elengedi?
TAMÁS: El kell, hogy engedje.
ÁDÁM: Csak megcsináltuk, Tamás.
TAMÁS: Meg, Ádámka. De Pipitér nélkül
nem mentünk volna sokra.
PIPITÉR: Túlbecsülsz, kicsi szolgám. Nekem
csak annyi szerepem volt, hogy kérleltem a lápot, szét ne morzsoljon benneteket a halaknak eleségül.
TAMÁS: Sokáig van lent a fejedelem.
ÁDÁM: Föl is hozathatta volna.
PIPITÉR: Nagy dolog, ha a fejedelem lemegy
a fogolyhoz a pincebörtönbe. Nem mindenkinek jár ez a megtiszteltetés.

ÁDÁM: Csak már látnám az apánkat!
TAMÁS: Nem is engedjük el egyedül ezentúl
se követségbe, se a csatatérre.
ÁDÁM: De nem ám!
TAMÁS: Most veszem észre, komoly legénynyé cseperedtél a megpróbáltatások
ideje alatt.
ÁDÁM: Nincs több sírás, majd meglátod.
Szitáry Kristóf lép a terembe, kissé megőszülve, de még mindig délcegen. A fiúk a
nyakába repülnek, Ádám rögtön elsírja
magát.
FIÚK: Édesapánk, édes jó apánk!
PIPITÉR: Nagy jó uram, édes gazdám!
SZITÁRY: Én lelkem gyermekeim! Én hűséges öreg szolgám!

82
Piszliczár uram Ádámhoz totyog, s odanyújtja a maga piros selyem zsebbelijét.
PISZLICZÁR: Nesze neked, Ádumka. A lippai
bég ajándika. Szip selem, finum selem,
igazándi bizánti selem. Én már beléje
siránkuztam. Csak meg nem állhatulja
eztet a szip örvendezkedést könny nélkül a becsulátus ember.
Szitáry Kristóf karon fogja a két fiát, leborul a fejedelem előtt, megköszönni neki
visszaadott szabadságát. A fejedelem siet
felemelni őket.
APAFI: Szitáry uram, erről majd beszélünk
még egymással, később, tüzes veresborok mellett. Most sietős az utunk,
mert a fejedelemasszony nagyon várja
már a fiát, ezt a haszontalan gyereket,
ni! Kelmed pedig menjen haza a maga
családjával, úgyis régen jártak otthon.
Reggel azután majd lássuk egymást!
PIPITÉR: Nem lesz az jó, nagyságos fejedelem, már ha megbocsát, hogy szolga létemre beleszólok, de Szitáry uram mit
sem tud az otthoni fejleményekről. A
Szitáry-ház régen kelmed tulajdona, azt
a lefogatás másnapján magának elkoboztatta az én uramtól.
APAFI: Igazad van, öreg. Bocsásson meg
ezért, Szitáry uram! Küldönc szalad
maguk előtt, hogy mire hazaérnek, ismét üres legyen tőlünk a háza, s minden úgy legyen benne, ahogy azon a
gyászos napon hagyta. Jó lesz-e így, jó
szolgánk, Pipitér?
PIPITÉR: A legjobban van így, nagyságos fejedelem.
APAFI: Szitáry Kristóf, kegyelmed sokat
szenvedett irántunk való hűségének
miatta, s a mi tévedésünk miatt. Aki
hibázik, ne restellje bevallani: mi bevalljuk, hogy hibáztunk. Holnap kendet
országunk tanácsosává teszünk. Ne
szóljon, Szitáry, sietünk! Lépj elő,
Szitáry Tamás! Hogy kívánságod ne
támadjon még valaha a mi várainkat

tiszatáj
elszedegetni, íme, neked adományozzuk Sárvár várát. Légy te a kapitánya, s
rongyos hadseregedet ruházd föl ebből
a kétszáz aranyból, amit Piszliczár
uram most neked ajándékoz.
(Piszliczár előre lépne, de a fejedelem
leinti) Tudjuk, mit akarsz mondani, jó
ember. Azt akarod mondani, ugye,
hogy a hídalmási szép kastélyodat nekiajándékozod Szitáry Ádámnak, aki
jobban szeret kertészkedni, mint hadakozni! Jól teszed, jó ember, csak várj
még egy-két esztendőt, míg nől egy kicsit a kis Iluci lányod id. Téged pedig,
öreg szolga, aki ott sírdogálsz a sarokban, uradhoz való nagy hűségedért udvarunkba fogadunk, és gondunk lesz
holtig való ellátásodra.
PIPITÉR: Nem érdemlem én azt, nagyságos
fejedelem, inkább azt a kegyelmet kérem, hogy eressz engem vissza az Isten
szigetére. Ott leszek én már otthon
csak, az én nádasomban, az én vadmadaraim közt.
APAFI: Legyen a te akaratod szerint!
TAMÁS: Ha megengedi a nagyságos fejedelem, s ha nem bánod, édesapám, én Pipitérrel tartok a lápra. Van énnekem
ott elszámolni valóm egy lánnyal, ígéret
köt arra, hogy édesapám szabadulásakor magamnak megkeresem.
SZITÁRY: Menj, fiam, aztán gyere, ha a láp
és a szerelem visszaenged Kolozsvárra!
APAFI: Menjen, kapitány uram, egy hónapot adok a szerelem idejére az Ecsedi
lápon. Egy hónap után jelenti nekem,
hogy a sárvári vár kapitányságát, azzal
a szép barna lánnyal, aki legyen akkorra a felesége, átvette.
TAMÁS: Ígérem, nagyságos fejedelem.
APAFI: És ha befogadja, küldök egy ifjú
hadnagyot, családi szökevényt a keze
alá. Otthon már úgysem tudom megtartani.
MIHÁLYKA: Köszönöm, drága apám!

2009. augusztus
APAFI: De aztán rövid pórázon tartsa, Szitáry kapitány a gyereket, és bánjon vele
keményen, legény legyen belőle, ne
holmi anyámasszony katonája!
TAMÁS: Megígérem, nagyságos fejedelem,
és – ezt is köszönöm,
APAFI: Akkor fel, Kolozsvárra, urak! Szitáry
Kristóf, maga egy pillanatra ne maradjon el mellőlem, nagy segedelmemre
lehet, mert a törököt nem félem, a né-

83
mettől meg nem riadok, de meg kell
valljam, a fejedelmé asszonyság villámló tekintetétől úgy rettegek, akár egy
szaros kölök.
Szitáry megtorpan, megcsóválja a fejét.
SZITÁRY: Hogy én mit ki nem állok…
a nagyságos fejelem miatt… Hát még
a börtön sem volt elég?

84

tiszatáj

F ÜZI LÁSZLÓ

Gondolatok az identitásról
A MAGYARSÁGTUDAT MEGÉLÉSÉNEK ÚJ KERETEI


1.
Az Ezzé lett magyar hazátok című, a magyar nemzeteszme és nacionalizmus történetét
feldolgozó nagy könyvében Gyurgyák János a tizenkilencedik század húszas éveiben jelentkező politikai és intellektuális elit fellépésétől elindulva áttekinti a magyar nemzeteszme tartalmára tett, az időbeli módosulásokat természetszerűen tükröző javaslatokat.
A mához érkezve, ezen a rendszerváltástól kezdődő időszakot érti, s azt értem én is, keserű
megállapításokat tesz. A nemzetet Renan nemzet-fogalmából kiindulva „léleknek, eszmének, szellemi principiumnak” fogja fel, aminek meghatározó eleme az „alapvonalakban
megegyező közös múltszemlélet”, másrészt pedig „valamifajta közös akarat a jövőre nézve”. Bár Gurgyák jelzi, hogy ez a fajta nemzettudat ma már csak a szükségképpen figyelembe veendő áttételek révén érvényesíthető, a teljes egyetértés, „nemzeti összeborulás”
ma már nem elképzelhető, mégis mély keserűséggel jegyzi meg: „Ha renani magasságokból tekintünk a magyar nemzet rendszerváltás utáni történetére és jelenére, akkor csupa
negatívumot fogalmazhatunk meg, sőt már az a – első pillanatra talán képtelennek tűnő –
kérdés is felvethető, hogy beszélhetünk-e ma egyáltalán egységes magyar nemzetről, vagy
a XIX. század legvégén, a XX. század elején megindult bomlási folyamat elért arra a szintre, amely reálissá és hihetővé teszi ezt a mégoly abszurdnak tűnő feltételezést is. Politikai
elitünk ugyanis a nemzeti szimbólumokról és a nemzeti múlt kulcsfontosságú eseményeiről (Szent Korona, Kossuth-címer, 1918–19-es forradalmak, Trianon, Horthy-rendszer, az
1945-ös változások értelme, kommunista diktatúra, 1956, rendszerváltás stb.) egymásnak
gyökeresen ellentmondó képet alkot, mindezekről diametriálisan ellentétesen gondolkodik, s ami még tragikusabb, a nemzet fogalmából száműzné az ellentétesen gondolkodókat, vagy éppenséggel a nemzet árulóinak, tönkretevőinek, megrontóinak tartja a vele
nem egy nézeten lévőket. A nemzeti jövő, a megoldandó feladatok, a globalizáció által felvetett – ugyancsak időszerű és nyugtalanító – kérdések tekintetében ugyanez a duális, fehér vagy fekete szemlélet kezd uralkodni. 1989 után a pártpolitika – szintén nem történelmi előzmények nélkül – oly mértékben eluralta a mindennapi életet és rátelepedett
a tudományos-értelmiségi közbeszédre, hogy egyrészt alkalmasint minden társadalmi alrendszert kezd maga alá gyűrni, s a maga sajátos – s ebből a szempontból totálisan félrevezető – logikája szerint működtetni (jó példa erre a hazai média mai teljesen képtelen, abszurd helyzete). Másrészt a végletes mi–ők oppozíciót, a vagy-vagy választási kényszert,
a szekértábor-logikát elutasítók hangja alig hallatszik ebben a nagy csatazajban.”

2009. augusztus

85

Hosszan idézhetném még Gyurgyák János keserű mondatait, aztán pedig akár ellenvetéseket is tehetnék az általa elmondottakkal kapcsolatban, elmondhatnám például azt,
hogy a megélt jelen mindig összetettebbnek, kaotikusabbnak mutatja magát, mint a lehető
legrészletesebben feltárt múlt, s beszélhetnék arról is, hogy a politikai osztály elkülönülése
a társadalom testétől az egész világban érvényesülő tendencia, nem beszélve arról, hogy
a közösségi elképzelések megvalósításának ma nehezebbek a feltételei, mint valaha – de
nem teszem egyiket sem, egyrészt azért, mert az idézett mondatok önmagukban is képesek felidézni bennünk azt a helyzetet, amelyet élünk, másrészt pedig azért, mert magam is
úgy gondolom, hogy a mostani helyzet a politikai osztály kialakulásával, megmerevedésével, a társadalom egészére való rátelepedésével, ugyanakkor pedig a társadalom teljes átpolitizálódásával a különböző társadalmi rétegek és csoportok, valamint a különböző politikai irányultságok közötti szóértést szinte teljes egészében negligálja, s így a nemzet érdekei ellen hat.
2.
Utalnom kellett a Gyurgyák János által leírt helyzetre, noha nem a nemzeteszme tartalmára szeretnék javaslatot tenni, azaz nem arról szeretnék beszélni, hogy a nemzetnek milyen feladatai vannak a huszonegyedik század elején, s hogy ezeknek a feladatoknak miképpen tehet eleget, hanem arról, hogy a magyarságtudat megélése ma milyen keretek között mehet végbe. De még ezt a területet is szűkítem, hiszen az foglalkoztat, hogy az elmúlt
évtizedekben, a rendszerváltás előtt és után – merthogy minden jelenség tendenciaszerűen érvényesül – egészen a legutóbbi hónapok történéseiig milyen változások érték az
egyént és közösséget. A változások természetesen azokat a kereteket is érintik, amelyek
között az ember a maga etnikai-nemzeti sajátosságát, adott esetben magyarságát megélheti. A magyar nemzeteszme tartalma és a magyarságtudat megélése között természetesen
alapvető kapcsolódások és alapvető különbségek léteznek, az előbbi természetszerűen
a közösségre vonatkozik, állami és az államiságon túlmutató tartalmai vannak, politikai és
a politikaiakon túlmutató közösségi tartalmai, a magyarság megélése pedig szükségszerűen az egyénre vonatkozik, s így elképzelhetetlen változatosságban tud létezni, mindazonáltal ez az utóbbi jelenség, mivel az egyénnek az egyik, s ma talán az egyik legtermészetesebb közösséghez való tartozásáról van szó, nem választható el az elsőként megnevezett
jelenségtől, ahogyan ez sem a másodikként megnevezettől. Az ezzel a kérdéssel foglalkozó
kutatók a nemzetet egy tagjait közvetett kapcsolatokkal egybefűző, történetileg létrejött
társadalmi nagycsoportként határozzák meg, amely lehetővé teszi más csoport-hovatartozások vállalását is. Teljesen természetes, hogy másként éli meg a maga etnikai sajátosságát az, aki egy sikeresnek tudott nemzethez tartozik, mint az, aki egy sikertelennek tudotthoz, másképpen az, aki a nemzet egyik sikeres pillanatát éli át, s másképpen az, aki
a sikertelent, másképpen az, aki úgymond az anyanemzet keretein belül éli a mindennapjait, másképpen az, aki kisebbségben élő közösség tagjaként, s másképpen, aki a megélhetését más állam keretein belül keresi. Általánosan azt is elmondhatjuk, hogy az, aki ilyen
vagy olyan körülmények között a maga természetes etnikai kötődését megélve használja
az anyanyelvét, a történelmi múlton töpreng, ez a nemzeti közösség kialakulásáig visszatekintve szükségszerűen nemzetközpontú, vagy egy népdalt dúdol, vagy éppen családja
hagyományain gondolkodik, akár a családi gasztronómia hagyományain, kevésbé foglal-

86

tiszatáj

kozik a nemzet égető kérdéseivel, mint az, akit a konkrét közösségi megbízás vagy éppen
az egyén által megérzett, kevésbé konkrét és egyre kevésbé létező közösségi megbízás
(írókat-művészeket-tudósokat-gondolkodókat sorolok ide) ezzel a feladattal ruházott fel.
Az adott nemzeti identitás megélése végső soron egyéni jelenség (és feladat, ha valaki ezt
ezzel a tudattal éli meg), természetesen jobb, ha közösségi térben történik-történhet meg,
mint a közösségtől elkülönülve, vagy akár virtuális térben, míg a nemzeteszme tartalmának formálása szükségszerűen közösségi feladat. Mindez azt is jelenti, hogy az egyént ért
változások nem szükségszerűen érintik magát a nemzetet, természetesen az is elképzelhető, hogy a nemzetet ért változások nem befolyásolják az egyént, de meg kell jegyeznem,
hogy az ilyen típusú változások a legtöbb esetben természetszerűen befolyásolják azt, hogy
az egyén miképpen élheti meg a maga etnikai sajátosságait. Mindazonáltal az egyént ért
változások, ha áttételesen is, majdhogynem természetszerűen érintik a közösséget, ahogy
a közösséget ért változások az egyént, ezért elmondható, most eltekintek a szükségszerű
áttételek rögzítésétől, hogy a magyar nemzetet és a magyar nemzeti közösséghez kötődő
egyént érő változások között létezik kapcsolat, végső soron pedig elmondható, hogy azok
a keretek, amelyek hatással vannak a magyarságtudat megélésre, tartalmára, azok hatással vannak/hatással lehetnek a magyar nemzeteszme tartalmára, vagy legalábbis azokra
a keretekre, amelyek közt a magyar nemzeteszmének az időben léteznie kell – még akkor
is, ha a nemzeteszme vagy a nemzeti ideológia szükségszerűen nem azonos az egy-egy
ember gondolkodásában jelenlévő nemzeti tudattal.
Mindennek a megértéséhez legalább alapszinten tisztában kell lenni a magyar nemzeti
tudat és a magyar nemzeti állam kialakulásának folyamatával. A magyarság körében a tizenkilencedik században ment végbe az egységes nemzetté válás folyamata, ez a folyamat,
ahogyan Veres Valér mondja, 1867 és 1918 között társadalmi-gazdasági realitásokkal kapcsolódott össze, a nemzetépítő politika a nemzeti ideológia és az egységes oktatási rendszer által a nemzeti egység létrehozására törekedett. Ez a folyamat szakadt meg az első világháborút követően, amikor az egységes nemzeti lét felé tartó magyarság egy része a hatalomváltások és a trianoni döntés következtében kisebbségi sorsba került. Ekkor vette
kezdetét az ún. különfejlődési folyamat, melynek során a különböző berendezkedésű magyar állam nemzetpolitikája korlátozottan jutott el a határainkon kívülre. Ennek következtében mondható el, hogy az egyén a maga magyarságtudatát, bár az számos változatban
létezik, konkrétan éli meg, az anyaországban, kisebbségi közösségben, vagy a szétszóródásban, a magyar állam is a maga konkrétságában létezik, a magyar nemzet pedig elvontan, még akkor is, ha a Kárpát-medencében a mai napig létezik az egységes magyar kulturális nemzet tudata.
Az egy-egy ember gondolkodásában jelen lévő nemzeti tudat a kisebbségben élő magyarságnál a kultúrnemzethez való tartozással, így az anyanyelvi, kulturális kötődéssel,
a nemzeti büszkeség, egyáltalán a nemzeti érzelmek megélésével és a nemzeti szimbólumokhoz való viszonyulással fejeződik ki, míg Magyarországon az „értelmiségiek szignifikánsan, mintegy 15%-kal magasabb arányban vallják a nemzeti identitásuk meghatározójául a nyelvet és a kultúrát, mint az alapfokú iskolázottságúak, akik legalább ennyivel többen vallják az identitásuk meghatározó alapjául az állampolgárságukat”, itt tehát a nemzeti lét az állampolgárságon keresztül is kifejeződik. A nemzeti tudat megélése, másképpen a nemzeti tudat megnyilvánulása időhöz kötött, ami azt jelenti, hogy az idő különböző

2009. augusztus

87

szeleteiben különbözik egymástól. Szarka Lászlóval való közös vizsgálódásainak összefoglalásában beszél erről Veres Valér is: „Értelmezésünk szerint a határon túli magyarok
többségének nemzeti identitásában erőteljesen tükröződik a közel egy évszázada folyó
szétfejlődés, az ország geopolitikai ’státusza’, a hazai kisebbségpolitikai viszonyok, a magyar politikai szervezetek államigazgatásban betöltött szerepe és Magyarország határon
túli politikája is. Ezek a tényezők határozzák meg a határon túliak ’otthonosságérzetét’ országukban. Az otthonosságérzet a központi eleme a kisebbségben élő magyarok ’állampolgári tudatának’, ami a kutatás értelmezési kerete alapján nem egyezik meg az ’államnemzeti’ identitástudattal. Egyrészt, mert nem létezik a régió országaiban koherens államnemzeti ideológia, ami kialakíthatná ezt, másrészt a válaszadók túlnyomó többsége számára nem azonos súlyú csoportkategória a kultúrnemzeti magyarságtudat a ’többségi’ állampolgári hovatartozással, és országonként változó mértékben, de jelentős arányban
vannak azok, akik számára az állampolgári tudattartalom negatív vagy közömbös elemekkel töltött.”
Mindezzel együtt az idézett kutatás szerint „a kisebbségi magyarok nagy többségében
a nemzeti identitás és az állampolgársággal járó kisebbségi helyzet kettőssége nem képez
érzelmi problémát”, ami a hatalomváltás időszakában természetesen és szükségszerűen
nem így volt. Idekapcsolva az anyaországi magyarság nemzeti tudatát is, láttuk, itt az értelmiségiek jelölték meg a nemzeti kötődés alapjául az anyanyelvet és a kultúrát, azt kell
látnunk, hogy a nemzeti tudatban a kulturális, főképpen az anyanyelvhez való kötődés
rendkívül nagy erővel bír, képes háttérbe szorítani az állampolgári kötődést, de ezeken
a stabilnak tűnő meghatározásokon belül is létezhetnek elmozdulások mind az állampolgári kötődés (ezt láttuk akkor, amikor a kisebbségi magyaroknál a kulturális és az állampolgári kötődés kibékülését, a kevésbé képzett magyaroknál pedig az állampolgári kötődés
előtérbe kerülését tapasztaltuk), mind pedig a regionális értékek irányába, a jelzett kutatás számos kulturális regionális vonatkozás előtérbe kerülését jelzi, a kutatás példája szerint az ismert kulturális személyiségek sorában Erdélyben Petőfi után Sütő András, Szlovákiában pedig Jókai Mór következik. Számomra a kulturális nemzethez való kötődés stabilitása mellett mindez azt is jelzi, hogy – legalábbis tendenciaszerűen – a kulturális kötődéseken belül is történhetnek elmozdulások, főképpen az egyént ért hatások következtében, s mivel ezek a hatások ma alapjaiban érintik az egyént, lehetséges következményeikre
fel kell hívnunk a figyelmet.
3.
Ha az elmúlt húsz esztendőt szemléljük, akkor azt kell mondanunk, hogy szinte minden
szétesett, ami az akkori életünket körülvette. Ha nem működő formák esnek ki az ember
életéből, akkor annak elsősorban pozitív hatása van, ám ha a bennünket körülvevő világ
egésze változik meg, akkor annak egyéniséget romboló hatása is lehet, s befolyásolhatja az
emberi identitások alakulását. Úgy gondolom, érdemes innét nézve is értékelni az elmúlt
húsz esztendő történéseit.
Elsőként kell említenem, hogy szétesett az életünket minden fontos, még a magánélet
területén is befolyásoló szocialista berendezkedés. A szocialista berendezkedés lényegéről
viták folytak kialakulásakor, amennyire lehetett, az uralma alatt, s természetesen a bukása
óta is. Általánosnak tűnik az a megállapítás, hogy lényege szerint, s megvalósulása okán,

88

tiszatáj

azzal, hogy a keleties típusú társadalmakra épült rá, életképtelen volt, ez azonban nem jelenti azt, hogy ne hagyott volna maga után hiányokat. Egyrészt a szocializmus bukásával
eltűnt az az idea, amely alá a kapitalizmus valósága elől menekülni lehetne, sok keleteurópai, nyugat-európai és latin-amerikai értelmiségi ezzel magyarázza a maga vonzódását a szocialista berendezkedés alap-ideológiájához, a marxizmushoz, miközben megpróbál beilleszkedni a kapitalizmusnak abba a formájába, amelyik éppen körülveszi. Megjegyzendő, hogy ugyancsak viták folynak akörül, hogy a keleties típusú társadalmakra ráépülő szocializmus volt-e életképtelen és erőszakos jellegű, avagy a marxi alapok is ebbe
az irányba hatottak? Kornai János, a világhírű magyar közgazdász írja visszatekintő esszéjében: „Az olyan gazdaság, amelyben kiiktatják a magánkezdeményezést és a piaci koordinációt, rá van utalva a felülről jövő adminisztratív szabályozásra. Az ilyen mechanizmusban adminisztratív úton kell kikényszeríteni a fegyelmet, a felülről jövő utasítások
végrehajtását. A szocialista rendszer nem tud működni represszió nélkül. Ha elnyomó gépezetét fellazítják, előbb-utóbb összeomlik. Ez ment végbe a Szovjetunióban, és annak
szétbomlása nyomán a kelet-európai kommunista országokban. Ide kapcsolódik Marx álláspontja a diktatúra és a demokrácia kérdésében. Valószínű, hogy maga is elborzadt volna, ha saját szemével látja, mi folyik a Cseka kínzókamráiban. Ám amíg csak egy papírlapra kellett szöveget fogalmazni, addig Marx is és Engels is fitymálva beszéltek az üres, formális burzsoá alkotmányosságról, parlamentarizmusról, demokráciáról, és kiálltak a proletariátus diktatúrájának eszméje mellett.”
A szocializmus, noha valójában a jelenség lényege szerint soha nem gondoskodott társadalmának tagjairól, bukásával mégis itt hagyta a gondoskodó társadalom eszméjét, sokan várják ma is, hogy az állam vagy a társadalom gondoskodjon róluk, nem „csupán”
a társadalom polgárai, hanem teljes társadalmi részrendszerek is, miközben nálunk máig
nem alakult ki egyetértés arról, hogy mi az, amiről az államnak vagy megtestesítőinek
gondoskodniuk kell, s mi az, amiről nem. A napilapokban megjelenő közvélemény kutatási adatok arról szólnak, hogy a társadalom többsége nagyobb biztonságban érezte
magát az előző rendszerben, mint ma. Mindebből azonban nem kell levonni azt a következtetést, hogy adott esetben ma többen választanák a szocializmus világát, mint a kapitalizmusét. Ha filmfelvételeket látunk akkori világunkról, akkor egyből szembeötlik annak
a berendezkedésnek a behatárolt, művi jellege, s érzékelhetjük a mindenre ráülő szabályozottságot is. A mai állam szerepének végiggondolatlansága mégis sokban nehezíti a kormányok helyzetét, mondhatjuk azt is, hogy állandó kapkodásra készteti őket a korábbi
megszokottság és a kényszerítő erővel fellépő „valóság” között.
Nemzeti vonatkozásban a szocializmus bukása együtt járt az elnemzetlenítő ideológia
eltűnésével, ám az egyének nemzeti tudatának működését segítő számos társadalmi részrendszer – például az oktatás és a kultúra – nehéz helyzetbe került. Közben pedig, amikor
az új információs világban minden korábbival összevetve sokkal könnyebb kulturális információkhoz jutni, maguk azok az értékek kérdőjeleződnek meg, amelyeket ezek az információk hordoznak.
Összegezve azt mondhatjuk, hogy az egyén helyzete teljes egészében megváltozott az
egyenlőséginek mondott társadalom eltűnésével. Új társadalmi feszültségek keletkeztek,
a társadalmak egyharmada nélkülözések közepette él, miközben az újgazdag öntudat a korábbi homogén társadalmakat szétfeszíti. Az eszmék és az ideák akkori uralma után ma

2009. augusztus

89

gyakorlatias társadalom létezik, ám ennek a társadalomnak az új jelenségei, lesz még erről
szó, a nemzeti kötődéseket ismét csak megkérdőjelezik, éppen csak másképpen, mint
ahogyan a szocialista berendezkedés tette ezt. Végül pedig széthullóban van – ismétlem,
tendenciákról beszélek – a korábbi világból irigyen figyelt, a tömegtermelésből a jóléti társadalmat megteremtő kapitalizmus, az információs társadalom lép a helyére, lassan ennek az információs társadalomnak az első válsághullámát is megtapasztaljuk. Ez a válság
az elszegényedett posztszocializmus kiszolgáltatottjait természetesen sokkal erősebben,
egzisztenciális mélységekben érinti, mint a jelentős tartalékokat felhalmozó társadalmak
polgárait. Mindezeknek a jelenségeknek az identitásvesztés terén meghatározóan jelentős
súlyuk van: ott, ahol a korábbi teljes társadalom összeomlott, magával sodorva családi,
emberi kapcsolatokat, az emberi identitás alaprétegeibe hatolnak a változások, miközben
az új, s az értelem szintjén mégiscsak elfogadott társadalmi rendnek is többen vannak
a vesztesei, mint a nyertesei. Feltehetően egyre többen érzik úgy magukat, mint Kafka agglegénye, akiről a Naplójában ír: „A társaságtól azt várom, hogy mindazt megkapom tőle,
aminek híján vagyok, mindenekelőtt erőim megszervezését, mert nem elég annyi összpontosítás, amennyi ettől az agglegénytől az utcán telhet. Ez ugyanis már azzal elégedett, ha
helytáll a maga, igaz, vacak testiségével, megvédi néhány vacak étkezését, elkerüli más
emberek befolyását, egyszóval, megtart annyit, amennyit a felbomló világban csak lehetséges. De amit elveszít, azt igyekszik erőszakkal visszaszerezni, még ha az időközben megváltozott vagy meggyengült is, vagy ha csak látszólag volt is korábbi tulajdona (legtöbbször erről van szó). Lénye tehát öngyilkos lény, csak saját húsához vannak fogai és csak saját fogai számára húsa. Mert ha valakinek nincs középpontja, nincs hivatása, nincs szerelme, családja, jövedelme, vagyis ha nagy általánosságban nem tudja tartani magát a világgal szemben, persze csak kísérletképp, tehát ha a javak nagy komplexumával nem tudja, úgy mond megdöbbenteni a világot, nem tudja magát megóvni pillanatnyilag romboló
veszteségektől”. S ugyanez a hang valamennyivel későbbről: „… a felbomlás úgy megy
végbe, mint egy apoteózis, amikor is elszáll belőlünk minden, ami életben tart bennünket,
de miközben elszáll, emberi fényével még utoljára beragyog bennünket”. Ebben a világban
sokan hagyják, hagyni kényszerülnek, hogy a folyamatok elszenvedői legyenek, mások képesek a folyamatokhoz kapcsolódni, így alakítják ki a maguk identitását, de ebben az esetben sem a külső világtól elkülönülten, a világ formálódása tehát visszahat az identitás tartalmára, különösen mióta az ún. információs világ alapvetően érinti az emberi identitást
és az identitás-építéseket. Az információ kora minden korábbinál erősebben kérdez rá az
identitások lényegére, ezért pár bekezdés erejéig külön is foglalkoznunk kell ezzel az időszakkal – másképpen a mi korunkkal.
4.
Az információ korával nem most találkozik térségünk embere. Manuel Castells szerint, aki
az elsők közt tett kísérletet arra, hogy leírja az információs forradalom folyamatát és jelezze a gazdasági, társadalmi változások lényegét, majd pedig modellszerűen az információ
korának társadalmát is bemutatja, az „információs” jelző „a társadalmi szerveződés specifikus formájára utal, amelyben a mai történelmi korszakban kialakuló új technológiai feltételek következtében az információ létrehozása, feldolgozása és továbbítása válik a termelékenység és hatalom alapvető forrásává.” Az információs társadalom kialakulása az

90

tiszatáj

idézett felfogás szerint az 1960-as évek végén és az 1970-es évek közepén „három egymástól független folyamat történelmi egybeesésére vezethető vissza: az információs technológia forradalma; a kapitalizmus és az etatizmus válsága, s ezt követő szerkezetváltozás; s az
olyan társadalmi-kulturális mozgalmak virágzása, mint a libertarizmus, az emberjogi, a feminista és a környezetvédő mozgalmak. E folyamatok kölcsönhatásai, s az általuk kiváltott reakciók újfajta, uralkodó társadalmi struktúrát teremtettek: a hálózati társadalmat,
új gazdaságot, az informacionális-globális gazdaságot; és újfajta kultúrát, a valóságos virtualitás kultúráját. Ennek a gazdaságnak, társadalomnak és kultúrának a belső logikája
alapozza meg a társadalmi cselekvést és intézményeket a keresztül-kasul kölcsönfüggésekre épülő világban”. Akkor, amikor arra utaltam, hogy az információs kor jelenségeivel
nem most először találkozik térségünk embere, éppen az időbeli átfedésre gondoltam, mélyebben pedig arra, hogy az információs korba való belépésre való képtelenség nagyban
hozzájárult a létező szocializmus bukásához. (Csupán zárójelben: a rendszerváltást közvetlenül megelőző időszakban csak a fénymásoló és a fax volt ismert nálunk, de már ezek
is új távlatokat nyitottak a gondolatok terjesztésében. A mai információs eszközpark s a pár
évtizeddel korábbi társadalmi-gazdasági gyakorlat egyszerűen nem megfeleltethető egymással, a világtól való elzárkózás ideig-óráig ugyan megvalósítható, látunk rá példákat, de
ez végképp nem szolgálja a társadalom érdekeit.)
Természetesen nincs terem arra, hogy Castells három hatalmas kötetet kitevő munkáját akár csak a főbb tételei szerint is ismertessem, noha ez a „jelentörténeti” könyv megérdemelné ezt, így csupán pár állítást emelek ki a három kötetből, olyan állításokat, amelyek
mostani gondolatmenetemmel közvetlenül kapcsolatba állíthatók. Az információs társadalmakban virtuális közösségek alakulnak ki, az információs társadalom első szakasza az
„identitás kiemelkedő fontosságára” hívja fel a figyelmet, a társadalom egyik legfontosabb
jelenségévé „az egyén személyiségének és kultúrájának védelme” lép elő, Castells ennek
kapcsán idézi Alain Touraine-t, aki szerint ez a folyamat átveszi az osztályharc szerepét,
s ugyancsak idézi Raymond Barglow gondolatmenetét azzal kapcsolatban, hogy „miközben a hálózatosodás és az információs rendszerek gyarapítják a szerveződés és az integráció érdekében működő emberi erőket, ugyanakkor felbomlasztják az önálló, független
személyiség nyugati eszméjét”. Ebben a világban új gazdaság alakul ki, a tömegtermelés
helyére a rugalmas termelés lép, megjelenik a társadalom minden szintjén a hálózatosodás, ennek következményeként pedig a hálózati munka és rugalmas munkaidő, a mezőgazdasági és feldolgozóipari munka visszaszorul, a szolgáltatás, ezen belül az egészségügyi
és üzleti szolgáltatás aránya viszont növekszik. Ez a gazdasági rendszer kapitalista rendszerként működik, nyilván ennek tudható be, hogy az áramlások terében megvalósuló
időtlen idő mellett az alárendelt funkciók, az emberekkel együtt fragmentálódnak. A hagyományos nemzetállam, amelyet a hálózatok többsége kikerül, sokat veszít szuverenitásából. „Meglehet – mondja Castells –, korunkra a közös identitások felbomlása jellemző,
ami egyet jelent a társadalom mint értelmes szociális rendszer felbomlásával. Senki sem
mondja, hogy új identitásoknak kell létrejönniük, új társadalmi mozgalmaknak kell újrateremteniük a társadalmat, s új intézmények épülnek ki a daloló holnaputánok számára.
Első pillantásra egy olyan világot látunk kialakulóban, amely kizárólag piacokból, hálózatokból, látszólag az ’ésszerű elvárások’ mintája által uralt egyénekből és stratégiai szervezetekből áll (ez az új, befolyásos gazdaságelmélet), kivéve, amikor ezek a ’racionális egyé-

2009. augusztus

91

nek’ hirtelen lelövik szomszédjaikat, megerőszakolnak egy kislányt vagy ideggázt szórnak
szét a metróban. Identitásokra nincs is szükség ebben az új világban: elemi ösztönök, hatalmi impulzusok, énközpontú stratégiai kalkulációk, makrotársadalmi szinten pedig
a barbár nomád dinamika, a dionüszoszi elem világos vonásai minden határ átlépésével és
a nemzetközi politikai-jogi és civilizációs normák problematikussá tételével fenyegetnek”.
Az áramlatok terével és az időt időtlenné formáló hálózatokkal szemben áll a kommunális mennyország vágya, a kommunák Isten, nemzet, család köré szerveződnek, miközben a rezisztens identitások nem csupán a hagyományos értékek, hanem az újabb társadalmi mozgalmak, nőmozgalom, zöldek, szexuális felszabadulást célzó mozgalmak kapcsán is megjelennek. A kommunális mennyország iránti vágy az ellenálló identitás kialakulásának irányába hat, az ebben résztvevők számára a hálózatokból való kilépés jelenti
az egyetlen megoldást, megjelenik a globális bűnözőgazdaság is – látjuk, hogy megjelenik
–, s új jelenségként a kirekesztők kirekesztése a kirekesztettek által, ami lényege szerint
„egy másfajta értékrendszer és lételv fundamentalista igenlésének formáját ölti és fogja ölteni, egy olyan rendszerét, amelynek jegyében képtelenség együtt létezni azzal a gonosz
rendszerrel, amely ily mélyen tönkreteszi az emberek életét.” S csak ezek után jutunk el
oda, hogy az egymástól elkülönülő terekre bomló világ szuverenitásukból sokat veszítő
nemzetállamainak polgárai, akik a legjobb esetben állandó kísérletet tesznek családjuk újjáépítésére, az egymáshoz különböző módon kapcsolódó helyi és regionális sajátosságok
tudatosítása mellett, miközben a legkülönbözőbb civil szervezetekben próbálják érvényesíteni a hálózatokkal szembeni ellenerejüket, a maguk nemzeti-etnikai tudatát is ápolják.
Összefoglalva: a világon ma mintegy kétmilliárd (!) ember rekesztődik ki abból, amit
fejlődésnek, új társadalomnak, az információ korának hívunk. Erre azért is figyelnünk
kell, mert ezt az új világot – lassan talán nevezhetjük annak is – a társadalmi egyenlőtlenség növekedése jellemzi, itthon ezzel nem néztünk szembe sem a rendszerváltáskor, sem
azóta, s alig akad valaki, aki beszélne róla, hiszen akkor az új világgal szembeni pozíciót
foglalna el, ezzel együtt pedig, a társadalmi-kulturális tevékenység terén is a mindent árható individualizáció, miközben a munkatevékenység is individualizálódik, így a szervezettség esélye csökken. (Láttuk, azok, akik történelmi vagy társadalmi okokból nem kapják meg az esélyt az információs társadalomhoz való kapcsolódáshoz, eleve kívül maradnak az újabb világ mozgásán.) Annak a jövőképnek, amelyet Castells felvázolt, két összetevője van, egy gazdasági és egy társadalmi. A gazdaságiról a következőket olvashatjuk:
„Nem kétséges, hogy a 21. században egy történelmi mércével rendkívül termékeny rendszer felemelkedésének leszünk tanúi. Az emberi munka jelentősen kisebb erőfeszítéssel
egyre többet fog termelni. A gazdaság legtermékenyebb ágazataiban a szellemi munka
váltja fel a fizikai erőfeszítést. De hogy ez a gazdaság mindenkié legyen, egyéni szinten
a megfelelő iskolázottságon, társadalmilag pedig a társadalmi szervezeten, a politikán és
a szakpolitikán múlik.” A fejlődés szelektív lesz, ezzel hatalmas feszültségek keletkeznek
a világban, a kirekesztettek sorsuk elviselése mellett a kirekesztők kirekesztésével is reagálhatnak. A társadalmi jövőkép, egyébként benne élünk már, a gazdaságinál jóval kevésbé biztató. „Ami az embereket illeti – mondja Castells –, ők mind távolabb kerülnek a hatalom székhelyeitől, s elidegenülnek a civil társadalom düledező intézményeitől. Munkájuk és életük egyre individuálisabbá válik, a nekik való jelentést saját tapasztalataik alapján konstruálják, s ha szerencséjük van, újjáépíthetik családjukat, erős sziklaként az isme-

92

tiszatáj

retlen áramlatok és ellenőrizhetetlen hálózatok kavargó óceánjában. Kollektív fenyegetések súlya alatt közösségi menedéket építenek, ahonnan próféták hirdethetik új istenek eljövetelét.”
A Manuel Castells által felsorolt jelenségek nem valamiféle utópia vagy ellenutópia
kellékei, hanem mai, akár mindennapi életünk részei. Az információs forradalom eszköztára, már messze nem a fénymásoló vagy a fax szintjén, beépült életünkbe, tájékozódásunk nagyobbik része már az internet segítségével történik, levelet, képeslapot nagyobbrészt a világhálón küldünk egymásnak, filmet, zenét a hálóról töltünk le magunknak,
bankszámlánk, hitelkártyánk állását, ha rendelkezünk ilyenekkel, a hálón ellenőrizzük,
írásainkat a számítógépen készítjük el, arról küldjük tovább, a világ körülöttünk hálózatokba szerveződött, különböző „láncok” vesznek bennünket körül, a termelésnél talán már
most fontosabb az értékesítés, miközben azt is érezzük, hogy a hálózatokba szerveződő tőke ismét csak extraprofitra törekszik, a világ pedig valóban különálló, s más és más lehetőségekkel bíró vagy más és más lehetetlenségekkel küzdő terekre esik szét, mi több, éppenséggel ennek az új világrendnek az első, a világon végigfutó, s leginkább megint a kiszolgáltatottakat sújtó válságát éljük át. Gyermekeink sokszor nemcsak más városban tanulnak vagy élnek, hanem egyben külföldön is, a hagyományos, három nemzedékre kiterjedő család lassan már csupán az emlékeinkben létezik, két nemzedékről is jóformán csak
a gyermekek fiatalkorában beszélhetünk. Párkapcsolatok különböző országok vagy akár
földrészek lakói között egyre nagyobb számban alakulnak ki, nem szólva arról, hogy egyre
többen vállalnak munkát „külföldön”, mindez kétségtelenül hatással lesz a legfiatalabb
nemzedék identitásteremtő törekvéseire. Ugyanakkor megtapasztalhattuk a fundamentalista gondolkodás veszélyeit, nem beszélve a terrorizmus csapdáiról – közben pedig látjuk
a lokális, helyi vagy regionális, vagy éppenséggel nemzeti identitáskeresés különböző kísérleteit is, ami sokszor a lokális közösségteremtési törekvésekkel jár együtt.
5.
Lássuk akkor, hogy már a nem is csak a jövőben létező világ jelenségei közül melyik hozható összefüggésbe választott témánkkal. Elsőként nyilván arról kell szólni, hogy a teljesen megváltozott helyzetbe került embernek továbbra is szüksége van és lesz természetes
identitásra. A világhoz való természetes kötődés kialakítására kényszeríti, hogy életét nagyobbrészt virtuális térben tölti, ez a valóság elemeivel való közeli kapcsolat kialakítását
követeli meg. (Vagy nem, teszem hozzá a magam által megfigyelteket, de ez az ember világhoz való kapcsolatának eltorzulását hozza majd magával. Ennek kapcsán azt is meg
kell jegyeznem, hogy a világhoz való viszonyunk az örök előző nemzedék nézőpontjából
állandóan torzul.) Fejünkben továbbra is működik majd a „kommunális mennyország”
iránti vágy, az az ösztön, amelyik nem elégszik meg a világ gazdasági összetevőivel, hanem
közösségi feladatokat és célképzeteket is magára vállal. Szólni kell a soknyelvűség állapotában talán a korábbinál erősebben is feltörő ösztönről, arról, hogy „amíg élek, őrzöm
anyanyelvemet”, ahogy azt Ilia Mihály idézi Szvetlana Gyimiszlanova manysi költőnő Vízcsepp című kötetének címadó verséből.
Az elkövetkezőkben, ahogy a nemzetállamok, úgy a nemzeti érzés is minden bizonnyal
megőrződik majd, ám nyilvánvalóan veszíteni fog kizárólagosságából, más kultúrákkal való szembenállásából. Ha egy-egy ember a maga vagy családja révén más kultúrákkal él

2009. augusztus

93

együtt, márpedig ennek a lehetősége adott lesz, akkor megtanulja becsülni a mások kultúráját is. A jövő embere, ezt Manuel Castells is hangsúlyozza, a maga identitását nemcsak
a nemzeti rendszerekbe való beágyazottsága révén éli majd meg, hanem a különböző hálózatokon való tartozásán túl a manapság talán leginkább civilnek nevezhető mozgalmakhoz való kötődésében is. Bár mind a nemzeti, mind pedig a vallási identitásteremtés magában hordozza a fundamentalizmus veszélyét, nem beszélve arról, hogy az elkülönülő terek sokszor szinte meghatározzák a jelenségekre adandó válaszok tartalmát, a nemzeti érzésnek ebbe az új világba is be kell épülnie. Az egyes államok kultúrája sok esetben elmozdul majd abba az irányba, amelyiket ma multikulturálisnak nevezünk, ez természetes
következménye lesz a különböző származású emberek akár egyes családokon belüli
együttélésének, ezért a nemzeti tudat, sajátosság megélése feltehetően egyre kevésbé az
államnemzethez, hanem inkább az anyanyelvhez és a kultúrához fűződő viszonyon keresztül történik majd meg. Ez hasonló módon történik majd, mint amit ma a kultúrnemzethez
való tartozás terén megfigyelhetünk, azzal a különbséggel, hogy az államnak foglalkoznia
kell majd a területén élő más kultúrával bírók támogatásával és az állam területén létező
kultúrák közötti kapcsolat kialakításával is.
Azoknak a kereteknek az elkövetkező időkbeli feltételezett átalakulását, amelyekben
megélhető lesz a nemzeti-etnikai azonosság, vállalt alapállásomból fakadóan az egyén nézőpontjából is igyekeztem érzékeltetni. Ha akárcsak valamennyire is körülnézünk a világban, azt látjuk, hogy az információ korának eszközei segítik-segíthetik az identitás kialakításához-formálásához-megőrzéséhez szükséges információk, adatbázisok, szövegek, zenék, képek elérését. Ebbeli meggyőződésemet erősíti az a megfigyelésem, hogy kisebbségi
sorsban élő magyar íróbarátaim előbb „tértek át” a modern információs eszközök használatára, mint anyaországbeli társaik, a tájékozódáshoz nyilvánvalóan szükségük volt ezekre
az eszközökre. Az internet révén ma lényegesen több kulturális információ érhető el, mint
mondjuk húsz esztendővel ezelőtt a nehezen megszerzett könyvekből, folyóiratokból, ezt
nyilvánvalóan bizonygatni sem kell, s itt ma már nem csupán szövegekről, katalóguscédulákról, folyóiratok tanulmányairól kell szólnunk, hanem rádiós és televíziós adásokról
is, nem beszélve a magán- vagy családi érintkezés legújabb lehetőségeiről. Mindez azonban a virtuális térben történik, így a korlátok is azonnal érezhetővé válnak, elég, ha arra
gondolunk, hogy a teljes könyvtár nem került fel az internetre, vagy ha arra, hogy a világháló segítségével történő képet-hangot közvetítő beszélgetés sem helyettesíti az azonos
térben lezajló beszélgetést. Ha pedig arra figyelek, hogy kisebbségi helyzetben, vagy külföldön munkavállalóként élő egyénnek a másik társadalomban elfoglalt helye vagy a munka
végzése, s az új viszonyokhoz való alkalmazkodása – az ottani, ugyancsak felgyorsult élettempó és a számos kulturális, információs kihívás mellett, nem beszélve az együttélés
természetes parancsáról – mennyi más irányú nehézséggel jár együtt, akkor azt kell mondanom, hogy a nemzeti identitás megélése ebben a vonatkozásban legalább abban a mértékben nehezedett, mint amennyire a modern információs eszközök segítségével könynyebbedett. Ebben szerepet játszik, hogy ma az identitás bármelyik formájának megteremtése nehezebb, mint korábban volt. Ahogy Szabó T. Attila Ellák írja: „A közösségi tudás (tudomány) gyors fejlődésének legnagyobb veszélye, hogy ezzel párhuzamosan nő
a – szakosodás miatt – a viszonylagos tudatlanság”, s hogy „a szakosodás alappontján
a viszonylagos tudatlanság már a fenntartható fejlődést fenyegeti”, ezekből a jelenségek-

94

tiszatáj

ből következően pedig az egyes ember a korábbinál erősebben érezheti a maga elveszettségét a világban. A nemzeti-etnikai identitás megélése ugyanakkor nem csupán a magaskultúra elemeihez való hozzáféréssel azonos, egyéni megélése mellett közösségi vonatkozásai is vannak, s ha azt látom, hogy kisebbségi sorsban élő barátaim mekkora erőfeszítéseket tesznek egy-egy kulturális egyesület működtetéséért, s azt, hogy ezeknek az egyesületeknek a tagjai az anyaországi társadalom tagjai számára szinte értelmezhetetlen áldozatokat hoznak azért, hogy egy-egy rendezvényen részt vehessenek, akkor azt kell mondanom, hogy az új helyzetben a nemzeti-etnikai identitások megélése a korábbiakkal összevetve inkább nehezedett, mint könnyebbedett.
A változások természetesen nem csak az egyén életét érintik, hanem az államét és
a nemzetét is, nem beszélve arról, hogy az államnak, minden természetes feladatán és kötelezettségén túl szembe kell néznie annak a helyzetnek a veszélyeivel is, amelyikben „próféták új istenek eljövetelét” hirdethetik. A mi, társadalmi formációt váltó államunk megváltozott helyzetét azzal jellemezhetjük, hogy a korábbi elnemzetlenítő vonások érvényesítése után nemzeti vonatkozásban új kapcsolatrendszert kell kialakítania a nemzeti kisebbségekkel és azokkal az államokkal, amelyekben ezek a kisebbségek élnek, s egyéni és közösségi vonatkozásban is biztosítania kell a nemzeti kultúrához való minél intenzívebb
hozzáférés lehetőségét, a nemzeti kultúra megújulását, a korábban leírtak szellemében
pedig az új vagy már meglévő kulturális közösségek kulturális identitását is szolgálnia
kell, úgy, hogy a különböző kulturális közösségek közötti kapcsolatot és a kultúrák egymás
mellett élését is segíti. Ma, amikor a kultúra számos eleme átalakul és új kulturális színterek alakulnak ki, miközben a kultúra minden korábbinál tagoltabbá válik, s a korábbi példányszámokkal, érdeklődéssel egyszerűen nem lehet jellemezni a kulturális hatékonyságot, miközben a kultúra világa számos vonatkozásban piacosodik, a magaskultúra pedig jó
néhányszor megalázó helyzetbe kerül a tömegkultúrával szemben, az államnak szinte
megoldhatatlan mennyiségű feladattal kell szembenéznie ezen a területen is. Ráadásul
a magyar társadalom gondolkodásában egyre inkább a jövő jut meghatározó szerephez,
azt, hogy mit kellene ma tenni, mintha senki nem tudná, ám azt, hogy milyen lesz a jövő,
mintha mindenki tudná. Úgy vagyunk vele, ahogy a rendszerváltáskor gondoltuk: működő
kapitalizmus lesz, jólét, kiegyensúlyozottság, napfény, derű – mintha a szocialista utópiák
világa köszönne vissza ilyen irányú vágyálmainkban. Arról, hogy az a társadalom, amelyet
most alapozunk, építünk – ezek a kifejezések is a szocializmus időszakából köszönnek
vissza – szintén tagolt társadalom lesz, s kinek kisebb, kinek pedig nagyobb jólétet hoz,
s lesznek a jóléten kívül kerülők is, szó sem esik, sem pedig arról, hogy az új világban kulturális identitásunk is veszélybe kerül. Márpedig a múlt lezárult, még akkor is, ha számos
eleme szükségszerűen tovább él bennünk. Ahogy a múltra hivatkozunk, úgy hivatkozunk
a jövőre is, csak éppen a jelen marad ki mindkét hivatkozásból. Mintha egyszerre élnénk
a múltban és jövőben, csak éppen a jelenben nem – mert azt, amiben most élünk, nehezebb tudomásul vennünk, mint a megszépített múltat vagy a képzeletünkben élő j övőt.
A jövő nem tagadni fogja a magunk jelenét, hanem ennek lesz a folytatása, tehát, ahogy
mondani szokták, a jövő már elkezdődött, s talán ezért mondhatom a jelenünkről, hogy az
a jövő – amelyben élünk, még akkor is, ha pillanatnyilag a jelenünkben sem akarunk élni.
A jelzett feladatok szakpolitikai feladatok, megvalósításuk nem függhet pártpolitikai
érdekektől, elképzelésektől. Azért, hogy a leírt hangzavar ellenére adatokat is lássunk

2009. augusztus

95

a mostani gondolatmenethez kapcsolódóan, érdemes szakmunkához fordulnunk. Pogátsa
Zoltán Éltanuló válságban – Állam és piac a rendszerváltás utáni Magyarországon című könyve a legjobb közgazdasági szakmunka, amelyet a rendszerváltástól eltelt időszak
magyar gazdasági történéseiről írtak, bár a megjelenésétől eltelt másfél esztendő némileg
elszürkítette, de csak annyiban, hogy a könyvben leírtak azóta kollektív tapasztalattá váltak. A szerző szinte egyetlen kérdést vizsgál, azt, hogy milyen kondíciókkal rendelkezett
a magyar gazdaság a rendszerváltás időszakában, miképpen lett a rendszerváltó országok
éltanulója, hogyan vesztette el ezt a szerepét, s mit kell tennie az országnak ahhoz, hogy
hatékonyan tudjon bekapcsolódni a globális kapitalizmusba. (Azóta a hitelválság és következményei ezt a részrendszert átírták, de lehet, hogy csak aláhúzták a könyvben leírtakat.) Nem apolitikus, nem szenvtelen, nem egyszerűen tárgyilagos, hanem inkább logikus
az, amit mond, az elmondottak zárt rendszerbe illeszkednek. Nem tagadja a változásokat,
„ma Magyarország fejlett piacgazdaság, ahol a magántulajdon mértéke sok hagyományos
tőkés országnál nagyobb mértékben határozza meg teljesítményét” – így kezdi a könyvet.
A társadalom értékrendje kapcsán, így közeledünk a bennünket érintő kérdésekhez, fontosnak tartja megjegyezni, hogy a magyar társadalom megkerülte az alapkérdések következetes megválaszolását. Így azt sem döntötte el a társadalom, hogy milyen kapitalizmust
akar építeni. Ennek egyik oka, hogy sokszor ténylegesen kényszerpályákon haladtunk,
vagy legalábbis úgy éreztük. Másrészről azonban „a társadalomban soha nem indult be az
a vitafolyamat, amely segített volna megérteni a polgárok nagy részének, hogy mik is
a legfontosabb eldöntendő kérdések, milyen szempontok alapján kellene meghatározni
saját jövőjüket. Pedig a lehetőségek széles tárháza volt nyitva előttünk.” Ráadásul számos
mutató szerint a társadalom is képtelen megújulni, s a szükséges módon válaszolni a gazdaság változásaira. Pogátsa Zoltán adatai alapján pár ezzel kapcsolatos tényezőre utalok:
– Magyarországon 2004-ben a 10 millió lakosból 3,94 millió dolgozott, 1 foglalkoztatottra 1,59 eltartott jutott, az EU15-knél 1,25, Csehországban 1,17 fő
– A magyar lakosság idős, s gyors tempóban öregszik tovább
– Magyarországon az egyik legmagasabb a rákkal kapcsolatos halálozási mutató
– Az öngyilkossági ráta (tudjuk, tradicionálisan) az egyik legmagasabb, az EU-átlag
háromszorosa
– Rendkívül magas az alkoholisták száma: 800. 000 fő (!)
– Alacsony az egészséggel és az életstílussal kapcsolatos tudatosság színvonala, ennek
tudható be a magyar lakosság egészségügyi helyzetének tragikus volta
A megújulásnál szóba jöhető elemeknél, s ezek már a lehetséges kulturális stratégia
megvalósíthatóságának nehézségeire is utalnak, Pogátsa Zoltán az oktatás, a nyelvismeret,
az internethasználat mutatóit elemezte, s mindegyik mutatót problematikusnak találta.
Érthetetlennek tartja a felsőfokú oktatás középpontba helyezését, már csak azért is, mert
az oktatás színvonala csökkent, a felsőfokú oktatás eltömegesedett. Ezzel szemben a középfokú oktatásra a korábbinál kevesebb pénz jutott: „A közoktatás finanszírozása 1995 és
1999 között 16%-kal csökkent. Ez egyértelműen azt mutatja, hogy a kormányzat figyelmen
kívül hagyta ezt a szektort, valószínűleg nem tartva azt túlságosan fontosnak.” Ez azért is
problematikus, mert a gazdaság fejlődéséhez általában a középfokú oktatásban részt vevők számának és az oktatás színvonalának az emelkedésére van szükség. Alapvetően a fej-

96

tiszatáj

lődés felgyorsulása, a versenybe való bekapcsolódás ellen hat a szegénység: „Egyszerűen
és minden szépítés nélkül fogalmazva: a magyar társadalom tagjainak többsége szegény.
Megélhetési gondjaik vannak, és ezért folyamatosan az ennek megfelelő életstílusra és
életstratégiákra kényszerülnek. Bár ezt az egyszerű tényt elvont szinten mindannyian tudjuk, még sem gondolunk bele abba, hogy ennek milyen lecsapódása van a hétköznapi életben. … Az egyes emberek jövedelmi helyzete behatárolja saját egyéni növekedési lehetőségeiket. Addig nyújtózkodhatunk, amíg a takaró ér. A magyar társadalom versenyképessége pedig az egyének versenyképességéből áll össze. Minél képzettebbek, egészségesebbek,
fiatalabbak az egyes egyének, minél többen beszélnek közöttük nyelveket és minél többen
használják az internetet, annál valószínűbb, hogy a magyar gazdaságban létrejönnek az
áhított magasabb hozzáadott értékű munkahelyek. Ha ehelyett az emberek alulfizetettek,
ha nincs pénzük fejlődni és gyermeket vállalni, ha a puszta megélhetés is gondot okoz nekik, akkor az óhatatlanul bekövetkező reálbér-emelkedés ellenére nem sikerül majd növelni a magas hozzáadott értékű munkahelyek számát.”
Ha ehhez a gondolatsorhoz hozzáteszem a kultúra területén dolgozóknak azt a megfigyelését, hogy erről a területről a korábbiakhoz viszonyítva tőkét vontak ki, s hogy a kulturális pályázati rendszer működtetése nem helyettesíti a kulturális alapfinanszírozást, akkor láthatjuk, hogy a kultúra ma önmaga részegységeinek megőrzésével küzd. Pogátsa
Zoltán a társadalom értékrendjét a hit hiányával, a közösség hiányával, az együttműködés
hiányával, a túlélésért való küzdelemmel és a korrupció eluralkodásával írja le. Ha megfigyeléseit összekapcsolom a magam kultúra területén szerzett tapasztalataival, akkor azt
kell mondanom, hogy a kulturális identitásteremtés új kereteihez való alkalmazkodás terén még kezdőlépéseket sem tettük meg.

FELHASZNÁLT IRODALOM
Gyurgyák János könyve: Ezzé lett magyar hazátok – A magyar nemzeteszme és nacionalizmus története, Osiris, 2007; idézett részek: 539., 539–540;
A nemzeti tudat kialakulásáról: Veres Valér: A Kárpát-medencei magyarok nemzeti és állampolgári
identitásának fő sajátosságai, In.: Értékek, dimenziók a magyarságkutatásban, szerkesztette:
Fedinec Csilla, MTA Magyar Tudományosság Külföldön Elnöki Bizottság, 2008, 35–60, az összefoglalt rész: 36;
A nemzet fogalmának a kutatásban való meghatározásáról: 37;
A kultúrnemezethez való kapcsolódásról: uo. 44–53, idézett rész: 45;
A szétfejlődésről: uo.: 60;
A nemzeti identitás és állampolgári kötődés „kibéküléséről”: ih.: 46; a regionális értékek előtérbe kerüléséről: uo. 51–52;
Kornai János a marxi tanok erőszakhoz kötődéséről: Marx egy kelet-európai értelmiségi szemével,
Mozgó Világ, 2008/12, 3–14, idézett rész: 10;
Részletek Kafka Naplóiból: Franz Kafka: Naplók, fordította, az előszót és a jegyzeteket írta: Györffy
Miklós, Budapest, 2008, 34, 38;
Manuel Castells munkája: Az információ kora, Gazdaság, társadalom és kultúra, I. A hálózati társadalom kialakulása, fordította: Rohonyi András, II. Az identitás hatalma, fordította: Berényi Gábor
és Rohonyi András, III. Az évezred vége, fordította: Berényi Gábor és Rohonyi András, sorozatszerkesztő: Berényi Gábor, Z. Karvalics László, Budapest, 2005–2007, az „információs” jelző értelmezéséről: I. 57;
Az információs társadalom kialakulásáról: III. 418–419; az idézett részek: I. 58; 59;

2009. augusztus

97

Az új gazdaságról: II: 206–223; 309; 411, 482; III. 435; 438–439; 441;
Ilia Mihály írása: www.barkaonline.hu, 2009. január 5.;
Szabó T. Attila Ellák írása: Azonosság, változatosság, sokféleség (identitás, variabilitás, diverzitás) –
A kulturális evolúció biológiai megértéséről, in.: Kik vagyunk és miért – Írások az identitásról,
Erdélyi Könyv Egylet, 20008, szerkesztette: Dávid Gyula, Veress Zoltán, 15–49;
Idézett rész: 16; Pogátsa Zoltán könyve: Éltanuló válságban – Állam és piac a rendszerváltás utáni
Magyarországon, Budapest, 2007; idézett részek: 13; 16; 101–119; 198–203.

Tanulmány
SZŐKE KATALIN

Bulgakov színművei: az egyén tragédiája
és történelem groteszk fintora 

Bulgakov életében és munkásságában döntő jelentőségű volt a színház, mind a szó konkrét, mind átvitt értelmében. Jóformán az egyetlen alternatív világot jelentette számára
a szürke és kegyetlen valósággal szemben. Prózáján is nyomot hagyott a színház kínálta
átlényegülés lehetősége, a játékban rejlő szabadság világteremtő energiája, melyben végbemegy az ellentétes érzelmeket és gondolatokat feloldó megtisztulás; nem véletlen, hogy
fő művében, A Mester és Margaritában a mű értelmezése szempontjából oly fontos funkciót töltenek be a színházi jelenetek.
Bulgakov 1919–1920-ban Vlagyikavkazban, mikor katonaorvosként szolgált a fehér
hadseregben, kezdett hozzá a színdarabok írásához. Ekkor születnek a jórészt pénzkeresés
céljából íródott, olyan feledhető szcenikai átdolgozásai, mint a Párizsi Kommunárok
(Egyébként ezt a darabot 1921-ben bemutatta a vlagyikavkazi színház.), vagy a Mulla fiai,
melyekről később ő maga is iróniával tesz említést. Viszont ez idő tájt fog hozzá első komoly színművének, a Turbinék napjainak megírásához is, amely a Fehér gárda című regénye alapján készült. Ezt a darabot 1926-ban mutatták be, s ettől az időponttól kezdve
vált Bulgakov országszerte ismert íróvá. Bulgakov 1926 és 1939 között tíz színművet írt,
s mellettük nevéhez fűződik több híres irodalmi mű színpadi átdolgozása, mint például
a Holt lelkeké (1930–33), a Háború és békéé (1932) és a Don Quijotéé (1938). Ezenkívül,
gyakorló színházi emberként operalibrettókat is írt. Viszonylag hosszú színházi pályafutása során (1930–36 között rendezőasszisztens a Művész Színházban, majd 1936-tól konzulens és librettista a Nagy Színházban) még a színészettel is megpróbálkozott, a Művész
Színházban kisebb szerepeket játszott. Bulgakovnak az is megadatott, hogy olyan világhírű rendezők mellett dolgozhatott, mint Sztanyiszlavszkij és Nyemirovics-Dancsenko, akiktől a színházi mesterségből sokat tanult. A színházhoz fűződő, ellentmondásoktól, groteszk fordulatoktól sem mentes tapasztalatát élete vége felé a Színházi regény című művében örökítette meg.
Bulgakov színművei a színház eszköztárának és hatásmechanizmusának alapos ismeretéről tanúskodnak. Felhasználja mind a külföldi, mind az orosz dramaturgiai hagyomány bizonyos elemeit, de „nincs kifejezetten groteszk, formabontó, pszichológiai vagy
naturalista drámája” (Elbert János). A színművek fő erőssége a fordulatos cselekményszövés, és a köznapokban megbúvó groteszk és abszurd iránti különös érzékenység. A Bulgakov-hősök lélektani ábrázolása mindig finoman kidolgozott, az írót leginkább a történe

Utószó az Európa Könyvkiadónál megjelenő Bulgakov művei 5. kötete, a Bulgakov drámái c. kötethez.

2009. augusztus

99

lem által zsákutcába szorított személyiség tragédiája foglalkoztatja. Ily módon Bulgakov
hősei többnyire „vesztesek”, s számos színmű központi problémája épp a veszteségek feldolgozásának lehetetlensége. Bulgakov ugyanis nem mond le az erkölcsi és művészi szuverenitás eszményéről sem az életben, sem az alkotói folyamatban. Ha színműveit mindenképp az orosz hagyományhoz akarjuk kötni, akkor elsősorban a gogoli örökséget kell
felemlítenünk, a groteszk és a líraiság szimbiózisát, a realitás és fantasztikum egymásra
játszását, s valamiféle ideális rend fenntartására irányuló törekvést az eldurvult világban.
Bulgakov első színművét, a Turbinék napjait 1926. október 5-én mutatta be a Művész
Színház, Szudakov rendezésében. A próbákon Sztanyiszlavszkij is részt vett, ő is instruálta
a színészeket. Bulgakov, ahogy erről később beszámolt, sokat tanult ezeken a próbákon.
A Turbinék napjaiban a Fehér gárdából modern lélektani drámát alkotott, amelyben a polgárháború idején, az ostromlott Kijevben rekedt orosz tiszti (értelmiségi) család történetét
bontja ki. Ugyanakkor a színműbe nem sikerült teljességgel átvinnie a Fehér gárda többsíkú
szerkesztését, a tragikus (szimbolikus) és szatirikus vonulat minden szálát. A Turbinék
napjai fő hőse egyértelműen Alekszej Turbin a becsületes orosz tiszt, aki a fehér mozgalom összeomlásakor kénytelen elismerni, hogy a nép nem velük tart. Bulgakov a színműből kihagyta a regény olyan jelentős szereplőit, mint Ney-Tours tábornok, aki katonái
megmentése érdekében példamutató hősiességgel vállalja a halált, valamint Vasziliszát,
a szatirikus mellékszereplőt, akit még az összeomláskor is a kicsinyes, anyagi érdekek vezérlik. Míg a regényben Alekszej felgyógyul súlyos sebesüléséből, a színműben meggyilkolják. Míg a regény szimbolikus, apokaliptikus képpel zárul, addig a színmű Nyikolka
Turbin és Sztudzinszkij dialógusával fejeződik be arról, hogy a beköszöntő új korszak „kinek prológus, kinek epilógus”, miközben felcsendülnek az Internacionálé hangjai. Bulgakov a próbák alatt is több helyen változtatott a szövegen. Például a darab vitájakor ki akarták vele húzatni a Petljura-színt, amibe nem egyezett bele. Kritizálták azért is, hogy nem
ábrázolta a bolsevikokat, amit a következő szellemes replikával vert vissza: „A színpadon
nem fér el egy ezrednyi katona.” A bemutató után a mű sajtóvisszhangja enyhén szólva
vegyes volt. Bulgakovot főként azzal vádolták, hogy szimpatizál a fehérekkel, s hogy a fehér mozgalom apológiáját, „Cseresznyéskertjét” állította színpadra. Több kritikusa követelte a darab betiltását. Végül Lunacsarszkij és Sztanyiszlavszkij vették védelmükbe, de
a döntő szó Sztáliné volt, aki kinyilatkoztatta, hogy neki tetszik a darab, és többször meg is
tekintette. A Turbinék napjai a szovjet színházakban 1926 és 1941 között 987 előadást ért
meg. A szöveg azonban Bulgakov életében nem jelenhetett meg, a Szovjetunióban csak
1955-ben adták ki először.
A fehér gárda pusztulásához, a „vesztesek” problémájához a történelemben, Bulgakov
1928-ban újból visszatér, a Menekülés című színművében. Talán ez a legjobb színdarabja,
ő maga is annak tartotta. Nyolc álomképből áll – ez a mű alcíme is –, a fantasztikum és
a valóság teljesen összemosódik benne, vagy azt is lehet mondani, hogy szervesen egymásra épül. A helyszínek, a Krím, Konstantinápoly és Párizs egyszerre tűnnek valóságnak
és rémálomnak, itt zajlik a fehér sereg tábornokainak és a pétervári értelmiség képviselőinek a menekülése. A két fehér tábornok, Csarnota és Hludov cselekvő részesei a fehér sereg végjátékának: Hludov beteg, lázálmai vannak, és értelmetlenül kegyetlenkedik;
Csarnota viszont „vidám végnapjait” éli, nem riad vissza semmiféle szélhámosságtól sem,
csakhogy életben maradjon. E két cselekményszálban mesterien fonódik össze a tragikum

100

tiszatáj

és a fergeteges farce, ami Bulgakov műveinek egyediségét adja. Az összeomlás elől szintén
menekül, összevissza bolyongva a Krímben a két pétervári értelmiségi, Golubkov privát
docens, egy pétervári idealista professzor fia és Szerafima Korzuhina. Az egyik álmai
nyomába eredne, a másik a férjét keresi. Út közben egymásba szeretnek, s a bolyongások
közepette véglegesen összefonódik sorsuk. Golubkov önéletrajzi ihletésű szereplő, neve
Bulgakov nevének anagrammája, életrajzának egyes elemei viszont az író nagybátyja, az
emigráns vallásfilozófus, Szergij Bulgakov életrajzát idézik fel. A konstantinápolyi és párizsi rémálom – a svábbogárfuttatás és a kártyacsata – után a hősök, Csarnota kivételével
haza indulnak. Hludov a biztos halálba megy, hiszen az akasztások miatt megkapja majd
méltó büntetését, Golubkov és Korzuhina pedig a teljes ismeretlenbe.
Bulgakov Menekülésének forrásai Szlascsov fehér tábornok visszaemlékezései, A Krím
1920-ban (1924), valamint az író második felesége, Ljubov Belozerszkaja emigrációs emlékei. Noha a darabot a Művész Színház megrendelésére írta, s elkezdődtek a próbák is,
melyek során Bulgakov még a szövegen is változtatott, a cenzúra nem engedélyezte a mű
bemutatását. Sztálin a Menekülést negatívan értékelte, szerinte Bulgakov heroizálta a fehér generálisokat. Gorkijnak tetszett a darab, viszont miután ő is kegyvesztett lett, Sorrentóba kellett visszavonulnia, így véleménye nem sokat nyomott a latban. A Művész Színház
1933-ban újból megpróbálkozott a mű bemutatásával, de ekkor sem jártak sikerrel. A Menekülés szövege először 1962-ben jelent meg a Szovjetunióban.
Bulgakov az 1920-as évek második felében írt két tisztán szatirikus darabot is, a Zojka
lakását (1926) és a Bíbor szigetet (1928). Drámaírói tevékenységére általában jellemző,
hogy a „komoly”, lélektani-létfilozófiai problémákat előtérbe helyező színdarabokkal párhuzamosan alkotja meg szatirikus színpadi műveit, mintegy demonstrálva dramaturgiai
munkássága két, egyenrangú forrását. A Zojka lakása a helyzetkomikum lehetőségeit az
abszurdig fokozó vígjáték. A kortársak a NEP-korszak paródiáját látták benne, a színmű
végkicsengése azonban ennél jóval bonyolultabb és áttételesebb. Noha az epizódok reálisak, az egész történet, a kínaiak szerepeltetése, a Huss meggyilkolása körüli hercehurca az
abszurd határát súrolja. A cselekmény viszonylag egyszerű. Zoja, Aboljanyinov gróffal
együtt el akarja hagyni Szovjet-Oroszországot. Ehhez pénzt kell szerezniük, s ezért, kihasználva a NEP nyújtotta lehetőségeket, előkelő divatszalont nyitnak, ahol a hölgyek
egyéb szolgáltatásokat is nyújtanak. A gyilkosság miatt felfigyel rájuk a rendőrség, így
Zoja terve nem valósulhat meg. A francia vígjátékok felépítéséhez hasonlatosan, a divatszalon életében is fontos szerepet játszanak a szerelmi bonyodalmak, a szolgálók furfangjai s egyéb intrikák. A darab legszínesebb figurája Ametyisztov, a szélhámos, aki mindig
a megfelelő életrajzot találja ki magának, ám neki szintén az a fő célja, hogy kijusson Nizzába, és ott gondtalanul éljen. Figurája akár Osztap Bender előképének tekinthető. A Zojka
lakását 1926-ban mutatta be a Vahtangov Színház, de 1929-ben, Bulgakov többi darabjával együtt ezt is levették a repertoárról. Az 1930-as években a komédiát Párizsban is bemutatták. A színpadra állítás reményében Bulgakov 1935-ben még átdolgozta a darabot, de
életében már nem játszották. A szöveg a Szovjetunióban csak 1982-ben jelenhetett meg.
A Bíbor sziget a fikció szerint „egy Jules Verne polgártárs nyomán” készült darab,
amely Bulgakov azonos című, 1924-ben íródott tárcanovellájából nőtt ki. Műfaját a szerző
„drámai pamfletként” határozta meg. A Bíbor sziget színház a színházban: DimogackijVerne fent említett darabjának főpróbájáról szól. Az egzotikus történetet – bennszülöttek

2009. augusztus

101

közegében játszódik – tulajdonképpen kétféle módon lehet értelmezni; egyfelől mint az
imperializmus paródiáját, másfelől mint a forradalomét és a polgárháborúét, megspékelve
a „világforradalom” lenini-trockiji utópiájával. A darab szatirikus éle azonban főként
a cenzúra ellen irányul, éppen ezért a fent említett kettősség a darab végkifejletéig szinte
mesterségesen fenn van tartva. A főpróbán ugyanis részt vesz a cenzor, Szavva Lukics, aki
először nem engedélyezi a darab bemutatását, ám miután a szerző ellenkezését figyelembe
se véve, a rendező „öt perc alatt” beállítja neki a világforradalmat, mint pozitív, ideológiai
happy andet, rábólint. A Bíbor sziget premierje 1928-ban volt a moszkvai Kamara Színházban, de fél év után már ezt a darabot sem játszották tovább. A színmű szövege a Szovjetunóban csak 1987-ben, a peresztrojka idején jelenhetett meg.
Az 1930-as években Bulgakov két jelentős művészdrámát írt, az egyiket Molière-ről,
a másikat Puskinról. Életének legválságosabb évében, 1929-ben kezdi el dolgozni a Molièredarabon, mikorra már minden művét betiltották, s mikor kétségbeesetten ostromolja
Sztálint leveleivel. A Képmutatók cselszövését a Művész Színház számára írja, ahol meg is
kezdődnek a darab próbái, de hamarosan be is szüntetik őket. Ugyanez megismétlődik
1932-ben is. Közben Bulgakovval szerződést kötnek, hogy a Híres emberek élete sorozat
számára készítse el Molière életrajzát. 1933-ban le is adja a kéziratot, de nem jelentetik
meg. A Művész Színház végül 1936-ban színre vitte a Képmutatók cselszövését, de hét
előadás után betiltották, mivel a Pravda negatív recenziót közölt róla. Többek között ez
volt az oka annak is, hogy Bulgakov 1936-ban otthagyta a Művész Színházat. A Képmutatók cselszövése variáció a Bulgakovot egész életében foglalkoztató problémára, a művész
és a hatalom konfliktusára. A színműben, a Molière-életrajzzal ellentétben a fő konfliktus
nem a „sötét erők”, a Tartuffe miatt Molière-t kiátkozó Oltáriszentség Társaság és a művész, hanem a művész és a jóindulatúnak tűnő zsarnok között feszül. A darab a „függés tragédiája”: Molière minden áron el akarja nyerni a király kegyét, nem önnön, hanem a
nagy ügy, a színház érdekében, de rá kell jönnie, hogy hiábavaló volt alkalmazkodása, mivel a hatalom és a művészet lényege nem összeegyeztethető. A Képmutatók cselszövésében három cselekményszál fut össze: a színházi történéseké, XIV. Lajos udvaráé és az Oltáriszentség Társaságé. Már a színmű kezdetén érzékelhető, hogy Molière fölött tornyosulnak a viharfelhők, s a mű folyamában pedig Bulgakov nagy dramaturgiai leleménnyel
bontakoztatja ki fokozatosan a királlyal és az egyházzal való konfliktust, valamint az írószínész magánéleti tragédiáját. Ez a darab is színház a színházban: Bulgakov színpadán
Molière-t nemcsak mint drámaírót, de mint színészt is be akarja mutatni. Az első felvonásban a kulisszák mögött látjuk, amint várja az előadáson jelen levő király tapsát, az
utolsó felvonásban viszont, mikor már minden összeomlott, a nyílt színen, a Képzelt beteg
előadása közben leli halálát. A „valós élet” tehát a színpadon, a művészet közegében, nem
a társadalmi és magánéleti szinteken zajlik. Az Álszentek összeesküvésének a szövege
1962-ben jelent meg a Szovjetunióban.
A Puskin utolsó napjai című dráma továbbviszi a művész és a hatalom konfliktusának
témáját. Bulgakov 1935-ben fogott hozzá a darab írásához, V. V. Vereszajevvel, az ismert
íróval és Puskin-kutatóval együttműködésben. Erről az együttműködésről kiterjedt levelezésük is tanúskodik. A munkamegosztás a következő lett volna: Vereszajev felel a történelmi hűségért, rendelkezésre bocsátja a szükséges adatokat, a művészi megformálás
azonban teljes mértékben Bulgakov dolga és felelőssége. Már a közös munka elején Bul-

102

tiszatáj

gakov előállt fő követelésével: Puskin nem jelenhet meg a darabban, ami Vereszajevnek
eleve nem nyerte meg a tetszését. Jelena Bulgakova visszaemlékezésében ezt a döntést
a következőkkel magyarázta: „Úgy gondolta, hogy még a legtehetségesebb színész sem képes arra, hogy kiálljon a színpadra, göndör parókában, pajeszosan, s felkacagjon Puskin
kacajával, majd pedig beszélni kezdjen a legmegszokottabb, hétköznapi nyelven” (Kiss
Ilona fordítása). Amíg Vereszajev történelmi darabot szeretett volni látni Puskin utolsó
napjairól, addig Bulgakov egy jottányit sem engedett saját elgondolásából, hogy kedvenc
témáját, a hatalom által megnyomorított és halálba kergetett művész sorsát ábrázolja. Erre Vereszajev kikötötte, hogy az ő nevét vegyék le a színlapról. Erre ugyanakkor nem kerülhetett sor, miután a Puskin utolsó napjait Bulgakov életében nem állították színpadra,
hiába volt szerződése a Művész Színházzal és a Vahtangov Színházzal, valamint egy leningrádi színházzal is. A Puskin-drámában a Képmutatók cselszövéséhez hasonlatosan a művész elleni összeesküvés a hatalom részéről alkotja a fő konfliktust, melybe a nagy költő
magánéletét is belekeverik. A darabnak kétségtelenül különös vonása Puskin jelenlétének
hiánya. Beszélnek róla családjának tagjai, a nagyvilági élet képviselői, sőt maga a cár is,
D’Anthès, aki párbajban megöli, a féltékeny költőtársak, Benegyiktov és Kukolnyikov,
mentora, Zsukovszkij, besúgója, szolgája stb. Ezzel Bulgakov még inkább aláhúzza a hatalom összeesküvésének láthatatlan, kibogozhatatlan, ördögi voltát, valójában azt, hogy védekezni ellene lehetetlen. A mű sajátos elégtétellel zárul: Puskin temetése napján Bitkov,
a besúgója a postamesternőnek arról beszél, hogy végre „szabadságra mehet”, ugyanakkor
bevallja, hogy a költő majdnem minden versét megtanulta. A színmű végén egyre részegebben ő skandálja a költő halhatatlan sorait. Tehát a költő életműve közkinccsé vált, még
besúgója is hűen őrzi, tartja fenn a közös emlékezet folyamatosságát. A Puskin utolsó
napjainak szövege a Szovjetunióban először 1955-ben jelent meg.
Az 1930-as évek színművei között külön csoportot alkotnak az utópikus színezetű, groteszk darabok. Bulgakov 1931-ben írta meg az Ádám és Évát, amely katasztrófa-vízió Leningrád pusztulásáról, és az elkövetkező háborúban a vegyi fegyverek bevetéséről. A tömeges fertőzés metaforája természetesen a Bulgakov-darabban ideológia-kritikai színezetet is nyer. Az első emberpár, Ádám és Éva történetét a szerző átviszi a katasztrófa uralta
jövőbe, ahol csak egy ideológiamentes ember, a tudós-vegyész, Jefroszimov segítségére
számíthatnak. Jefroszimov ugyanis feltalálta azt a vegyszert, ami semlegesíti a harci gázokat, s ezzel megmenti az emberiséget. Éva beleszeret Jefroszimovba, az alkotó emberbe,
vele tart, de nem tudni, hová. A darab Daragan, a megmenekült pilóta szavaival ér véget:
Jefroszimovot látni kívánja a főtitkár. A színművet Bulgakov életében nem mutatták be,
noha pályázott rá a Vahtangov színház, valamint egy leningrádi színház is. A cenzúra verdiktje a következőképpen hangzott: Leningrád pusztulását nem lehet színre vinni. Az
Ádám és Éva szövege csak 1987-ben jelent meg a Szovjetunióban.
Bulgakov 1934–35-ben, feltehetően Majakovszkij Poloska és Gőzfürdő című színműveinek hatására, két darabjában is az időgép problémájával foglalkozik. Az 1934-ben íródott Boldogság című színművét egyértelműen utópikus alkotásnak tarthatjuk. A darab alcíme: Rejn mérnök álma négy felvonásban. A kis moszkvai lakásban az időgépen dolgozó
mérnök, aki szerkezetével el tudja juttatni a jelen Moszkvájába a múltból Rettegett Ivánt,
hasonlóképp a jövőbe is el tudja röpíteni önmagával együtt a részeges házmestert, BunsaKoreckijt, és a szomszédos lakást épp kirabló tolvajt, Miloszlavszkijt. A jövőbeli ország

2009. augusztus

103

a kommunista-technokrata utópia megvalósulása. Boldogságnak hívják, mint Moszkva
egyik kerületét. Az ideális állam élén Radamanov, a találmányok népbiztosa áll, az ideológiai irányvonalat a Harmónia Intézet biztosítja. Rejn végül időgépével hazaviszi a moszkvaiakat, Aurórával, Ramadanov lányával együtt, akibe beleszeret, Rettegett Ivánt pedig
visszatéríti a XVI. századba. A darab szatirikus éle gyenge, talán ezért is dolgozta át Bulgakov 1935-ben egy szerepcserére épülő, vérbő komédiává, amelynek az Ivan Vasziljevics
címet adta (ez az eredeti cím, az Iván, a Rettentő, Elbert János fordítói leleménye). Az új
darabból kihagyta a jövő víziót, moszkvai hőseit, Ivan Vasziljevics Bunsát, kinek keresztés apai neve megegyezik a cáréval, és Miloszlavszkijt az időgép segítségével Rettegett Iván
korába helyezte át, a cárt pedig az 1920-as évek Moszkvájába. A feltaláló új nevet kapott,
ebben a darabban Tyimofejevnek hívják. Bulgakov szatírájának célpontja a zsarnoki államgépezet hasonlósága, melynek körülményei közepette a kegyetlen cár és a basáskodó
házmester egyszerűen felcserélhető. Bulgakov életében egyik darabot sem mutatták be,
szövegük először 1966-ban jelent meg a Szovjetunióban.
Bulgakov utolsó színművét 1939-ben, Batum címen a fiatal Sztálinról, a kezdő forradalmárról írta. Sztálin 60. születésnapját 1939. dec. 21-én ünnepelték, és felkérték, hogy
írjon a vezérről darabot. Bulgakov ezt a nagy perek időszakában, mikor többek között
egyik legjobb barátját, Nyikolaj Erdman drámaírót is letartóztatták, megtette. Egyébként
Erdman védelmében 1938. februárjában levelet írt Sztálinnak, melyre választ természetesen nem kapott. Ahogy Bulgakov munkásságának egyik legrégebbi kutatója, Marietta
Csudakova megállapította, ez a színmű más, mint Bulgakov többi színdarabja. Nincs benne nyílt konfrontáció a zsarnokkal, nincs meghatározott erkölcsi tartalom, hiányoznak belőle a szatíra és groteszk elemei. A Batum első felvonásában a fiatal Szoszót (ez egyben
Sztálin egyik mozgalmi neve is) kizárják a papi szemináriumból, melyet egy „Ámennel”
vesz tudomásul. A későbbiekben megjelenik Batumban, ahol egy jövendő forradalmárnak,
Porfirijnak előadja a programját, s ezzel maga mellé állítja, majd feltüzeli a Rothschild
gyár munkásait. A zavargásoknak 14 ember esik áldozatul. Sztálint a többiekkel együtt
börtönbe zárják, majd három évre Szibériába száműzik. A száműzetésből megszökik, s biztosra vehető, hogy megjelenésével újból megkezdődnek a zavargások.
Bulgakov darabja tehát gyakorlati cselekvéseit mutatja be a fiatal forradalmárnak, akit
a mozgalomban Lelkipásztornak is hívtak. A Batumban a szerző viszonya hőséhez nem
mentes az ellentmondásoktól. A darabban szerepel II. Miklós cár is, aki Sztálin hároméves
száműzetése kapcsán megjegyzi, hogy „enyhék Szent Oroszország törvényei”. Sőt az is elhangzik Szoszóval kapcsolatban, hogy „átkozott démon”, ami rejtetten az alak ördögi, antikrisztusi lényegiségére utal. A mű végén, mikor Porfirijékhez visszatér, megtalálható
a szövegben, egyenesen reá vonatkoztatva egy közvetlen idézet Gogol: Karácsony éjszakája című korai, fantasztikus elbeszéléséből, mely szerint az ördög ellopta a holdat, sietősen a zsebébe dugta, majd továbbállt. Vagyis nem egy rejtett utalás arra enged következtetni, hogy Bulgakov hősét nem kifejezetten pozitív cselekvőként láttatja. Az viszont egyértelműen kiderül a darabból, hogy a fiatal Sztálin született vezér, ám minden tette a rombolásra irányul. Jelképesen a Batum arról szól, hogyan veszi kezdetét a kegyetlen forradalom, tehát szó sincs benne a vezér kanonizálásáról, ahogy néhány értelmezője feltételezte.
A darabot nem fogadták el, felülről tiltották be, azzal az érveléssel, hogy Sztálin nem lehet
fiktív cselekmény hőse. Valójában azonban másról lehetett szó. A Batum börtönjelentében

104

tiszatáj

a fegyőrök megkorbácsolják Sztálint, mert egy fiatal nőnek, Natasának, akit ütlegelnek,
védelmére kel. A vezért nyílt színen megkorbácsolni teljességgel ellentmondott a Sztálinról már akkorra kialakult mítosznak. A Batum szövege csak 1988-ban jelent meg a Szovjetunióban. Színpadra állítása manapság is problémát jelent, mivel a mű két lehetőséget
kínál; vagy a vezér kanonizációját, vagy antikrisztusi lényegiségének kidomborítását. Miután a darabnak több változata is elkészült, 1991-ben az egyik korai redakciót adta elő Lelkipásztor címen a Gorkij Színház, groteszkre hangszerelve a groteszknek egyáltalán nem
nevezhető színdarabot.

Kritika

Milyen színű a vég tónusa?

Milyen színű a vég tónusa? Tolnai Ottó Grenadírmars című kötetének egyik rövidprózájában Elemér szerint, aki
végignyálazta Orbánfalvy T. Orbán hagyatékát, a vég tónusa
minden bizonnyal petróleumszürke. Tolnai számára a szín
metafizikus kategória1, ez Feljegyzések a vég tónusához
című esszékötetében is jól nyomon követhető. „Mint költő
és képzőművészeti kritikus egy materialista po-etika pozíciójáról hosszú évekig foglalkoztam a színekkel és festékekkel: a fehérrel (liszt, gipsz, aszpirin), a kékkel (azúr), a zölddel (klorofill) és a rózsaszínnel (rózsa, flamingó), szemben
az olaj, a mocsok seszíneivel, terepszínével”2 – olvashatjuk
a Gyengédebben című szövegben. Az írás tónusa mindenképpen sötét, „mocskos, balkáni tintaleves”, pedig az esszéíró már azt hitte, egy hajszál választja el attól, hogy tiszta
azúrral, tiszta klorofillal írjon. A könyvben helyet kapó közForum Könyvkiadó
érzetjelentések, képzőművészeti esszék, alkalmi írások, pubÚjvidék, 2007
licisztikák a kilencvenes évek balkáni poklát tárják elénk.
275 oldal
Meghatározó élmények az identitás megkérdőjeleződése,
a háború behatolása az intim szférába, a változó történelmi helyzetek mindenkori alakjai,
magatartásai, valamint a kultúra mint az egyedüli pozitívum.
„Valóban ilyen csíkos kentaurok lennénk mi, kisebbségi lények?”3 – teszi fel a kérdést
a szerző Gondolatok a zebrán című írásában. Az igenlő választ akár Végel Lászlótól is
idézhetjük: „I’m from Yugoslavia, but I am not a Serb, ez azt jelenti, hogy valami harmadik, egy posztmodern kentaur, s ez a kentaurság minden további szót kimozdít a helyéből,
a nyelv identitászavarát teremti meg”4. A kisebbségi lét meghatározására mindkét vajdasági író a kentaur szót használja, ezzel a félig ló, félig ember alakú lénnyel tudják leghívebben kifejezni önnön kétlakiságukat. Ugyanez a kettősség jellemzi az „állatvirágszerű”
tiszavirág, vagy a hibridlényű, dupla identitású tengeri csikó motívumát is. Ez utóbbiról,

1

2

3

4

Acsai Roland: „Minden beőröltetett”, In: Tolnai-symposion. Tanulmányok Tolnai Ottó műveiről,
Kijárat Kiadó, Budapest, 2004. 109.
Tolnai Ottó: Gyengédebben. Egy (két) levél piszkozata, avagy feljegyzések A vég tónusához. In:
Uő: Feljegyzések a vég tónusához. 196.
Tolnai Ottó: Gondolatok a zebrán. In: Uő: Feljegyzések a vég tónusához. Esszék. Fórum Könyvkiadó, Újvidék, 2007. 54.
Végel László: Országkrónika. What is Yugoslavia? In: Uő: Hontalan esszék. Jelenkor Kiadó, Pécs,
2003. 256–257.

106

tiszatáj

amely Csányi Erzsébet szerint Tolnai egyik legérdekesebb emblémája, 5 Ladányi István
megállapítja, hogy egyszerre tengeri és alföldi élőlény, a két közeg összekötője6.
Tolnai és Végel esszéinek együtt olvasásakor ezen túl is több kapcsolódási pontot fedezhetünk fel. Tolnai inkább személyes hangvételű feljegyzéseket készít a kilencvenes
évek elejének „mindinkább kannibalisztikus és nekrofil tüneteket mutató háború”7-járól,
különféle jelenségeket, részleteket emel ki, amelyek hátterét Végel szövegeinek tükrében
ismerhetjük meg behatóbban. Különösen összecsengnek az identitásvesztésről szóló soraik. Tolnai egy párizsi teraszon a honvágy hatására töpreng el azon, valójában hová is vágyik haza. Életében először nem tudja betájolni, megnevezni magát. Rá kell jönnie, hogy
a jugoszláviai és a vajdasági jelző is használhatatlan, az ország és a tartomány problematikussá válása miatt. A szerbiai jelzővel viszont nem tud már azonosulni, ugyanis számára
ezek a dolgok nem ideológiai, hanem poétikai kérdések. Így lett Tolnai Ottó „magyar költővé, akinek a verseiben különös vízjel az Adria”8. A háború írja felül Végel László, a hontalan újvidéki lokálpatrióta önmeghatározását is. Peremvidéki élet című kötetének előszavában ír arról, hogy a hontalan lokálpatriotizmus az ország széthullásával elveszítette korábbi romantikus auráját, kegyetlen valóság lett,9 „a hontalanság mindennapi élménnyé
vált, a lokálpatriotizmus pedig abszurddá”10.
Tolnai kötetének lényeges mozzanata a háború behatolása az esszéíró mindennapjaiba, még az udvarába is. A Feljegyzések című esszében panaszolja a szerző, hogy az alacsonyan köröző helikopterek leverték a mogyorót, és ugyanazt fogják tenni a dióval is. Az Elért a háborúban is ugyanezzel a problémával találkozunk: „Udvarunk klorofillbarlangjába
hasas helikopter les be; hallom, a nők sikítozva kapkodják magukra a bugyit. A telefonra
pillantok, kinél tiltakozzak? Megsértették a légterem! Áttörték a hangfalam!”11 A 19–20.
század fordulójának jellegzetes Kertbe menekülése, amint az idézetből is látható, a huszadik század végén már lehetetlenné vált. A kis háborús jegyzetek írója kénytelen szembesülni a szörnyűségekkel, szinte harckocsiként tapossa el őt a felismerés, hogy „a háború
az, amikor bunkerré lesz még a galambdúc is” 12. Megdöbbenve veszi észre, hogy a halászvadász boltban fegyverekért állnak sorban az emberek. Akár ugyanerről az újvidéki vadászszaküzletről lehet szó Végel egyik írásában is. Bár ő azt állítja, hogy a boltban már
nem árulnak fegyvereket, csak a csempészek a piacon, a vásárlókról, a fegyverek funkciójának megváltozásáról szóló megállapításai mégis ide kívánkoznak: „Akik valamikor ebben az üzletben vásárolták a vadászfegyvereket, a töltényeket, a söréteket, hogy aztán
a szelíd bácskai róna felé vegyék az irányt, még emlékbe sem hagytak a Futaki utcán egyet-

5

6

7
8
9
10
11
12

Csányi Erzsébet: Vajdaság: Az átalakulás tégelye. Kulturális kódok deltája Tolnai Ottó prózájában. In: Kontextus: összehasonlító irodalomtudományi tanulmányok. Bölcsészettudományi Kar
– Vajdasági Magyar Felsőoktatási Kollégium, Újvidék, 2007. 53.
Ladányi István: Az Adria Tolnai Ottó költészetében, különös tekintettel a Balkáni babérra. In:
Tolnai-symposion. Tanulmányok Tolnai Ottó műveiről. Kijárat Kiadó, Budapest, 2004. 61.
Tolnai Ottó: Feljegyzések. A vég tónusához. In: Uő: Feljegyzések a vég tónusához. 215.
Tolnai Ottó: Cím nélkül. In: Uő: Feljegyzések a vég tónusához. 21.
Végel László: Peremvidéki élet. Esszék. Forum Könyvkiadó, Újvidék, 2000. 8.
I. m. 7.
Tolnai Ottó: Elért a háború. In: Uő: Feljegyzések a vég tónusához. 43.
I. m. 42.

2009. augusztus

107

len fát sem. Lealkonyult a nagy szocialista vadászatok kora, talán már vadak sincsenek.
A nyulak gondtalanok, az emberek lettek a célpontok.”13
A célpontok ugyan megváltoznak, a különböző korok üldözői viszont csak látszólag.
A mindenkori történelmi alakok egyik reprezentatív példája a kötetben a „kompárttitkár”,
akit az esszéírónak gyermekkorától kezdve volt ideje megfigyelni, tanulmányozni, akár
„egy új rovart, mint a foszforeszkáló hőscincért vagy a kitartó szartúró bogarat” 14. A mindenkori rendszerek hű kiszolgálójának átállásáról Tolnai ironikusan állapítja meg, hogy
„nem volt fondorlatos, sötét manőver, összeesküvés része, hanem valami teljes egészében
természetes dolog. […] A jobbot természetesen váltja fel a bal, a balt a jobb” 15. Az iróniát
felerősíti az eset további taglalása a hermelinke példáján keresztül, amely Tolnai bestiáriumának jellegzetes lénye, az angyali fehérség attribútuma kapcsolódik hozzá leginkább.
Itt bundája színének megváltozása miatt kerül előtérbe, ugyanis „szép vörösét telente angyali fehérre váltja, hogy azután csak néhány vércsepp jelezze a havon a kis láthatatlan vérengző jelenlétét, elvonulását”16. Az állatvilágból vett metamorfózis mellett az író Goethe
Színtanát is segítségül hívja. Nem a „kompárttitkár” testesíti meg az egyetlen mindenkori
magatartást, ide sorolható még a végrehajtó és a szövetkezet igazgatója is. A Háborús és
más emlékirataimból című szöveg az író édesapjának fájdalmasan ironikus kijelentésével
fejeződik be, amely a komisszár fekete bőrkabátját hófehér hermelinpalástra cserélő végrehajtóra vonatkozik: „Lehet ez éppen így van jól, mondta, ismét csak Goethe bölcsességét
idézve, így rendelte a Mindenható, s hogy boltunkat az adja vissza – személyesen az, aki
elvette. Sok vesződséget, sok papirost takaríthatunk így meg, hiszen ő pontosan tudja, mit
vett el, pontosan tudja, mit kell visszaszármaztatnia.”17
A Vég Tónusait kutatva Tolnai a pozitív, leheletnyi tónusoknál időzik el, csak az esztétikus tónusok utolsó mutatkozását, fel- és ellobbanását kíséri elérzékenyülve. A mindenkori Segédek világában egyetlen megírásra érdemes témát jegyzett fel noteszébe: Mirjana
Karanović elementáris sikolyát a szlovén Faust belgrádi bemutatóján. Ez is jelzi Tolnai
rendkívüli érzékenységét a mások számára semmisnek tűnő részletek iránt, rátapadását
a részletekre. A következőket olvashatjuk a különös témáról: „Ez az elementáris sikoly az
én témám, ez a rádiumszerű valami az, ami engem ezeken a térségeken egyedül érdekel.
A kultúra, a szellem egyedül lehetséges pozitív energiája. A művészet, a szellem nem termelhet negatív energiákat – azt kizárólag a politika, az ideológiák termelik, sugározzák.
[…] A sikoly erején egzaktul lehetett mérni, hogy ezt az egész miazmás, primitív közeget
hasította át, amelyben mindannyian kóválygunk. Szépen jelezte, miféle gesztusokra is
lenne szükségünk, hogy kitépjük magunkat az ideológiák hínárjából.”18 Ebből a szövegrészből is látszik a művészet határokon, nemzeteken átívelő összetartó ereje. Hasonló határátlépés érhető tetten az Andrássy út 1. című képzőművészeti esszében, ahol az újvidéki
magyar költő Budapesten, három magyarországi hölgy galériájában nyitja meg egy pestivé

13
14
15
16
17
18

Végel László: A futaki utca – A nagy lakomák. In: Peremvidéki élet. 62.
Tolnai Ottó: Háborús és más emlékirataimból. In: Uő: Feljegyzések a vég tónusához. 39.
Uo.
Uo.
I. m. 40.
Tolnai Ottó: Mirjana Karanović sikolya. In: Uő: Feljegyzések a vég tónusához. 14–15.

108

tiszatáj

lett újvidéki szerb festő kiállítását, korábban pedig New Yorkban magyar származású
galeristáknak közvetített szerb festőket.
A vég tónusának tanulmányozása közben Tolnai a „végeken túli végek semmis semmijében” leli meg a formát, erről a Szirmai Károly alakját kitűnően megrajzoló, megidéző
esszében olvashatunk. A szerző arról vall, hogy egyre többet foglalkoztatja őt a magányos
vajdasági író életének utolsó időszaka. Két modell bontakozik ki a szövegben, két verbászi
író életútja, Szirmaié, aki itt maradt, és Domonkos Istváné, aki elment. Tolnai mindkettőt
ismeri, és látta azt a pontot is, ahol e két véglet találkozik. Őt valahol e kettő között helyezhetjük el. Töprengései során megvilágosodott benne valami: „Az, hogy a létből nem
vezet egérút. Nincs más, nem marad más hátra, mint mind élesebben leírni azt, ami az orrunk előtt van: ittlétünket. És ehhez most ismét új mondatokra van szükségem. Újratisztított szájra. Hogy szavaimban az a szürke ismét ezüstként csillanhasson, mint a szesz, tarthassa láncát.”19 E feladatot nagyszerűen teljesítik a kötet esszéi.
Radnóti-év lévén mindenképpen szólni kell a Feljegyzések a vég tónusához Radnóti
Miklósra vonatkozó részeiről. A Pére Lachaise szűk és kényelmetlen című esszében Tolnai
a költő nem létező sírját keresi a híres párizsi temetőben, hogy egy szép kavicsot helyezzen
rá. Radnóti naplója alapján vállalkozik erre a furcsa útra, azt írja, akik ismerik Radnóti
naplóját, azok sejtik, honnan ez a furcsa képzete. A szöveg végén idézi is a napló idevonatkozó sorait. A zsúfolt temetőben téblábolva végül La Fontaine sírjához érkezik meg az eszszéíró. Először Kosztolányi jut eszébe, majd az, hogy átadja Hajnóczy A hangya és a tücsök
című novellájában megfogalmazott üzenetét a francia írónak. Végül megállapítja, hogy La
Fontaine egyértelműen Radnótihoz kötődik, így lett hová helyeznie a költőnek szánt kavicsot. A Szirmairól szóló esszében is utal a szerző Radnótira. Szirmai a verbászi cukorgyár
fődokumentátora volt, Tolnai számára pedig, mióta olvasta Radnóti na plóját, a poklot
a hatvani cukorgyár jelenti, „amelyben a sovány meztelen költő a melaszt kaparta az óriás,
még forró kazánok faláról”20.
Kiválóak az Írótábor tanácskozására írt előadások (Nézni a Tiszát – mint radikális
program; Kertek, parkok; A Tégla filozófiája), továbbá a vég tónusához készített feljegyzések, amelyek az Ex Symposionban jelentek meg 1992 és 1994 között (Gyengédebben,
Feljegyzések, A csantavéri kisbicskázás, A repülő úr és a repülő leány), de Tolnai szellemében ez az írás csupán néhány érdekes részlet, tónus felmutatására törekedett, hogy érzékeltesse „a lehetséges megközelítési szempontok végtelen sokaságát”21.

Novák Anikó

19
20
21

Tolnai Ottó: Szirmai Károly hosszú szürke lánca. In: Uő: Feljegyzések a vég tónusához. 87.
I. m. 83.
Tolnai Ottó: Gyengédebben. Egy (két) levél piszkozata, avagy feljegyzések A vég tónusához. In:
Uő: Feljegyzések a vég tónusához. 174.

2009. augusztus

109

A szöveggé lett test, a testté lett szöveg
M ILORAD PAVIĆ: DRUGO TELO (A MÁSIK TEST )


„A regény kezdete és vége” című esszéjében Milorad Pavić
arról beszél, hogy miközben a regény sajátos formát ölt,
maga a történet megtestesül, tehát saját teste lesz1. Ahány
történet, annyi test. Létezik viszont egy úgynevezett „másik
test,” és Pavić új könyvében erre a testre mutat rá. Drugo
telo (A másik test) című regénye 2006-ban a belgrádi
Dereta kiadó gondozásában jelent meg – elegáns kemény
kötésű borítóján Vladimir Dunjić „Tükör” című képe észrevétlenül vezeti be egy újabb trükkös kalandba a kíváncsi
olvasót.
A másik test – amit a szerző feleségének, Jasmina Mihajlović kortárs női írónak ajánl – szerelmi és intellektuális
kalandok összerakójátéka, amely különböző, váltakozó idősíkokon, XVIII. és XXI. századi változó helyszínekről (Belgrád, Párizs, Velence és Szentendre) közvetít. Elizabeth
(Lisa) Amava Arzuaga Eulohia Ihar-Swift (becenevén Imola) az egyik legfontosabb női szereplő, akinek teljes neve
csak a regény végén derül ki. Ő a „másik test” titkának a leDereta Kiadó
téteményese. A főszereplő pedig a narrátor-szerző, aki a szöBelgrád, 2006
313 oldal
vegek között létezik, a lét/élet és nemlét/halál területén
egyensúlyoz, és e két terület metszőpontjában köti össze
a könyv cselekményeinek fonalát, időnként pedig hagyja, hogy az olvasó fűzze össze őket.
A regény szereplői között vannak valós történelmi személyiségek: Zaharije Orfelin
(1726–1785) és Gavril Stefanović Venclović (XVII. század vége – XVIII. század eleje), akiket Pavić fedezett fel újra a szerb irodalomtörténet számára. Orfelin és Venclović, a szerb
irodalom mérföldkövei. Orfelin, aki életének nagy részét Velencében töltötte, reneszánsz
ember volt: nyomdászként, költőként, íróként és zeneszerzőként ismerte meg őt az utókor; a XVIII. században megjelent szerb kultúrtörténeti művek az ő gondozásában jelentek meg. Venclović az Osztrák-Magyar Monarchia területén, a magyarországi Szentendrén
élt, ide a letelepült szerbekkel érkezett, akik a török megszállás elől menekültek északra.
Pap, festő, fordító, nyelvújító és költő volt, aki a korabeli egyház ellen lázadt, és haladó
gondolkodóként fontosnak tartotta a nők helyzetét a társadalomban.

1

Milorad Pavić „Beginning and the End of the Novel.” Elérhető: http://www.khazars.com/en/
end-of-novel/, Hozzáférés: 2008-12-13.

110

tiszatáj

Három szerelmi töredékről olvashatunk a regényben, mindegyikben kulcsfontosságú
szerepet játszanak a nők, valamint egy mágikus kőgyűrű. A nő és a gyűrű mindig egy adott
jelen koordinátái. Pavić képben és szövegben is elmagyarázza az idő és az örökkévalóság
összefüggését („Feltételezzük – folytatta a szerzetes a rajz fölé hajolva –, az örökkévalóság az égből jön, Istentől és a Szentlélektől, az idő az ördögtől való és balról jobbra halad, az örökkévalóság és az idő találkozhat. Amennyiben és amikor ez megtörténik, az
aranymetszésben van életünk jelen pillanata. Ez nem található sem az előző, sem a következő pillanatban. Az ember élete és minden élő csak abban a pillanatban létezik. Az
ön bécsi órája tik-takja között.”)2. Az idő az ördögtől való, balról jobbra halad, ahogyan
a nyugati ember ír; az örökkévalóság az angyal vonala, vertikális és felülről jön. E két koordináta metszéspontjában a jelen van, pontosabban a regény elbeszélt ideje/jelene, amelyikben mindig egy nő bír kulcsfontosságú szereppel. A legtöbb balkáni történetre nagyon
is jellemző az a kettősség, amit az ördög és az angyal képvisel a könyvben. Az angyal és
ördög grafikus ábrázolása minden rész és fejezet kezdetén ott van. A másik test öt részből
áll össze, az első az angyal territóriuma, a második az ördögé, a harmadik újra az angyalé,
a negyedik az ördög területe, míg az utolsót az angyal uralja ismét. Ezek visszautalnak
a régió (de akár a tágabb európai) közeg bináris ellentétek által létrehozott történeteire.
Lisa Swiftről és a szerző-narrátorról szól az első töredék-történet, a második Zaharije
Orfelin velencei tartózkodását írja le, míg a harmadik Gavril Stefanović Venclović életét
dolgozza fel. Az összekötő kapocs egy színt váltó mágikus kőgyűrű, amelyik ismételten eltűnik és felbukkan a három cselekménysorozat kulcsfontosságú pillanataiban. Ez a gyűrű
előrejelzi a „másik test” jelenlétét és/vagy hiányát, és addig van ott, amíg a tényleges „másik test” elő nem tűnik. Tárgyi prófétaként hírt ad egészségről, szerelemről, gyermekről,
apaságról, szerencsés fordulatokról, de a tágabb értelmezést hordozójára hárítja. Az pedig
természetesen az olvasóra. Pavić mestere a cseles trükkregény-fordulatoknak, bár e szövegben kötöttebb tér jut a játéknak, mint mondjuk a Word Circuits által közreadott Üvegcsigában (2003),3 ahol az olvasó maga döntheti el, melyik fejezettel kezdi az olvasást és
milyen befejezést – szomorút vagy vidámat – óhajt. Úgy tűnik, hogy itt a posztstrukturalista szerző csak tetszhalott és nem „halott”, ahogy Roland Barthes a „Szerző halála” című
esszéjében kifejti. A Szerző nagyon is él és figyeli szövegeinek alakulását.
A másik test három története egyfajta egységet alkot, mert bár mindegyik töredék,
ugyanakkor a/egy „másik test” keresésére irányul. Az első történetben a test Lisa Swift,
valamint a narrátor könyvei, ezek a megtestesült történetek. Zaharije Orfelin meséjében
a test a felesége, Anna, teste, ugyanakkor Orfelin kiadványai is testként jelennek meg, akárcsak a szerző-narrátor könyvtára. Anna féltékeny ezekre, mert az írott korpusz élvezetes
testként vonzza férjét. Gavril Stefanović Venclović esetében Akszénija, egy fiatal lány,
testesíti meg a szerelem tárgyát. Ebben a történetben két férfi, Venclović és a rivális szerető, Páter Ružićka, osztoznak Akszéniján.
A „másik test” a regényben mindig a meglevő test(ek) függvénye, szöveg-test és testszövegként jelenik meg. Vagy harmadik személyként/testként egy szerelmi háromszög2
3

A műből vett idézeteket saját fordításban közlöm (T.R.)
Милорад Павић Стаклени пуж. Дерета, Београд, 2004. Lásd még: The Glass Snail. A PreChristmas Tale (trans. Sheila Sofrenovic), Word Circuits, 2003. Elérhető: http://wordcircuits.
com/gallery/glasssnail/, Hozzáférés: 2008-12-13

2009. augusztus

111

ben. Orfelin szokványos családi románcába beékelődik Zabeta hegedűművésznő. Itt ő lesz
a „másik test,” aki elcsábítja Zaharijét. A kőgyűrű, amit Zabeta a szerelem test-zálogaként
ajándékoz Zaharijének, a házasságtörés pillanatában ott van ismét nála, miközben Giuseppe Tartini Ördögtrilla-szonátáját játssza, Orfelin testét is felhasználva ehhez. A gyűrű
tehát test-összekötő funkcióval rendelkezik, de összekapcsolja a történeteket és az idősíkokat is. Vallási szempontból érdekes a regény felvetése a „másik testtel” kapcsolatban,
amikor az ortodox Gavril és a katolikus Ružićka Páter a szentendrei katolikus plébánián
vitatkoznak a „másik testről,” amelyről kiderül, hogy egy gyerek, akit mindketten nemzethettek.
(„Mille dugento con sessenta sei? Honnan tudod ezeket a szavakat ?
Sokkal fontosabb, higgye el, hogy ön tudja ezeket a szavakat. Ami engem illet, emlékezzen, hogyan mondják a parasztok. Ha felkelsz éjszaka megetetni a lovakat, tegyél az
asszony kedvére… Mi Dominusvobiscum ugyanannak a gyermeknek vagyunk a nemző
atyái). A „másik test” valós test, lehet akár Krisztus teste, aki feltámadása után megjelent
apostolainak, de ők nem ismerték fel.
(„Gondolod, hogy ők az egyházban lerajzolták a mi térképünket?
Nem! Úgy gondolom, hogy nem, viszont sokan foglalkoztak a „másik testtel”, ennek
az eszmének mélyek a gyökerei, te mint archeológus tapasztalatból ezt jól tudod, és én is,
aki sokat kutatott a levéltárakban. Mi kvantum lények vagyunk. Mindig foglalkozott valaki a halál utáni autonóm fejlődéssel.
A másik testtel? Ki? Az a magyarországi szerzetes? Mondd! Gyorsan!”).
Venclović életében a másik test, Axenia születendő gyereke, aki azért „másik” test,
mert az apa személye bizonytalan egészen addig, amíg halála pillanatában meg nem találják Gavril kezén a kőgyűrűt, ami rejtélyes módon jutott hozzá. Ebben a kontextusban,
a kézen levő gyűrű a bizonyosság jele, tehát fő jelölőként működik, és az apa testét mutatja (meg) és fedi fel.
Lisa Swift és a narrátor történetében a narrátor-szerző tűnik fel, halála után másik
testként. Ismerkedésük során a gyűrű felbukkan az idő homályából, és a házaspár hosszadalmas keresgélés után megszerzi, majd Lisa ékszerként hordja. Lisa másik testnek mindig is a szerző saját könyveiből álló könyvtárat vélte, addig, amíg a narrátor-szerző férj
meg nem hal. Halála előtt a nevet nem viselő Szerző elmondja feleségének, hogy ha valaha
megtudja, mi pontosan a „másik test,” jelt ad majd neki csók formájában. A szerző narrátor halála után a könyvtár rejtélyes módon eltűnik, Lisa lehúzza a gyűrűt és megtalálja az igaz szerelmet a narrátor barátjának személyében. Ezután csattan el nyakán egy titokzatos csók, ami azt üzeni: a Szerző maga a „másik test,” láthatatlan harmadikká válik
az újabb szerelmi háromszögben, ő lesz a rejtélyes szerető. A túlvilág ily formában létezik
itt, és létezik a világok, testek, szövegek közötti különleges kommunikáció is, csak a nyelv
és a közvetítés formája változik: a szerző-narrátor csókká testesíti azt, a csók válik beszéddé, a nyelv itt nem szimbolikus, hanem szomatikus – mint a kisgyermekeknél, akik testükkel beszélnek, mígnem a szimbolikus rendben létező nyelvtanulás által el nem felejtik
testük kommunikatív készségeinek nagy részét.
A csókban benne foglaltatik a nyelviség is. Pontosabban a Szerző így árulja el Lisának,
illetve nekünk a titkot. Erre utal Lisa szövegbeli „Cybele mosolya”.

112

tiszatáj

(„Mille dugento sessenta sei… ezek a szavak emlékeztetnek valamire, de nem tudom
mire.
Amikor ma Dante szavait idézted a „Pokol”fejezetből és megemlítetted Cybele mosolyát, eszembe jutott, hol olvastam ezeket a szavakat. Azonnal tudtam, hogy kihagytál
egy sort a tercinából. Pont a „Mille dugento… amelyiket Cybele mosolyaként árulsz”
308. old.), amely Leonardo da Vinci Mona Lisa sejtelmes arckifejezéséhez mérhető – és
amit csak az tudhat, aki ilyen csókot kap.

Túri Róbert

2009. augusztus

113

Fried István:
„Aki napjait a szépnek szentelé…”
FEJEZETEK KAZINCZY FERENC PÁLYAKÉPÉBŐL ÉS UTÓKORA EMLÉKEZETÉBŐL







A Kazinczy Ferenc Társaság széles körű tevékenységének
újabb eredménye Fried István tanulmánykötetének megjelentetése az író születésének kétszázötvenedik évfordulójára. Fried István és a Kazinczy Ferenc Társaság nem először
került kapcsolatba, az olvasó emlékezhetik a szerző korábbi
kötetére: Az érzékeny neoklasszicista. Vizsgálódások Kazinczy Ferenc körül (Kazinczy Ferenc Társaság, Sátoraljaújhely–Szeged, 1996), a Tiszatájban annak idején is módom nyílt írni a könyvről (LI [1997.], 6. sz. 89–91). Fried
István könyve tizenegy tanulmány füzéréből áll, s mint előző kötetében, ebben is Kazinczy életművének bizonyos
pontjaihoz kapcsolódva rajzolja meg a kötet címében is jelzett pályaképrészeket, illetőleg a Kazinczy-életműre vonatkozó későbbi és különböző látásmódokat. Az irodalomtörténet(írás) és az irodalomelmélet hasznos együttkezelése
Kazinczy Ferenc Társaság
mint módszer Fried más munkáinak is jellemzője, amely
Salgótarján–Szeged, 2009
értekezéseinek egyik értékjelző vonása is.
176 oldal
A fogsága előtti Kazinczy 1780 és 1995 között a német
(és európai) irodalom mintáján egy új műfaj meghonosításával próbálkozik, a lírai vagy
lirizáló próza nyelvének kialakításával együtt (Gessnert, Herder-prózát fordít). Az érzelmek nemessége mellett álló költő a szabadkőművességből szerzett nézeteit menti át az
irodalomba (Kazinczy és a német irodalom).
A Magyar Museum előszavának változataiból Fried Kazinczy és Batsányi egymással
konfrontáló „irodalomtörténetét” bontja ki. Batsányi Ányos Pál verseit adta ki 1798-ban,
Kazinczy Dayka Gábor-kiadása erre mintegy a másféle irodalomtörténeti felfogás válasza,
az érzékenység kétféle változatát látja ebben a tanulmányíró, s Kazinczy Egy hajóra című
versével és Batsányi Vári Professor Virág Benedek úr’ társunkhoz írott és Horatius-allegóriát megidéző művével való egybevetéssel (is) igazolja. – Felhívja a figyelmet Fried
a magyar irodalomban teljesen újszerűnek mutatkozó egyik Kazinczy-írásának jelentőségére, amelyben tudniillik a recenzióírás etikájára hívja fel a figyelmet. Kazinczy „Ritka
empátiával közelíti meg a mindig kényes kérdést: a kritika és be/elfogadása között többnyire diszharmonikus kapcsolatét, fenntartván a kettős igazság (duplex veritas) lehetőségét” az antikvitás tekintélyt parancsoló alapjaival. Az érzékeny(ség) korszaka után Kazin-

114

tiszatáj

czy neoklasszicista fordulatával irodalmi nézetei, eszményei megváltoztak (egyébként Batsányié szintén) (Egy előszó és „vidéke”).
A fogság 2387 napja előtti „Kazinczyra a megérdemeltnél jóval kevesebb fény vetült”,
s általában ezt az időszakot azok kevésbé bírálták, akik a fogság utáni irodalmi vezért – írja
Fried, s megállapítja, hogy az Orpheus átolvasása után megmutatkozik, hogy a Kazinczyportrék egy része radikálisabbra van rajzolva bizonyos meggyökeresedett és némelykor
túlzó „jakobinus-felfogás” alapján, mint amilyennek látszik. Az Orpheust szerkesztő Kazinczy számára II. József rendeletei nem ugyanazt jelentették, mint amit a vármegyei nemességnek. A nyelvről és nemzetikultúra-központúságról vallott nézetei kapcsán Kazinczy
az országgyűlésnek e tekintetben megnyilvánuló magyar nyelvű és a magyar nyelv ügyét
támogató szónoklatai a közös gondolkodás alapjait teremtették meg. Mindennek kapcsán
Fried kitér annak elemzésére, hogy abban, hogy „a magyar légyen az első és közönséges,
és hogy azt Német, tóth, rátz és oláh gyermek eggyeránt tanúlja, valahol tsak benne mód
vagyon”, nem nacionalizmus nyilvánul meg, hanem pusztán a magyar államnyelvvé tételére való törekvés. Ezt különösen Kazinczy egész életpályája igazolja, patriotizmusa és
kozmopolitizmusa összetartozását bizonyítani tudja a szerző, aki Szauder Józsefre mint
a Kazinczy-kutatás alapjait lerakó tudósra hivatkozva maga is „a kor magyar irodalmi irányait a legösszetettebb, a legsokszínűbb foglalatá”-nak tartja az Orpheust. Fried egyébként e helyütt is példát ad az elődök és kortársak – Debreczeni Attila, Mezei Márta,
Gergye László, Pál József és mások – munkásságának megbecsülésére. Hasonlóképpen elfogadja Bajza József értékelését arról, hogy Kazinczy volt a magyar epigramma megteremtője. S ehhez hozzáteszi, hogy a „grammatikai és aestheticai epigrammá”-k – számottevő
többsége eleget tesz a kortársi követelményeknek, hiszen nemcsak „hallott harangozni”
Goethe és Schiller xéniáiról, amint Csetri Lajos vélte. A képzőművészet és a műgyűjtés,
Mozart zenéje iránti érdeklődése és elkötelezettsége is tanúbizonyság ez ellen. A Tövisek
és virágok a nyelvújítási küzdelemben Kazinczy korának irodalmi jelene felől jelölte ki
a küzdők helyét, a küzdelem irányát: Sylvester Jánost az irodalmi és nyelvi gondolkodás
elődjének, Ráday Gedeont az új irodalom Mózesének tartja, Berzsenyi Dánielt, Kis Jánost,
Virág Benedeket az élvonalba helyezi (A literátor).
Babits Mihály, Kosztolányi Dezső és Márai Sándor és Kazinczy viszonyát a kötet két
tanulmánya taglalja. Babits 1916-ban irodalmi meglepetést okozott A literátor című színművével, amely a Nyugatban jelent meg. A darab Kazinczy fogsága után, 1803-ban játszódik, mondhatni: fordulóponton. Erre a literátor szerepre „látja rá” magát Babits, aki a XX.
század elején a magyar irodalmat a világirodalomhoz szeretné kapcsolni. A világirodalom
egységét – vélekedik Babits – Kazinczy a maga módján már megteremteni törekedett. S az
új irodalomért folyó törekvésekben való helytállását, kitartását veszi Babits Mihály példának – ez Fried végkövetkeztetése. Kosztolányi Kazinczy-portréját az jellemzi, hogy „nagy
maradandó alkotások nélkül is óriási”, ezért azután „Élete a remekmű”. Márai Sándor elbeszélésének (A feladat) a fogságban vérével is író, a feladatát nem felejtő Kazinczyjában
a Fried-féle értelmezés a „foszló-bomló, »civilizált« Európával” szemben feladatát végző
Márait is látja. (Kosztolányi Dezső és Márai Sándor Kazinczy-portréja.)
A magyar felvilágosodás és a klasszicizmus törekedett arra, hogy sok műfajú irodalom szerveződjék, ebben az „európaizálódásban”. Goethe és Schiller példája nyomán a líra
és az epika mellett a dráma, a kritika, az irodalmi publicisztika is megvalósítandónak

2009. augusztus

115

mutatkozott. Az irodalmi folyamatban Kazinczy megalapozó szerepű volt. Műfordítói
programja az adaptáció módszerével törekedett magyar nyelvűvé és magyar irodalommá tenni a külhoni irodalom eredményeit. „Olyan világot tervezett, amelyben a művelt
lakosok jól érzik magukat, nyelvi és művészeti kultúrájuk nem marad el a szerencsésebb
»nyugati« államok polgáraié mögött” – állapítja meg Fried arról a Kazinczyról, aki csak
státusfogolyként jutott el Bécsen túlra, akit megfigyelt a hatalom, aki anyagi okok miatt
is nehézkesen tudott könyvekhez jutni, aki nemesi származása ellenére polgári életvitelre vágyott nem kis részben a művészet segítségével (Kazinczy Ferenc Európája – Európa Kazinczy Ference).
Egyik tanulmányában a tudós szerző a kazinczyánus–antikazinczyánus világnézeti-irodalompolitikai elgondolásokról ad számot, amelyek a Toldy Ferenctől Horváth Jánosig, illetőleg a hatkötetes akadémiai irodalomtörténetig nyomon követhetők. Kazinczy nemcsak
gyakran emlegetett, de gyakran (nemegyszer tudatosan) félreértett író, állapítja meg Fried
István. E kétféleséget a Babits és a Németh László rajzolta Kazinczy-képpel mutatja be.
A babitsi értékelésről már föntebb volt szó. Németh László „Kazinczyra rálátja Babitsot és
Babitsra Kazinczyt”, és a kánonalkotási jog és lehetőség, az irodalomszervezés és -alapítás
mezejére tereli az irodalmi vitát. Mindaz, amit Fried részben jelen kötetének eddigi részében elmondott Kazinczyról, cáfolja a Németh László-i Kazinczy-rajz vonásait, hiszen Kazinczy is, Babits is „nem csupán a magyar irodalomra figyelve képviselt egy álláspontot az
irodalmiságról, az irodalom strukturáltságáról, a követendő irányokról, nem utolsósorban
a módszerről”. Kazinczyt „egy önelvű nemzeti irodalom” alakjának beállítani számos ok
miatt lehetetlen. Nem „külföldi-idegen (nyelvi) szokásokat akart meghonosítani”, stílusújításai nem a magyar irodalom ellenébe hatnak, ragaszkodott a „genera discendi” elvéhez, jóllehet a XIX. századra ez már eléggé korszerűtlen. Más részkérdések taglalása után
Fried úgy látja, az utóbbi években „az aktuális irodalompolitikai fejtegetések történetietlenségéből kilépett irodalomtudományunk”, s ennek következtében közelebb jut(ott) Kazinczyhoz, ahhoz, hogy jobban tudható legyen, kit és mit képviselt (Kazinczy Ferencről
mai szemmel). A Németh László és Féja Géza ellen-irodalomtörténeti gondolkodásának
viszonylatrendszerével is foglalkozik a kötet zárótanulmánya), amely egyebek közt kimutatja, hogy Ady Endre – talán a Horváth János-i „Nyugat-magyartalanságok” ellenében –
is szól, amikor azt mondja, hogy az „akkor intelligensnek mondható magyarság nem tudott magyarul”, s „Kazinczyék eldobtak egy gyönyörű nyelvet ugyanakkor, amikor egy
nyelvet akartak bolond apostolkodással megjavítani”. Fried a kelet-közép-európai irodalminyelv-történetre kitekintve a hazai viszonyok mellett nem felejti elmondani, hogy
az „elitárius kultúra- és nyelveszmény módosításra szorult, kényszerűségből vagy jószántából, Kazinczy is belátta, túlzásait maga helyesbítette, az ortológus-neológus vitára
egyszerűsített polémiák helyébe a kiegyenlítődést ajánlotta”. Finom eleganciával bírálja
a kötet írója Csetri Lajos fölfogását Kazinczy, illetőleg Döbrentei korszerűségével kapcsolatban (A vitássá tett Kazinczy-életmű eseménytörténetéhez. A Kazinczy-életmű dichotómiái).
Felvillantva Kemény Zsigmond, Arany János, Erdélyi János, Négyesy László, Szabó
Magda és mások véleményét Kazinczy szerepének és jelentőségének nyilvánvalóságával
zárja a könyvét Fried István, akinek ezt a tanulmánycsokrát is jellemzi a tárgyi hitelességet szem előtt tartó és (hacsak lehet) több szempontot is érvényesítő kutatásmódszere,

116

tiszatáj

amely nemritkán „mindössze” abból áll, hogy olyan irodalomanyagokat olvas el, amelyeket – Fried tanulmányainak olvasása után úgy tűnik – mások alig méltattak figyelemre.
Így azután elemzései, értelmezései több tekintetben lesznek újak és eredetiek, tanúsítván,
hogy napjait Fried István minek szentelé.

Büky László

Könyvheti könyveink

Szeptemberi számunk tartalmából
Írások Hajnóczy Péterről
SZKÁROSI ENDRE, VADAI ISTVÁN, FARAGÓ KORNÉLIA, SZEKERES SZABOLCS,
TURI TÍMEA, BÁNYAI JÁNOS, TÓTH F. PÉTER, HORVÁTH GYÖRGYI, URBANIK TÍMEA,
ODORICS FERENC, DEMÉNY PÉTER, CSERJÉS KATALIN, MILIÁN ORSOLYA,
Z. KOVÁCS ZOLTÁN, FARKAS ANITA, HOVÁNYI MÁRTON, KÁRI VIKTÓRIA,
GABORJÁK ÁDÁM

Ára: 500 Ft
E l ő f i z e t ő k n e k : 4 0 0 Ft

nka

Nemzeti Kulturális Alap

9I770 1 33 1 1 6 0 0 8

0 9 0 0 8

