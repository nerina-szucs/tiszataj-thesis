1975. MÁRC. * 29. ÉVF,

Jékely
Zoltán,
Keresztury
Dezső,
Tandori Dezső versei;
Galgóczi Erzsébet,
Mocsár Gábor prózája;
Babits 1919-es egyetemi előadásai
Szabó
Lőrinc
lejegyzésében;
ismeretlen
Moholyrajzok

Tartalom
X X I X . ÉVFOLYAM, 3. S Z Á M
1975. M Á R C I U S

KERESZTURY DEZSŐ versei: Változatok az öregségről
CZEGŐ ZOLTÁN versei: Havazz, óesztendő, Az ő udvarában
GALGÖCZI ERZSÉBET: Végül ez marad (elbeszélés) ...
JÉKELY ZOLTÁN: A 272. tárgy leírása (vers)
TANDORI DEZSŐ versei: Vállalkoznak a régi színhelyek,
A forgalom egy pillanatra megritkul, de az események összetorlódnak, Egy idegen városban
MOCSÁR GÁBOR: Ég alatt, föld felett (kisregény, III.)
VADÁSZ FERENC: Életutak mérlegen (Amikor Horthy
két vezérezredese még a Magyar Vörös Hadseregben
szolgált)

3
7
8
19
20
24
44

ÖRÖKSÉG
Babits egyetemi irodalomtudományi előadásai Szabó Lőrinc lejegyzésében (Közli: Gál István)
52
APRÓ FERENC: Űjabb Moholy-Nagy-rajzok Szegeden ... 68

TANULMÁNY
AGÁRDI PÉTER: A szocializmus — mint költészet (Adalékok a két világháború közötti marxista kritika József Attila-képéhez I.)
73
ALFÖLDY JENŐ: A Semmi Édenében (Tandori Dezső
verseiről)
81

KRITIKA
BATA IMRE: Tordai Zádor: Közösséges emberi dolgok 86
FÜLÖP LÁSZLÓ: Béládi Miklós: Érintkezési pontok
89
1

LÁNG GUSZTÁV: Próteusz arcképe (Jegyzetek Pomogáts Béla Déry-monográfiájáról)
92'
HALÁSZ PÉTER: Két riportkönyvről

94

Szerkesztői asztal

9K

ILLUSZTRÁCIÓ
Csikós András rajzai a 6., 23., 43., 51. és a 96. oldalon
Moholy-Nagy László rajzai a 69., 70. és a 72. oldalon,
valamint a műmellékleten
Moholy-Nagy László arcképe a műmellékleten

2

KERESZTURY

DEZSŐ

VÁLTOZATOK AZ Ö R E G S É G R Ő L
Szeresd
A napok hosszabbodnak,
az évek rövidülnek,
most már minden nap jobb nap,
örülni kell, ha derülhet
még év, nap, tiszta munka
jó örömével áldott.
Szeresd, becsüld e megunva is
únhatatlan világot!

Végelszámolás
A számokat lassan mind
elfelejted;
a századokról nem tudod melyik;
a neveket is nehéz egybe
szedned:
az emlékezet homállyal telik.
Mire kihuny egy világnyi tudat
utána kutya se ugat.

Könnyebben hordanád
Arcok, valami messze múlt
megújulásai;
lappangó lángok a kigyúlt
szemben: a holnapi
tapasztalat, jaj: vak, megúnt
napok néma gondjai.
Gyengédségek:
rügy hasadó
héjából fejlett virág;

lesz majd gyümölcs is, korhadó
avarba málló ág.
Ha el tudnád hinni, hogy ez a jó,
könnyebben
hordanád.

Menedék
Aludni? Csak az nem boldogtalan,
ki józan is örülni tud;
mert ébred a részeg untalan,
s csak sötétebb benne a kut.
Nincs más: vállalni, ami van,
az alagutat s a kaput.

Az anyag belefárad
Hogy mi is az erő, hatalom, ország,
majd megtudod, ha változó
éveid elsuhannak, csak a morzsák
maradnak meg: a meztelen
való.
Nem hiszem, hogy valaha is kivágyják
bőrömből a földöntúli
országba, de az anyag belefárad
felelősségem
hordani.

Tűz és mérték
Szikrából lesz a tűz,
ha van, mibe hull:
az ember, bár vaksi, betűz,
eszmél, tanul.
Bennem még villan a láng!
De ki szítja nagyra bennem?
Tanulhatnék végre
arányt:
nem szólni
féktelenebben,
mint ahogy árnyam lebben.

Sors bona
Lemondanék a világbeli
hírről; nincs más: sors hona
és nihil aliud;
bár jó lenne ha volna
halálon túli ut,
mit vágyam súg: bár beválna! —
de tudom: csak álmaim álma.

Hálók
Bontom magamról a hálót,
s csak új hálót találok;
ha tovább bontom őket,
milyen mag héja vár ott?

A puszta
nyomorúság
csontvázam, mit a szú rág;
vénülök, el is hagynak
a kedves, vidám Múzsák.

A végtelen: mély ég volt;
de megmozdult az égbolt,
felhők jártak,
eltűntek,
nyomuk fénylő-sötét
folt.

Mi van túl az Űr világán
tudhatnám,
általlátván
az örök áltatáson:
más kötés-oldás, ha vár rám.

Futó napokban
A napok futnak:
velük fut erőm.
Az idő futhat,
s ki tesz túl az időn?
Hányszor éreztem már: most
észre kellene végre térni,
s elérni azt a várost,
hol iránytűm már nem tér ki.
S mindig: a becsület:
helytállni,
menteni;
és tisztán! De lehet
boldog szobrász, aki
pár szilánkot kapar
csak a kőről, melyből
jel lesz? Míg csakhamar
elporló zűrzavar
s cserép válik
szívemből.

Nagyságrend
A fűszál
tengelye bozótjának;
a föld
közepe világának;
a mindenség
végtelen: elég magának.

Mit vitt s miért?
Lehet, hogy az a pillanat,
a végső még fényes marad,
de mit számít, hogy enyém
az a villanásnyi fény,
ha tudnom meg nem adatik:
mi volt s miért
vitt, míg elért
a végső pillanatig.

CZEGŐ

ZOLTÁN

Havazz, óesztendő
Melyik nyomomat temetheti most. . .
Tíz óra van még ez
óesztandőben.
Van bőven, mit eltemetni,
van,
félrecsúszott
lábnyomom van bőven.
Hantolhat hősöket, akadtak idén is,
és azok is, kik egy-egy lépésre ráfizettek

—

csak takarja elkent, ferde
lábnyomom;
nem járhat biztosan, ki sohasem ijedt meg.

Az ő udvarában
,,Az ő teste sosem lesz poros,
árnyékot nem vet, hajában a
virágok sosem hervadnak el."

Nem vicsorgunk az ő magasztos
Ide
rendeltettünk.
Minden sejtünk erre
lökdösött.
Az ő ujja rendelte
belénk
a Jóság
Kútjait,
virágot
hajunkba,
utunkra
fényeket,
hogy láttassanak
árnyékaink.
Nem
hogy
Csók
ide
erre

tűrheti ez udvar,
vicsorogjunk
a
Ravatalánál —
rendeltettünk,
űztek minden
sejtjeink.

Az ö kénes
lehelete
szárította ki bennem
a Jóság
Kútjait,
hogy könnytelen
állhassak
az ő magasztos
ravatalánál.

hajlékában.

GALGÓCZI

ERZSÉBET

Végül ez marad
A háziasszony, aki feketével és a közértben több hónapja száradó divatos
szárazsüteménnyel kínál, ami tejbe, borba áztatva talán fogyasztható — a háziasszony jellegtelen arcú, negyvenéves, de fiatalabbnak látszó . . . hogyan is nevezzem ezt a réteget? Tisztviselő, adminisztrátor, titkár, előadó,. gépírónő . . .
bármely munkakör betöltésére alkalmas, amelyhez érettségit szoktak kívánni,
s nem árt némi pötyögtetni tudás az írógépen. Gyorsírás, levelek szakszerű
megfogalmazása, az ly és a kettős t helyes használata nem szükséges, de nem
is hátrány. Szívós kis testében erős akarat és valamicske föltörekvési ösztön
fészkelt valaha. Ugyanő férjhezmenetelekor, mely huszonötödik születésnapja
is volt, elhatározta: lakást szerez, és olyan életszintre verekszi magát, ahol nem
egyetlen, hanem kettő pár nylonharisnyája van egy nőnek. Tíz-húsz év alatt
mindkét vágya teljesült, sőt szemlátomást még néhány.
Négy személy: a szülők, gimnazista lány és az agyalágyult nagymama (aki
nem tett különbséget a nappal és éjszaka között, saját ágyát a menye heverőjével, szappant a vajjal tévesztette össze, hogy egyebekről ne essék szó) lakni
nem, csak aludni és televíziót nézni tudott a harmincnyolc négyzetméteren.
A legolcsóbb kolbász, vaj és grúz tea reggelit két turnusban fogyasztották,
mert a másfél szobás lakás konyhájában is csak másfél ember fér; s az újságból (a Népszavát járatták), a televízióból s nagy ritkán, ha bekapcsolták, a rádióból, naponta megtudhatták, milyen szerencsések, elégedettek, hálásak ők,
hogy egyáltalán lakáshoz juttatta őket saját hatalmuk, a munkásállam. Hét
közben üzemi konyhán nyelték a nyálukat, ahol az élüzem kitüntetés, nyeresegrészesedés és az államosítás évfordulóját ünneplő banketten is olyan húslevest
kaptak, amibe rakhattak sót, borsot, csöves paprikát, piros aranyat, de íze csak
attól javult volna, ha belefőzik a szakácsnőt. Egy-egy jobb darab kedvéért a
Bizományi Áruházból, általában a Corvinból öltözködtek; ruházkodási gondjaikat enyhítette fejjel magasabb gimnazista lányuk: megunt vagy kinőtt ruháit az anyja örökölte; a fordítottjára nem került sor semmikor. Ötezer forintos bankbetétjük volt autónyerő kötvény formájában, ezerötszáz forint békekölcsönük. Ha az önkiszolgáló bolt ácsorgó detektívje másfele nézett, Mancika
asszony egyenként rázogatta a mosóporos dobozokat, melyikbe töltött néhány
grammal többet a gyár.
Vendéglátóm életrajza több százezres példányban ismétlődött a gyakorlatban, de az akkori évek legelterjedtebb műfajában, a kézzel írott önéletrajzban
sok millióra ugrott. Hétgyerekes munkáscsaládban született, ahol nem brosúraadat, de sajnálatos tény volt, hogy fizetéstől fizetésig hitelbe vásároltak a fűszeresnél. Életkoruk parancsa szerint a lányok szolgálni, a fiúk tanoncnak álltak. Mancika az Orsolyáknál végezte az elemit, s mert lassú, de szívós igyekezete a katekizmussal, nagyegyszereggyel és az elcsatolt területek földrajzával
megbirkózott, az apácák polgárijában tandíjmentességet kapott. 1945 után tizen8

öt évesen'kereskedőtanonc egy cipőboltban. Néhány év múlva leleplezte főnöke
visszaéléseit az akkor még drága bőrcipőkkel; fölfigyeltek rá; íróasztalstátust
biztosítottak neki a szakszervezetnél, és rábeszélték, hogy esti kurzuson tanuljon tovább. Nyolc év alatt érettségiig vergődött. Közben dolgozott, vasárnap
délelőttönként népnevelőmunkát végzett, békekölcsönt jegyzett és jegyeztetett,
lódenkabátban divatozott, teherautós falujárásokon közös gazdaságot szervezett,
anélkül, hogy sejtette volna, mekkora egy hold föld, s zászlórúdhoz hasonlít a
mezsgyekaró vagy tűzifához; férjhez ment, kislánya született, s az akkoriban
még gyéren épülő lakások egyikébe könyörgéssel, sírással, összeköttetéssel, a
kifárasztás (tán időszámítás előtti) módszerével sikerült kiutalást kapnia. A lakáshivatal illetékese néhány nap múlva érvénytelenítette saját döntését, de a
kulcs már kezükben, így Manci asszony és férje népes rokonsága megszállta a
felbecsülhetetlen objektumot, a tíz-tizenöt főnyi hadsereg nem tágított, amíg a
lakáshivatal meggyötört idegzetű, trombózisoktól puffadt lábú, a lakásínség
tengerében fuldokló és — szolid átlag! — naponta három életveszélyes fenyegetéssel tűzdelt levél címzettje, a kisírt szemű főnöknő, újabb döntésével nem
cáfolta meg az előzőt; Manciék főbérlők, mondhatni: teljes jogú állampolgárok
lettek.
A konszolidáció éveit már nem színezték látványos előmenetelek, de a biztonságos szamárlétra (háromévenkénti fizetésemeléssel) sem vált még fölkarolandó hagyománnyá, Kovácsné útja kedvezően kanyarodott: kinevezték az intézmény központjába előadónak; addig huszadrangú fiókjában iktatott aktákai
és leveleket. Lényét mindenestül átfényesítette ez a váratlan és egész vetületében fölfoghatatlan „kiemelés". Harminchárom éves, erős, egészséges volt, kislánya már anyja nélkül is elboldogult a W. C.-n. Kovácsnét kisajátította a remény: elvégzi tán a jogot, hogy a képesítés- és az ismereteknyújtotta többlettel
is megszolgálja erkölcsi tekintélyét és a bizalmat. A rangos és irigyelt helyen
és beosztásban esztendeig dolgozhatott.
— Ott adtam föl az életemet — mondja. Mint vékony kötés alatt a seb,
hangja mögül a szomorúság kásás remegése, könnyezést hárító szégyene türemlik. Szépiabarna egybeszabott könnyű kötöttruhában, félmagas sarkú műbőr
lakkcipőben hozta a gázon főzött feketekávét, s a bordó-fehér kerámia csészékbe töltötte. Lámpalázas mozgása elárulta, hogy lehordott pongyolában érezné
magát otthonosan. A kétszemélyes, kihúzható bútorszörnyszülött, mely az újmódi lakások tulajdonosainak éppoly megszolgálttá teszi az éjszakai nyugodalmat, mintha sátort vernének esténként, a hepehupás dívány, a variálható könyvespolc, mely könyv, brosúra, televízió, táskarádió, kristályváza (munkahelyi
ajándék), e trampli kerámia kávéskészlet, a mindenki életében fölszaporodó
mütyürök lerakodóhelye, már csak két alacsony karosszéknek, a hajdanvolt
fotelok degenerált és kényelmetlen fattyának hagy némi helyet; a spájzméretű
szoba nehezen tűri még a térdig érő, lexikonméretű asztalkát is, vendéglátóm
és jómagam fullasztó ráadását már szinte kiveti.
— Gondolhatja, csupa hála voltam a jóindulatukért, hiszen fölfigyeltek
rám, sokat és jól akartam dolgozni. A munkát ismertem, az utasítások, az ügymenet ugyanaz volt, amit addig is csináltam, csak az anyagok tárolási helyét
kellett megfigyelnem. Az első napokban oly könnyen ment minden, mintha
ünnep előtt itt hagytam volna abba a munkát. Aztán a főnököm, aki éppen
akkor jött ki a kórházból, tudatta, hogy nem engem kívánt az osztályára. Félszeggé és dadogóvá tett, hogy nem is ismernek, és mégsem bíznak bennem,
pedig tele vagyok ambícióval. Másik főnököm, ezzel egy irodában dolgoztam,
úgy beszélt velem, ahogyan még a cipőbolt vezetője sem, abba is belekötött,
amit jobban lehetetlen volt elvégezni. Kolléganőm, a harmadik íróasztal birtokosa, örömmel fogadott, de mikor egy értekezleten meghallotta, hogy engem
kineveztek előadónak, ő pedig nyilvántartó, tehát valamivel fölötte állok, bár
ezt én soha nem éreztettem, minden ürügy kapóra jött, hogy bizonyítsa: én
pedig nem fogok parancsolni neki; kértem, hogy írasson valamit alá a főköny9

velővel, mert úgyis arra volt dolga, megtagadta, és még sírt is . . . Egyetlen
támaszom, bizalmasom, tanácsadóm a munkaügyis Elza volt. Ö káderezett, amikor odahelyeztek — ma már úgy mondják: „elbeszélgetett az elvtárssal" —,
minősítéseim, káderlapom az ő asztalára kerültek, azok alapján bizalmatlankodni nem lehetett oka .. .
— Milyen nő volt ez az Elza? — kérdeztem, s megkínáltam cigarettával.
Szórakozottan közelebb tolt egy hamutartót. Ö nem dohányzott.
— Milyen . . . ? — Gondolkodnia kellett. — Negyvenöt éves, középtermetű,
széles csípőjű, az arca szabálytalan, csúnyának is mondható, de érdeklődő szeme
vonzóvá teszi. Ha kérdezősködött, kíváncsi volt a válaszra is. Általában szerették, olyan nőnek tartották, aki bárhol és minden helyzetben megkedvelteti
magát. Éreztem, hogy törődik velem, de így érezték a többiek is. Mindenkiét, a
legújabb munkatársak vezeték- és keresztnevét megjegyezte, s hozzá a körülményeit, származási és szociális viszonyait, két hónap múlva is számon kérte a
beteg nagynéni hogylétét. Mit mondjak? A gyerekemért sem reszkettem jobban, ha beteg volt, s mit ért az öröm, ha nem beszélhettem volna róla neki;
nem volt, nem lehetett olyan apró-cseprő bajom, ami untatta, senki szeretetében nem bíztam jobban, mint Elzáéban. Bámultam, csodáltam, büszkévé tett a
barátsága, kézimunkákkal kedveskedtem neki, alkalmasságomat is csak neki
akartam bizonyítani, hogy örülni lássam, és sose bánja meg, hogy barátságára
méltatott. Ő is beavatott múltjába, illegális volt, első házassága rosszul ütött
ki, felnőtt fia is csak gonddal szomorította, a férfiak pimasz tolakodását is elelmondta, a társadalmi hátterét vesztett elvált asszony kiszolgáltatottságát; egy
öregedő férfival kötött házasságba menekült érdekből, csakis emiatt. . .
— Mikor és hol volt ennyi idejük beszélgetni? Jártak egymás családjához?
— Nem jártunk. — Utólag mintha elcsodálkozott volna, a diáklányosan
rajongó Mancika: amit akkor természetesnek érzett, a kételytelen szeretet
viszonzását, az egyenlősdi játékot, most, a fölismerés rideg pillanatában arcpirítóan komikusnak láthatta. — Nem jártunk — ismételte. A munkahelyen
beszélgettünk. A büfében, ebédlőben vagy az ö irodájában. Egyedül dolgozott,
később, szakszervezeti titkár koromban az ő irodájában intéztem a mozgalmi
ügyeket — vagy értekezletek szüneteiben .r, . Tudja, hogy van ez. . .
Nyilvánvaló elfogultság, hogy én elsősorban a fizikai és többedsorban a
szellemi munkát becsülöm; az ügyintézés, adminisztráció, akta tologatás az
UNESCO statisztikája szerint sem szellemi vagy termelőmunka. Minél fontoskodóbb, pénzügyileg támogatottabb egy intézmény, annál hivalkodóbb a székháza. Merő beton-fém-üveg tizenkét emeletes luxuscsoda a főváros vagy megyeszékhely valamelyik terén, ahol a millennium évében ültetett platánokat, egy
valóságos hársfasort, hintákkal, medencékkel, homokozókkal fölszerelt játszóteret, szecessziós szökőkutat, és csak az illetékes székház komputerével kiszámítható mennyiségű fűszálat irtottak ki a tetszetősen betonozott parkolóhely
kedvéért. Svédországban a miniszterelnök saját autóján jár hivatalába, nálunk
eme kényelmetlenségre csak osztályvezetőknél alacsonyabb beosztásúak szorulnak. Minél magasabb a silótorony formájú székház, annál alacsonyabbak az
emeletek. Afféle örökmozgó nyitott lift, páternoszter jár a házban, olykor azonos rekeszben szállítva a kézbesítőt és a vezérigazgatót, mert — hála a demokráciának — őt sem gurítják le autóval a lépcsőn. Télen a fűtőtestek, nyáron a
nyithatatlan üvegfalak — légszabályozó berendezést, a rothadt Nyugat e fényűzését, nem terveztek — melegházi klímát szolgáltatnak, melyben a trópusi
dísznövények pompásan vegetálnak, az emberek meg izzadnak, náthás-taknyosak, mindenki rekedt, köhög, makog, köhécsel, reumával, mellhártyagyulladás' sal, légcsőhuruttal küszködik, az arcüreggyulladás hovatovább a népbetegség
rangjára emelkedik, s a hongkongi influenza hírére csapatostul ágyba hanyatlanak a dolgozók. A falak a gyomorkorgást is továbbítják, a csövek elsőrangú
hangvezetők: egy WC-lehúzás több emeleten visszhangzik. Tölgyfa burkolatú,
10

dobogóval és színházi plüssfüggönnyel ellátott tárgyalótermek emelik az intézmény látványosságát, a főnökök háromszobás appartmanja, az elsőben négy titkár — egyik többnyire férfi —. és két telefon, a másodikban két titkárnő és
négy telefon, harmadikban, a tízméteres perzsaszőnyeg túloldalán a főnök íróasztala — megalhatna rajta egy szerényebb négytagú család, az asztalmonstrumon egyetlen telefon és egy tekintélyes fekete bőrdosszié, összecsukva. Az alkalmazottak négyen szoronganak egy szobában, az íróasztalok fej tői-láb tói egymáshoz támaszkodnak, ha valaki gépiesen hátralöki székét, hogy fölálljon, gorombán visszalöki a fal. A munka, reggel nyolc, fél kilenc, kilenckor kezdődik.
Az első órácskát — hazai népszokás — kávéfőzés, az esti televíziós műsor, vagy
a hétvégi labdarúgó-mérkőzés tüzetes elemzése teszi érdekfeszítővé és meghitté.
Beszélik, hogy egy megátalkodott alak agyrágóguminak, gügyegyüldének csúfolta korunk e nagy vívmányát, mely milliókat fölment a gondolkodás fárasztó
kényszere alól. E spirituszba való csodabogár rekordidő alatt vált annyira kiközösítetté, hogy önként kilépett, és éjjeliőrnek állt egy hulladékhasznosító telepen. A délelőtt sem fogy el haszontalanul: több irodában külföldi ezzel-azzal
kereskednek, természetesen részletfizetésre, de az utcáról is fölbátorkodnak
álparasztasszonyok álnépművészeti álszőttesekkel; ilyenekkel a sömjéni textilgyár hinti tele a világpiacot, ám a határról visszaküldött selejthez a hazai
fogyasztó is hozzájuthat. Ebédszünetben az irodista dolgozó a bevásárlást, borbélyt, fodrászt, telefonbeíizetést, szabót, a randevúját intézi, s a munkaidő vége
előtt egy-két órával kire-kire a szülői értekezlet, nőgyógyász, az otthoni javításhoz hívott szerelő, az autószerviz, óvoda, az anyós kórházi látogatása és több,
más időpontban elvégezhetetlen teendő vár. Ha egy szoba kifog egy alkoholistát, ott valahányuk születés- és neve napját, karácsonyt, újévet, húsvétot, pünkösdöt, halottak napját; március 15-ét, április 4-ét, augusztus 20-át és november 7-ét; a nők napját, anyák napját, gyerekek napját, a néphadsereg napját,
bányásznapot, vasutasnapot, ezenkívül a hétfőt, keddet, szerdát, pénteket —
de csak minden második szombatot, mert az nem szabadnap — rövid itallal
köszöntik, ünneplik vagy gyászolják, amit közös kasszából fedeznek; a szagtalanítót, mentolos cukorkát, kasút, citromízesítőt vagy almát külön-külön fizetik.
Dolgoznak is az ilyen beton-fém-üveg-szőnyeg-pálma csodákban — nemzetközi statisztika szerint naponta két óra a tényleges teljesítmény. Kivétel a
portás, telefonközpontos, kézbesítő és a takarítónő. És a vezérigazgató — nehogy elfeledjük. És természetesen: Kovácsné asszony, Mancika.
— Elza segítségével új munkahelyem egyre inkább otthonommá vált —
folytatta a liliputi műanyag karszékben kuporgó Kovácsné. — Megolvadt körülöttem a bizalmatlanság, szakmai munkámmal meg voltak elégedve, közvetlen
főnököm is azt mondta rólam a hátam mögött, hogy jóindulatú és szorgalmas
vagyok. Javasoltak a szakszervezet vezetőségébe is, méghozzá az elnöki funkcióra. A titkár, aki lényegileg az egész vezetőséget irányítja, egy Elvira nevű
hölgy lett. Amikor a jelölésnél szóba került a neve, nyíltan is tiltakoztak néhányan, de a háta mögött mindenki, úgyszólván: fölényes magatartását, karrierista törtetését kifogásolta. Az igazgató azonban nyíltan védelmébe vette; a
hatalommal pedig senkisem akart ujjat húzni. A szavazáson mindenki közömbösen bedobta a céduláját, így az volt a látszat, hogy egyhangúlag megválasztották . . .
— Milyen ember ez az Elvira? — rántottam ki hirtelen csöndes monológjából.
— Nem Elvira a valódi neve . . .
— Gondolom. Tehát milyen ember ez a hölgy, akit egymás közt Elvirának
nevezünk?
— Nekem akkor még se jó, se rossz véleményem nem volt róla, köszönésen
túl nem jutottunk, alig ismertem. Szép nő volt, olyan, akire azt mondják: fess
alakú; hosszú, mutogatni való láb, magas csípő, dús mell. Velem egyidős leheli

tett, de én szürke anyókának látszhattam mellette. Álomszép holmikban járt,
vöröses haja talán mindennap megfordult a fodrász kezében, szája, szemealja,
szempillája, körme, a lábán is, diszkréten festett volt, őszintén szólva nem
hasonlított egy ötvenesévekbeli szakszervezeti titkárról való elképzeléshez. Kicsit leereszkedően bánt velem is, úgy valahogy, ahogyan a cipőboltos felesége
valamikor, de, gondoltam, ettől még lehet rendes ember. Már azért is, mert
barátnőm, Elza, odaadóan szerette. Az emberek, mint szakszervezeti elnöknek,
olyan kérdéseket tettek föl: Elvira fizetése miért magasabb az átlagosnál?
Aztán: ha valakinek szerelmi kapcsolata van, rögtön elítélik, fölszámoltatják a
kommunista, most már szocialista erkölcs nevében — Elvirának miért szabad
mindent? — Mi az a minden? — kérdeztem, de vagy a vállukat vonogatták,
vagy eloldalogtak: ne tőlem tudja meg az elvtársnő. Elzát is féltették gyönyörű
barátnőjétől, jósolgatták, hogy előbb-utóbb kifúrja a helyéről, mert Elza beosztása az egyetlen, amelyik az átlagosnál nagyobb függetlenséggel, hatalommal és pénzzel jár. Azt is beszélték: figyeljem meg: ez a két ember. Elza és
Elvira mindig kap jutalmat. Megfigyeltem: az értekezleten egymást javasolták.
Istenem, olyan vaksi voltam, egy kismacska se vakabb, elhitettem magammal:
annyit fáradoznak, ügyködnek a közösségért, hogy ezt anyagilag is méltányolni
k e l l . . . Néha engem is jutalmaztak, ha a szakmai vezetés javasolt, de magamért
szégyelltem volna szólni; sőt, mikor az értekezleten ültem, jogom volt beleszólni, kiknek adjunk béremelést vagy jutalmat, szinte összehúztam magamat,
nehogy azt a látszatot keltsem, előnyt akarok húzni a vezetői tagságból. Pártmunkaként bízták rám, és annak is tekintettem, hiszen még előadói fizetésem
is alacsonyabb volt a többiekénél, sokáig; ezt viszont a munkaügyis Elza javaslatára rendezték .. . Egyszer csak, mindenki meglepetésére, Elvira fölmondott.
Azzal indokolta, hogy közben kislánya született, s leendő munkahelye lakása
közelében van, ami nagy előny. Mindenki más, valódibb ok után szimatolt, nyomozott, mert érthetetlen volt, hogy a Sztár, a Kiemelt Káder, aki minden területen érvényesült, és aki szépsége, rátermettsége vagy képességei és könyöke
révén még bármit elérhetett volna, megválik tőlünk. Elza csaknem beteg lett
belé, azt hajtogatta: ha ő itthon van (szabadságra ment), Elvira nem hagy el
bennünket. Néhány nap múlva hívatott az igazgató: elvállalnám-e a szakszervezeti titkári tennivalókat. Húzódoztam, nem a munkától, abból kivettem a
részem, sokszor az Elviráé is nekem jutott, ha Elvira unta vagy érdemesebb
dolga volt; viszolyogtam a szerepléstől. Az is a szakszervezeti titkár ügyköre,
hogy föl kell lépnie nyilvánosság előtt, kitüntetettekkel kezet fognia, és a
szakszervezeti bizottság nevében előadást, ünnepi gyűlést tartani. Elvira ezeket
magabiztosan, könnyedén csinálta, nekem az elképzeléstől is gombóc nőtt a
torkomban. Rábeszéltek, erősen, az igazgató és Elza . . .
Míg monoton hangon beszámolt látványosnak nem nevezhető életéről, láttam őt a tölgyfa burkolatú díszterem színpadán, a vörös zászlóselyemmel borított elnöki asztal mellett; váza vörös szegfű, káncsó víz és a mikrofon között,
háta mögött Lenin nagyméretű színes reprodukciójával; semmike termetét a
fehér konfekcióblúzban, rosszul szabott sötét kosztümben, kínosan ondolált haját kicsit szétáztatta már a verejték; pincegombaszínű arca az izgalom piros
galócapöttyeivel behintett, fakó hangja megbicsaklik, reked, vékonyul, alig
sikerül kihúznia a megfelelő hangszálat, alattomos tengeribetegség motoz a
gyomrában .. . s lent a széksorokban az aktakombinát kiöltözött — valahol az
új ruhát is be kell mutatni —, az aktakombinát öntudatos és magát úrinak tartó
tisztviselőhada; a férfiak nyakkendőjükbe mosolyognak; suttogva traccsolnak a
nők a közéjük furakodott prolinő siralmas gálaruhájáról, és általános csalódást
kelt, amikor mégsem sül bele a központilag sokszorosított brosúraszövegbe.
Az ő nyirkos kezéből kell átvenni a kitüntetést, pénzjutalmat, oklevelet, üdülési
beutalót, és boldogan, de legalábbis hálásan mosolyogni homályos szemébe.
Tudja ezt a jobb ügyért dadogó és verejtékező szónok? (Tudja, hogy mi az a
jobb ügy?) Éreznie kellett, ha nem tudta is. Veszélyhelyzetben a legtöbb nő
12

okosabb önmagánál: ösztöne működik helyette. A rossz közérzet, zavar, szorongás, oka-nincsen-szégyen, 'gyanakvás, vágyódás hosszú betegség után — nem
lakja meg a tudatot, de lerakódik az epében, az érfalakon, a vese csatornáiban,
ízületekben .. . Betegszabadságát morzsolgatja itthon az asszony, ezért jut ideje
önmagára és reám.
— . . . elvállaltam, bíztam az igazgató jóindulatában és Elza szeretetében,
tanácsaiban. Elolvastam, szinte megtanultam a feladatokat, rendeleteket, munkatörvénykönyvet, a szakszervezeti mozgalom irodalmát; úgy gondoltam, egy
szakszervezeti titkár — ha nem tudhat is mindent — a dolgozók jogait legalább
úgy kell ismerje, mint a tízparancsolatot. Emberanyaggal dolgozni nagy felelősség. Amikor bejelentették a taggyűlésnek, hogy a titkár két választás között
lépett ki, mindenkori helyettese az elnök, s ha ők is jóváhagyják és Kovácsné
vállalja — kitört a taps. Ez, higgye el, fölemelő volt, mert nagyban növelte önbizalmamat. Nem is sokára az egyik vezetőségi tag, aztán a párttitkár is, majd
meg az igazgató azt mondta: látja, ilyen kell legyen egy szb-titkár. Politikai
tanfolyam a tagságnak, ez volt a következő program. A vezetésével Elzát és
engem bíztak meg. Ö egyszer sem tartotta meg az előadását, én minden esetben. Sokat tanultam, hogy ne csak megértsék a tárgyat, hanem érdekelje is
őket. A családomra nemigen jutott időm, vasár- és ünnepnapokon tanultam,
olvastam, jegyzeteltem, és nem bánom ma sem, mert növelte a tudásomat, bár
alig emlékszem valamire. írtam az előadások anyagát, írtam a jelentéseket, az
ilyen-olyan fölmérések eredményeit, szó szerint véve az eligazításokat, betartva
minden határidőt. A vezetőség tagjait sem hagytam lazsálni — „aktivizálni az
elvtársakat" —, reszortonként beszámoltak munkájukról, tartottuk a kapcsolatot a bizalmiakkal, de megragadtunk minden alkalmat, hogy a tagsággal is
találkozzunk. Jártam a párt-, a szakszervezeti, szakmai-, vezetőségi értekezletekre, gyűléseket tartottam. Legjobban Elza véleménye érdekelt, hozzáértésében jobban bíztam, mint a magaméban, s véglegesen egyetlen mondatot sem
rögzítettem nélküle. .. Sajnos, a szakmai és a pártmunkám gyakran ütközött.
Amit lehetett, csináltam a szabad időmben, de a munka dandárja az. emberekhez kötődött, sokszor el kellett kéredzkednem főnökömtől. Nem ellenkezett
nyíltan, de kelletlenségétől szorongásom, bűntudatom támadt, hátha azt hiszi,
hogy a magánügyeimet intézem. Irodánkba nem léphettek idegenek, mert akkor
a többiek sem dolgoztak, ezért Elza szobáját jelölték ki erre a célra. Akadt ott
egy gazdátlan íróasztal, és Elza szívesen segített. Gyakran kerestek a területi
bizottságtól, fiókintézeteinktől, még a minisztériumból is; főnököm tudta, hogy
a munkaügyi irodában vagyok, mégis pimaszul mindig azt felelte: sejtelme
sincs, hol lehetek. Egyszer elsírtam magam Elza előtt, kifaggatott, s fölháborodva panaszra ment az igazgatóhoz. Az igazgató leteremtette osztályvezetőmet,
s az ettől kezdve még jobban utált. Megtörtént, hogy egy elvtársnak, aki a
területi bizottságtól keresett, órák hosszat kellett várnia rám, mert sürgős szakmai munkámtól nem szabadulhattam. Ezt sérelmesnek találta, s szóvá tette egy
fontos értekezleten. Határozatot hoztak, hogy arra az osztályra, ahonnan a
mindenkori szakszervezeti titkár kikerül, még egy előadót kell beállítani. Ez
lényegében azt jelentette, hogy függetlenítettek. Az íróasztalom megmaradt, de
a munkámat más végezte, én minden időmet most már kötöttség nélkül a mozgalomnak szentelhettem . . .
— Eszerint elérte a célját — szóltam. — Ö, a vallomáskényszer lendületében, fölemelt ujjával hallgatást parancsolt.
— Ezidőben a minisztérium főelőadót keresett, és tőlünk kért személyi
javaslatot. A feltétel: tudjon bánni különböző típusú és beosztású emberekkel,
érettségije legyen, és párttag. Elza tudta meg ezt először, de titoktartásomat
kérte. Ecsetelte a beosztás előnyeit: önálló és jóval magasabb fizetéssel jár,
mint nálunk ugyanez az állás; ha ő fiatalabb lenne, magának kérné. De téged,
aki annyira szeretsz emberekkel foglalkozni, egy védőügyvéd veszett el benned, az isten is személyzetisnek teremtett. Napokig töprengtem, s amikor hiva13

talosan hozzám fordult a minisztérium, kit javaslok, azt válaszoltam, én szívesen elvállalnám. Majd megbeszélem, mondta az elvtárs, vette aktatáskáját,
és elsietett. Néhány nap múlva megtudtam, hogy mást neveztek ki. Éppen
Elzának számoltam be a kudarcról, amikor nyílott az irodaajtó, és a szép Elvira
vonult be. Viharosan üdvözölték egymást, én is kaptam egy légpuszit. Elvira
elpanaszkodta, hogy nyolc hónapja nem tud megszokni az új helyén. Munkaügyis barátnőm tréfásan odaszólt: Manci, te úgyis el akartál menni, ha a minisztériumba nem sikerült, mehetnél Elvira helyére. Nevetve tiltakoztam: de
hát az egészen más, és különben sincs kedvem naponta két órát utazgatni .. .
Erre azért már föl kellett volna figyelnem, ha nem vakít el a barátság, de így
tréfának tekintettem. A látogatás után barátnőm szomorú, rosszkedvű, indulatos volt, a fejemhez vágta, hogy csalódott bennem, mert én vagyok a titkár,
mégsem teszek semmit. Még aznap bementem az igazgatóhoz, fölkészülve, hogy
érveljek, kérjem, hívja vissza a szerencsétlen Elvirát. Alig kezdtem mondókámhoz, félbeszakított: nyitott kaput döngetek, ma beszélt Elvirával, két előadói
státuszt is fölajánlott neki, de fél visszajönni, mert csak pletykálnának róla.
Csak dadogtam, azt sem tudtam, hogyan szédelegjek ki az irodából; felelősségre
vontam Elzát, miért hozott ilyen kínos helyzetbe. Kissé zavarba jött, de nem
mentegetőzött, hanem harciasan kijelentette: innen ment el, ide fog visszajönni.
Az én helyemet szánod neki? — kérdeztem. Ki beszél a te helyedről, az választott funkció. Elvira a saját előadói beosztásába, a saját íróasztalához jön
vissza . . . Ha akkor nem hiszek neki, sok megaláztatástól kímélem meg magam . . . Elza másokkal is végigjátszotta, amit velem, hogy minél többen kérjék
a főnökségtől barátnője visszahívását. A hadjáratot siker koronázta, Elvira bevonult. És én egyre-másra kaptam a jelzéseket, személyesen és telefonon, névvel és névtelenül, hogy Elvira az én helyemre pályázik, ő és a barátnője semmitől sem riad vissza, egyformán ravasz és karrierista mindkettő, és ha nem
távozom önként, ők fognak kilökni. Az emberek egy másik csoportja pedig
került, hátrányosnak, veszélyesnek tartotta velem a barátkozást. Végiggondoltam, mivel árthatnának nekem, de a leggondosabb önvizsgálattal sem találtam
semmit. Szakmai hozzáértésemmel, munkafegyelmemmel nem volt baj, soha
még csak nem is késtem, ezért is és pártmunkámért tőlük kaptam az okleveleket, életrajzom folttalan, családi életem rendezett... mégis, egy értekezleten
fölajánlottam, hogy miután Elvira újra itt dolgozik, én visszaadom neki a titkári széket. A vezetőség egyöntetűen tiltakozott: elégedettek velem, különben
is, funkciókat cserélgetni választás nélkül szabálytalan. Ezt Elzáék is tudták, a
célt, hogy itt legyen, elérték. Azt is tudták, s azóta én is megtanultam, hogy
nincs az a makulátlan ember, akinek elveszejtésére ne lehetne okot találni.
A visszajött Elvira annyira más volt, alig lehetett ráismerni: megjuházódott, vagy kiokosították, régi fölényeskedését levetkőzte, úgy barátkozott, puszizkodott mindenkivel, a három napja belépett gyakornokkal is, mintha az
egzisztenciája függne tőle. Hozzám is bűbájos volt: disznótoros tízóraikkal traktált, és nem dugta el a konyakosüveget, amikor beléptem az irodájukba . . .
Közben megindultak a választási előkészületek, írni kezdtem a beszámoló vázlatát, tervem az volt, hogy a vázlat alapján kérem a vezetőségi tagok, szakmai
vezetők és a politikai oktatók közreműködését. Elvira ebbe is belekötött, egyénieskedésnek bélyegezte, hogy a beszámolót egyedül akarom elkészíteni. Támadott négyszemközt és értekezleten, szemben és a hátam mögött, főnökök és
beosztottak előtt. Akkor kellett volna a sarkamra állnom: vagy hagynak zavartalanul dolgozni, vagy kilépek. Be is jelentkeztem az igazgatónál, hogy van
helyem, engedjenek el — hosszú időt szánt arra, hogy lebeszéljen. Említette,
hogy rövidesen nagyarányú fizetésemelés lesz, meg fogom érezni a borítékon
azt a húsz évet, amit egyfolytában a vállalatnál töltöttem. Hivatkozott, hogy ő
mindig mellettem állt, s ez igaz is volt — múlt időben. Mert azt nem értettem,
hogy most mért nem fedez nyíltan a tekintélyével. De inkább a becsületességem marasztott, mint az ő szavai: nekem ezt végig kell csinálnom, azokért,
14

akik annak idején bíztak bennem. Végig is csináltam, de hogyan: a párttitkár,
segítés ürügyén, átíratta az egész beszámolót, csak a tagság politikai és szakmai
fejlődéséről, az eredményekről szólhatott, mintha abban nem feküdt volna az
én erőfeszítésem is; nekem csak az a szerep jutott, hogy fölolvassom, lehetőleg
dadogás nélkül, s közben megjátsszam a hülyét, akinek tartottak.
A lakás külső részéből már jó ideje nehezen azonosítható zajok szűrődtek
be, mintha két gyökérkefét dörzsöltek volna rövid szünetekkel egymáshoz. Pléhzörgés, a WC-tartály vízesészuhogása, csapcsordogálás is színezte ezt a rejtélyes alapzajt. Az asztal túlfelén kuporgó asszony elmélyült arccal, befelé nézve,
tíz év után is szégyene bugyrait csomózva, nem érzékelte a zajokat. A franciaerkély kitárt ajtaján épp a velúrszőnyeg stoppolt darabjára tűzött a délelőtti
nap. Érezhetően nőtt a meleg. A gyökérkefe-súrlódás közeledett, nyílt az ajtó,
s mert a marokból kicsúszott a kilincs, sarkig csapódott. Magas, púpos öregasszony jelent meg a szobában, hosszú, vékony nyakán májfoltos a bőr és ráncos, mint a varangyos béka. öregségtől és nyomorúságtól deformált arcában
csipás vizenyős szem. Széles nyakú flanell hálóinget s fölötte súlyos feketevörös rózsás alsószoknyát viselt, lábbelit nem. Visszeres, bütykös lábán a kifehéredett sarok kemény volt és rücskös, mintha alumíniumból kalapálták
volna. Talpát parkettkefeként csúsztatta, s ez a csoszogás adta a nehezen azonosítható zajt. Alsószoknyája minden libbenésénél tömény szaghullámok szabadultak föl s terjedtek minden irányba.
— Mancika — mondta izgatottan; a keményebb hangokat erőtlenül, szögletek nélkül ejtette—, nem főzöl ebédet? Levest kell vinni apádnak a kórházba.
Lánya a legcsekélyebb zavar nélkül fölállt, s gyöngéden, kissé szánakozva
megérintette a karját.
— Az édesanyám. Két agyvérzése volt. Apám már harminc éve halott.
Fölállva kezet nyújtottam, s mondtam a nevemet.
— A doktornő? — kérdezte élénken.
— Sajnos, nem az vagyok.
— Az uramat is a doktornő kezeli?
— Kissé nagyothall — mentegette a lánya, s az anyja arcába kiáltotta: —
Anyu, éhes? Eszik valamit?
— Délután — felelte az öregasszony. — De nem találom a pöttyös lábast,
amiben az ételt szokta hordani. Tudod, a csorbafülűt. Egyszer fizetésnapon
földhöz vágta, mert azt mondtam neki: te mulya. — A vizenyő mozogni, hullámozni kezdett a szemében, s orra végén megcsillant egy csöpp. — Pedig nem
is volt mulya. Szerencsétlen volt. Szegény ember.
— Jöjjön, anyu — harsogta a lánya. — Megkeressük a pöttyös lábast —
s könyökénél fogva szelíden kivonszolta a csoszogó vénséget a szobából. A szag
ott maradt.
Kikönyököltem a franciaerkély vaskorlátjára. A négyemeletes panelházak
oly reménytelenül megkülönböztethetetlenek voltak, mint a döglött svábbogarak. Az eredetileg sápadt habarcs a portól, koromtól, olajtól, füsttől alig két
évtized alatt redves, fekete foltos lett, mint a napon kiszáradt hulla. A térségekre hintett fűmag, ha kikelt is, nem tudott erőre kapni, a fák rendre derékba
törtek, mielőtt koronájuk elérte volna a roppant alacsony első emeletet. Egy
kisváros népessége járt ide aludni (és televíziót nézni) templom és színház, elöljáróság és rendőrség, rokonság és szomszédság, harag és szeretet, közös emlékek és közös hagyományok nélkül. Sütött a nap, de csak fülledt meleget vert
ide, sugarai szivárványát fölitta a tervezők és építők rossz lelkiismerete, mely
tisztátalan páraként remegett a többször átkeresztelt lakótelep fölött.
Kovácsné újabb kávét hozott, s félreérthette erkélyen könyöklésemet, mert
csöndesen mondta:
— Amikor kivesszük a fürdővízből, akkor a legbüdösebb.
15

— Milyen ember volt az igazgatójuk? — irányítottam vissza a beszélgetést,
magam sem tudom, az enyhébb, vagy a fájdalmasabb mederbe.
— Az igazgatónk .. . ? — próbált visszatalálni a múltba. Szórakozottan
kétszer is becukrozta a kávét. — Nyolc évet ült fegyházban. Ezt senki nem
hitte volna el róla. Eltésztásodott, kifinomult úriember volt, hernyóselyem
ingekben járt, és manikűröztette a körmeit. Az autójába hűtőszekrényt szereltetett. Rebesgették, hogy a negyedik feleségét fogyasztja. Öreg volt és asztmás.
Káderlapján a foglalkozási rovatban ez állt: vasöntő. — Rámemelte bizonytalan
tekintetét, kielégít-e a válasz. Megismételte: öreg volt.
— Hogyan zajlott le a választás?
Elkeverte kávéját, s belekóstolt. Nem érzékelte, hogy szirupot iszik.
— Hát, ugye, megalakult a jelölő bizottság. A párttitkár, akit Elza úgy
jellemzett, amikor még jóban voltunk, az egy nádszál, s én először azt hittem,
a nyeszlett alak'jára érti, később vettem észre, hogy a legkisebb dologban is az
igazgató véleményét osztja, úgy adta meg a jelölő bizottságnak az eligazítást,
hogy titkárnak először Elvira, aztán én, harmadiknak egy elvtársnő, aki véletlenül Elzáék uszályához tartozott. A bizottság három tagja egymástól függetlenül beszámolt nekem a szigorúan bizalmas értekezletről. Megtudtam, hogy
egy bizottsági tag a védelmemre kelt, szerinte a jelenlegi vezetőséget nehéz
lesz másokkal fölcserélni, mert mindenki elégedett a nyílt, őszinte szellemmel,
amelyet mi meghonosítottunk. Egy bátor KISZ-fiatal is elmondta, ők visszatetszőnek találják, hogy valaki elhagyja a munkahelyét, s mihelyt visszajön,
rögtön választott funkcióba emelik. A területi bizottság képviselője is jónak
nyilvánította munkámat. A főnökség sem mondott rosszat rólam, csak Elvirának biztosított teljes védettséget, megtiltotta még azt is, hogy pletykák tárgya
legyen. Lassanként úgy látszott, hogy tulajdonképpen ő hozott áldozatot, amikor a főnökség udvarlására méltóztatott visszajönni. Mert a feladatokat, amiket
én csak a többiek segítségével, ő egyedül is kiválóan megoldja. Ezek után már
bizonyos voltam, hogy ilyen irányítással engem nem választanak meg. A tagsággal mindig igyekeztem tartani a kapcsolatot, de még így is tán a fele ismert
személyesen, a többiek csak rendezvények szónokaként. Az a természetes, hogy
elfogadják a szakmai és pártvezetés első számú jelöltjét, vagy közömbösen bedobják a szavazócédulát, és örülnek, hogy hazamehetnek. így is akadtak, akik
bekéredzkedtek az igazgatóhoz, s példákkal bizonygatták, milyen jól megálltam
a helyemet. Ez is visszafelé sült el: meggyanúsítottak, hogy én szervezkedem a
háttérben. Nem bírtam tovább, s kipakoltam Elzának: azért hozta vissza Elvirát, hogy azt a hatalmat, amely a munkaügyisnek és a szakszervezeti titkárnak
jár, közösen gyakorolják. Ügy irányítja a dolgokat, hogy másokkal mondatja
ki, hajszoltatja keresztül a saját akaratát. O fölháborodott, hogy egyáltalán az
orromra kötötték a titkos utasításokat; árulást, összeesküvést, hálátlanságot
emlegetett, hisz Elvirának köszönhetem, hogy egyáltalán bekerülhettem a vezetőségbe, s most foggal-körömmél ragaszkodom a funkcióhoz; ami őt illeti —
különben sem hajlandó velem tárgyalni, csak az igazgató jelenlétében. Nyomban elő is készítette a kihallgatást. Az igazgató barátságosan fogadott, hallotta,
hogy nyugtalan vagyok, ezért tiltotta meg a jelöltek tájékoztatását, gondolta,
majd a demokratikus választás után, amelynek teljesen nyitott az eredménye,
a tagságon múlik, hogy engem vagy Elvirát, vagy bárki mást választ meg, elbeszélgetnek az illetővel. Elvirának például meg szándékozik mondani, hogy
legyen közvetlenebb az emberekhez. Nekem mi a hibám? — kérdeztem. —
Az elvtársnő politikailag fejlett, és meg tudja szerettetni magát az emberekkel,
s ebben a tisztségben ez a kettő a legfontosabb. — Gondoltam, ez színtiszta
dicséret, s vártam hibáim fölsorolását. De az igazgatónak nem jutott eszébe
sémmi. Elza segítette ki: egy ízben általánosságban, név nélkül bíráltál. — Ez
igaz volt, de mikor az illető megkérdezte, őrá gondoltam-e, igent mondtam.
Az igazgató hozzátette: ha nem tudom megvédeni magam, mi várható tőlem?
16

Talán azért van így — feleltem —, mert eddigi munkahelyemen nemigen bántottak, s ha mégis, mindig került valaki, aki megvédett. Átfutott az agyamon:
lehet, hogy rosszul csináltam, de miért nem figyelmeztettek menet közben, miért
csak dicsértek, miért egy választás előtt veszik el az önbizalmamat, hol az
őszinteség, a sokat hangoztatott elvtársi segítség, a nyílt kritika? De nem mertem megszólalni, mert azt hinnék, nem az igazamhoz, hanem a hatalomhoz ragaszkodom, amit csak kölcsönbe kaptam, míg a rátermett titkár kipróbált egy
másik vállalatot.
Visszatérte óta Elvira járta az osztályokat, a fiókintézeteket, csókolódzott
a nőkkel, örvendezett, hogy újra közöttük lehet — szakasztott,-mint egy kortes.
Néhány hívem, még a saját osztályom is, ahol eddig utáltak, mert helyettem
kellett dolgozniuk, most biztattak, ne hagyjam magam, küldtek, menjek én is,
ahova Elvira, lássanak, halljanak a választók. Én ugyan szégyelltem a népszerűséget hajhászni, de Elza is akadályozta, még azt is megtiltotta, hogy elhagyjam a szobát, ahol az íróasztalom állt. Valamit mégis érhettem, ha ennyire
törekedtek elszigetelni. A szavazás eredménye nem volt kétséges, Önérzetem
mégis a képtelen reménnyel játszott: valami csoda folytán engem választanak,
és akkor bejelentem a lemondásomat. Mégis, nem úgy maradok a küzdőtéren,
mint holmi eltaposott féreg . . . A választás a díszteremben demokratikusan folyt
le, a legszigorúbb ENSZ-megfigyelő sem észlelt volna törvénytelenséget. Az ismertetett listán már nem számba jöhető titkárként, csupán jelentéktelen vezetőségi tagként tüntették föl a nevemet. Így is harmincan kihúzták Elvira nevét,
s az enyémet írták a helyébe, de mert a névsort nem egészítették ki, érvénytelennek számított. Harminc szavazat úgysem jelentett semmit. A gyűlés utáni
nyüzsgésben többen körülvettek, az egyik azt mondta: lelkiismeret-furdalása
van, tiltakoznia kellett volna, mert ha egy ember bátor, tán többen is követik
példáját; a másik: ne haragudj, elvtársnő, a jövőben is akarok jutalmat kapni;
többen ajándékkal nyilvánították részvétüket, babát, könyvet, csokoládét kaptam;
olyan is akadt, aki kíméletlenül megkérdezte: Milyen érzés bukott embernek
lenni? Milyen érzés . . . ? — A levegőtlen szobában fakón meredt inas háziasszonykezére, bőre mosószerek mázsájától áttetsző, körme alól mégsem ázik
ki a mosogatóié homálya. — Milyen érzés? Pánik. Eltűnni, megsemmisülni, fölszívódni, befeküdni az első mentőautóba! De h á t . . . a fegyelem. A formaság.
Választás után szűk körű bankett, kölcsönös koccintgatás, a két nő boldogan
ölelkezett, orrom előtt ünnepelve a győzelmet. A jelentést a gyűlés lefolyásáról,
a szavazásról az én feladatom volt összeállítani, fölküldeni. Á vezetőség ünnepélyesen búcsúztatott, meghatott szavak és az a váza . . . én nem bírtam felelni,
folytak a könnyeim. Akkor már hetek óta álmatlanság gyötört, öt-hat Tardyltól kábultam el néhány órára. Végre megjött a papír: átvesz egy másik vállalat
nyolcszáz forinttal kevesebb fizetéssel. Kezdőként kaptam ennyit, húsz évvel
azelőtt. Az igazgató hívatott, hogy lebeszéljen — emberségből, udvariasságból,
bűntudatból, nem tudom. Közölte, hogy miután vb-tag vagyok, távozásomhoz a
főhatóság hozzájárulása szükséges. Hát járuljanak hozzá. Nyomban fölhívta a
minisztériumot: az elvtársnő roppant előnyös ajánlatot kapott, gondolom, akkor
vagyunk emberségesek, ha nem akadályozzuk meg, hogy elfogadja — előre
látható volt, hogy a válasz igenlő lesz attól a személyzetistől, akit helyettem
vettek oda (miután Elza barátnőm beugratott, hogy magamnak kérjem az állást), nyilván a nevem sem ismerte. Aztán végleg becsukódott mögöttem a
parádés irodaház kapuja, ahova szívvel, energiával, optimizmussal léptem be . . .
— A családja hogyan fogadta ezt a . . . dolgot?
Kissé megnézett, s tétovázni látszott. Vállának egy csüggedt rándításával
meghúzta a szoba határait, ahogy egy aprópénzt rajzol körül az ember.
— A lányom tizenhét éves. Azon a förtelmes díványon alszik. Férjem gépkocsivezető. Többször volt fegyelmije, mert bután tisztességes, mint én; azzal
a teherautóval, amit egy másik sofőr elrontva hagy ott, nem hajlandó elindulni,
2 Tiszatáj

17

s erre rendszerint ő fizet rá. Mert a kilométer, a tervteljesítés, a kötbér, a
határidő, ugye?, fontosabb, mint a vezető testi épsége. Nem szoktam az én
gondjaimmal is terhelni. Elmondtam nekik, persze, beszámoltam róla, de hogy
figyeltek-e?... Azt is csak hónapok múlva gyanították, hogy kevesebb lehet a
fizetésem, mert a vasárnapi rántott csirke helyett pörkölt került az asztalra,
sok-sok nokedlival... Űj munkahelyemre csak a lábam járt be, az is rendszertelenül, mert sokat nyűglődtem az egészségemmel, érdeklődésemet még éveken
át lefoglalta szakszervezeti titkárkodásom története és színhelye. Ottani barátaim megszaporodtak, mihelyt nem hozhattam rájuk veszélyt, s híreikkel mérgezték az életemet, de e mérgekre olyan szükségem volt, mint dohányosnak a
nikotinra. Most lettem beavatott; a vállalat valóságos életéből a tisztségemből
fakadó elszigeteltség és eget verő hiszékenységem zárt ki. Megtudtam, hogy
előbb Elza volt az igazgató szeretője, aztán fölváltotta a szép Elvira, s ebben
nagy szerepe volt a munkaügyis kerítőkészségének s a titkári széknek, amit
én bitoroltam. Voltaképpen ketten intézték a vállalat emberi vonatkozású
ügyeit: előléptetés, kinevezés, lefokozás, jutalom, fizetésemelés, külföldi út,
szakszervezeti segély (tisztában voltam az összeg nagyságával), üdülés, fegyelmi, fölmondás... az ő érdekeiken vagy szeszélyükön múlott, az igazgató
vaktában aláfirkantott mindent. Aztán az igazgató arany plecsnivel nyugdíjba
vonult, s emiatt-e vagy más okból, a két nő gyűlölködni kezdett. Amikor utoljára hallottam felőlük, olyan ádázul gyűlölték egymást, hogy ha az egyik fölszólalt valamilyen értekezleten, a másik tüntetően elhagyta a termet. A dolgozók zavarban vannak, kihez forduljanak esetleges gondjaikkal, mert ha az
egyik fölkarolja, bizonyos, hogy ellenségének tekinti a másik. A gyűlölség okát
azonban a hírhozók nem ismerik, és látszólag sem a szakmai, sem a pártvezetés
nem firtatja.
A lakótelep rádióin megkondult a déli harangszó. Mintha a város minden
harangja zúgna, a legkülönbözőbb irányból tört be hozzánk a hang. Az asszony
föleszmélt. Pincegombaszínű arcán szögletesen, árkosán ütött ki a szenvedés.
Kifosztódott, mint a nők a szüléstől, sebész az operációtól. Taplószáraz nyelvével körbeérintette szája szélén a szálkákat.
Kuporgástól gémberedett testét kiegyenesítette, s vontatott léptekkel a
konyhába ment. Húsz év múlva úgy fog csoszogni, mint az anyja. Jégbe hűtött
Coca-Colát hozott fekete műanyag tálcán, önmagának egy pohár csapvizet.
Bocsánatkérő félmosollyal az éjjeliszekrényt helyettesítő polchoz lépett. Három
gyógyszeres dobozból szeretettel, gondosan, enyhén reszkető tenyerébe számolta
a déli adagot, szájába öntötte, s hátracsuklott fejjel, önkéntelenül hunyt szemmel ráitta a vizét. A megindító mozdulaton átderengett anyja, nagyanyja, minden asszonyőse, akik testi és lelki nyavalyák prédájaként ugyanezzel az áhítattal fogadták az áldozópap kezéből az ostyát. Mert végül ez marad: a templom
vagy a pirula.
A harangok még zúgtak, mint úrfelmutatás alatt.

18

J ÉKELY

ZOLTÁN

A 272. tárgy leírása
egy bécsi műkereskedő árverési katalógusában,
1973. május 8.
(SZOLGAI FORDÍTÁS)

„Kivégzőkard.
Drótba csavart
vasmarkolat
sima gombbal.
Keresztvasán
körteformák.
Hossza 80
centiméter.
A penge háromujjnyi széles.
Tompa végű.
Arabeszkek,
rézmaratások:
Krisztus
Keresztfán.
Justitia.
Egy bűnös
a bitón.
A. D. 1657
Nic. Morr
me fecit
Neustadi
HAJDAN HOHENWERFEN V Á R Á B A N EUGEN FŐHERCEG TULAJDONA. ÁRVEREZTÉK: NEWY O R K , 1927., A N D E R S O N G A L L E R Y E S . 1 6 7 1 - B E N — M O S T S Z Ö É S B E T Ű S Z E R I N T : F Ü R S T
Z Y R N I (!) U N D F R A N C H O P A N S I (!) W U R D E N M I T D I E S E M S C H W E R T E N T H A U P T E T . 30 000
SCHILLING."

Innen:
Kéretlen kikiáltó, messziről
Ez eleget mond! Túl sok is már,
hogy ki-ki döntsön: érdemes volt
Zrínyi
Péternek
S Frangepán
Ferencnek
szánni magukat ily nagy áldozatra? . ..
Ámbátor akkor egy villanásnyi
szempillantásig,
amint a tönkről
még feltekintett
szemesarkából,
és e tekintet
végigcikázott
2*

19

a szörnyű pengén — és látta Krisztust! —
Zrínyi Péter, és Frangepán is
bízvást remélte, hogy vére
nemcsak
iszaplucsok lesz, mit feltöröl majd,
ronggyal a hóhér — hanem a szabadság
szentelt kovásza s édes
kenyere!
De hát nem így lett! S ezért a
300 éve ringatja
őket,
mi rossz volt régebb: a folyton

sírban
forgás.

De, hogy nevük sem tudják leírni
s nyomtatni híven Bécs
városában
A. D. 1973 — ettől a vérük, ott
Bécsújhelyben
a díszteremnek
padlója
mélyén
éjféli órán megújra
felforr,
kitör a földből
sisteregve,
mint bujdosó-tűz messze
repdes,
s ahol csak éri, császárok ordas
balzsam-vicsorgó
arcába csap.
1974.

TANDORIDEZSŐ

Vállalkoznak a régi színhelyek
Vállalkoznak a régi színhelyek,
hogy; akárha
gombhoz
varrnánk a kabátot; vállalkoznak mire. Ha az
elhagynivalókat
felsorolom, el is intéztem mindent. „Minden elhagynivaló!"
Mi
lesz velük; csak én tudom, kikre gondolok. Akkor meg
minek mondom; és ha azt mondom: velük, nem gondolok
senki-semmi
másra. Lám csak, lám csak. A jelenetek időhöz kötöttek
—
időhöz vannak kötve; időhöz kötöttek engem vagy másokat; —
az idő eltelik, közeleg a számunkra bérelt
földtulajdon;
a jelenet lekerül, honnan. Megmarad — szintén
elhagynivaló,
elrothasztanivaló,
adott helyen —: egy nyaktartás,
egy
foghiány. Megmarad-e egy „eggyel-több-megálló",
a foghúzás
utáni?
(Egy megállóval túlment; olyan volt ez — már csak ezért sem
képzelhető másképp, csak konkrét mód —, mint egy
önmutogatás;
egyedül volt a buszon, holtidőben, a vezető háttal.)
Megmarad-e
a „nem-volt-még-lámpa-a
kereszteződésnél"?
(Csak a sálján
igazított egy divatosat, ezért állt meg a járda
szélén;
hasonlítani akart valakire.) Szokatlan volt a két időpont is;

ehhez a helyhez. (Kisebb városrész középpontja,
templommal,
két közérttel, eszpresszókkal, keramit köves
melléktérrel
a templom mellett, férfi-női vécével, a hajdani
vándorszínpad
helyén.) Egy nyaktartás legalább nem drasztikusan múlik el;
de a sál hol van, csak a fejem áll ügyetlenül. (Ki vállalkozna
ma még itt erkély jelenetre, a járda menti könyváruda
mögött,
a Két-Zérós ház csőkorlátjánál?) Valami zártságra,
persze,
mindig törekedtem. Állammal érintenem kellett a sálat, különben..
Igen, ezek a különbenek is megmaradnak. Csak hol? De legalább
„hova" nem lesznek. Ilyesmi nem fenyegeti őket; a megörökítés
cirádája. Az elhagynivalók felsorolása életnagyságban
folyik,
jelenetezve. A helyszínek, az
eggyel-több-megállók,
vállalkoznak; egymást érik a megbízók,
válogatatlanul.

.

A forgalom egy pillanatra megritkul,
de az események összetorlódnak
Az előbb még megörökíteni akartam valamit; „hogyan lehetne",
ez volt a kérdés, sőt: hogy épségben átérjek az úttest túlsó
oldalára, a csomaggal és a két, körülbelül két és fél centiméteres szárú virággal, a — most már túloldali, mert
átértem
— gyepközegféleségből.
A kapualjban aztán hirtelen — lestek!
és lecsaptak rám fél liter tejföllel; addigra már a postaládából
is kihullt egy adag; és a hónom alá került az elektromos
„ütöműmalom", a kávédarálónk, piros dobozban. Ilyenkor a feladat
adott: nem arról van szó, hogy ezt vagy azt a kifejezést nem
szeretem — mint például most, az „adott"-at; de hát könnyű nekem!
épségben beszálltam a liftbe és felértem a lakásba; semmit
sem ejtettem el —, hanem arról: hogyan lehetne semmit el nem
ejteni. A liftben azután belenéztem a tükörbe; veríték
borította
arcomat, máskülönben egyedül voltam. Már ott elkezdtem a léha
tréfálkozást; abból lettek a fentebbi és — még nincsenek!
— az alábbi sorok. A liftben azt mondtam: ilyenkor kerül be
két szál — szál: ez túlzás — virág a pénztárcába; mert. mielőtt
a tejfölt átvettem volna, a délutáni — döntővel felérő! — mérkőzés
előtt átnyújtandó csokrot — illetve: csokrokat; mert ez a két
szál: két csokor! —- betettem mindenféle tíz-, húsz- és
ötvenfilléresek,
forintos és telefonérmék, kétforintosok közé. Ha itt
megemlítem:
a bajnokcsapatok labdarúgó-mérkőzését
már tegnap
lejátszották,
mindenki gondolhatja: nem ott nyújtják át — nyújtották át —
ezeket a figyelmességjeleket.
Nem, nem; és éppen ezen
gondolkoztam
az úttesten áthaladva, ahogy egy jármű közeledett;
mondtam:
írjuk így: — vagyis azt mondtam, írjam majd így, vagy, mindjárt
idegen személybe helyezkedve:
írja így —; „Ahogy átment
21

a forgalom pillanatnyi szünetén" (nem ez a lényeg; eltekinteni a
kifejezésmódtól),
„arra gondolt: neki pedig át kell jutnia ezzel
a két szál virággal a túlsó oldalra. És ha valaki azt mondaná:
két szál két és fél centis szárú virággal! olyan fontos az?
azt felelni: A szár még rövidíthető! És — ez már nem az iménti
válaszköteleztetés
esetére —, és (— két ilyen ÉS közé kell-e
vessző, gondolta volna, ha gondolja) épp itt jött a nehézség."
Mert — ki gondolná; bár gyanús, ugye? — hogy épp ez és itt
legyen a lényeg, tehát hogy merőben „valamit mondani
akartam"
természetű legyen...
! Hogy azt (kelljen és kellene nemlétező
közös-alakja az ige) elmondani, mi lesz az a délutáni
mérkőzés;
kik játszanak; milyen különös véletlene a — véletlen-e?
vagy
ehhez hasonló apróságok már a Nagy (egyelőre vonakodunk a megnevezéstől, mi) eddigi hét hónapja során is adódtak; de
a befejezés — három nap múlva! — közeledte különös súlyt
ad a részleteknek; mindegy, a virággal szerencsésen (már mondtuk); és
az alábbi sorok igencsak megfogyatkoztak
(mindjárt
vége);
száz évvel ezelőtt a „mint egy elutazás" titokzatos
zaja
— kártyalapok csattogása, például — vette volna körül ezt a (mit);
mindenesetre a mérkőző felek néhány óra múlva elkezdik a játékot,
természetesen
előtte kölcsönösen virágcsokrot nyújtanak
át.

Egy idegen városban
Egy idegen városban hirtelen
ráncigálni
kezdenek, vagy épp ellenkezőleg, ügyet sem
vetnek rád; ülsz egy padon,
körülötted
fejbekólintós termések egy fáról, nézed,
felszedik-e, eszik-e, csak aztán indulsz
ebédelni. (De egy parkba, ezúttal
hátulról
visszaérkezve,
eszedbe jut a
rapszódiatöredék,
melyet útitársad fütyörészett
az
előpályaudvaron
veszteglő vonatban; akkor érkeztél,,
átmenőben.
És megszólaltatod,
mintha otthonról
hívna
valaki, komonáton. Azt mondod: „Ezt csinálja
tehát épp az én kis barátom.") Az olcsó ebéd
már odaátra billenti á nap mérlegét;
érdemben
már csak az a park következik,
alkonyat
a bulváron, a virágpiac; de ha néhány
napodat összekevered, néhány
évedet
netán beismételed, tarkább-e1 a kép akkor is;
és ha igen, mihez kezdesz vele. (Egy esős napon
— ezt így, utólag, könnyű megjósolni —
a nap váratlanul ki fog sütni; be fogsz ülni
az alsó városrész egyik
vendéglátó-helyiségébe,
közvetlenül a járda szélére, a rácshoz.

A virágtartók üresek lesznek; az autóhátsók
betartanak a potyogó leveleknek;
asztalodra
címeres — kétféle címeres — poharak
kerülnek.)
Itt véget ér, érdemben, az egész. Most már haza mész,
ebben a városban akárhova mész; ami jó, befejeződik,
és a rossz nem is bizonyos, hogy rossz, csak azért,
mert elkezdődik. De egy nagyon magas ház
tövében egy vadidegen (zenész?) leállított
harmonikáját a legszívesebben
felrúgnád.
Jön a park, szokásos monológod,
a búcsú, az utálkozás a — minden? —
várhatótól. A labdázókra mutatsz, egy gyerek épp
felmegy fejelni; azt mondod, te mindig
így csalódol; és nem vársz semmit a
— még nem tudni — góltól. Azután mellémegy a labda.
(De még mindig a nyakadba veszed a várost,
legalábbis — úgy teszel; ne kelljen járműre szállnod,
ezúttal alkalmi várostársaidat utálod,
keresed azt a sötét kört, a belváros
központi épületének szabadtéri gyomrát.
Ott az utolsó pénzeden vett sonkát
magadba téped; a legszívesebben a tükörablakhoz
mázolnád az egészet. Pincér jön, rendelsz,
fehér bort hoz.) A helybeliek
kitódulnak
a moziból; ki látja: végighúzod a szádon
a vászonkabátujjad. A közeli trafik kirakatában
valaki, nem úgynevezett „emberi lény",
nem hallja a legördülő
redőnyöket;
alszik, arccal előrebukva. Még délben,
egyszerre-poros-napfényben
hagytad ott; nem tud róla.

MOCSÁR

GÁBOR

Ég alatt, föld felett
in.
Meg se kellett melegíteni, mert nem hűlt el a vacsora, amit Eta hozott neki.
Akkora lábas káposztás laska, hogy Gazsi elégedett morgással ült neki: h a én ezt
mind be tudnám kebelezni! Minthogy nem íigyelte senki, hangos, szinte kéjes szuszogással falta az ételt, nem szólhatott rá Dan: „miért eszel olyan hangosan, mi
vagy te, evőgép?" Persze ez a sokszor vitatott ügy lekerült a napirendről azóta, hogy
egy alkalommal — nokedlilevest evett Gazsi, hangosan hörpölve — Dan megint megszólította: egyél intelligensen. Mire Gazsi csöndesen azt mondta: idefigyelj, Dan, ha
te nekem itt evés közben illemtanárkodsz, én ezután mindig kiteszem a tányér
mellé, még ha levest eszek is, a hosszú pengéjű bicskámat, annyiszor vágom beléd,
ahányszor rámszólsz. Azután meg elmehetsz a nénikédbe, mit gondolsz, leéltem életem felét, most akarsz te evésre tanítani engem?
Dan! A nagyokos!
Letette a villát, mert eszébe jutott Dan, a logikájával. És abban a pillanatban,
mint a villám, vagy mintha valami sugallat érte volna, belényilallott a felismerés:
rájött, hol és miben sántít Dan híres logikája. A villát, amivel evett, a lábas mellé
ejtette, merőn nézett a lábasba, és gondolkodott.
Azt mondja Dan, hogy Etában nem lehet megbízni, mert ha egyszer képes volt
— vagy lesz — a törvényes férjét elhagyni Gazsiért, éppúgy képes lesz Gazsit elhagyni, megcsalni egy harmadikért, amikor majd Gazsi megy el messzire dolgozni,
és csak ritkán jár haza. Tehát Dan szerint Gazsi azért akar lelépni a fúrósoktól, mert
ettől már jó előre fél, be a k a r j a biztosítani magát, azért akar állandóan az asszony
mellett maradni.
„Aha — morogta Gazsi —, most elkaptalak egy fordulóra. Lássuk csak, mi most
az ábra. Miből indul ki Dan? Abból, hogy minden asszony megbízhatatlan, ha távol
van az ura. Ahá!" — felkapta a villáját, és dühösen beledöfte a káposztás laskába —,
ahá! Dan ebből indul ki, és nem saját magából, pedig az a színtiszta igazság, hogy
Dan is évek óta távol dolgozik, ő is hányódik erre-arra, és soha eszébe nem jutott
feltételezni feleségének hűtlenkedését! Soha! Csak mosolygott, ha ezzel ugratták. Az
én feleségem — s ingatta a fejét — nem olyan asszony. Akkor meg milyen jogon
feltételezi, hogy Eta olyan asszony? Itt a hézag Dan logikájában! De m e n j ü n k csak
tovább, Dánnál maradva. „Hatlépcsős házad van Zalában, kúpos tetővel, palával
fedve, a ház előtt kiugrós veranda, az üvegezett verandan fonott kerti székek —
ebben a szép házban él a feleséged meg három nagyobbacska gyereked, igaz, ezek
közül kettő a gyerek, a harmadik csak lány, azon a vidéken ilyen beszéd járja, csak
a fiúkat ismerik el gyereknek, hát ez az ő dolguk, ezen ne akadjunk fenn, de azon
igen, hogy vajon miért olyan nyugodt Dan a felesége felől? Miért bízik meg benne?
Azért, mert ismeri a természetét! Nem olyan asszony! No és Makai Jozsó, a harmadik
kulcsos? Akinek szavát alig hallani, olyan csendes nyugalommal végzi a dolgát —
annak mi baja a feleségével? Semmi. Az asszony otthon gazdálkodik, ülteti a tyúkokat, hizlalja a malacokat, Jozsó meg itt keresi a pénzt. Jozsó azt mondja, egy
24

koccanás nem a világ, de még annyi sem volt köztük, mióta együtt vannak. Jozsó
legfeljebb itt, munka közben fakad ki néha: gyelafene a más macskáját. És Kócsag
Pista? A ferde nyakával? Dalol, fütyül, ha az asszony szóba kerül, azt mondja róla,
van nekem tudod, egy olyan feleségem, de o l y a n . . . — ebből sok mindent érteni,
pedig az asszony tizenkét évvel fiatalabb, mint Kócsag Pista. Ladikosról, a hosszú
hajú Pauló Pistáról nem érdemes példálózni, mert nőtlen, s különben is, ki tudja,
mi lesz még abból a kölyökből... Nahát, Dan, elmehetsz te a híres nagy politikus
eszeddel. Okos! Nagyokos, főokos! Azt mondja: az én feleségem nem olyan. De hát
mennyi nem olyan asszony van? Rengeteg. Ez az igazság, Dan, akárhogy csavargatod
a dolgot."
Attól még lehet igaz az is, hogy ők ketten, Dan és Gazsi hosszú évek alatt elég
sok olyan asszonnyal találkoztak, akiknek nem kellett sokat könyörögni, dumálni,
hogy húzza le a szoknyán a cipzárat — na de miért kell mindig csak az ilyenekből
kiindulni? Induljunk ki Dan feleségéből, illetve az ő családi fészkéből, biztonságából, nyugalmából, felesége iránti bizalmából, meg Jozsóból, meg Kócsag Pistából, és
akkor mindjárt más az ábra. De akkor meg miért akarja Dan őt mindenképpen lebeszélni arról, hogy változtasson a levegőben kóválygó életén. „Úgy is van: mint
gólyafos a levegőben, úgy kóválygok én. Pontosan. Ezt Dan is megérthetné — mégsem érti meg. Mert nem is akarja megérteni. Itt a másik hézag Dan logikájában!
Miért nem akarja megérteni? Azért, mert itt meg saját magából indul ki. Az istenedet, Dan, most elkaptalak egy fordulóra. Nagyokos vagy, de most elkaptalak."
Egész egyszerűen arról van szó, hogy Dan nem akarja elveszíteni Gazsit, mert
jól tudja, hogy neki többet az életben olyan kapcsolósa nem lesz, mint Gazsi volt, ha
csakugyan végleg lelépked a toronyból. Kit állít a helyébe? Kiben bízhat meg másban úgy, ahogy őbenne megbízott? Jön a helyébe valami hebehurgya, gyakorlatlan
ember. Amíg azt betanítja! Amíg hozzászoknak egymáshoz! Amíg az pontosan megérti Dan füttyögéseit! Amíg a z . . . hát erről van szó! Nem halad úgy a munka, kevesebb lesz a méter teljesítmény, ugrik a prémium, a kiváló dolgozó jelvény, amiből
ugyan Dannak már van kettő, de a harmadik lenne az igazi
Hát erről van szó,
kispajtás, itt a hézag a l o g i k á d b a n . . . "
Amikor — rettentő fejtörés árán — Gazsi végére ért ennek a gondolatnak, elégedetten hátradűlt a karosszéken. Belepillantott a lábasba. Nem akart hinni a szemének. „Ezt én — csudálkozott — mind megettem?" Annyira elfoglalta a töprengés,
annyira csak Dannal vitázott, hogy észre sem vette: mind megette a káposztás laskát.
Elnehezedett testét felemelte, az ágyhoz lépett s hanyatt vágta magát rajta. „Most
még — állapította meg — van időm, majdnem három óra hossza, ejtőzök egy kicsit.
Kell az erő — nem lesz könnyű meló a ma éjszakai."
Az öregember meglehetősen sértődött hangulatban eszegette a káposztás laskát.
Nagyon szerette ezt az ételt, de már sokallotta menye távollétét, ö azt nem láthatta,
de tudta a környező zajokból is, a süldők türelmetlen sivalkodásából, hogy már itt
volna az esti munkák ideje, és Eta még mindig oda van. Amikor aztán meghallotta
a kiskapu nyikorgását, a kutya örömteli vinnyogását, amit üdvözléskor hallatni szokott, ezt motyogta: „Na, hát megjöttél végre, éppen ideje." A lábast befedte, félretolta, felállt, és kiment a tornácra.
— Te vagy az? — kérdezte az érkezőtől.
— Én hát. Ki lenne.
— Soká jöttél.
— Ö h á t . . . — Eta hangjában megjátszott bosszúság rezgett —, olyan nehéz
onnan eljönni. Pont most szakadt el a kisfiú nadrágja, azt is meg kellett varrni,
mert a nagyanyja nem látja a tű fokát, és aztán varrás közben derült ki, hogy
annyira elkeshedt az a nadrág, hogy nem érdemes megvarrni, elszaladtam a boltba,
még éppen nyitva találtam, vettem neki újat, a nagyanyja adott rá p é n z t . . . —
„Uramisten, gondolta, milyen gyönyörűen tudok én már hazudni. És milyen jó, hogy
a kisfiúra akármikor lehet hivatkozni."
25

Az öregember a zsebét tapogatta, belenyúlt, s egy levelet vett ki belőle. Előrenyújtotta.
— Nézzed csak, egy levél. Délután hozta a postás. Kérdeztem tőle, azt mondta, az
urad írta ezt a levelet. Én persze nem tudom elolvasni.
Eta a címzésre pillantott, a szíve hevesen megszaladt.
— Hát ez nem is magának szól. — Besietett a konyhába, hogy feltépje a borítékot. Uramisten, az ura még soha, soha nem írt neki levelet Pestről. Ez most mi ?
Az öregember is beténfergett a konyhába, megállt az ajtóban.
— Akkor biztosan neked írt. — Várta, amíg Eta a levélolvasással végez, akkor
megkérdezte: — Mit írt a János?
— Mit í r t . . . mit í r t . . . a fene se érti.
— A n y u l a k r ó l . . . azokról írott valamit?
— Nyulakról! Miket kérdez! Miféle nyulakról?
— Amikről a múltkor beszélgettünk. Ügy hívják a f a j t á j á t , hogy fehér gyöngy. —
A szekrényajtó megreccsent, ebből tudta, hogy Eta ruhát cserél, nadrágot húz, készül
a ház körüli esti munkára. — Hát a kertkapuról írt-e vajon?
„Mi ez, te vén zsivány?" — Eta mozdulata, ahogy lépett ki a szoknyából, félbemaradt.
— Miféle kertkapuról beszél maga?
— H á t . . . ami, ugye nyitva szokott felejtődni.
— Nyitva szokott felejtődni? Hogyhogy fe-lej-tőd-ni?
Az öreg észbe kapott: ezt nem lett volna szabad kérdezni! Ha Eta ebből most
megtudná, hogy ő levelet írt a fiának, és panaszkodott a kertkapura, ami nyitva
szokott f e l e j t ő d n i . . . Kár volt a kertkaput említeni, nagyon nagy hiba. Megfordult,
két kezével az ajtófélfába kapaszkodott — szinte menekült, hogy ne kelljen erről az
elkényesült témáról szót váltani.
— Hát előfordult már, nem? Nincsen abban s e m m i . . . éppen csak hogy eszembe
j u t o t t . . . csak kérdeztem, hogy miről í r t . . . miről nem í r t . . .
Menye majdnem elnevette magát. Megértette, mi okozta a vaksi öregember ijedelmét. „Hogy nem tud már elpusztulni az útból. Minek él még az ilyen. Csak terhe
a földnek." Magára rángatta a nadrágot, nagy zörgéssel felkapta, szinte tüntetően
megzörgette a két moslékosvödröt, jelezvén, hogy indul a süldőket megetetni. A beijedt öregember most nem ajánlkozott, hogy segít valamit. Az udvarra nyíló kis
házhoz, kuckójához lépkedett, benyitott, s magára húzta az ajtót. Eta nem is bánta,
hogy az öreg ijedtében nem segít neki, időt hagy rá, hogy egyedül töprenghessen:
mi ez most. Férje levelét a zsebébe gyűrte, hogy m a j d odakint a munka egy percnyi
szünetében újra, figyelmesen elolvassa. Ez állt a levélben:
„Kedvei feleségem Eta!
Ne lepődjél meg hogy levelet irok de én itt a magám egyedül valóságában sok
mindent számításba vettem és mindennel számoltam és aztán ugy határoztam
hogy
változtatok az életemen méghozzá alaposan mert ez igy mindennek nevezhető
csak
családi életnek nem nevezhető és én igy olyan elhatározásra jutottam amit
otthon
majd személyesen is elmondok ezt csak ugy irtam neked hogy ne lepődjél meg ha
most is hazamegyek a hét<végén mindenkit csokolok férjed János."
Így írta: „csokolok".
Mit akar ez?
„Hazament a szállására, fogta magát, levelet í r t . . . azt mondja, a Thököly út.
végén van az a szállás, a pokolba lehet az a Thököly út, az is olyan- furcsa és különös és idegen, ahogy mondja: Thököly út, meg azt, hogy hét kerület, nyóckerület,
Óbuda, meg azt mondja, oda ki a francba, Angyalföldön, mintha azt nekem tudni
kéne, mi az hogy hét kerület, nyóckerület, meg Rákosszentmihály..." — kiborította
a süldőknek az első vödör moslékot, aztán a szín mögé húzódott, s ú j r a elolvasta
a levelet.
;
Változtatni akar az életén. Méghozzá alaposan. "
26

„Vajon mire gondolt, amikor ezt írta? Nem most határozta el, az biztos. Forgat
a fejében valamit. Hazament a szállásra, elővette a golyóstollat, megírta ezt a
levelet. Uramisten, ha az lenne, ha azt tervezné, amire én gondolok... De vajon én
mire gondolok? Van ott neki valakije, egészen biztos, hogy van. Nője. Hogyne lenne,
amikor néha heteken át oda van. Olyankor a falnak menjen vagy minek? Biztosan
van valakije. Ilyen helyzetben hogyan változtat valaki az életén? Méghozzá alaposan? Ügy, hogy elválik, és aztán valaki mással áll össze. Köti össze az é l e t é t . . . "
örömében, hogy ezt így kitalálta, eltalálta, majdnem ujjongva felkiáltott, miközben a második vödör moslékot is kiöntötte a süldőknek. Ha így lenne! Az éhségtől a korlát mögött a süldők, mintha megőrültek volna, sivalkodtak, két hátsó lábukra
állva, visítva marták a korlát léceit; na, az anyátok jóistenit, tőletek is megszabadulnék akkor, meg ettől az elátkozott kerttől, tanyától, mindentől, ami a vérem felét
kiszívta belőlem. Kiengedte a süldőket — szinte egymáson átbukfencezve rohantak
a vályúhoz a kiéhezett állatok —, nézte őket, hogyan falnak, habzsolnak, s Gazsira
gondolt: „Öh, Gáspár, te drága jó e m b e r . . . " — s majdnem elsírta magát. Elhatározta, akárhogyan lesz, akár észre veszi a vaksi öregember, akár sem, ő ma éjjel
megkeresi Gáspárt, ott fenn, a toronyban. Lehetetlen, hogy ne tudjon vele beszélni.
Mindent meg kell vele beszélni.
— Jószerencsét, Dan.
— Jószerencsét, Gazsi. Megjöttél?
— Meg.
Akkor látta meg, hogy Bartalis Pista, a mérnök bent ül a vasbódéban, a kisasztalra könyökölve, fejét két tenyerébe döntve, mintha bóbiskolna, holott egy rajzra
vagy mifenére hajolva töri a fejét. Nahát, persze, neki sem könnyű. Ilyen fiatal srác,
harmincéves sincs, és máris milyen felelős a beosztása. Ha ő a helyszínen van, ő az,
aki mindenért felel. De viszont, ha ma éjszakára kijött a berendezéshez, ennek
jelentősége van. Ma éjjel egészen biztosan megütjük az olajat.
— Mi a meló? — kérdezte Dántól. — Mi az ábra?
Az, hogy Legezáék ezerhétszázötven méternél adták át a műszakot. Bartalis Pista
azt mondja, a fúrási terv szerint 1767—1780 méter között van a tárolóréteg.
— Aha! — Gazsi szeme felvillant. — Akkor ugye fúrunk.
— Fúrunk.
Mindenki tudta a dolgát, s azt is, hol a helye. Szó nélkül haladt a munka, Gazsi
kezelte az emelőművet, a többiek is a megszokott mozdulatokkal — jó kis banda ez,
állapította meg elégedetten Gazsi — csinálta, amit kellett. A fúrórudazat kényelmes,
nyugodt forgással dolgozott, lent a forró, sötét mélységben a gyémántos fúrófej konok
fogaival őrölte a kőzetet, az öblítőiszap egyenletes, kissé habos áramlással haladt a
csatornában. A műszak kezdésekor a hat ember még fáradtság nélkül, pihenten dolgozott, ment minden, mint az óraketyegés, amikor Kócsag Pista bácsi a terhelésmérőre pillantott. Nem akart hinni a szemének. Közelébb hajolt, nézte a műszert,
amely azt mutatja, hogy a fúrófej milyen erővel m a r j a odalent a föld mélyét, miféle
kőzetben halad lefelé. Lazában-e vagy keményebben, sőt nagyon keményben. Ha változik — nő vagy csökken — a terhelés, akkor ez azt jelenti, hogy másféle kőzetrétegbe f ú r t a be magát. Például agyagrétegből homokkőbe haladt át. Kócsag Pista
görbe nyakával Dan felé fordult és felüvöltött, mert üvölteni kellett ebben a bolond
dübörgésben.
Hé, főnök! — s intett Dannak, hogy jöjjön ide. Dan odament, megnézte a terhelésmérőt, s elhümmentette magát. Ha tudta is és várta is, hogy ez ma éjszaka
bekövetkezik, ezek a pillanatok mindig nevezetesek. Egy kicsit megszalad az ember
érverése. A műszer alapos változást jelzett. Kócsag Pista be is mondta:
— Leesett a méter-perc. Az imént néztem, tíz volt. Most meg három. — Mindketten nagyon jól tudták, hogy ez mit jelent. Azt, hogy a fúrófej homokkőbe hatolt
bele, tehát abba a lazább, puhább rétegbe, amely az olajat és gázt szokta tartalmazni. — Megütöttük.-., megütöttük, az anyja szerelmét... m e g ü t ö t t ü k . . . — mo27

rogta Dan; elégedettség volt a hangjában s talán némi büszkeség is, hogy épp az ő
műszakja f ú r t bele az olajos rétegbe. Sisakja alatt a fejét megvakarta, mert gondterhelt is volt egy kicsit, s ez érthető, mert itt most nem akármilyen munka, sőt
munkasorozat kezdődik. Először is, a fúrást abba kell hagyni. Aztán öblítés következik. A furatot alaposan ki kell öblíteni, mosatni, de annyira, hogy az öblítőiszap
egészen a fúrás talpáról, vagyis 1770 méter mélyről hordja, mossa, sodorja fölfelé a
kőzetmorzsákat. Az is az ő dolga lesz, hogy megállapítsa, vajon csakugyan homokkőszemcséket hozott-e fel onnan a feláramló iszap. És ha igen, akkor be kell telefonálni a geológiának, jelenteni kell, hogy homokkőszemcsék vannak az öblítőiszapban. Mire a geológia utasítást ad, hogy magmintát kell venni. Ezek mind annyira
megszokott rutindolgok, hogy ha Dant alvás közben talpon rúgnák, s megkérdeznék,
mi a fúrómester dolga rétegváltozáskor, mondaná, mint gyermekkorában a miatyánkot. Viszont ami előírás, az előírás, végig kell csinálni mindent, lelkiismeretesen,
pontosan, mint templomban a szertartást, semmit nem tévesztve, semmi el nem
hagyható, mert ha bármilyen b a j támad, berobban a kút, vagy akármi, m i n d j á r t őt
veszik elő az ügyészségen: a szabályokat betartotta-e vagy sem.
A berendezés leállt. Gazsi a toronyból leballagott. Ahogy elhalkult a dübörgés,
a bódéban Bartalis Pista a hang változásából megértette: valami történt odakint.
Kilépett a bódé ajtaján, hátul a sisak alatt megvakarta a fejét, álmosan, nagyot
ásítva közeledett. Ügy lehet, már ledűlt a priccsre, hogy szunnyad egyet, amikor a
hangok változására felfigyelt.
— Mi van, nagy jó uraim? — kérdezte, ahogy a munkapadra fellépkedett.
— öblítünk — felelte Dan. — Leesett a méter-perc.
— Aha! — dünnyögte Bartalis Pista. — Hát akkor öblítsetek. — Lelépkedett a
vaslépcsőn, visszaballagott, leült a bódé elé. Várta, hogy m a j d Dan behozza és megmutatja a furadékmintát. „Az isten se érti, a főnök miért ragaszkodott hozzá, hogy
én ma éjjel kijöjjek, itt legyek. Ez a Dan a fúrómesterek gyöngye. Olyan begyakorlottan irányítja a partit — minek ide mérnök? Dannak se okoz ez jó érzést — m i é r t
küldenek az én nyakamra mérnököt? — kérdezi most magában."
Bartalis Pista azért is húzódott vissza a bódé elé, hogy éreztesse: odabízza Danra,,
csinálja csak úgy, ahogy szokta. Rágyújtott. Itt szabad. A berendezésnél tilos. Pláne
most. Csöndes, meleg éjszaka volt, az ég derült, a csillagok fényét elvették a torony
reflektorai, de azért érezni lehet, hogy nagyon magas ég borul föléjük. A torony fölé,
amely reflektoraival messziről mintha új, jövevény csillagokat bökne bele az éjszakai
égbe. S a hat emberre, akik a torony alatt, abban a mélységes éjszakában olyan
magányosan, annyira- egymásra utalva dolgoznak, mintha valami idegen égitestre,
lőtték volna ki őket. „Űj mező, első kút" — mondta a nagyfőnök — „legyen csak ott
mérnök, amikor megütik az olajat. Fene se tudja, hogyan viselkedik m a j d az a kút."'
Bartalis Pista valamit megérzett, vagy talán úgy érezte, hogy megértett. „Űj mező —
első k ú t . . . Ez eddig világos. De miért épp engem küldött ide? A nagyfőnök — megérzi azt az ember — meg van velem elégedve, s talán szeret is egy kicsit. Bízik
bennem. Ha morgok, mert valami nem mérnöknek való munkát kell elvégezni, csak
nevet: én, azt mondja, kulcsosként kezdtem, ha nem tudnád, és most itt vagyok..
Kóstolj te is bele minden munkafázisba, hogy aztán egyszer te is beülhess egy ilyen
karosszékbe — világos? Lehetséges-e, hogy a nagyfőnök arra gondolt, ha az ú j mezőbefut, akkor ott ú j üzem keletkezik, az új üzem élére • begyakorlott vezető kell
menjen csak ki Bartalis Pista ma éjjel az első kúthoz, hadd lássuk, hogyan viselkedik majd az a kút. A kút is meg Bartalis Pista i s . . . " Érezte, hogy jó nyomon jár.
Ezen sokáig elmélázott s majdnem elszundikált, amikor árnyék imbolygott feléje:
jött a toronytól Dan, a fúrómester, megállt Bartalis Pista előtt, összezárt tenyerét
szétnyitotta, s azt mondta:
— Nézzed csak, Bépé — mert tegezték egymást, és Bartalis Pistát hosszú nevét
megspórolva, Bépének emlegették a szakik —, homokkő. — Bépé belekotort Dan
tenyerébe, s megállapította: — Ez bizony az. Be kell szólni a geológiának.
Ez is megtörtént. Dan a közvetlen telefonon jelentette, hogy homokkőbe fúrtak;,
onnan megjött az utasítás, pontosan feljegyezve, mikor, ki, mit jelentett kinek, óra,.
28

perc, név, beosztás, katonásan. Dan nem unta ezeket a szabványszövegeket, mert
tudta, hogy ezek a katonás, pontosan szervezett jelentések és utasítások hálószerűen
fogják össze az embereket, s ez a szervezet osztja el és méri a felelősséget, a hálóból
egyetlen szem sem hullhat ki. Odabent most már tudják, hogy Danék megütötték az
olajat, Dan tudja, hogy odabent most már minden mozzanatot számon tartanak,
hiszen nem kis dolog történt: ha a kút termelőképes, akkor itt ú j olajmező keletkezik. Tanyák közt, szőlők, barackosok, krumpliföldek közt.
— Hát akkor — mondta Dan, amikor visszatette a telefont, és kilépett a bódéból — hozzákezdünk a magfúráshoz. Azt mondja a geológia, hogy kilencméteres
magra van szüksége.
— Helyes — bólintott Bépé —, ha úgy gondolod, hogy minden rendben van,
addig én szundítok egyet.
Vagyis addig, amíg kiépítik a csöveket a földből, hogy a fúrófejet leszereljék s
helyette magfúró szerszámot ereszthessenek aztán vissza a fúrólyukba. Ez a munka
hosszú is, unalmas is, mérnökre itt nincs szükség, Bépé nyugodtan szundíthat egyet
a bódéban, a priccsen.
— No, Gazsi, szedheted a piskótáidat. Kiépítünk, azután meg magot fúrunk.
Ezt várta. Sisakját a homlokára rántotta, bokáját összecsapta, katonásan tisztelgett: — Értettem, főnök. — Erre persze semmi szükség nincs. — Hülyéskedsz itten —
morogta Dan, és hozzáláttak a munkához. Gazsi vidám füttyögéseket hallatva kúszott
fel a létrán, belépett az állásba, és várta az első csőrakatot, hogy majd szépen beállítsa a helyére.
„Fog ez menni, de menjen is, az anyja teremtését! Gyelafene a más macskáját!"
összevissza járt az esze, mégis legsűrűbben ahhoz tért vissza: „Megütöttük, az anyja
úristenit, megütöttük!"
Már jó félórája jöttek a csövek felfelé, jó kedvének azonban nincsen apadása.
Annyira, hogy fenti magányosságában — máskor is jött ilyen bolond kedve — önmagával társalkodott hangosan. „No, Gazsi — oktatta saját magát —, itten az ábra
alighanem alaposan megváltozik mostantól kezdve. Lehet, Gazsi. — kérdezte saját
magától —, hogy most megfogtad az isten lábát?"
Pontosan meg tudták később mondani, hogy éppen a tizenötödik csőrakatnál tartottak — egy rakat az nem más, mint három kilencméteres cső egymásba csavarva,
így hát tizenötször huszonhét métert, vagyis összesen 405 métert húztak ki a lyukból — amikor Ladikos, a hosszú hajú Pauló Pista a gép dübörgését túlharsogva, az
iszapcsatorna mellől odaordította Dannak, aki Kócsag Pistával az emelőművet kezelte: — Hé, főnök, az istenit! — s ijedten mutogatott valamit. Az iszapcsatornát
mutogatta. — Dan a sisakot a fején hátratolta, a munkapad széléhez lépett, és lepillantott. — Azistenez? — kérdezte döbbenten. De ő már tudta, mi az, amit lát.
Az iszap habosan, torlódva áradt, mintha löknék a csatornában, oly erővel, hogy
egy-egy lökésnél már Dan gumicsizmájának az orrához is felcsapott, fel, a munkapad
acélasztalára. Indul a kút. Kitörni készül!
Gazsi erről odafent mitsem tudott, épp a helyére állította a tizenötödik rakatot,
azon töprengett, hogy bár úgy beszélték meg Etával, hogy ma éjjel bemegy a váltókocsival a barakkba, mert van ott neki valami elintéznivalója — ma éjjel mégis
kinnmarad. És majd délelőtt átmegy vízért — na persze, vízért! —, megmondja
Etának az újságot: megvan az olaj. Hogy erre Eta mit szól majd — kérdés. Épp a
lehetséges válaszon tűnődött, amikor ezt hallotta: tu-tu-tu. Nem akarta elhinni, hogy
ezt hallja. Odafülelt, mert ha ez igaz, még egyszer meg kell hallania ezt a hármas
jelzést. És meghallotta: tu-tu-tu. Három rövid kürtszó. Atyaisten! Dan nyomkodja
odalent a villanykürt gombját. Gázriadó! Gázriadó! Tu-tu-tu! Gazsi mozdulatai gyakorlottak, pontosak, annyiszor volt — gyakorlásképpen is — gázriadó, hogy karjai
önkéntelenül nyúltak a szállítószék karjai felé, de azért lepillantott, a többiek is úgy
csinálják-e, ahogy ilyenkor kell. Szokatlan mozgásra figyelt fel: a bódé ajtaján Bartalis Pista szinte kibukott, sisakját futtábán a fejére igazgatva rohan a kúthoz, amely
kitörni készül. No, most — vezényelt Gazsi önmagának, s összecsapta a két acélkart.
29

Érezte, hogy a fúrószerszám kicsit megemelkedik, ú j r a lepillantott, s látta, hogy Dan
meg három másik szinte egymásba fonódva, bukva — csak a hátukat látni innen,
meg a nyúlkáló, markoló, szerszámokat feszítő, forgató karokat — beékelik a megemelt fúrószerszámot, szinte hallja a halk, nyiszorgó hangot, ahogy a pofák iszonyú
erővel a csőre tapadnak, de valami hiba lehet odalent, megérezte a rudazat megingásából; lepillantva látja, hogy Bartalis Pista félrelöki Kun Albertet, aki a macskafejet, úgy látszik, ügyetlenül kezelte, ő maga dől a szerszámnak. No, most, vezényelt
Gazsi ú j r a önmagának, még egy mozdulat, és érzi, hogy a pofák most m á r pontosan
és szigorú erővel szorítanak, idefent ki lehet kötni a fúrórudazatot, és most mi következik?
A menekülés.
Azonnal és tétovázás nélkül. Mert bár odalent, ahogy Gazsi le-lepillantva megállapította, minden úgy történt, ahogy a nagy könyvben meg van írva, ha a pokol
mégis elszabadul — s ehhez nem kell, csak egyetlen pillanat —, a kirobbanó lyukból
minden förtelem — iszap, olaj, gáz — ide lő, s ha netán a lyuk nyitott torkából gáz
törne ki, csak egy kavics kell, ami valami acélhoz pattan, és itt minden acélból van,
a kavics szikrát csihol, a gáz berobban, Gazsi fent a toronyban épp a tűzgömb közepébe kerül, s nézheti, mi marad belőle: alaktalan, megszenesedett tepertő. Most m á r
menekülni kell. Gyorsan, de gondosan cselekedett. Kiakasztotta a korlát láncát, kilépett az állásból, beleült a menekülőszánkóba, a szánkó fékjét kioldotta, a bronzgörgők a drótkötélen elindultak, a föld szinte rohanva közeledett, a szél sivalkodva
fütyült a füle mellett, aztán a jól ismert lágy libegés következett és egy tompa dobbantás: Gazsi földre ért. Kiugrott a szánkóból, a biztonsági övet ledobta magáról,
hogy ne viseljen fölösleges terhet, de már futtában; rohant a berendezéshez, ott most
őrá nagy szükség lesz. „Dan, Dan, jövök már!" — kiáltozta, és akkor meghallotta a
nevét. „Gazsi! Gazsi!" Hátrafordult: Eta állt az út mentén, valami fehéret lobogtatott, és az ő nevét kiáltozta. Gazsi ingerülten a torony felé mutogatott, ismét futni
készült, de Eta folyton kiáltozott. Gazsi nem értette, mit kiabál. Megállt, az asszony
felé fordult, tenyerét a füle köré borította. így aztán meghallotta, mit kiált Eta: „Ne
menj haza reggel! Maradj kint, Gazsi! Maradj kint! Mutatok valamit!" Gazsi dühösen igent bólintott, jelezvén, hogy megértette, mit kiabál Eta, aztán megfordult és
rohant a kúthoz. Már remegett a lába, amikor feldübögött a munkaasztalra, kereste,
mit csináljon. Azt látta, hogy Dan a kitörésgátló elzáróján feszít még egy picit, karjain az inak kidagadnak, fogai vicsorognak, ahogy az elzárót iszonyún erőlködve ráhúzza. Aztán Dan felállt, körülnézett, hogy minden rendben van-e. Bépé állt a motor
mellett, azt figyelve van-e levegő, meg kilengenek-e a feszültségmutatók, van-e
áram egyenletesen. Létkérdés. Dan ekkor Gazsira pillantott, ökleit ronggyal törölgette.
— Ezt most megfogtuk az a n y j a . . . — s csúnyát káromkodott. — De h a nincs
Bépé, nem tudom mit csinálok. — Háta mögé pillantott, elégedetten látta, hogy az
iszap szépen megszelídülve, egyenletesen, buzogva áramlik át a lefúvató rendszeren,
hát ez eddig megvolna. Szigorúan nézett a lihegő Gazsira, eszébe jutott valami. —
Mert te, úgy láttam, azzal az asszonnyal társalogtál. — S nagyon megnyomta a
szót: — Közben!
— Értsd meg, D a n . . . — Gazsi meg akarta magyarázni a helyzetet, mit tehet ő
róla, hogy odaállt Eta az útra kiáltozni, de Dan nem hagyta. Szinte f ú j t a dühtől.
— Most már aztán képzelődhetsz, mi lesz, hogy lesz. Megvan az olaj. Kiülsz az
eperfa alá, rászoksz tán a pipázásra is, pipázol, aztán köpsz egy nagyot. Az egészre.
— Dan köpött egy nagyot, aztán hátat fordított a levegőt kapkodó, hebegő-habogó
Gazsinak, Bartalis Pista mellé lépett, együtt figyelték a motor járását.
Akkor már megbeszélték, miért nem akart megállni Gáspár az éjszaka, amikor
a kút felé rohant, és Eta az útról kiabált és valami papírt lobogtatott.
— Olyankor nem lehet megállni, érted? Ha érted, ha nem, olyankor nem lehet
megállni, mert egy pillanat is számít. Megindult a kút. Érted? Nem érted. Ha nincs
30

ott Dan meg Bartalis Pista, meg én . . . akkor itt most nem beszélgetünk. Tudod te,
mit jelent az, hogy megindult a kút?
— Nem tudom. Csak sejtem. Bajt.
— Bajt? — Gáspár élénken felnevetett, bár álmos volt nagyon. Eta álmából
zörgette fel, amikor az ablakot megkocogtatta. — Általában bajt. De most nem bajt.
Azt jelenti, hogy megütöttük az olajat. Itten mostantól kezdve reménybeli olajmezó
van. Most már érted? — S ásított. Eta akkor adta oda neki a Pestről jött levelet.
— Ugyan olvasd m á r el ezt a levelet. Ezt mutogattam az éjszaka. Kíváncsi vagyok, mit szólsz hozzá.
Gáspár figyelmesen elolvasta. Visszaadta.
— Furcsa levél. Se pont, se vessző.
— Nem az benne a furcsa, hanem az, hogy az az ember soha de soha nem írt
még nekem levelet. Mi ütött belé? Szerinted mire gondolt, amikor azt írta, hogy
változtat az életén, méghozzá alaposan.
Gáspár álmosan dünnyögött, mert még nem aludta ki magát, amikor Eta reggel
bekopogott az ablakon. Az asszony az asztalra könyökölt, fejét két tenyerébe támasztotta, úgy töprengett. Tulajdonképpen azóta, hogy a levelet elolvasta, nem tudott
megnyugodni. Megsejtette, hogy ez fontos, nagyon fontos dolog, és megfordítja a
sorsukat. Mindkettőjükét. Illetve — mindhármójukét. Sóhajtott: — Istenem, ha az
lenne, amire én most gondolok.
— Ugyan mire gondolsz?
Tenyerével az asztalra csapott, mintha fontos és végső döntést mondana ki.
— Van ott valakije. Egészen biztos, hogy van. — És elmondta Gáspárnak a gondolatait, szinte reménykedőn, felélénkülve attól a lehetőségtől, hogy férjének van
Pesten valakije, és úgy akar fordítani a sorsán, hogy itt elválik, ott megnősül.
— Hogy te mennyire örülsz még a gondolatának i s . . .
— Hát nem érted? — Eta felpattant, s az ágy szélére huppant. Gyorsan, szelesen
beszélt. — Akkor én is megszabadulnék annyiféle n y ű g t ő l . . . mintha egy béklyót
oldanék le a l á b a m r ó l . . . Űgy dönthetnék, ahogy a k a r n é k . . . A házról is, a kertről
is . . . Mert ő abba nem szólhatna b e l e . . . Az a ház, az a kert az én örökségem, ha el
akarom adni, akármikor e l a d h a t o m . . .
— Az is különös, hogy te mennyire haragszol arra a házra meg a kertre. Szinte
gyűlölöd.
— Megvan rá minden okom.
— De ennyire! Ezt a nyugalmat. Csendet.
Az asszony ingerülten kiáltott: — Börtönt! Azt igen! Persze hogy van csend.
De olyan, hogy szinte süketnek hiszi magát az ember. Meg vaknak. Mit látsz itt a
világból? Csak a munka, a jószág meg a kert, és mindenre e g y e d ü l . . .
— Na és — tette fel a kérdést Gáspár, megfontoltan —, ha nem lennél egyedül?
— Honnan tudnám, milyen lenne, ha nem lennék egyedül? Én azt az időt már
el is felejtettem. Hat éve? Hét éve? — hogy nem tudom milyen az, ha nincs egyedül
az ember. Ó, ne is beszéljünk róla. — Sóhajtott: — Szombaton, vasárnap majd
minden kiderül. Akkor jön haza. — Felállt, indulni készült. — Aludj tovább. Épp
csak emiatt ugrottam át. — Az ajtókilincsen volt már a keze, amikor valami az
eszébe jutott. Fejét felcsapta, felnevetett. Ideges volt ez a nevetés, de hisz az egész
asszony maga volt az ideges, kapkodós nyugtalanság. — Hanem, ma reggel a boltban! Jót hallottam!
— Mit? — dünnyögött Gáspár, mert csakugyan álmos volt, és csakugyan szeretett volna még aludni egy sort.
— Csak úgy odavetve, de úgy, hogy én is meghalljam. A boltosnak mondta
Vidra Marci, a fuvaros. Tréfaképpen. Szép kis tréfa, mondhatom. — S megint az az
ideges nevetés. — Azt mondja Vidra Marci: jól megy már itt ezeknek az olajosoknak. — Hogyhogy? — kérdi a boltos. — Hát úgy, hogy mellékmunkát is vállalnak,
második műszakot. A szombatisták helyett.
Gáspár felütötte a fejét: — Miféle szombatisták? — Űgy tudta, hogy valami
vallási felekezetbeliek ezek a szombatisták. — Vannak itt szombatisták?
31

— Persze — felelte Eta, megint felnevetve —, azok, akik csak szombatonként
látják a feleségüket. — Aztán megnyitotta az ajtót, kilépett a házból. Gáspár, ahogy
szokta, lelépett az ágyról, az ajtóhoz ment, rátolta a reteszt, ne jöhessen be senki.
Aztán az ágy fejéhez lépett, bort öntött, az ital hűvösen, borzongósan járta át a
gyomrát, de ez így jó — gondolta —, hamarabb el tudok aludni. Aztán rádobta
magát az ágyra. — Pihent agyúak! Szombatisták! Mit ki nem találnak. — Nem volt
kedve hozzá, hogy most ezen töprengjen. Kimerítette nagyon az elmúlt éjszaka. De
azt még az eszébe idézte, ahogy Dan mondta neki: „Kiülsz m a j d az eperfa alá, pipázol, aztán köpsz egy nagyot. Az egészre." És köpött utána egyet. — Dan nagyokos!
Főokos vagy, Dan, még sincs igazad. A két fiamra nem gondoltál. Gyorsan álomba
szenderült.
Kihevertek a ház végéhez, a hűvösbe. Ahogy szokták, beszélgettek. A v a k vénember mindig nagyon várja ezeket a beszélgetéseket, szinte ez az. egyetlen ablak,
amelyen át valahogyan, vakon is, valamiképpen a világba pillanthat. De úgy talán
sosem várta, mint most. „Itten mostan nagy dolgok vannak fordulóban. Készülőben.
Először is, meg kell beszélni, hogy miért jött haza ilyen szokatlan időben ez a János.
Bizonyára azért, mert megkapta a levelemet, amit a kertkapuról meg arról az
emberről írtam, akit a kutya m á r meg sem u g a t . . . És aztán ő is írott egy levelet,
amiről Eta csak annyit mondott, olyasmi van benne, hogy a fene se érti. Többet
nem volt hajlandó mondani róla. Miért? Mi volt abban a levélben? Ezeket mindet
meg kell vele beszélgetni."
Az éjjel a f é r j későn érkezett haza. Eta nagy döbbentséggel állapította meg, hogy
színjózan. Figyelte vonásait, mozdulatait, hangsúlyait, mi különöset találni bennük.
Mert úgy határozott: ha valami olyasmit árul el a férje, amiből ő azt t u d j a következtetni, amit a levél alapján remél, akkor nem engedi közel magához. Lesz ami
lesz, akár kifut az éjszakába, át abba a lakatlan házba, de soha többé, soha t ö b b é . . .
De semmi gyanús dolog nincs. Sőt, férje olyan volt, mint m á r nagyon régen. Szinte
gyöngéd. Hangjában mély jóság rezgett. És a mozdulat: táskájából zacskót vett elő,
tartalmát kigurította az asztalra: négy narancs. „A kisfiúnak" — mondta, és mosolygott. „Megfürdesz?" — kérdezte Eta. „Nem.— felelte a f é r j —, tiszta vagyok. Megfürödve indultam el." Ez is! Máskor hazajön, dől belőle a fröccsszag meg az a büdös
pálinka, és meg kell fürödjön, a víz előre meg van melegítve, mert hetes kosz van
a bőrén. Másnap aztán ásítozva, vakarózva felébred, veszi a plédet, kimegy az
udvarra, az apja odabaktat hozzá, férje leheveredik, a vén vakember melléje kuporodik, és beszélgetnek. Egész délelőtt. Más ember ilyenkor megkeresi, mi dolgot talál,
ami férfikézre vár, de ő nem. Azt szokta mondani: „Mi az eget csináljak? Ha ritkán
hazajövök, alig győzöm kipihenni azt a rohadt fáradtságot, a heti munkát, az utazást
meg mindent. Hát azt hiszed, leányálom az, amiért én azt a rohadt pénzt kapom?"
S még az ölelése is! Most más. Más. Más ez az ember. Itt valami csakugyan történni
fog. Amikor m á r elpilledve feküdtek, Eta nem bírta tovább. Megkérdezte:
— Mondjad már, hogyan gondolod.
— Mit?
— Azt a változtatást. Amiről írtál.
A f é r j hümmentett, nevetett.
— Aludjunk. Majd holnap. Holnap kiderül. — S mit ad isten: megsimogatta
Eta karját. Az asszony ettől a simogatástól libabőrös lett, s szinte megdermedt. —
Álmos vagyok — mondta a férj, és csakugyan, hamarosan hallani lehetett nyugodt
szuszogását. Eta azonbart sokáig nem tudott elaludni. Tette magát, m i n t h a aludna:
nem forgolódott, de teste-lelke csupa zsibongás, nyugtalanság és várakozás. Százszor
is kiszámolta: Gáspár most két napig szabadnapos. Az olajosoknál tíznaponként ván
a műszakváltás, ahogy mondani szokta, dekád. Így tehát, ha ma szombat éjjel van,
akkor Gáspár holnap, vasárnap kezdi az ú j dekádot. Méghozzá délután. Uramisten,
hogyan lehetne vele találkozni? Beszélni? Sehogy. Gáspár délután kéttőkor kezdi az
ú j dekádot. Délután kettőkor. Éjjel végez —: és nem beszélték meg, mikor, hogyan
32

találkoznak. Csak egyetlen megoldásban bízhatott: váltás után Gáspár megkeresi őt.
Átjön a kerten, és megkocogtatja az ablakot. Az nem lehet, hogy ne jöjjön el.
— Hallod, fiam — kérdezte másnap délelőtt a vak vénember —, a levelet, amit
küldtem, ugye megkaptad? Arra fel jöttél haza.
— Levelet? Én semmiféle levelet nem kaptam. — A fia a füvön hevert, árnyékban. Az öreg felkapta a fejét, meglepetten hápogott.
— H á t . . . h á t . . . h á t . . . amit én írtam neked. Illetve diktáltam, mert én írni
ugye nem tudok, vagyis a szemem miatt. Küldtem neked egy levelet, a Balla Géza
kezeírásával. Hogyhogy nem kaptad meg?
— Értse már meg, hogy én semmiféle levelet nem kaptam. Se a Balla Géza
kezeírásával, se a máséval.
— Érthetetlen. Pedig írtam benne a kertkapuról is.
Fiát már idegesítette az öreg értetlenkedése.
— Miféle kertkapuról?
— Ami nyitva szokott felejtődni. Éccakára is. Aki akar, az megy be a kertbe, az
jön ki onnan ide az udvarra. Etának hiába mondom, ő csak elszeleskedi a dolgot,
mindig csak azt hajtogatja, még arra is neki legyen gondja? Mert ő mindenre csak
egyedül van, teljesen egyedül. Fiát — az öreg elgondolkozott — ez nagyon furcsa,
hogy nem kaptad meg azt a levelet. Pedig írtam benne arról az emberről is, arról
az olajos e m b e r r ő l . . .
— Most meg már miféle emberről beszél?
— Hát aki idejár.
A fia felült, mozdulata gyors volt és ingerült, tenyerével dühösen a pokrócra
csapott. — Idejááár? — kérdezte türelmetlenül. A vak öregember is megélénkült,
valósággal megörült, hogy sikerült a fiát nyugalmából kizökkenteni. — Hogyhogy
idejár? — Most meg már az öreg — megérezve maga-maga fontosságát — fogta
vissza közlékenységét. Hadd legyen csak még türelmetlenebb, még faggatózósabb
János.
— A kútra jár. Vízért. Azt mondják, az egész környéken nincs olyan jóvizű kút,
mint a miénk. Innen hordják az ivóvizet.
János újra hátrahanyatlott. Mintha megnyugodott volna.
* — Az nem vitás, olyan jó víz csakugyan nincs a környéken.
— Na de, fiam, várjál csak! Szerinted nincsen abban semmi, hogy azt az embert
már meg sem ugatja a kutya?
— Mióta jár ide? — Az öreg hallgatott. — Az az ember mióta jár ide?
— Mit m o n d j a k . . . harmadik hete. Talán van is annyi. Három hete. Énszerintem
az bizonyosan jelent valamit, hogy a kutya nem ugatja meg.
— Tudhatná. Megismeri. Megszokta. Akit a kutya megszokik, azt nem ugatja
meg. Három hét óta megszokhatta.
— Hát igen. — Elhallgattak. Mindkettő a maga gondolataival bajlódott. Az öreg
azon töprengett, hogyan hozza szóba a nyulakat, s hogy a fia mire gondolt, abból
derült ki, hogy megkérdezte:
— Ügy látom, ezek ma is itt vannak. Dolgoznak.
— Kicsodák?
— Azok, ott a toronynál.
— Azok? — Az öreg arra fordította a fejét, régi berögzöttség ez a fejfordítás,
de most már teljesen fölösleges, mert úgy se lát oda. — Éjjel, nappal. Éjjel, nappal.
Ezeknek nincs se éjszakájuk, se vasárnapjuk. Zúgatják a gépezeteket. Én ugye nem
látok oda, de a zúgást néha meghallom. Pláne, ha onnan f ú j a szél. — Megint hallgattak egy sort. A beállt csendben idehallott a kompresszor fel-felerősödő dörgése.
— Kompresszor — jegyezte meg János. — Megismerem a hangját. Dolgoznak.
— Ugye. Pedig vasárnap van.
— Biztosan délután is dolgozni fognak.
— Az már biztos.
3 Tiszatáj

33

János — úgy látszik — mégsem nyugodott bele könnyen abba, amit az apja
mondott neki: jár ide egy olajos a kútra vízért, és a kutya már nem ugatja meg.
Megkérdezte:
— Vajon délután eljön-e ide az az ember?
Most meg az apja kérdezett vissza, nem értette egyszerre, kire kíváncsi a fia —
az ö esze a nyulakon járt.
— Miféle ember?
— Onnan a toronytól. Aki vízért szokott idejárni. Akit nem ugat meg a kutya.
— Eljön. Ha ott van a toronynál, akkor e l j ö n . . . Bár, ki tudja. Fene se tud azon
eligazodni: Van úgy, hogy reggel jön, van úgy, hogy d é l u t á n . . .
— Világos — mondta János —, három műszakban dolgoznak. Az én szememben
minden világos. — Az öreg szemében viszont nem volt elég világos, hogy a fia miért
érdeklődik az iránt az ember iránt. Megfészkelődött ültében, s rákérdezett:
— Miért kérdezed, hogy eljön-e?
— M e r t . . . beszélni akarok vele.
— Azt, látod, nagyon okosan cselekednéd. Ohó — de miről? Miről akarsz vele
beszélni? Evégett jöttél haza most, ilyen váratlanul? Hogy vele beszélhess?
— H á á á t . . . tudja a fene. Majd meglátjuk. Van egy elképzelésem. A dolgokról.
— A nyulakról? Például a nyulakról? Azokról még nem is beszéltél, hogy és
mint képzeled. Szerintem ha tíz nőstényre hozol egy bakot, az éppen elegendő lesz.
Nem kell ám sok bakot tartani, mert csak idegesítik egymást. ..
A fia fáradtan legyintett, de ezt az öreg nem láthatta, tehát szóval is meg
kellett erősíteni:
— Hagyjuk most a nyulakat. Másról van szó.
— öhm. Pedig éppen kérdezni akartam, hogy beszéltél-e azzal a rákosszentmihályi e m b e r r e l . . .
— Nem, nem beszéltem. De mondom, hogy hagyjuk most a nyulakat.
Az öreget egészen megdöbbentette, ahogy a fia egymás után hárította el a témákat, amikről máskor beszélgetni szoktak. „Hagyjuk most azokat a nyulakat" — ezt
mondta. Két tenyerét két térdére csapta, mert úgy döntött: felteszi a legfontosabb
kérdést.
— Írtál egy levelet Etának. Ö nem mondott róla semmit. Csak annyit, hogy fene
se érti. Hát ezt én sem értem.
Fia ekkor már az oldalára fordult, háttal az apjának. Ásított, és álmosra rekedt
hangon csak annyit kérdett:
— Azt mondta, hogy fene se érti?
— Azt. — És várta az öreg, hogy majd a fia megmagyarázza, mi van abban a
levélben. De János magyarázat helyett göcögve nevetett, és arcát kényelmesen elhelyezte a feje alá tett tenyerében. — Na, én most szundítok egyet. Álmos vagyok,
rohadtul álmos vagyok. — Az öreg végképp nem értette fia viselkedését. „Azt
mondja, álmos, aludni szeretne, amikor itt van ez a sok megbeszélnivaló..." Feltápászkodott, közben sértődötten, az erőlködéstől nyögős hangon megjegyezte: — Ha
álmos vagy, aludj. — Botját kézbe vette, tájékozódott, aztán óvatosan elindult. Hová
is? Be a házba, ahol Eta főzi az ebédet? Nem — oda nem. Ügy döntött: bemegy a
kisházba, a kuckójába, megszokott holmijai közé, s ő is leheveredik. Ügy v á r j a ki,
míg megfő az ebéd.
Eta az ablakon át ki-kitekintett hozzájuk. Látta, beszélgetnek,' ahogy szokták.
Férje hanyatt a pokrócon, apósa két térdét átfonva üldögél is, kucorog is mellette.
Szentül tudta, hogy apósa szóba hozza a levelet, amit Eta elsikkasztott — bár ezt az
öreg nem tudhatja. Miről eshet szó köztük vajon? „Kérdezem — mi a terve, szándéka? A választ csak elneveti. — Majd — azt mondja. Majd minden kiderül."
Petit, a kicsi fiút szántszándékkal bent hagyta a faluban, nem hozta el apja
látására. Erre a bizonytalanságra? Mit lehet tudni, hova fordul a helyzetük? Mi az
a nagy elhatározás? Hogyan változik az életük? Ne lássa, ne hallja, ha valami
34

olyasmi történik, ami nem a gyerek szemének, fülének való. És különben is — a fiú
az övé. Soha senkinek nem adja. Hiába hozta az apja a négy narancsot, a kicsi
fiú az övé.
Figyelte őket, ahogy beszélgettek. Vajon miről? Kicsit meglepődött, amikor azt
látta, hogy férje az oldalára fordul, mint aki aludni készül, a vak öregember pedig
bebotorkál a kuckójába.
A krumplit villával megszúrta: megfőtt. Megsózta, megtörte, vajat kevert hozzá,
kicsi borsot rá. Megsült a hűs is. Kész az ebéd.
Szótlanul ebédeltek, épp csak az étkezéssel kapcsolatos dolgokról váltottak szót.
Már azt gondolta Eta, hogy férjétől semmit sem fog megtudni bejelentett homályos
terveiről — így fog ma este visszautazni, amikor az ebéd vége felé János ezt
kérdezte:
— Mit gondolsz, el fog jönni ma délután ide az az ember, aki az olajosoktól ide
szokott járni?
Az asszony alig bírta riadalmát visszagyűrni, az igaz, hogy a villát kiejtette a
kezéből, de ezt annak lehetett venni, hogy az evést befejezte. Nem tudta, hogyan
szólaljon meg, mi legyen az az első szó, ami kibukik a száján. Érezte, hogy hol láng
önti el arcát, hol meg sápad, mint a holt. Felkapta a tányérját, összekapkodta a
kanalakat, hogy hátat fordíthasson. A tűzhelyhez lépett, s miközben az edényeket,
kanalakat belecsörgette a mosogatós edénybe — hangja ideges, zaklatott zengését elfödte a konyhai zörej —, visszakérdezett:
— Miféle embert kérdezel?
A férj hangja nyugodt volt, nem bujkált benne fenyegető háttér, semmi rejtett
robbanóanyag, amikor ezt mondta: — Hát, aki vízért szokott ide járni. A kútra. —
Eta kezdte visszanyerni a biztonságát. — Miért kérdezed? Mit akarsz tőle? — Semmi
különöset — felelte a f é r j —, pár szót, ha válthatnék vele, jó lenne. — Mit tudom
én — mondta most már visszanyert nyugalommal az asszony —, jön-e vagy sem.
Nem szokta nekem bejelenteni. Sokszor észre sem veszem, jön-e vagy sem . . . — S a
férjére nézett. Kutatón, kíváncsian. Milyen szándékok gerjedeznek benne, miközben
gyufaszállal a fogát piszkálja? Böffentett egyet, elégedetten. — Na — mondta, most
jól teleraktam magam, ejtőzök egyet. — Odakint már fülledt meleg volt, úgy gondolta, nem kint veti el magát, árnyékot keresve, hanem idebent a szobában. Felállt,
nyújtózkodott, majd felesége mögé lépett, megölelte és belecsókolt a nyakába. Az
asszonyt majdnem kiverte ettől a verejték. János bement a szobába, s végighevert
a díványon.
„Nem megyek be hozzá — így döntött —, találok én munkát magamnak akár a
konyhában, akár odakint annyit, hogy ne kelljen bemenni hozzá." Az ám: a kotló!
Az lesz a legjobb, ha azt veszi kezelésbe. Már azt hitte, elveszett az egyik legjobban
tojó tyúkja, harmadik hete, hogy nem látta. Hívta, kereste — nincs. És mit ad isten:
ma reggel ballag elő a szalmaboglya felől, nyomában egy tucatnyi apró gömbölyűség.
Csibék!
Az anyjuk halk torokhangon szólongatta, hívogatta őket, s közben tántorgott,
mintha részeg lenne. Nem részeg, csak miközben a szalmaboglya alatt, a napos oldalon, ahol a többiek majdnem barlangot fürödtek ki téli napfürdőzéskor, orozva, titkon éltojta a tojásait, aztán rájuk telepedett s kiköltötte csibéit — étlen, szomjan
ült. a tojásokon —, elfogyasztotta saját szervezetét, hangja meghalkult, teste,'mint a
pille, olyan könnyű lett. Melléről a tollat tépdeste, hogy valami legyen a begyében,
hajnalban harmatot inni szállt csak le a tojásokról. Eta megfogta, felemelte — csupa
toll meg bőr, súlytalanná vált a három hét alatt. „Ez a három hét — sóhajtott Eta —,
épp most nem volt rá időm, hogy megkeresselek, gondjaimba vegyelek" — s majdnem könny szökött a szemébe. „Te anya, te!" — aztán egy nagy kerek kosárba puha
szénát tett, a szénára ócska kötőt terített, a sipogó csirkéket összeszedegette, berakta
őket a kosárba. Az öreg tyúk féltő kotácsolással figyelte gazdasszonya munkáját,
járt körbe-körbe a kosár körül: nem volt annyi ereje sem, hogy beleugorjon. Eta
nyúlt a szárnya alá, felsegítette. A kotlós aztán elégedett motyogással szedegette
szárnyai alá vadon költött csibéit. Eta kis széket húzott a kosár mellé, épp a kotlós
3*

35

csőre elé, a székre egy tányérba kukoricát tett, egybe pedig vizet öntött, megsimogatta az ájultságig alélt kotlóst, s megint odasúgta neki: „Ej, te anya, te, te igazi
a n y a . . . " S most, hogy férje behúzódott a szobába, eszébe jutott a kotlós a csibéivel.
„Veletek is csak az én bajom gyűlt meg" — mondta, de most nem haragosan. Szeretettel gondolt a kotlósra és a csibéire. Elgondolta, mosogatás után milyen pompás
helyet csinál nekik a birsalmafa tövébe, apró ketrecet kifutóval, hogy napozhassanak, egy ládát fészeknek, nádból tetőt rak feléjük, ha hirtelen eső kerekedne, behúzódhassanak. „Most majd megszámolom őket, lehetnek vagy tizenketten."
Tizenhármán voltak.
Jól számította ki az időt. Éppen végzett a ketreccsinálással — voltaképpen örült
az orozva költött csibéknek, nemcsak amiatt, mert tudta, hogy nagyszerű, edzett tyúkok, kakasok lesznek, ha felnőnek, hanem azért is, mert okot adtak a kihúzódásra.
Már jött befelé a házba, amikor a férje kilépett a tornácra a házból. Fehér ing,
szürke nadrág. Felöltözve. Pihenten. Mint aki valahova készülődik. Meg is mondta
Etának:
— Akkor én most elballagok.
— Hova-hova? — kérdezte hökkenten Eta.
Szokatlan volt ez az elballagás, nem volt itthon hova mennie. Nem szokott eljárni sehová — ez is egy a megszokások közül. Bár Eta jó viszonyban volt a szomszédokkal, férje nem járt hozzájuk. Csakugyan, hova indulhat most, vasárnap délután? Megállt az udvar közepén, a torony felé figyelt, és azt mondta:
— Úgy látom, dolgoznak ezek. Hát ha eddig nem jött az az ember, aki vízért
szokott járni, akkor én megyek el hozzájuk. Utána aztán — Etához fordult — megbeszéljük azt, amiről a levelemben írtam. — És tempós, nyugodt léptekkel elindult
a most is nyitva levő kertkapu felé, mert h a toronyiránt a kerten át megy, h a m a r a b b
odaér. Feleségének egyetlen gondolata jött, az is rendezetlen: „Az apád jóistenit!"
Mit gondoljon az ember ilyen helyzetben? Két k a r j á t leejtve nézett a f é r j e után.
„Uramisten, mit akar ez az ember?" Megy a f á k között, átbújik a szögesdrót között,
amivel a kert körül van kerítve, és m e g y . . . megy egyenesen a torony felé. „Ez,
uramisten, nem lehet igaz." Beszaladt a szobába, megnézte az órát: negyed négy.
És Gáspár délutános. Fenn van a toronyban. „Azt mondta, ahhoz az emberhez megy,
aki a kútra vízért szokott járni." Eta m á r annyit megtudott a torony életéből, szokásaiból, hogy ha csöveket húznak ki a földből, vagy engednek vissza oda, akkor
Gáspár fenn van a toronyban. És most ez az ember, az ő férje, aki úgy döntött, hogy
változtat az életén, méghozzá alaposan, egyenesen a torony felé tart.
Dan kilépett a vasbódéból, iszaptól koszos ökleit egy még piszkosabb kendőbe
törölgette, amikor megpillantotta a közeledő idegent. Vasárnap délután — gondolta —, azért van ez frissen megborotválva, fehér ing, szürke nadrág, hát ez vajon
mit akar? Hivatalos dolga nem lehet, ha meg csak amúgy jön, tudnia kéne, hogy a
fúróberendezést illetéktelenek nem közelíthetik meg. Csontos arcú, nehéz mozgású,
nagydarab férfi. Orra alatt szögletesre borotvált fekete bajusz. Lássuk, mit akar.
— Jó napot kívánok —, köszönt, ahogy illik, a jövevény.
— Jószerencsét —, fogadta Dan. Kezet fogtak. A jövevény bemutatkozott, megmondta, hogy ő kicsoda.
— Én Ónos János vagyok — s a háta mögé mutatott —, abból a tanyából, ni. —
Dan arrafelé pillantott, de nem volt benne biztos, honnan jött a férfi. Ez meglátszott
a tekintetén. — Onnan, ahonnan maguk vizet szoktak hozni.
— Aha! — Dan kezdte érteni, ki ez az ember. — Értem. Ahonnan a v i z e t . . .
most már értem. — „Hű, az apád jóistenit, ha jól értem, ki vagy te, akkor itt mindjárt kitör a balhé" — s a toronyra pillantott. Kiépítés kezdődik, Gáspár odafent van.
Ez most külön szerencse.
— Vártam, mostanáig vartam azt az embert, aki maguktól vízért szokott jönni,
de nem jött.
36

— Nem ment. Aha! Értem. — Dan nemigen tudta, hogyan folytatódik a társalgás, így hát csak amolyan közömbös töltelékszavakat használt, meg kell várni, amíg
kibukik a lényeg. — Ügy látszik, elmaradt a hogyishívják... a vízhozás...
— Így aztán magam jöttem el, m e r t . . . hát, hogy is mondjam, meg szeretnék
tudakolni valamit. Illetékestől. Tisztázni a helyzetet. Már úgy értve, az enyémet.
Vagyishát...
Dan látta, hogy ez az ember meglehetősen tanácstalan, bizalmatlan, bizonytalan,
bizonyára nem tudja, kivel áll szemben, épp azért — gondolta Dan — meg kell
várni, amíg kinyögi, miért is jött tulajdonképpen. A jövevény folyton a torony felé
pillantgatott, úgy látszik, érdekli, mi történik ott. Néha a torony tetejére lesett, ahol
Gáspár a korlátra könyökölve várta a kiépítés megkezdését, hogy majd a helyükre
állítgassa a fúrólyukból kihúzott rakatokat. Sisak a fején, idefelé néz, innen nézve
nemigen tudna senki ráismerni, magasan is van, a nap, ahogyan túlhaladt a delelőn,
arról felől ragyog, vakítja egy kicsit az odanézőt.
— Nem tudom — folytatta a jövevény —, az elvtárs meg tudná-e mondani, ki
itten a főnök. Vagyis, akivel én egy bizonyos ügyben beszélni tudnék.
— Azok ottan — Dan a torony felé intett — engem szólítanak úgy, hogy főnök.
Én vagyok itt ugyanis a fúrómester.
— S z ó v a l . . . — s jövevény törte a fejét, látszott rajta, hogy nehezére esik a
gondolkozás és az is, hogy a megfelelő szavakat megtalálja — amolyan művezetőféle.
— Hát — Dan felnevetett, a piszkos rongyát a háta mögé dobta, ezzel mintegy
jelezvén, hogy meg kellene gyorsítani a tárgyalást, mert neki dolga van —, úgy is
lehet mondani. — Mit magyarázgasson ennek az embernek?
— Kérem szépen, a helyzet az, hogy én Pestre járok el dolgozni, üzembe, ölég
ritkán járok haza. És amíg én odajártam, addig maguk idetelepedtek ezzel a — a
feldübörgő torony felé intett — . . . izével.
— Fúróberendezés. Igen. Idetelepedtünk. — Dant belül valami kaján kisördög
arra kusztonozta, hogy felnevessen, mert már tudta, mi — ahogy Gazsi mondani
szokta — az „ábra". Most jön majd az, hogy „azóta aztán az az ember, aki vízért
szokott mihozzánk járni, meg az én feleségem..." De nem az jött.
— Namármost, az elvtárs biztosan megérti, miről lenne szó. Ugyebár, az ember
eljár. Messzire. Munkásszállás, vonatozás, plusz kiadás, ez meg az. Meg azok a mindenféle emberek, ugyebár. Hát én, kérem szépen, ezt nagyon meguntam. Beleuntam,
na. Rá van az ember ugyebár kényszerítve, de ha tud rajta változtatni, miért ne
változtatna. Nem igaz?
— De. Pontosan így van.
A jövevény zsebkendőt vett elő, belefújta az orrát, mintegy időre várva. Dan
megsejtette, most jön a legfontosabb. Az igazi ok, ami ezt az embert ide hajtotta.
— Namármost arra gondoltam, hogy én ezen változtatok. — „De miért éppen
nekem mondja ezt?" — villant Dan gondolatába. A jövevény eközben cipője orrával
félköröket kanyarítgatott maga előtt, a tüzetes töprengés jelei voltak ezek a félkörök. — Ugye, ahogy maguk idetelepültek, az jutott az eszembe, hogy hátha akadna
nekem közelébb is munkalehetőség, például itten, ennél a . . . i z é n é l . . .
— Fúróberendezés.
— Hát ugye, akármi. Mert ugye, tudja talán az elvtárs, hogy ez az eljárás, ahogy
mondják ingázás, nem leányálom. Távol a családtól, mindentől, mint a kivert
kutya...
A jövevény elszomorodott, nyelt egyet, elhallgatott. Dan csak nézte. Ez új,
annyira ú j fordulat, hogy szánakozón nézte a megszomorodott embert. Segített neki.
A jövevény a tornyot nézte, szemét összehúzta, mert bántotta a heves fény.
— Na é s . . . miféle gyár az, vagy üzem, ahova az e l v t á r s . . . eljár?
— Az, kérem szépen, Építőberendezések gyára. Ügy hívják. Nem könnyű meló
ám. A pénz, az nem mondom, megvan, de h á t . . . — s legyintett.
— És a beosztása? Szakmája?
37

— Szakmám nekem nincs. Én ottan kompresszort k e z e l t e m . . . Kompresszorral
dolgoztam én. — Felvillant a tekintete. — Már otthon meghallottam a hangját. Ráismertem. Itten is van kompresszor.
— Van.
— Ebből gondoltam, hogy e s e t l e g . . . lenne nekem itten is helyem.
Dan hosszan nézegette a jövevényt. Most már tudja, mi hajtotta ide. Nem azért
jött, hogy a bicskáját belevágja Gazsiba. Ez az ember helyet keres. Mint a többi.
Akárcsak Gazsi. A toronyra pillantott: a kompresszornál a hosszú h a j ú Ladikos,
vagyis Pauló Pista. Szülei Pesten élnek, Ladikos évek óta nem látogat haza, gyűlölettel emlegeti őket. Mik vannak az emberek mögött, árnyak, fények — s előttük?
Tervek, remények, törekvések. Helykeresők. Ez a Pauló Pista a többi öttel együtt
egy hét alatt annyi értéket húz ki a földből, ami elég lenne egy lakás árára, de azt
a lakást nem ő kapja. Mikor lesz Ladikosnak otthona?
— Hát igen. Az ember keresi a helyét. Ez az igazság. Nézze csak, kompresszor
itt is van, munkaerőre meg állandóan szükség van, mert ez egy elátkozott átjáróház.
Jönnek-mennek a melósok, megpróbálják, hátha jobb itt, mint máshol. Keresik a
helyüket. Mint akár maga is.
— Nézze csak, mester elvtárs, melózni mindenütt kell, nekünk a kenyérért meg
kell dolgozni, nem úgy, mint valakiknek, hát akkor legalább válogassa meg a helyét
az ember. A pénz — úgy számítok — itt is csak meglenne azért, még ha esetleg
valamennyivel kevesebb is, de az bejönne, mert nem kellene kétfelé költekezni, itthon lehetnék a családdal... ugye, most is hazajöttem, és úgy megyek vissza, hogy a
fiamat nem is l á t h a t o m . . . teljesen elvadul így az e m b e r . . . a családjától. — Tüzetesen, mintha maga magát akarná döntése helyességéről meggyőzni, szinte befelé fordultan, kereste az érveit. — Ráadásul, ugye, akkor az ember meg tudna valósítani
bizonyos elképzeléseket, t e r v e k e t . . .
— Nocsak! Elképzelések!
— Hát! Ha itthon maradok, akkor ugye, ott van az a nagy istálló, kihasználatlanul, mert üres. Abban én például nyulakat tudnék tenyészteni. Egy kis mellékjövedelem, ugye . . .
— Hát az nem árt. Maga, úgy látom, nem fél a melótól.
— Aj! — Felnevetett, fejét megingatta. — Abban hiba nincs. Amit én egyszer
megfogok, az meg van fogva. — S előrenyújtotta csontos, bunkós ökleit. „Ha ez
egyszer elkapja a Gazsi n y a k á t . . . "
— Nézze c s a k . . . szomszéd... én csak annyit tudok mondani, hogy ha csakugyan komolyan úgy d ö n t ö t t . . .
— Úgy. Én úgy.
— Akkor azt csinálja, hogy bemegy a központba, a munkaügyi osztályra, jelentkezik. Leadja a munkakönyvét, megkapja a beosztását. Annyit még megmondhatok,
hogy ez a mező, amiben most az első kutat megfúrtuk, be fog futni. Jönnek a fúróberendezések, egyik a másik után, felfut a létszám, kell a melós. Hát akkor azt
ajánlom, menjen bé a m u n k a ü g y i r e . . . Keresse a Mikulás Z s i g á t . . .
— M i k u l á s . . . — s nevetett.
— Ez a neve. Mikulás.
— Az persze nem megy azért egyik napról a másikra. Nekem Pesten le kell
számolni, munkakönyvet kivenni. Az ugye, pár napba belekerül.
— Na ja. Mága tudja.
— Úgy számolok, hogy a jövő hét végén, pénteken, vagyis tizenötödikén hazajönnék — megint maga magával számolt, tervezgetett —, akkor aztán hétfőn bemennék a m u n k a ü g y i b e . . . Aztán a jövő héten akár munkába is állhatnék. Az ember, u g y e . . . el kell hogy rendezze a dolgokat maga körül.
— El. Ez nem vitás egy pillanatig sem.
A jövevény megtudta, amit akart. Megköszönte a felvilágosítást, Dan úgy .köszönt
el tőle, hogy „jószerencsét" — s ez Jánost nagyon megnyugtatta. Arra gondolt,
ezután majd neki is meg kell szoknia, hogy a bányászok így köszönnek. „Bányász
.38

leszek, olajbányász, a hétszázát" — s bizakodó érzésekkel lépkedett hazafelé. Otthon
Eta a tiszta fehérneműt rakta bele az útitáskába — ezzel foglalta le hirtelen magát,
amikor meglátta a férjét hazafelé közeledni. „Istenem — hajolt a táska fölé —, mivel
jön ez most haza . . . "
Azzal jött haza, hogy megállt a felesége háta mögött, nézte az-, asszony hátát,
amint gyenge ívben meghajolt, hangját melegre és közvetlenre fogta, s ezt mondta:
— Nohát, hallod, ha minden úgy megy, ahogy most azzal a fúrómesterrel megbeszéltem, akkor utoljára csomagolod el a tiszta fehérneműimet. Utoljára csinálsz
nekem úticsomagot. — Eta, mintha áram ütötte volna meg, a csomagot elejtette,
merev hirtelenséggel megfordult, szembe a férjével. Rákiáltott:
— Mit beszélsz?... Mit a k a r s z . . . mit akarsz csinálni?... Mi az, hogy utoljára?
Az embert meglepte ez az indulat és az a kemény, támadó hang, meg az az
idegenné kövült tekintet.
— Naaa — mondta —, mi ütött beléd? Megírtam, nem? Változtatok az életemen.
A jövő héttől kezdve itthon maradok. Belépek az olajosokhoz. Erről van szó. —
Megfordult, a padhoz lépett, amelyen a vizeskanna állt, töltött a kannafedőbe —
erről az Eta szerint rossz szokásáról nem tudott lemondani —, s ivott. Ezt nagyon
jól tette, mert időt hagyott az asszonynak, hogy felfogja a mondottak értelmét.
Visszafordult. Akkor Eta már leült a díványra, le kellett ülnie, mert remegés állt a
lábába. — Mindent pontosan megbeszéltem a fúrómesterrel. Azt mondta, hogy itt ú j
olajmező lesz. Jönnek a fúróberendezések, kell nekik az e m b e r . . . Hát erről van szó.
„Erről van szó" — nyilallt Etába az érzés: ki tudja azt megmondani, hogy miről
van szó?
„Ha ezt Gazsi megtudja, alighanem a földhöz csapja a sisakját." Dan már előre
elképzelte — milyen képet vág s mit mond Gazsi, amikor megtudja, ki járt itt, és
miért. Nem kell ám lerohanni a hírrel, szépen, fokozatosan kell beadagolni. „Legjobb
lesz, ha a végén kezdem, a nyulakkal."
— Szereted a nyúlhúst, Gazsi? — kérdezte vacsorázás közben teljesen közönyös
hangon. Mintha csak úgy unalmában kérdezné, más téma nem lévén.
— Nagyon jól tudod, hogy utálom, nem tudom, miért kell ezt kérdezni. Még a
lábasomat is elhajítanám, ha megtudnám, hogy nyúlpaprikást főztek benne. Engem
pontosan a macskára emlékeztet.
— A házinyulat is utálod?
Gazsi Danra pillantott. Gyanakodott valamire. „Miért forszírozza ez a nyúlhúsevést? El akarja venni az étvágyamat? Pont evéskor hozza szóba! Étvágyrontó hecc
volna ez, vagy valami más?"
— Mi az eget akarsz azzal a nyúllal? Pláne házinyúllal.
Dan egy ideig nem válaszolt. A folytatást kereste.
— Járt itt egy ember, aki házinyulat akar tenyészteni. Mellékkereset céljából.
— Na és? Láttam, hogy beszélgettél itt valakivel. Mi közöm hozzá? Felőlem
tenyésszen, ha ez a hobbija. — Ám emlékezetében valahogyan felszivárgott egy
dolog, amire akkor nem is nagyon figyelt fel, mert nem érdekelte: Eta említett valami nyúltenyésztési ügyet. — Mit akarsz te ezzel mondani, Dan? Te ezzel mondani
akarsz valamit.
Dan felnevetett.
— Nem is kérdezed, hogy ki akar nyulat tenyészteni? És hol akarja tenyészteni?
Gazsit most már határozottan érdekelte az ügy.
— De. Megkérdezem. Nos, mondjad, kicsoda, hol.
— Hm. A sógorod járt itt, Gazsi.
„Ez most ugrat engem. Nekem nincsen sógorom, és ő ezt nagyon jól tudja."
De Dan rejtelmeskedőn zárt arcából nem tudott semmit kiolvasni.
— -Nyögd már ki, az istenedet, hogy mit akarsz. A n y u l a k . . . meg a sógor!
Nagyon jól tudod, hogy nekem nincsen sógorom.
— Ez csak úgy balkézről jött. Abból a tanyából, ni
39

S Etáék tanyája felé mutatott. További magyarázatként hozzátette: — Ahonnan
te állítólag vizet szoktál hozni.
Ez most már megtette a hatását. Gazsi talpra ugrott. A mutatott irányba nézett,
kezdte sejteni az igazságot. Azt, hogy ki járt itt.
— Mit beszélsz? Most már mondd végig, ne szórakozzál itt énvelem. Szórakozzál a . . . — S leült, majd feltérdelt, láthatólag ideges izgatottan.
— Nyugodj csak meg, Gazsi, nem teutánad nyomozott. Eleinte azt hittem, hogy
azért jött, mert beléd akarja vágni a bicskáját. De efelől nyugodt lehetsz. Az az
ember helyet keresni jött. Közénk akar állni.
— Hogyhogy közénk?
— Megunta a Pestre járást. A vándoréletet. Azt mondta, így csak elvadul az
ember a családjától, a gyerekétől... — Dan nagyon szomorúan nézett maga elé,
aztán Gazsira pillantott. — Látod, ez is jobb helyet keres a mostaninál. Akárcsak te.
— Azt a kutya mindenségit... — Gazsi hangosan szuszogott, mert száját kegyetlenül összezárta, s az orrán át vette a dühös lélegzetet.
— Mire én azt mondtam neki, hogy nagyon helyes. — Hirtelen agyába szökkent
egy ötlet, amivel, remélte, csakugyan meg fogja ugrasztani Gazsi indulatait. — Sőt
azt is mondtam, hogy ajánlkozása éppen kapóra jött, mert van nekem egy m a r h a
kapcsolósom, aki le akar lécelni tőlünk, az is helyet keres magának, össze akar állni
itt a környéken egy asszonnyal, hát annak a helyébe kell valakit állítani. Mire az
illető azt mondta, hogy ő semmiféle munkától nem ijed meg, hajlandó tanfolyamra
is beiratkozni, m e r t . . . — Dan most már folyékonyan szőtte tovább a szöveget, s
közben az is eszébe jutott, hogy mindezeket csakugyan el kellett volna mondania
annak az embernek — én, ugye, ismertettem vele, hogy ahhoz, hogy valaki kapcsolós legyen, tanfolyamot kell végeznie. Mire ő azt mondta — Dan felállt, a m a r a dékot konyharuhába csomagolta, becsúsztatta a táskájába, hogy m a j d beviszi a bódéba —, az neki mindegy, a kompresszorkezelést is úgy tanulta meg. Azt mondta,
fog az ő f e j e . . . — Indult a bódé felé. Gazsi térden állva, merev tekintettel nézett
utána, mint aki csodát lát, de nem tudja a magyarázatot. Csak ennyit kiáltott, szinte
hörögve, mert ha erős indulat szele éri, megakad benne a szó.
— Te most marhulsz, Dan!
Dan hátra sem fordult, ment tovább, úgy felelt, szinte a hátával.
— Nem én marhulok, Gazsi. Valaki más.
Önös János az esti vonattal visszament — ahogy a feleségének búcsúzáskor
mondta, még egyszer és utoljára — Pestre. Nem vitt nagy csomagot, minek arra a
pár napra. Pénteken este úgyis visszajön, és most m á r véglegesen. Ahogy betette
maga után a kiskaput, Eta azt mondta az öreg vaknak, hogy ő most h a m a r lefekszik,
fáradt nagyon, és holnap korán kél, indul a barackkal a telepre. Az apósa ezt megértette, jó éccakát kívánt, és betapogatózott a kuckójába.
Azért küldte el Eta, mert nem akart vele semmiről sem társalogni, se János
hazatéréséről, se a nyulakról, semmiről. S hogy az öreg jelenlététől magát ma éjszakára megóvja, esti dolgait, csak úgy elkapkodva, hamar elvégezte, az ajtót magára
zárta. A villanyt a konyhában eloltotta, behúzódott a szobába. Annak az ablaka a
kertre nézett, onnan várta Gáspárt, majd este tíz után, amikor a műszak véget ér.
Bizonyos volt benne, hogy meg fog jelenni. Addig is az órát leste, mikor m u t a t j a
már a tízet.
Fél tizenegy volt, amikor Gazsi az ablakot megkocogtatta. Eta a villanyt — csak
az éjjeli lámpa égett — gyorsan eloltotta, az ablakot kinyitotta, és azt m o n d t a : —
Itt gyere be, ne menj be az udvarra, hátha nem alszik a vénember. — Gazsi az
ablakon belépett, nagyot szusszantott, s a holdvilág bágyadt fényénél a helyet kitapogatva, leült a díványra. — Fáradt vagyok pedig, mint hat k u t y a . — Elhiszem —,
felelte Eta. — Tudtam azért, hogy eljössz. Ugye, azért jöttél? — Gáspár egy kicsit
meglepődött, hogy ilyen késő van, Eta mégis felöltözve várta.
— Azért hát. Ott járt az urad.
40

— Beszéljük ezt meg, Gáspár. Gáspár, mit mondok én most neked? Menjünk el
innen, azt mondom. Mi ketten. Menjünk el innen.
Gazsi nem értette pontosan, mit akar az asszony. Ezek szerint azért várta felöltözve, mert azt akarja, hogy menjenek el abba a lakatlan házba, ott beszélgessenek. — Jó —, mondta, indulhatunk, h a b á r . . . — S felállt, hogy ő már indul is. —
Engem a többiek várnak.
— Gáspár, én nem úgy értettem.
— Hanem hogy?
— Véglegesen. Lakni. Élni. Vigyél el innen.
— Innen? Pont innen? — Gazsi visszaült a díványra. — Téged? Elvigyelek?
Innen? — Fejét tenyérbe fogta. — Megpattan az agyam, istenemre mondom, megpattan.
— Miért? Hát nem érted, mi lesz itt, ha hazajön?
— Nem értem? Lehet, hogy nem értem, de azt hiszem, te sem. Te meg pláne
nem érted. És ráadásul ez a marha Dan i s . . . — Gazsi fejében minden összezavarodott. — „Uramisten, hogy is van hát ez? Azt mondja, vigyem el i n n e n . . . és éppen
most derült ki, hogy én akár itt is m a r a d h a t n é k . . . de viszont hazajön az az ember,,
felmegy a helyembe, a t o r o n y b a . . . és akkor azt mondja: vigyem el i n n e n . . . " Felkapta a fejét, rákiáltott az asszonyra. — Mit mondtam én neked? Mit magyaráztam?
Nem pont fordítva magyaráztam? Hát nem arról volt szó, hogy ha itt mi megtaláljuk
az olajat, akkor lesz itt minden, tankállomás, gyűjtővezeték, minden a t y a i s t e n . . .
— Ne k i a b á l j . . . ne k i a b á l j . . . — csitította az asszony —, még felébred az öreg,,
és ránkjön.
— Na jó — morogta Gáspár —, de akkor is. — Valóban megcsendesett, s azon
töprengett, hogyan mondja meg Etának, hogy neki most nincsen sok ideje, mert a
többiek most szedik össze a holmijaikat, a váltókocsi már várja őket, és ő el akar
menni velük ma éjjel haza. Azt mondták, várnak rá, de legfeljebb egy félórát, többet nem. Nemsokára felbrummog a motor türelmetlenül, s dohogva várja, hogy ő
odaérkezzék. Gyorsan kellene a dolgokat megbeszélni, de hát lehet? És ráadásul, amit
Dan mondott. Amikor a műszak végén lelépkedett a kapcsolóállásból, Dan azzal
fogadta, hogy közben megjött az ukáz. „Itt a fúrást befejeztük, átmegyünk egy másik
fúrási pontra. A következő műszak megkezdi a leszerelést. Mi már ide még csak
egyszer jövünk. Ez az utolsó előtti műszak. Aztán megyünk tovább." S mintha kesernyés gúny csepegne a hangjából, úgy kérdezte:
— Mi erről a véleményed? Mi most az ábra szerinted?
— Mi az isten lenne? Leszerelünk, és kész. Nem az első eset, és nem is az utolsó.
— Ügy gondolod?
Gazsi begurult egy kicsit, mert megsejtette, hogy Dan mire céloz, miközben azzal
a koszos ronggyal törölgeti az ökleit.
— Mit froclizol? Ügy gondolom, ahogy akarom, és kész.
— Na jó. Nem kell azért a plafonra menni. — Kevés hallgatás után csöndesre
fogott hangon ennyit kérdezett: — Ezt csak azért mondtam, mert nem tudom, mikor
akarsz lelécelni tőlünk. Most azonnal, vagy jössz velünk a következő fúráshoz is?
Akkor Gazsi a sisakját levette, a gumijánál fogva meglóbálta, levágta a bódé
priccsére. Ordított:
— Marhulsz, Dan! Hagyjál nekem békét, légy szíves! Nem érted, hogy hagyjál
nekem békét? Mit froclizol te folyton engem? — Leroskadt a priccsre, lehajtotta a
fejét, s fátyolos hangon mondta: — Bizony isten, megpattan az agyam. — Akkor
állapodtak meg, hogy Gazsi elszalad az asszonyhoz, Etához, a többiek szívességből
megvárják. De csak egy félórát, többet nem.
Felállt a díványról, a hajába túrt, idegesen hadarta, mert nem bírt kilátni ebből
az összevissza kuszaságból.
— A többiek várnak rám. Sok időm nincs. Ez nekünk itt az utolsó előtti műszak. Elmegyünk innen. Ide már csak egyszer jövünk. Emiatt a z t á n . . . — s tehetetlenül széttárta a karjait. Eta azonnal megértette, felfogta, átlátta, akár a sakkozók
szokták, mi következik.
41

\

— Uramisten, elmentek innen, hát ez nagyszerű! Pont a legjobb alkalom!
— Mire?
— Hogy elvigyél engem. Hogy elmenjünk innen.
— Hová?
— Akárhová. Mit tudom én . . . Beszéltél arról a kutyáról, amelyik a szájában
vitte a kölykét. Pont így vagyok: a k á r h o v á . . . akárhogy.
— Akárhová? — Gazsi a barakktábor négyágyas szobájára gondolt, meg az estidéli főzőcskézésekre, a rendeletre, hogy a táborba nőket vinni tilos, a kertre gondolt,
az udvarra, ahol három fiú kergetőzik, estére térdig koszos a lábuk, meg kell őket
mosdatni tetőtől talpig, a két fiára gondolt, mindez egy pillanat alatt szökött át az
agyán; egyszer olvasta valahol, hogy a zuhanó ember, akire biztos halál vár, a zuhanás töredékideje alatt újraéli az életét, így robbant át r a j t a egész élete, mostani
helyzete, nézte az asszonyt, ezt a nagyon kedveset, életének ú j tartalmát, célját s
talán végre megtalált okát, emiatt élt eddig, hogy ezt a pillanatot megérje, ezt az
asszonyt megtalálja, párját, aki most azt mondja, vigyél el engem akárhová. Az ablak
elé állt, nézett ki a csillogó éjszakába, látta a tornyot, ahogy reflektoraival felcsillagzik az égbe, a torony tövében m á r türelmetlenül dohogott a váltókocsi motorja; —
„vigyél el engem akárhová" — s majdnem sírós hangon megszólalt: — Olyan hely
nincs, hogy akárhová. Nincs a világon olyan hely, hogy akárhová.
Odakintről zaj hallatszott. A vak öregember verte a konyha ablakát. Kocogtatta,
s közben kiáltozott.
— E t a ! . . . E t a ! . . . Ébren vagy? . . . Eta! Hallod, amit mondok?
Eta kisietett.
— Mit akar? Mi az istent akar?
— Van ott valaki? Beszélgetsz valakivel? Hangokat hallottam. Mintha valakinek a hangját hallottam volna.
— Ki lenne itt? Menjen már. Eta a szívére szorította a tenyerét. — Szól a
rádió, annak a hangját hallotta. A Szabó család . . .
— Aha! Az más. — A vak öregember megfordult, fehér ing, fehér gatya volt
rajta, mert már lefeküdt, az ágyból kelt ki, mert nem tudott elaludni, „persze, mert
a nyulak nem hagyták elaludni, az isten verje meg", s botjával a sötétséget kaszálva
visszabotorkált a kuckójába.
— Még ez is — suttogta ijedten, amikor visszament a szobába —, hát ezt kibírni
nem lehet. — Más jutott az eszébe. Gáspár még mindig az ablak előtt állt s nézett
ki az éjszakába, a kertre, ahol a barackfák szétterült koronái mintha könyörgőn
nyúlkálnának az ég felé. — Gondold csak el, mi lesz, ha hazajön. Nem tudnád megakadályozni, hogy hazajöjjön?
— Megakadályozni? Ezt hogy képzeled?
— Elintéznéd, hogy ne vegyék fel. Küldjék el. Például, a múltja miatt.
Gáspár hökkénten megfordult. Ez valami egészen ú j dolog.
— Miféle múlt?
— Ezt még nem mondtam neked? Van itt egy kocsma. Csárda, úgy hívják, kishomoki csárda. Ott az az ember — a férjéről beszélt, de csak úgy mondta „az az
ember" — ittasan leszúrt egy másik embert, mert azt hallotta róla, hogy . . . használ
e n g e m e t . . . érted, amit mondok?
— Értem.
— Pedig nem volt igaz. De leszúrta. Elítélték. Akit leszúrt, nem halt meg. A kés
elcsúszott a lapockáján. Elítélték. Nyolc hónapot kapott. Büntetett előéletű. Ha iszik,
kötekszik. Ezt mind elmondhatnád.
Gáspár legyintett.
— Felveszik. Kell a melós. Akármilyen.
— Hallgas ide..;. — az asszony leült a díványra, maga mellé húzta Gáspárt,
leültette, szorongatta a karját, majd hevesen gesztikulált a sötétben, mintha vakok
lennének —, gondold csak el, mi lesz, ha hazajön. Mindent meg fog tudni rólunk.
42

Elképzelheted, lesz, aki elmondja neki. És ha azt leszúrta, akinek semmi köze nem
volt énhozzám, mit fog veled csinálni?
— Na, mit?
— Megöl. Meg fog téged ölni.
Gáspár belelegyintett a sötétbe.
— És én, mit gondolsz, közben mit csinálok? Hátha pont fordítva történik? —
Nyekergősen nevetett. — Ezen most még ne spekuláljunk. — Felállt. — Egyelőre
csak egy dolog, egyetlenegy a bizonyos. Az, hogy engem a többiek várnak. Már jár
a motor. Megyek.
Az asszony megértette.
— Ha innen elmentek, hová mentek?
— Azt mondta Dan, hogy körültapogatjuk a mezőt. Vagyis az új fúrási pont,
még nem tudom bizonyosan, valahol észak felé lesz, innen öt-hat kilométerre.
— Óh, az nem lesz messze. A kulcsok maradjanak nálad. Aztán . . . majd lesz
valahogy.
— Lesz. Valahogy lesz. — Mind a ketten egy dologra gondoltak. Arra, hogy
semmi sem fejeződött be azzal, hogy most elválnak. Éppen ellenkezőleg — tulajdonképpen minden most kezdődik. Gáspár készült, hogy kilép az ablakon a kertbe. Meg
akarta ölelni az asszonyt. Eta elhárította. — Ne, ne — mondta. — És nagyon kérlek,
ne nézz vissza.
— Hogyhogy ne nézzek vissza?
— Ó, ez csak olyan babona. Ha olyan valaki megy el, akivel még találkozni
akar az ember, az ne nézzen vissza. Ügy tartják, hogy aki így megy el, azzal még
találkozik az ember. — Két tenyerét az arcára borította, s halkan, nyögősen, nyüszítve felsírt. Gáspár kilépett az ablakon, áthaladt a kerten, a barackfák ágait az
arca elől elhárította, ment a torony felé, torkát görcs szorította, a kutya úristenit,
makogta, mi aztán az olajba beletaláltunk, de mikor talál bele az ember a maga
életébe, a saját életébe; ember legyen, értelmes, aki ezt megmagyarázza.
Tekintetét a toronyra emelte — már közel járt hozzá.
Nem nézett vissza.
A többiek — bár az idő nagyon is eltelt, már az éjfél közeledett — türelmesen
és harag nélkül megvárták.
(Vége)

43

VADÁSZ

FERENC

Életutak mérlegen
AMIKOR HORTHY KÉT VEZÉREZREDESE
MÉG A MAGYAR VÖRÖS HADSEREGBEN SZOLGÁLT
Az alábbi dokumentum
jellegű írás részlet a szerző
A védő című, sajtó alatt levő életrajzregényéből.
A kárpátukrajnai Ungváron élő nyolcvanhét
éves jogász, dr. Gábor
Mózes első személyben mondja el emlékeit, fél
évszázadon
át folytatott harcairól a magyar és a nemzetközi
munkásmozgalom küzdőterein. Az itt közölt részből a tiszai front
1919-es eseményeiről eddig ismeretlen epizódokat ismer meg
az olvasó.

A Hadügyi Népbiztosság elrendelte, hogy Szolnokon meg kell szervezni a Hetedik Hadosztályt. Parancsnokává Werth Henrik alezredest, vezérkari főnökévé Náday
István századost nevezték ki. Én lettem a hadosztály politikai megbízottja.
Nem láttam túlságosan rózsásnak a helyzetemet, minthogy Nádayval történt
néhány nap előtti találkozásom kissé nyomasztóan hatott rám. A későbbi évtizedekben, valahányszor a budapesti újságokban olvastam vitéz Werth vagy vitéz Náday
tábornok nevét, mindannyiszor magam elé képzeltem ezt a kinevezési okmányt hármunk nevével. Furcsa érzés fogott el, nem is szólva arról, hogy milyen megrendültség vett rajtam erőt, amikor 1941-ben londoni emigrációban először olvastam a
Times-ben, hogy a Szovjetunió ellen induló magyar seregek vezérkari főnöke Werth
Henrik tábornok.
A Hetedik Hadosztály már nevével is tüntetett az antant fegyverszüneti feltételei ellen, melyeknek értelmében Magyarország csak hat hadosztályt tarthatott fegyverben. A mi ú j hadosztályunkhoz tartozott az Első Vörös Ezred, melynek tagjai
budapesti munkások voltak. Ennek az ezrednek a proletárforradalomhoz mindvégig
hű Steinbrück százados,. a kiváló katona volt a parancsnoka. Az ezred egyik zászlóaljának élén Köblös Elek állt, a nagyszerű romániai forradalmár, aki később az
illegális Román Kommunista Párt egyik vezetője lett. A hadosztály egy másik gyalogezredének élén Szántó Zoltán állt.
A hadosztályparancsnokság akkor még a ceglédi gimnázium épületében volt.
Náday régi ismerősként fogadott, s bemutatott Werthnek. A parancsnok mellett ott
találtam tüzérségi referensként Magasházy László századost, Horthy későbbi főhadsegédét.
Másnap különvonaton Ceglédre érkezett Böhm Vilmos hadsereg-főparancsnok és
Stromfeld Aurél vezérkari főnök. Ott csatlakozott hozzájuk Vágó Béla hadtestparancsnok. A hadosztály részéről Werth Henrik és én átmentünk velük Szolnokra.
Ott Steinbrück csatlakozott hozzánk, akinek ezrede a tiszai frontot tartotta.
Egy folyóparti ház padlásáról szemügyre vettük a szigeten táborozó román katonákat. Kőhajításnyira voltak tőlünk. Észrevettek bennünket, célba vették a padlásnyílást. Mindenki hasra vágódott, csak Böhm maradt állva. — Mi történt, u r a k ? —
kérdezte, amikor leporoltuk magunkat. Gúny érződött a szavaiból. Senki sem felelt,
de kissé elröstelltük magunkat.
Később, amikor utunkról visszatértünk, s egyedül maradtam Werthtel, megbántottság érződött szavain, amikor kijelentette: — A hősködés hiábavaló, merőben
fölösleges dolog. Mi részt veszünk a Tanácsköztársaság háborújában, s a harc állandó
44

életveszéllyel jár. A háborúnak eleme a veszély. Nincs semmi értelme, hogy a szükséges kockázatot hiúságból, egymás előtti kérkedésből fokozzuk.
Igazat adtam neki.
A különvonaton aztán Kiskunfélegyházára, Kecskemétre és Nagykőrösre mentünk, majd vissza Ceglédre. Böhm és kísérői rögtönzött népgyűlésen szóltak a lakossághoz és a katonákhoz. Két helyen felszólalt Stromfeld Aurél is. Werth nem titkolta előttem, hogy helyteleníti Stromfeld politikai szereplését, az ilyesmi nem katonák dolga — mondta. — Ebben nem értettem vele egyet, de ez nem változtatott
viszonyunk korrektségén.
Tudni kell, hogy az Osztrák—Magyar Monarchia vezérkari tisztjei közül Stromfeld és Werth már jóval a forradalmak előtt riválisoknak számítottak. Aki mindkettőjüket ismerte, Stromfeldet tartotta tehetségesebbnek. Jómagam csupán néhányszor találkoztam Stromfelddel, semmit sem tudok arról, hogy miként vélekedett
Werthről. Minthogy azonban Werth Henrikkel hónapokig együtt voltam, megszámlálhatatlanul sokszor tapasztaltam Stromfelddel szembeni ellenszenvének nyílt és
burkolt megnyilatkozásait. Később, amikor Horthy hadbíróság elé állíttatta Stromfeldet, Werth a főtárgyaláson tanúként a Duna—Tisza közi gyűlésekről is említést
tett, nem mulasztotta el annak hangsúlyozását, hogy ő maga soha semmilyen politikai
akcióban nem vett részt. Stromfeld — mint ismeretes — súlyos börtönbüntetést kapott, Werth pedig ezredes, később generális lett, a végén vezérezredes.
Az egyik alkalommal a hadseregparancsnokság utasítására a hadosztályoknál
tanácskozásokra hívták össze a politikai megbízottakat, hogy feltárják előttük a csapatok visszavonulásának okait, és figyelmeztessék őket a régi tisztek részéről várható magatartásbeli változásokra és arra, hogy készüljenek fel, bármely pillanatban
úgy alakulhat a helyzet, hogy át kell venniük egységük vezetését. A mi hadosztályunknál is akadtak, akik a hadihelyzet kedvezőtlenebbé válásával egyidejűleg mind
merészebben arról beszéltek, hogy nem hajlandók tovább vásárra vinni a bőrüket a
kommunisták kedvéért.
Mielőtt a hadosztály politikai megbízottaival a parancsnoksági épület egyik termében elkezdődött a megbeszélés, őrséget állítottam az ajtókhoz. A tanácskozás megkezdése után a terembe senki nem léphet be — mondtam az embereknek. Később
megtudtam, hogy Náday százados végighallgatta tanácskozásunkat a terem melletti
egyik kis szobából. Amikor előállíttattam az ezért felelős őrt, azt kérdezte: — Hogyan
tilthattam volna meg a hadosztály vezérkari főnökének a belépést?
Náday nem volt rest, sorra tudtára adta a hadosztály tisztjeinek, hogy miről
beszéltek a politikai megbízottak.
A tanácskormány helyzete azokban a napokban mind nehezebb lett. A román
kormány már nem titkolta többé, hogy Clemenceau ígérete ellenére sem vonja ki
csapatait a megszállt területekről. A Népszövetség nem intézkedett, így a tanácskormány kénytelen volt lépéseket tenni, hogy fegyverrel kényszerítse őket visszavonulásra.
Cegléden összegyűltek a támadásra felkészített csapatok ezredparancsnokai és
politikai megbízottai. Vágó Béla tájékoztatta őket a kormány döntéséről. Egyetlen
felszólaló jelentkezett: Werth Henrik. De eljárt az idő, és Vágó azt mondta, sajnos,
nincs mód a kérdések megvitatására, cselekedni kell.
Útban Szolnokra, megkérdeztem Werthet, miről kívánt szólni. Kifogást akart
emelni az eligazítás módja ellen. A teendők alaposabb megfontolást és szűkebb körű
megbeszélést igényelnének — mondotta. — Hiba volt ezekről a dolgokról ilyen széles
körben beszélni. A határozatot szigorúan titokban kellett volna tartani, s a támadás
tervébe csak azokat beavatni, akiket okvetlenül szükséges.
Valószínűleg igaza volt.
A tanácskormány elfogadta Stromfeld lemondását. Azt hiszem, nem tettek meg
mindent, hogy súlyos elhatározásának okait megvizsgálják, és kísérletet tegyenek
rábírni őt szándékainak megváltoztatására. Ű j vezérkari főnököt kellett kinevezni.
45

Nem volt túlságosan nagy kínálat magasan kvalifikált vezérkari tisztekben. A választás Julier Ferencre, a Landler hadtest vezérkari főnökére esett, aki bizonyos feltételek mellett hajlandó volt e tisztséget elvállalni. A többi között egymillió korona kék
pénzt kért, és ahogy tudom, kapott is. Nem babra ment a játék, a haza megvédéséről volt szó. Csak a forradalom bukása után derült ki, hogy Julier Horthyval való
előzetes megállapodása alapján vállalta el a megbízatást. ígéretet tett neki, hogy a
románok elleni támadás tervét még a hadműveletek megkezdése előtt e l j u t t a t j a
Szegedre. A megállapodást követően hozzáfogott a terv kidolgozásához. A támadást
az egész Vörös Hadsereg átcsoportosítása előzte meg. Az erők java részét a tiszai
frontra helyezték. A támadás operatív irányításával a mi hadosztályunk parancsnokát, Werth Henriket bízták meg.
Werthtel sorra felkerestük a frontvonal hadosztályparancsnokait. E látogatások
során találkoztam először személyesen Münnich Ferenccel, akit korábban csak hírből
ismertem, még Szovjet-Oroszországból, ahol mint az egyik nemzetközi ezred parancsnoka harcolt. Feltűnt, hogy míg Werth — lehetséges, hogy csak hiúságból vagy becsvágyból — rendkívül nagy ambícióval készítette elő a parancsnoksága alá rendelt
hadosztályokat a támadásra, addig Náday csak ímmel-ámmal tett valamit. Többször
figyelmeztettem erre Werthet, és javasoltam a leváltását, de ő hallani sem akart
erről. Sorsdöntő támadás előtt — mondta — ilyen intézkedés súlyos következményekkel járna. Nincs is olyan számba jöhető tisztünk, akit Náday helyére állíthatnánk.
Jó ideig éjjel-nappal a tiszai átkelés előkészítésével voltunk elfoglalva. Eljött a
nap, amikor megkaptuk a parancsot, hogy kétórás tüzérségi előkészítés után éjfélkor
kezdődjék meg az offenzíva. Már napokkal előbb Ceglédre egy vasúti hálókocsiból
és étkezőkocsiból álló különvonatra helyeztük át a hadosztály-parancsnokság operatív részlegét. A hadbiztosság, a raktárak ott maradtak, de a szerelvény a t á m a d á s
megkezdése előtt elhagyta az ottani állomást, átment Szolnokra.
Az esti órákban megkíséreltem rávenni Werthet, hogy menjünk ki a rajvonalba,
vagy legalább a tüzérségi állásba, ellenőrizzük közvetlen közelről az átkelés megkezdését. Nagy meglepetésemre ragaszkodott hozzá, hogy mindenki rendes időben
térjen pihenőre. Döntését illetően azzal igyekeztem megnyugtatni magam, hogy m á r
a háborús években elterjedt a vélemény: a vezérkari tisztek általában nem szívesen
mennek a tűzvonalba, ha nem okvetlenül elkerülhetetlen.
Pontosan éjfélkor megszólaltak a negyven és fél centis lövegek. Nem tudtam
türtőztetni magam, a hadosztály egyik gépkocsijával kimentem a hídhoz, megvártam
míg befejeződik a tüzérségi előkészítés, és megkezdődik a csapatok tüzérségi fedezet
melletti átkelése a Tiszán, részben a hídon, részben lejjebb, csónakokon és tutajon.
A román egységek mindjárt a legelején kiürítették a már említett szigeten elfoglalt állásaikat, és a folyó túlsó partján is csak gyenge ellenállást tanúsítottak.
Hajnalra csapataink nagy része a másik oldalon volt. Aggódtam, mi lesz, ha a nyílt
terepen repülők veszik tűz alá katonáinkat. De szerencsére repülők nem mutatkoztak. Nekünk nem volt számottevő légierőnk, melyet bevethettünk volna ellenük.
Kora reggel tértem vissza a vasúti kocsiba, ahol m á r mindenki talpon volt.
Jelentettem Werthnek a történteket, ezúttal ő ajánlotta fel, hogy menjünk ki megnézni a csapatokat. Átmentünk a túloldalra. Werth megdicsérte és az előnyomulás
erélyes folytatására szólította fel a parancsnokokat.
A következő órákban erősödött az ellenállás. Egyik ezredünk kissé lemaradt, s
mi autónkkal elébe kerültünk. Az ezred előőrsei lövésre tartott fegyverrel állták
utunkat, azt hitték, román tisztek ülnek a kocsiban. Meglepődtek, hogy előttük járunk. Tovább folytattuk az utat, erős gyalogsági tűzbe kerültünk. Bementünk egy
tanyára, annak padlásáról néztük távcsövön a csapatok mozgását. Láttuk, hogy elfoglalták a közeli falut. Utánuk mentünk, de a község főterén, a templomtoronyból,
gépfegyvertűz zúdult ránk. Ha jobban céloznak, bekerült volna az újságokba a hír,
46

hogy Werth Henrik hadosztályparancsnok és Gábor Mózes, a hadosztály politikai
megbízottja a tiszai harcokban hősi halált haltak a proletár haza védelmében.
A halottak nem változnak. Az élők? Werth Henrik húsz évvel később Hitler
lovagkeresztjével a mellén, a magyar királyi honvédvezérkar főnöke, fasiszta vezérezredes . . .
Mindez azért vált lehetségessé, mert akkor a gépfegyvert a templomtoronyban
sikerült elnémítanunk.
Csapatainkkal együtt folytattuk az utat Mezőtúrra, ahol a lakosság örömujjongással fogadott bennünket. Autónkat szinte elborították a virágok. A községben
nyomban toborzóirodát szerveztünk, melynek irányítását az Abonyból Pestre helyezett ezred visszamaradt politikai megbízottai látták el.
Mezőtúr után mind erősebb ellenállásba ütköztünk, nagyobb ütközet fejlődött ki,
melyet Werthtel és Nádayval látcsövön figyeltünk. Az előző napok sikerei után tele
voltam bizakodással, ezért nem akartam hinni a szememnek, amikor észrevettem,
hogy itt is, ott is futnak visszafelé a katonák.
— Mi történhetett? — fordultam Werthez.
— Futnak a vörösök — felelte helyette Náday, és a szemembe nevetett.
Rossz tréfának vettem, ezért komolyan folytattam:
— Be kellene vetni a tartalékokat.
Werthez fordultam:
— Tessék intézkedni.
— Magad uram, ha nincs szolgád — mondta kihívóan Náday.
Werth és a mögöttünk álló tisztek fagyosan hallgattak.
Lovat kértem, hogy a visszavonulók elé kerülhessek. A fiatal tisztek közül nem
mozdult senki.
A román csapatok még aznap visszafoglalták Mezőtúrt. A mieink hanyatt-homlok
menekültek a Tiszához, ellepték a hidat s a vízijárműveket, hogy mielőbb Szolnokra
érjenek.
A hadsereg-parancsnoksághoz fordultam. Böhm Vilmos már elhagyta helyét,
régi szociáldemokrata párthíveinek követelésére a tanácskormány követként küldte
öt Bécsbe. Utóda a kommunista Landler Jenő lett. Ö azonnal politikai munkásokat
küldött hozzánk, hogy segítsenek a rendet helyreállítani, megállítani a visszavonulást.
Mire visszamentem a tiszai hídhoz, már ott találtam Kun Bélát, Landlert, Rákosit és másokat. Tőlük tudtam meg, hogy Szolnoktól feljebb, Tiszafürednél, és lejjebb,
Csongrádnál — ahol szintén hadműveletek folytak, hogy az ellenséget a támadás főirányát illetően megtévesszék — a románok erős ellenállást fejtenek ki. így aztán,
mialatt a mi erőink Mezőtúr irányába előrenyomultak, a románok a hátunkba kerültek. Nem tudtam, hogy vezérkari tisztjeink értesültek-e erről, de máig is feltételezem, hogy igen. A későbbi években végzett kutatások és a huszonöt évvel később
megtalált dokumentumok azt bizonyítják, hogy a tiszai offenzíva tervéről előre
tudott a román seregek parancsnoksága. Honnan? Minden bizonnyal a vezérkar
főnökétől, Julier Ferenctől, aki a mezőtúri visszavonulás pillanatában megtagadta a
további szolgálatot, lemondott tisztségéről.
Jómagam akkor n3'omban olyan bizonyítékhoz jutottam, mely nem hagyott kétséget aziránt, hogy elárultak bennünket. Az volt a szokás, hogy a hadsereg-parancsnokság időközönként leküldött egy-egy vázlatos rajzot a hadosztály-parancsnokságoknak az egész Vörös Hadsereg felállási rendjéről. Ebben a „legtitkosabban kezelendő"
okmányban, mely csak néhány erősen ellenőrzött, számozott példányban készült, s
melyet a parancsnok és a vezérkar főnökének felelőssége mellett a legszigorúbban
páncélszekrényben kellett őrizni, a tiszai támadás megkezdése előtt feltüntették, bekarikázták, hol állnak majd a tüzérségi előkészítést végző negyvenkettes haubicok.
(A monarchiában így hívták a tarackágyút.) A Mezőtúr elleni előnyomulás .napján
katonáink elfogtak egy román őrnagyot, akinél meghallgatása alkalmával megtaláltuk a vázlatos rajz pontos másolatát, a negyvenkettesek helyének bejelölésével.
A papír csak abban különbözött a mi hadosztály-parancsnokságunknál őrzött példánytól, hogy román szöveg volt rajta. A térképen annak a két haubicnak a helj'ét
47

is feltüntették, amely a rajz elkészítésekor még csak útban volt felállítási helyére,
de nem állt ott. Így elesett az a feltételezés, hogy a vázlatot kémek vagy felderítők
jelentése alapján készíthették a románok. Az csak „legfelsőbb helyről" származhatott,
egyenesen onnan, ahol a támadás tervét kidolgozták.
A seregek felbomlottak, az események drámai gyorsasággal követték egymást.
A front összegabalyodott, s jóllehet megpróbáltunk bevetni néhány épen m a r a d t
ezredet, az már nem volt képes feltartóztatni az ellenséget.
Budapestről rossz hírek érkeztek, összehívták a központi munkás- és katonatanácsot, a kormány átalakítására készültek.
Július vége volt: egy kisebb katonai egységgel útnak indultam, hogy valamilyen
képet nyerjek a front pillanatnyi helyzetéről. Ellenséges erőkkel sehol nem találkoztunk.
Augusztus elsején este tértünk vissza Ceglédre. Autónk éppen a hadosztályparancsnokság elé érkezett, amikor a városi direktórium elnöke lihegve befutott, és
nem leplezett örömmel adta tudtunkra: a tanácskormány lemondott, ú j kormány
alakult Peidl Gyula elnökletével. Az ú j kabinetben — újságolta — minden tárcát a
szociáldemokraták kaptak meg.
Válaszolni sem tudtam a megdöbbenéstől, összeszorult a torkom, s mindenekelőtt azt kérdeztem magamtól: minek örül ez a szerencsétlen alak? Igaz, mindig
védte a proletárdiktatúra ellenségeit, nekem is sokat kellemetlenkedett, de azért ha
Cegléden fölülkerekednek az ellenforradalmárok, rá sem vár semmi jó. Később, az
emigrációban azt hallottam, hogy meggyilkolták. De ez nem volt igaz. 1963-ban
Ceglédre látogattam, s a veteránok találkozóján a nyakamba borult, régi harcostársaként üdvözölt.
Tempóra mutantur et nos mutamur in illis?
A hadosztály-parancsnokság épületében Werth és Náday is azzal a hírrel fogadtak, hogy a tanácskormány lemondott. Valamiféle Peidl alakított kormányt — mondták. — Felajánlották, hogy azért csak működjünk továbbra is együtt. Eddig is megvoltunk, egyelőre maradjon meg hadosztály-politikai megbízotti tisztségében — a j á n lotta Werth.
— Nem vállalkozhatom erre — tértem ki —, mert engem a kommunisták jelöltek erre a tisztségre, mint a párt tagja kaptam ezt a megbízatást. Ha az ú j kormány
valóban kommunisták nélkül alakult meg, ez azt jelenti, hogy a forradalom átmenetileg elbukott, az én küldetésem itt véget ért.
Kértem Werthet, bocsásson autót a rendelkezésemre, hogy Budapestre mehessek.
Azonnal intézkedett, hogy álljon elő a parancsnokság egyik gépkocsija.
— Álljunk meg egy pillanatra Werth Henriknél. Abból, amit ön elmondott róla,
Gábor elvtárs, kiderül, hogy együttműködésük, ceglédi közös szolgálatuk idején korrektnek volt mondható. Az volt-e valóban?
— Amennyire én láttam, s ahogy tudom, valóban az volt. Nem tartom kizártnak,
hogy Werthnek azokban a hetekben is volt kapcsolata régi vezérkari barátaival,
Szegeden gyülekező ellenforradalmárokkal vagy külföldiekkel. Én erről nem győződtem meg, ennek semmi jelét nem láttam. Nádayról sokkal inkább föltételeztem ezt,
de ellene se tudtam volna bizonyítékokat felmutatni.
— A Tanácsköztársaság utolsó óráiban Werth alezredes nem mutatott ön iránt
gyűlöletet. Mivel magyarázza ezt?
— Együttműködésünk első percétől kezdve óvakodtam attól, hogy bármivel is
megbántsam, hogy kihívóan vagy fölényesen viselkedjek vele szemben. Határozottnak kellett lennem, de ez neki nem volt visszatetsző. Ö is az volt. Tudtam, hogy
szükségünk van rá, tudására, tapasztalatára. De nemcsak egyszerűen erről volt szó.
Rossz lett volna, ha arra gondolok, hogy mi ezeket az embereket pillanatnyilag felhasználjuk, aztán, ha már nincs rájuk szükségünk, félreállítjuk őket, vagy ami még
rosszabb, úgy bánunk velük, mint ellenséggel. Én jól el tudtam képzelni zavartalan
tartós együttműködést kommunisták és régi világban nevelkedett tisztek között.
48

Hiszen volt egy erős kapocs, ami összetarthatott volna bármeddig bennünket: a hazaszeretet. Ez a fogalom mást jelentett nekik, mást nekünk, de abban az időszakban,
amikor az országot minden oldalról ellenséges erők fojtogatták, én úgy éreztem —
azt hittem, ők is így érzik —, hogy minden ellentétet félre kell .tenni, védeni a. haza
földjét, az ország függetlenségét.
, .
— Ha ön ott maradt volna Werth közelében, és bevárja a nyílt, véres ellenforradalom kibontakozását, mit gondol, vajon hogyan viselkedett volna ő azokban a
napokban? Lehet, hogy leszámol a kommunista politikai megbízottal, vagy ha ezt
nem teszi, hagyja, hogy mások megtegyék? Elképzelhető, hogy megvédte volna önt?
— Csak föltételezések alapján beszélhetünk erről — feleli Gábor Mózes. — Bizonyosságot szerencsére nem nyertem se érről, se arról. Mit mondjak? Lehetséges,
hogy Werth nem emelt volna rám kezet. De legalább ennyire valószínű az is, hogy
ha a bosszúszomjas ellenforradalom őrlő malmába kerülök, egy lépést se tett volna
megmentésemért.
— Kidérül tehát, hogy abban a történelmi helyzetben a hazaszeretet mégsem
lehetett tartós összekötő kapocs? Az önök hazaszeretete az volt, hogy meg kell őrizni
a proletárhatalmat, s ú j hazát teremteni. Hazát a munkásoknak, parasztoknak, a
dolgozó embereknek, mindenkinek, akinek addig nem volt. Az ő céljuk csak az
lehetett, hogy megőrizzék az országot a régi uralkodó osztályoknak, á hazát régi
rendjével, a hozzájuk közelállók kiváltságaival, hatalmával. Számukra az út ehhez
a román király hadseregével való titkos szövetségen, a francia gyarmati katonaság
segítségének igénybevételén, az antanthatalmak támogatásának elfogadásán át vezetett.
— Igen.
<
— Hadd tegyek fel még egy kérdést. Engedjük kissé szabadon csapongani a
fantáziánkat. Csaknem húsz évvel később, amikor a Horthy-rendszer á fásizmus
nyugat-európai előretörése folytán a müncheni és a bécsi döntés után a korábban
Csehszlovákiához tartozó területeken megszállt égy sereg várost, köztük Ungvárt is,
mint köztudott, Werth Henrik már altábornagy volt és a honvédvezérkar főnöke.
Ha ön akkor történetesen ott marad Ungváron, ha nem megy emigrációba, hanem
megvárja Horthy seregeinek bevonulását, vajon ugyanaz lett volna a sorsa, mint
sok más kommunistáé, akit Munkácson, a hírhedt Kohner-kastélyban, az ott elszállásolt csendőrkülönítmények megöltek? Föltételezhető-e, hogy ha ön, az egykori korrekt együttműködésre hivatkozva netalán oltalomért fordul Werth Henrikhez, legalább annyit elért volna, hogy nem jut erre a sorsra, enyhébb elbánásban részesül,
esetleg megkímélik?
— Érdekes kérdés. Feltettem magamnak is emigrációm- éveiben, hogy vajon hogyan viselkedne Werth, a nagy hatalmú fasiszta tábornok, Hitler Híve, a szovjetellenes háború szorgalmazója, ha az ungvári Fő utcán szembe találná magát velem,
aki — ha bármily kínos is lenne neki erre emlékezni — végtére is bajtársa, általa
is elismert munkatársa voltam egykor.
— Nos? Mi lett volna?
— Szerintem kizárt dolog, hogy bármiféle jóindulatot tanúsított volna irántam.
Ha tudomást szerez a létezésemről, feltehetően külön gondja lett volna rá, hogy
mielőbb kiiktassanak az élők sorából. Nem kétséges, hogy Werth a legapróbb részletekig tisztázta magát annak idején Horthy előtt, felmentést kapott a Tanácsköztársaság ideje alatti minden cselekedetéért. Mégis, lelke legmélyén lehetett olyan érzése,
hogy bizonyos helyzetekben talán gyönge és engedékeny volt. Lehet, hogy megnyugtatta magát: taktikai okokból ez olykor elkerülhetetlen. De megeshetett az is, anélkül
hogy erre bárki kényszerítette volna, talán túlzottan alkalmazkodott, sőt megalázkodott. Ha ilyesmi egyáltalán eszébe jutott valaha, akkor óhatatlanul fellángolt
benne a gyűlölet ellenünk, ellenem, mindenki ellen, aki gyönge pillanatainak okozója
vagy tanúja volt. Az emberek nem szeretik, a hiúbbak, a törtetőbbek gyűlölik azoicat, akik ismerik gyöngéiket, botlásaikat, tévedéseiket, önmaguknak az ilyesmit
lamar megbocsátják, de a tanúkat a pokolra kívánják. Tényleg, csupán föltételezés
nindaz, amiről beszélünk, ám a végkövetkeztetést kimondhatjuk: ha annak idején,
. Tiszatál

49

/

harmincnyolc őszén Werth hírét veszi, hogy én Ungváron élek, az elsők kőzött lettem volna, akik a fasizmus éveiben nyomtalanul eltűntek.
— Ne haragudjon a kíváncsiskodásért, Gábor elvtárs, de engem is és bizonyára
az olvasót is érdekli: milyen stílusban érintkezett ön Werth Henrikkel és Nádayval?
— Én mindkettőjüket elvtársnak szólítottam. Ok is engem. Minden jel szerint
nem esett nehezükre. Én a háborúban káplárságig vittem. Volt tizedes elvtársnak
nem szólíthattak, ez nyilvánvaló, a „hadosztály-politikai megbízott elvtárs" túlságosan hosszú és egy kicsit — ahogy most mondják — kincstárias lett volna. Maradt a
Gábor elvtárs. Mindenki így szólított. A hadosztály-parancsnokságon általában nagyon konciliáns,. mondhatnám barátságos hangnem uralkodott. Werthtel — nem
tudom, hogy részéről mennyire őszintén — emlékezetem szerint mindig szívélyes
volt az érintkezés. Nádayval az összeomlásig, időnkénti csipkelődései ellenére is, kimérten korrektnek jellemezhető. Werth, amikor két-három nappal a bukás előtt
egyik beosztott fiatal tisztünk a megengedettnél kissé élesebb hangot engedett meg
magának velem szemben, s ezért én rendreutasítottam, utána a távollétemben, mint
tudomásomra jutott, keményen megpirongatta..
— Érintkezett-e Werth valaha Szamuely vei?
— Még az első ceglédi napokban, történt, hogy Werth izgatottan bejött a szobámba, és elmondta: néhány perccel előbb egy civil ruhás fiatalember robbant be
hozzá, s engem keresett, ő pedig, minthogy a fiú le sem vette a sapkáját, megleckéztette tiszteletlenségéért. — Csak most tudtam meg — mondta Werth —, hogy az a
fiatalember Szamuely Tibor.
Láttam, hogy nyugtalan, ezért azt mondtam neki: — ö n természetesen helyesen
cselekedett, igaza volt.
Alig ment el Werth, jött Szamúely. Elmondtam neki, mi történt. Azonnal sarkon
fordult, bement Werthez, és kimagyarázkodott. Bocsánatot kért tőle.
— Voltak magánjellegű beszélgetések önök között?
— Gyakran tettünk meg hosszú utakat együtt. Sokat beszélgettünk. Hirtelenében
egy történetre emlékszem, amelyet tőle hallottam. Elmondta, hogy a n n a k idején,
mint vezérkari őrnagyot, több alkalommal berendelték, hogy a Haditanács ülésén
vezesse a jegyzőkönyvet. Ilyenkor föltűnt neki, hogy az idősebb Habsburgok milyen
félvállról kezelték az ott elnöklő IV. Károlyt. Ha a császár és király valami olyat
mondott, ami nem tetszett nekik, egyszerűen leintették: „Lass, Kari, lass es." Egyszer-kétszer arra is célzott Werth, hogy bár ő sosem politizált, alapjában mindig
rokonszenvezett a szocialista törekvésekkel. Náday ilyet sose mondott, fagyosan; hidegen viselkedett, kimutatta, hogy sosem rokonszenvezett semmiféle szocialistákkal.
Mennyire bonyolultak és.előre nem sejthetők az emberek életútjai, kapcsolatai!
A második világháború vége felé Horthy hadseregének legmagasabb rangú tábornokai
közül kettő halálos ellenségként állt egymással szemben: Werth Henrik vezérezredes
és Náday István vezérezredes. Abból, amit eddig hallottunk róluk, azt hihetnénk, ha
nem is nagy köztük a különbség, emberség dolgában valamelyest mégiscsak Werth
javára billent a mérleg.
:
A valóság? Negyvenegy nyarán, az ország hadbálépését követően, a tizenkilencben „konciliáns" viselkedésű Werth emlékiratot intézett Horthyhoz, amelyben kifejtette, hogy Kárpátálját meg kell tisztítani a gyanús és nemkívánatos elemektől.
Bárdossy miniszterelnök és Kéresztes-Fischer belügyminiszter tanácskozásra hívta
meg Werthet, Kozma Miklóst, Kárpátalja kormánybiztosát és másokat. Az eredmény?
Elhatározták, hogy erről a területről minden kétes állampolgárságú egyént kiutasítanak és a kelet-galíciai német szerveknek adnak át. Több mint tízezer embert löktek tömegsírba, időst, nőt és gyereket.
Werth, mint a vezérkar főnöke, Hitler és a Wehrmacht főparancsnokság minden
háborús lépésének fenntartás nélküli támogatója volt. Olyan agresszívan lépett fel
Teleki Pál miniszterelnökkel, később még a Szovjetuniónak hadat üzenő Bárdossyval
szemben is, hogy végül Horthy sem nézhette ezt tétlenül. Bárdossy panaszt tett nála
hogy az általa szükségesnek látott óvatosságért Werth megtámadta, és az egéss
magyar haderő fenntartás nélküli, azonnal hadbavetéséért szállt síkra. Bárdossy a;
50

erők egy részét a határokon belül kívánta tartalékolni. Horthy akkor mentette fel
Werthet. Az utóda Szombathelyi Ferenc lett.
Náday? A budapesti első honvédhadtest parancsnoka mindvégig Horthy egyik
leghívebb embere maradt. Nem rajongott a nácikért, s amikor a kormányzó rájött,
hogy Hitler ügye vesztésre áll, Náday vezérezredest tartotta egyik legbiztosabb támaszának. Negyvennégyben, a kiugrási kísérletek idején többször megpróbálta, hogy a
németbérenc katonai vezetők valamelyikét Nádayval helyettesítse, de a nácik ezt
minden alkalommal megakadályozták. Amikor már minden veszni látszott, Csatay
honvédelmi miniszter mellé Nádayt akarta kinevezni vezérkari főnöknek. De erről a
németek hallani sem akartak. Szeptemberben azzal is próbálkozott, hogy Náday Istvánt tegye meg a hadsereg parancsnokává. A nyilas Beregffy a Gestapóval akarta
elfogatni Nádayt, aki csak azért kerülte el a sorsát, mert Horthy titkos megbízatással
elküldte Olaszországba az angol—amerikai seregek ottani főhadiszállására, hogy próbálkozzék nyugati támogatást szerezni a különbékéhez.
Náday István — félreértés ne essék — két évtized múltán se lett szocialistaszimpatizáns, de az életútmérleg elkészítésénél némi különbség mégis az ő javára
mutatkozik, hiszen végső soron az antifasiszta koalícióval történő egyezkedést vagy
együttműködést tartotta járható útnak — tudjuk miért, milyen hátsó gondolattal —,
szemben Werth Henrikkel, aki véglegesen és visszavonhatatlanul az emberiség legnagyobb ellenségeinek, a hitleristáknak adta el magát.

4*

51

Babits egyetemi irodalomtudományi előadásai
Szabó Lőrinc lejegyzésében
A Magyar Tudományos
Akadémia
Könyvtárának
kézirattárába
került
Szabó
Lőrinc-hagyaték
egyik legértékesebb egysége kiadatlan Babits-művek
gyűjteménye.
Ezek részben Babits saját kezű kéziratai, részben Szabó Lőrinc által
gyorsírásban
megörökített egyes alkotásai. Ezekből a kiadatlan verseiből 1973—74 folyamán
több
folyóiratban és napilapban közöltem szemelvényeket
(Forrás, Irodalmi Szemle,
Jelenkor, Magyar Hírlap, Magyar Nemzet, Népszabadság, Tiszatáj, Űj írás stb.). A Babits
által végleges fogalmazásba át nem írt, csak élőszóban lediktált dokumentumok
így
is fontos hozzájárulások önéletrajzához
és műhelytitkaihoz.
Három ilyen
nagyobb
terjedelmű alkotása maradt itt fönn: 1. önéletrajza
— megállapításom
szerint a
Halálfiai első ötlete és vázlata, közöltem a Jelenkor 1973. novemberi számában; 2.
mintegy háromtucatnyi
korai versének keletkezéstörténete,
ez megjelenik az Irodalomtörténet 1975-ös évfolyamában és 3. az alább közlendő följegyzések 1919 tavaszán
tartott budapesti egyetemi előadásairól a modern irodalomtudomány
elméletéről.
Babits 1919-es egyetemi előadásai valóságos legenda hírében állnak. Szellemi életünkben ma is számos jelentős tényező akad akkori diákjai közül. Ezek részben szóban, részben írásban elragadtatással nyilatkoztak professzori és előadói
képességeiről. A régi bölcsészeti kar híres Xl-és termében tartotta előadásait, mintegy
ötszáz
állandó hallgató előtt, olyan zsúfolt tömeg jelenlétében, hogy még a katedra
szélén
is ültek. Előadásai társadalmi eseményszámba mentek, azokon nemcsak
beiratkozott
diákjai jelentek meg hetenként kétszer két-két órára, hanem a szellemi élet neves
személyiségei is kivonultak. Így például az első előadáson az előadó oldalán
Ady
özvegye, Csinszka is ott volt. Szabó Lőrinc Babits asszisztenseként
tartotta fönn a
rendet. Az ö föladata volt, hogy Babits másik előadássorozatát, az
Ady-szemináriumot szűkebb körű hallgatóság részére korlátozza, hogy a kiválasztott száz hallgató
folyamatos munkája biztosítva legyen. Sejthetően számos hallgató készített
jegyzetet,
az utókor szerencséjére, mert Babits, úgy látszik, nem írta le, nem fogalmazta
meg
előadásait. A Tanácsköztársaság rá kiszabott nagyszámú kulturális feladatai
teljesítése közben erre nyilván nem is volt lehetősége. Furcsa mindenesetre,
hogy még a
rendkívüli logikával valóságos rendszerré kiépített szemeszterre
terjedő
előadásokhoz készített esetleges jegyzetei sem kerültek elő mindmáig. 1918—19-es egyes előadásaihoz is legalább vázlatot készített, ezek kéziratai a hagyatékban ma is megtalálhatók. Eddig előadásainak két egykorú följegyzése került közlésre. Az első Nagy
Sándor Kálmán jegyzete, akinek példánya Barta Jánosnak, a debreceni
Kossuth
Lajos Tudományegyetem
bölcsészeti kara nemrégiben nyugdíjba vonult magyar irodalom professzorának gondos földolgozása és kiértékelése nyomán vált az irodalomtörténészek közkincsévé (Babits Mihály egyetemi előadásai. Irodalomtörténet
1961.
1. szám 42—58. I.). Ennél sokkal terjedelmesebb
a nagy marxista kritikus,
Fábry
Zoltán egykorú lejegyzése. Fábry visszaemlékezése
szerint Babits hallgatósága
volt
„egész Budapest irodalmi értelmisége. A nagy Xl-es tanteremben és az
ablakdeszkákon, az ajtóban és kint a folyosón százan és százan ültek, álltak, szorongtak,
hall52

gattak és jegyeztek". Fábry Zoltán példánya Garamvölgyi József tulajdonába
került.
Ebből közölte a Tanácsköztársaság szellemi életének nagy
dokumentumgyűjteményében József Farkas. (Az irodalom elmélete. Babits Mihály egyetemi előadásai. „Mindenki újakra készül..."
Az 1918/19-es forradalmak irodalma. Szöveggyűjtemény.
IV.
kötet. A Tanácsköztársaság publicisztikája
és irodalmi élete. Budapest, 1967. 834—
906. I.)
Az Irodalomtörténet
közleménye csak szűkebb szakkörökben vált ismeretessé, a
Tanácsköztársaság
antológiájának
fontos Fábry-féle közlése pedig, valószínűleg a
sorozat borsos ára miatt még írók és kutatók tudatába sem jutott el. Pedig kitűnő
kísérő jegyzeteiben már Barta János rámutatott arra, mennyire fontos
megnyilatkozása Babitsnak ez a szerencsére legalább mások megörökítésében fönnmaradt hatalmas tudományos önvallomása. A nagy Nyugat-nemzedék
teoretikusai közül senki
sem összegezte rendszerbe foglalva irodalomelméleti
elveit. Babitsnak 1919-es egyetemi tanári kinevezése reprezentatív lehetőséget adott ennek
kifejtésére.
Szabó Lőrinc följegyzése az'eddig nyilvánosságra került három szövegközlés közül
vitán fölül szellemileg a legmagasabbrendű. A kitűnő költő-tanítvány
életében ennek
létéről nem esett szó, Szabó Lőrinc maga sem jutott hozzá, hogy gyorsírásos jegyzeteit áttegye. A Radnai-féle gyorsírási rendszer előtti gyorsírási módszerrel, az úgynevezett Gabelsberger-félével
készült jelek nem voltak már mindig elolvashatók, de
így is hálára vagyunk kötelezve dr. Gergely Pálnak, a Magyar Tudományos
Akadémia titkársága nyugalmazott vezetőjének, hogy hetekig tartó munkával és türelemmel föloldotta az egyre jobban fakuló írásjeleket. A közölt szövegben a zárójelbe
tett három pont ma már kiolvashatatlan szavakra utal. Ezek hiánya azonban nem
rontja le a fontos szöveg összefüggő értelmét, amely mégiscsak a Babitshoz abban az
időben legközelebb álló, legkedvesebb tanítvány
dokumentációja.
Az itt közölt kézirat lelőhelye: MTA Könyvtárának
kézirattára, Szabó Lőrinc
kéziratos hagyatéka, Ms 4699/77.
GÁL ISTVÁN

BABITS

MIHÁLY

A z irodalomtudomány elmélete
AZ 1919-ES EGYETEMI ELŐADÁSOKBÓL
1919. május 19.
(Kedves hallgatóim, többen azt kérdezték, hogy bizonyos gondolataikat s kételyeiket szeretnék nekem előadni és megkérdeznék véleményemet a homályosan maradt pontokbán. Hiszem, hogy alkalmas volna, ha ezeket egy bizonyos időpontra korlátoznánk, vagyis hetenként egyszer egy félórát vagy esti órát szentelnénk ilyenfajta
megbeszélésnek.)
Most rátérnénk arra a különösen fontos pontjára a fejtegetéseinknek, amiket
jeleztünk múlt óra végén. Talán engedjék meg, hogy Carlyle mondásával kezdjem,
hogy a „történelem igazi szerencséje a nagyember születése". Hogyha ézt a mondást
le akarjuk fordítani a Carlyle költői nyelvéről a tudomány rendes prózájára, akkor
talán annyit jelenthet előttünk ez a gondolat, hogy amint mindenben van valami
végső, visszavezethetetlen tény, valami, amit tovább alkalmazni már nem lehet, ilyen
mint a grammatikában az aksziómák, amit tovább bizonyítni, még egyszerűbb té53

nyekre visszavezetni lehetetlen, akkor a történelmi, eseményekben az emberi egyéniségnek, egyéni különbségeknek megjelenése, ez visszavezethetetlen tény, amire mindent visszavezetni lehet, de aminél véget ér minden. Kezdődik az elénk adott (...)
a történetnek. Ilyen értelemben lehet mondani, hogy a történelem igazi szerencséje
a nagyember születése. Persze a történeti munkák kritikai művelője sok megjegyzést
tehetne erre a mondásra, elsősorban azt, hogy a történelemben valóban (...) egyéniség vezető szerepet játszik, inkább úgy tűnhet fel, mint eszköze nagyobb szociális
erőknek, amik őt vezetik, ez igaz lehet a politikai történetben és (...) Nem akarok
erről most érvelni. Ritka, hogy látszólag nagyember voltaképp csak helyzeténél fogva,
helyzeti energiájánál fogva nagyember, mert azon a magas ponton van, ahová őt a
véletlen beállította. Ha azonban kritizálni lehet Carlyle hős-téziseit: — az irodalomtudományban kétségkívül nagy igazsága van a carlyle-i mondásnak. Megdönthetetlenül láttuk azt, hogy minden utunk az egyéniség felé vezet, ha azt k u t a t j u k : mi az
irodalom hajtóereje, és ha látjuk, hogy ez kétségkívül valami ilyen erő kell hogy
legyen, ami a világnézet változásaival függ össze, ha a világnézet maga nem az
irodalomtól, hanem amint a világnézet változásait nyomon követik az irodalom változásai, úgy viszont az irodalom maga alakítja folyton és változtatja a világnézetet,
tehát ha a 2 tulajdonság egymásra ható dolog, akkor azt az erőt, ami alakítja mind
a kettőt, nem lehet másutt keresni, mint a lelkekben, és itt vissza kell emlékeznünk
arra, hogy minden irodalmi jelenség voltaképpen nem egyéb, mint valami ú j expreszszió, egy ú j lelki jelenségnek a kifejezése, akkor a végső gyökere a változásnak kétségkívül csak az ú j lélekben lehet = az egyéniségben.
Hiszen erre az, aki tisztán esztétista, azt mondhatná, hogy az irodalomban csak
a művet kell vizsgálni (hiszen itt mi is elismertük, hogy az irodalom elsődleges,
mivel a mű valami formai jelenség); tehát nem fontos az egyéniség, mely a mű
mögött van. Erre azonban azt kell hogy feleljük, hogy a mű, mint formai jelenség
valami tartalmi jelenségnek a függvénye kell hogy legyen. Mik a formai szabályok,
az esztétikai elvek, nem mondhatók ki anélkül, hogy ne ismernők a tartalmat, amit
kifejez az irodalmi mű. Valahogy a kettő egymásnak a függvénye, úgy hogy nem
nélkülözhető a léleknek magának tekintetbevétele. Ez a 2 egymástól függő dolog:
a lélek és a kifejezés egymásra vetnek kölcsönösen világot és mindeniket csak akkor
ismerhetjük igazán, hogyha a másikat is ismerjük. A hiba az volt, a pszichológiai
irodalomkutatás hibája, hogy tulajdonképp nem a lelket vizsgálták a művekben, h a nem a lelket csak élményekben; nem a lelket magát, hanem a külső életet, nem azt
ami a lélekben új, mély, önmagában kifejlődött és mélyről hozatott, hanem az író
életrajzát, eseményeit és ez valóban csak külsődleges szempontokat adhat.
Simmelnek teljesen igaza van: hogy semmit se tudunk meg egy irodalmi alkotás
lényegéről, hogyha meg nem tudjuk mutatni a modellt, melyről az író mintázik, de
viszont igaza van Stoke-nak is, aki Goethe Helenájáról írt értekezésében (Faust II. 3.)
azt mondja, hogy lehetetlen ezt a művet (aminthogy lehetetlen bármi irodalmi m ű vet) az író személyének tekintetbevétele nélkül nézni, mert pl. a Helena (Goethének
ez az alkotása) ha úgy állana előttünk, hogy nem t u d j u k : ki írta, mint egy ismeretlen írónak a műve, akkor egészen más benyomást tenne reánk, mint most, amikor
úgy áll előttünk, mint ennek az embernek a műve, akinek még ezen és ezen műveit
ismerjük, akiről tudjuk, sohase írt le semmit még értelem nélkül.
Tehát nem tekinthetjük ezt az alkotást sem úgy, mint valami farsangi játékokat,
amely mögött mélyebb szimbólumok nincsenek, hanem egész más szemekkel [sic!]
kell nézni. Nem az író életét kell vizsgálni, az egyéniség olyan oldalait, melyek a
művekben nincsenek, hanem az írót kell tekintetbe venni a művek megítélésében,
azt az írót, aki kifejezésre kerül más műveiben is.
Éppen ezért a legfontosabb kérdés: ki írta? mit írt még? Az írók egyes művei
nem különálló dolgok, valahogy egy sorozatba illeszthetők be és ami maga egy szerves egység, nem a mű külön egység, vagy csak egy kisebb egység — a nagy egység
maga az író. Mint mondtam, tehát a pszichológusok hibája ott kezdődik, ahol nem
azt az írót nézik, aki a művekben kifejezést nyert, hanem olyan lényegtelen dolgokat, amik nyilván lényegtelenek az írónak mint írónak szempontjából, mert hiszen
54

nem fejezte őket ki. Vagyis valóban hibáztatni kell azt az irodalmi kutatást, mely
az írók élete epizódjait keresi, álcár van nyoma a művekben, akár nincs — ami az
írót, mint lélektani objektumot kutatja; az ilyen kutatás csak pszichológiai értékkel
bír, de meg kell követelnünk az író egyéniségének megértését az irodalmi munkából, azt az egyéniséget, ami a művekben benne van, ami belőlük kiolvasható. így
tehát minden út az egyéniséghez vezet, ez valóban a végső irodalmi ténynek látszik
és első pillanatra úgy tűnhet fel, hogy elérkeztünk a végső csattanóhoz, a szkémához, melyet tovább kutatni, érvvel bizonyítani nem lehet.
Az író ilyen, ezt az ilyenséget kifejezi a műveiben. Hogy mért ilyen? ezt tovább
kérdezni nem lehet, ez tény. Azonban riem mondhatunk le arról, hogy mégis bizonyos irányban tovább ne folytassuk kutatásainkat, akkor is, amikor az írói egyéniség
rejtelme áll előttünk. Az első kérdésünk ez volt: vajon mi az oka annak, hogy egyik
ember képes az expresszióra, egyik lélek ki tud fejeződni, és mutatni tudja a világnak
azt, ami benne egészen új, most hozott dolog, a másik pedig képtelen. Micsoda
emberi tulajdonságok azok, amiknek itt a háttérben kell állniok? Nyilvánvaló, hogy
az élménysikerei sem képesítik arra, hogy az irodalmi expressziót tudná neki tálalni.
Nagyon jól tudjuk, hogy gyenge írók mennyiszer iparkodnak hatást kelteni élményeik érdekességével. Vannak írók, akik tisztán mondanivalójuk érdekességével akarnak hatni, de ez a hatás sohasem lesz irodalmi hatás. Aki irodalmi szemekkel olvassa
ezeket a műveket, mindig úgy érzi, hogy valami egészen külsődlegest kapott, hogy az
író lelkének mélyébe nem pillantott bele, vagy ott semmi sincs; amit kapott, azt
megkaphatta volna bármely más leírásban, sőt jobban megkaphatta volna egy különös pontosságú megállapításában a tényeknek. A riporteri munkának és az irodalomnak óriási különbsége itt döntő szerepű. Tehát az élmény, maga a mondanivaló,
a külső mondanivaló csak eszköze lehet az irodalomnak, de nem tesz senkit íróvá!
Mi az tehát, ami az író személyét alkotja? Talán gondolat, értelmi, elmei képességek? Tudjuk, hogy nem. Értelmi képességek szempontjából az írónak nem kell
magasan kortársai felett állnia, sok példa van rá. Vajon valami szerzésbeli különösségek azok, nagyobb gazdagságok, amik valakit íróvá tesznek? A legnyugodtabb, szegényebb érzelmi élet még mindig mutat oly-.gazdagságra, minden ember egyénisége
olyan ú j fordulatokra mással szemben, hogy ha kifejezésre tud találni, akkor irodalmi
alkotássá fog válni. A nagy írók közt találunk olyanokat, akiket érzelmileg semmiképpen sem tekinthetünk gazdagabbnak száz más embernél, akik érzelmi életüket
gazdagon élték ki, de soha azt kifejezni nem tudták. Tehát semmi elmebeli, sem
érzelembeli képességet nem találunk. Itt meg kell valamit figyelni félreértés elkerülése végett. A nagy irodalmi alkotás alkotója nem okvetlenül zseni, nem okvetlenül
az írói zsenik egy külön-emberi csoportjába tartozik. Ez egészen világos abból a
sokaságból, amivel a homo unius libri-ként előttünk megjelenik. Nagyon sok író
egész életében középszerű alkotásokat ad, de egy alkotása kétségtelenül az irodalom
legmagasabb színvonalára emelkedik. Eklatáns példa a francia abbé Prévost, a
Manón Lescaut szerzője, kinek rengeteg regényei között csak ez emelkedik irodalmi
szintre, a többi az átlagon alul marad. Ez azonban a legelső sorban áll és egészen
világos tehát, hogy egy közönséges szellemnek zseniális megnyilatkozása, csak egy
villáma egy léleknek, életében, mely zseniális művét fogja alkotni, az tehát, amit
zseninek nevezünk, lehet egy futó tünet, és nem okvetlenül egy maradandó tulajdonsága az embernek.
Mármost miben áll ez? Mi az, ami képessé teszi az expresszív ( . . . ) - r a ? A legtöbb irodalmi kutató arra az egy jelenségre mutat rá, egy lélektani jelenségre, ami
kétségtelenül más a zseniális irodalmi mű alkotóiban, mint a közönséges szellemi
életben = ez a fantázia. Ez ha egészen normális, képtelen arra, hogy nagy irodalmi
alkotást hozzon létre. Hiszen a normális fantázia tulajdonképp nem egyéb, mint az
eszmetársitás, ami a közismert pszichológiai törvényeken alapul, s ezek nyilván a
praktikus élet szükségleteiként fejlődtek ki. Az eszmetársítás tehát arra képesíti
az embert, hogy a gondolatait a .praktikus élet szükségletei szerint összekapcsolhassa,
vagyis tulajdonképp, hogy figurákban fejezhesse ki, ami egészen ellentétben áll az
expresszióval. Az eszmetársítás törvényei főleg azon. alapulnak, hogy azok a képzése

letek kapcsolódnak egymással, mélyek gyakran követték egymást és így megszokták
már egymást. Így egyik a másikat mindig felidézi. Azonban nyilvánvaló, hogy éz
ellentéte az írói fantáziának, amelyben olyan képzeletek társulnak egymással, amelyek rendesen nem szoktak együtt járni, amelyeknek • kapcsolása tehát egészen ú j
jelenség. A költői fantázia tehát az eszjolcáció egyik betegsége,' egy abnormis eszjokáció. Egészen világos,: hogy ez az abnormitás szükséges ahhoz, hogy irodalmi alkotás létrejöjjön. Tehát igaza van Diltheynek és azoknak az irodálomtudósoknak,-akik
a költői alkotásnak leglényegesb vonását a fantázia színképében látják. De nyilvánvaló az is, hogy a fantázia csak eszköz, hogy ez teszi ugyan képessé a szellemet az
expresszióra, mert hiszen ú j képzete senkinek sincsen, az ú j tehát, amivel a léleknek
ú j hangulatait kifejezhetem, az az új jel nem maga a képzelet, hanem a képzeleteknek csak bekapcsolódása lehet, s így fantáziában, Valamely (...) ú j fantáziában kell
a kifejezés észközét keresni, de ez még mindig csak eszköz! A legnagyobb fantázia
is még'egy semmi, nem mozgatja meg az írói zsenit. Nyilvánvaló, hogy .a gyermekek
fantáziája sokban rokon a költői fantáziával. Nyilvánvaló az is, hogy mégsem költői
fantázia.
Mi tehát az, ami a fantáziát eszközül megteremti vagy legalább felhasználja?
Az első köztük, amit a modern irodalomtudomány erre adni szokott, az amit a (...)
ad, ti. a kifejezés (...), annak kell, hogy megszülessék és képességében is bizonnyal
azokban áll elő, akik környezetükhöz nincsenek' egészen adaptálva; a zsenik az úgynevezett in-adaptált emberek, leginkább dezinadaptáció az irodalmi zsenik szülője.
Ez nem nélkülöz minden alapot, nyilvánvaló, hogy ha keressük: hogy én ú j epreszsziót adjak, azt a valamit, ami bennem egészen új, a soha nem hallott-látott előzményt ki tudjam fejezni, ahhoz -két dolog kell: először az kell, hogy én ráismerjek
erre az élményre, tudatára jussak annak, hogy amit átélek, azt senki soha éppen
úgy át nem élte. Hogy én érezzem annak említésre méltó voltát, hogy a világnak
átadhassam, mert olyat adok át, amilyet a világ máshonnan nem kaphat. Tehát
lelkünkben megérezni az újat, ez a ráismerés az első feltétele az írói egyéniségnek.
A másik feltétele az, hogy ki is tudjam fejezni. Most már ahhoz, hogy ráismerjek
élményeimben az egészen újra, ahhoz mi szükséges? Ehhez talán nem szükséges, de
mindenesetre kitűnő segítő lehet az, hogyha a világ maga érezteti velem, hogy az
én véleményem különbözik másokétól. Hogyha én minduntalan akadályokba ütközöm, amely akadályok éreztetik velem, hogy én más vagyok mint a többi, minthogy
én nem tudok adaptálódni a viszonyokhoz, tehát nyilvánvaló, hogy valamiben különbözöm a világtól, ez á* ráismerés egy ok, egy mozgatóerő lehet ahhoz, hogy ezt a
bennem levő valamit felfedezzem és kifejezzem. Nyilvánvaló tehát az, hogy ha egy
író mint a világban nem ádaptált alak mozog, mint valaki, aki nem egészen' illik
bele környezetébe, ki szemmel láthatólag különbözik az emberektől, akkor ennek az
írónak egy erős instrukciója, ösztönzése van árra, hogy ami benne új, ki is fejezze.
Ez az oka annak, hogy valóban igen sok az írók közt ilyen inadaptált. Milyen alakban jelentkezhet ez? Pl. mi lehet ennek oka? Pl. ha az író egészén más fajból származott mint a környezete s ez az idegen-fajúsága, a más-vére, temperamentuma
szembeállítja környezetével, nagyon kiütközteti ebből; ezért találunk az irodalomtörténetben oly sok nagy írót, aki idegen fajból származott. Sőt alig van nagy alak,
akiről ezt be nem próbálták bizonyítani, hogy származásában idegen elemek vannak.
Eklatáns képünk Petőfi.
Ez lehét egyik oka az adaptáltság hiányainak. Másik oka pl. a betegség. Egészen
nyilvánvaló, hogy a zseniális írók között aránylag rendkívül sok az, aki nem volt
normális ember, akiben nemcsak a fantasztikus asszociáció betegsége volt meg, amit
fantáziának nevezhetünk, hanem ezen kívül más betegségei az idegrendszerében,
amik őt környezetében idegenné és nem-adaptálttá tették. Hiszen gondoljunk a modern irodalomban Edgár Poe-ra, gondolhatunk az alkoholizmus nagy percentjeire az
írók között — nálunk Csokonait úgy láthatjuk, hogy valóban nem egészen adaptált.
És hogy okoskodtak azok, akik Lombrosóval az irodalmi zseni egyik csíráját az őrületben keresték és ezt megerősíti az a tény, amit orvosok tényei alapján kimutathatunk, hogy elmebetegek írásában gyakran észlelhetjük az irodalmi tehetségnek egy56

egy megvillanását. Széchenyi,' Nietzsche, Hölderlin, Vörösmarty, akik meghibbant
idegrendszernek voltak, és még rengeteg példa van.
Itt csak arról lehet szó, hogy az a körülmény, mely az író élményeit ily rendkívül különbözőkké teszi környezetének az élményeitől, ráeszmélteti az írót az ő
élményeire és így segítőeröt ad az irodalmi megnyilvánulás elérésére, de nem. jelenti,
hogy okvetlenül feltétele lenne. Mert hiszen az idegbeteg írókkal szemben számos
oly írót tudunk mutatni, aki teljesen egészséges volt. Tehát abnormitás vagy a fajok
közti különbség voltára túloz, aki a zsenik életrajzát a beteges abnormitásokban
keresi, ez csak akkor lehet jogosult, hogyha már mindenki a közönségestől különböző tüneményt betegségnek nyilvánította, mint ahogy az orvosok arra rendkívül
hajlandók, vagyis áz asszociációnak azt a rendellenességét is, mely okvetlenül hozzátartozik a fantáziához, betegségnek nyilvánítjuk.
Ismét 3. oka lehet az inadaptáltságnak az, amit egy, élettanból kölcsönzött szóval Baldensberger nutációnak nevez, ami annyit jelent, hogy más a (...) az írónak,
mint- a környezetének. Más forrásokból táplálta szellemét. Carlyle például, aki á
modern angol irodalomban fordulópontot alkotó jelenség már a nyelvi megújítása
által (mint Kazinczy nálunk), egészen különös gondolkodású és egyéni író, s nem
angol műveltségű ember, hanem német műveltségű. Taine írja róla, hogy Germániá
mocsaraiban megtalálható birtoka. Vaskos tehetségében tényleg volt valami, ami e
szavakat indokolttá teszi. Baldensberger kiemeli még ezeken az inadaptáltságokon
kívül a szerepét egy másik ösztönzőnek, ami lehetséges ösztönzője az intim kifejezésnek. Ez ti. bizonyos lelki szemérmetlenség, valami exhibicionizmus, ami önmagának feltárására ösztönzi a lelket, megint valami rendellenesség a szellemi életben,
amely folyton az önmaga lelki mélységeiben való vájkálásra s önmagának a világ
elé való kiszórására kergeti az írót. A Vallomások Rousseau-ja ennek tipikus példája. Biztos, hogy ezt a rendellenességét a léleknek szintén az inadaptáltságok kategóriájába sorozza. Meg kell még jegyezni, hogy a nutáció nincs feltárva, mint Carlyle
a német forrásokban, hanem idővel (...) lehetséges, pl. azáltal, hogy az írók visszanyúlnak a nemzeti irodalom egy régebbi korára s onnan veszik forrásukat, mint
hogyha a közbeeső korok egészen elmaradtak volna.
Ilyen irodalmi megújulást csináltak a francia romantikusok, mikor a francia
klasszikus irodalomra tekintet nélkül a Pléiade-hoz nyúltak vissza. Vagy ilyet csinál (...)
az angol író, mint Swinburne, aki Shakespeare-hez és az Erzsébet-korabeli irodalomhoz nyúl vissza, nem vévén tekintetbe az azóta következett irodalmat. Ezek az inadaptáltságok, melyekkel B. kimerítettnek véli az okát az írói egyéniség megjelenésének, egymagukban mégsem alkalmazhatók erre. Csak sejti, hogy az író ráismer az
ő idegenségére, de nem emlékeznek arra, hogy azokat kifejezni is akarta és tudja,
ami nem olyan egyszerű dolog, mert hiszen először is hány ember van, aki nem
adaptált és ennek dacára nem tudja a kifejezést elérni, és nem is akarja. Mert a
kifejezés munkája egészen önzetlen munka, semmi praktikus célja nincsen, hiszen
éppen az teszi az írót íróvá, hogy nincsenek szándékai, mert azokat a formulákkal,
a rendes asszociációk igénybevételével jobban elérheti, s akkor szónok, hírlapíró; az
írót az önzetlenség teszi, amivel nem akarja csak kifejezni magát, ez az akarat teszi
íróvá, úgyhogy végeredményben nem lehet pszichológiai, hanem morális sajátság, az
akarat valami sajátsága, ami erre az önzetlen erőfeszítésre képesíti.
Úgyhogy az irodalmi zsenik lényegében helyesen járnak, s sokban • helyeselhetjük
Weiningert, aki az akaratban kereste valahol.
1919. május 20.
A homo unius librire azt mondtam, ahogy a XVI. században élt, az 1690-es
években született Mikessel és ha már ú j r a előkerül a neve, őt használhatjuk fel
kiindulópontul ahhoz, amit ezen túl mondani akarok.
57

Ti. az író, akit a korábbi francia irodalmi szalonokban, Mme Du Defondék irod.
szalonjaiban úgy tekintettek — és joggal — mint egy alacsony rangú rémregényírót
és ez az író, aki ma mint a francia irodalomnak egyik előkelősége áll előttünk, egy
olyan művéért, melyet tulajdonképp ő csak függelékül és nem sok gonddal adott
hozzá a Mémoire de Hombre c. nagy regényéhez, ez az író sajátosan igazolja azt a
tételt, amit a múlt alkalommal felállítottunk, hogy ti. az irodalmi zseni nem lehet
valami pszichológiai sajátsága az egyénnek, mert ha az volna, akár az értelmi, akár
az érzelmi életnek egy sajátsága volna, akkor ez hasonlítható volna a tudományos
képességhez vagy valami ügyességhez, akkor nem történhetne meg, hogy egy ember
életében egyszer emelkedik irodalmi zseni magaslatára és máskor teljesen alacsony
nívón áll. Hiszen pl. egy ostoba ember egész életében az marad s nem történhetik
meg, hogy egy rövid időre zseniális tudós legyen, s megint utána az a gyenge értelmi
képességű ember, aki azelőtt volt. Márpedig a Manón Lescaut írójával valami analóg
történt. Első regénye teljesen alacsony dolog, a második ez a remekmű, szintén a
legképtelenebb rémmesék halmaza és azután oly könnyűséggel produkált, hogy írás
közben párbeszédei fordított művek, regények nagy halmaza, mind igen alacsony
nívón állanak.
Ha tehát lehetséges az, hogy valaki az irodalmi zseni fokára életének csak rövid
idejére emelkedjék, ez kétségkívül arra vall, hogy az irodalmi zseni inkább a morális
tulajdonságokhoz hasonlítható, mert amint az nem történhet meg, hogy egy tehetségtelen ember életében egyszer, egy időre tehetséges legyen, de az megtörténhet, hogy
a legönzőbb ember valami szerencsés helyzet által kiemelve, ki tud emelkedni az
önzés gondjainak karmai közül, s fel tud emelkedni egy önzetlenebb állásfoglalásra,
amint tényleg tudjuk, hogy a legönzőbb embernek is vannak gyenge pillanatai és
elfelejti a praktikus élet- láncainak örökös rabságát.
Ezt a morális vonását az irodalmi karakternek nem én veszem észre először, ez
olyan dolog, amelynek gondolata az egész irodalmi gondolkodásban a legrégibb időktől fogva kísért. Az, hogy a kétségtelenül nagy író nem mindig szellemileg kiváló
embernek látszik, ez eléggé közismert tény, és itt Horace Walpole mondása jut
eszembe, aki Olivér Goldsmithről mondta azt, hogy társalgásban a legostobább ember
benyomását tette és egészen lapos és ostoba dolgokat mondott. A magyar irodalomtörténetben ennek az analógiája Berzsenyi Dániel, aki költeményeiben nemcsak a
művész-zseni benyomását teszi, hanem a rendkívül fölényes intelligenciájú embert
is, és aki valahányszor megjelent Pesten az írók között, mindig úgy hatott, mint egy
egészen műveletlen falusi ember, aki a társaságban teljesen depressziós volt. Tehát
közismert tény, hogy az irodalmi zseni nem mindig teszi az okos, művelt ember
benyomását. Ha ezt régen észrevették már, akkor közel volt mindig az a gondolat,
hogy nem értelmi képességekben, egyáltalán nem is szellemi képességekben keressék
az írói zseni lényegét.
Mi kell ahhoz, hogy valaki irodalmi művet tudjon alkotni? Az kell hozzá, hogy
kifejezze magát, hogy át tudja adni a világnak azt, ami benne teljesen új, minden
mástól különbözik. Ez a minden mástól különböző valami nem egy felületes dolog az
emberben, ez az emberben a legmélyebb. Hiszen tudjuk azt, hogy a felületes dolgok
az élmények, melyek olyanok — amilyenek, mindig ismétlődnek, s az irodalmi mesék maguk mennyire nem változnak és mennyire kevés lehetősége van a történésnek
az életben. Ezt tudjuk abból, hogy az irodalmi mesekincs majdnem mindig ugyanaz,
ismétlődik, vándorol; az írók nem képesek új és ú j dolgokat kitalálni a mesékben,
mert a lehetséges élmények száma bizony elég korlátolt és a külső események nem
végtelen számúak. Az tehát, ami végtelen variánsokat tud adni az emberi életben, az
nem élmény, a külső, rárakódott rétegek, hanem maga az ember legmélye. Ahhoz,
hogy folyton ú j meg ú j dolgok jöjjenek létre, ahhoz a múltnak egy rendkívül mély
és tartós felrakodása szükséges; Bergson gondolataira utalok itt, az szükséges itt,
hogy az élet, amely nem felejti el a pillanatokat, mint az anyagnak folyton ismétlődő
mozgását, hanem felraktározza az emlékezetben, vagy a f a j emlékezetében: az átöröklésben, felraktározza az emlékezetben a múltat s így minden pillanatban egy
pillanattal többet adván még hozzá ahhoz, ami pedig megvolt, mindig ú j a t teremt,
58

mert még annyi pillanat nem folyt le, majdhogy egy kis idővel folyt le, az élet gazdagabb és más is lett. Ilyenformán az ember és minden élőlény s aki a múltat leggazdagabban tudja magában felraktározni, az ember az, aki mindig teljesen újat
jelent a természetben, mert minden emberben nemcsak az a pillanat van, hanem
minden ember, minden pillanatban magában hordja egész múltját, őseit, őseinek
történetét, egész életét, nemcsak a mostani élményét, hanem összes emlékeit, minden
testi és szellemi hajlandóságait.
így tehát aki az embert, mint egészen a társaitól különbözőt akarja kifejezni
teljes egyéniségében, az okvetlenül mélyre kell hogy ásson az ember azon mélységeibe, amiket valami titkos és mély múltból hozott magával; nem lehet megelégednie
a külső rétegekkel, melyeket az élmények rakhattak esetleg reá. Most már ahhoz,
hogy valaki ezt a legmélyebb embert, aki egyetlen igazán nagy mondanivaló, amit
mi embertársainkról elmondhatunk, az egyetlen igazán új, amit mondhatunk és
azokat kifejezni és elmondani az egyetlen lehetőség: irodalmi lehetőség, az a majdnem metafizikai lehetőség, amit az irodalmi művészet eszközéül adhatunk; aki ezt ki
akarja fejezni, annak először is fel kell ismernie önmagában, éreznie kell önmagában
ezt a legmélyebb embert, éreznie kell a különbséget a többi emberekkel szemben és
bevájni az ő saját mélységeibe azért, hogy onnan kiássa azt, ami ennek a különbségnek lényege, gyakran föl kell ismernie önmagát, egyéniségét, vagy önmagának
legalább a mélyben elkülönbözött és így mélységekből kisarjadt jelenségeit, élményeit, De ez nem elég; az a felismerés, melyet megkönnyíthet az ember azon adaptáltsága környezetében, amint Baldensberger szerint el kell ismerni, hogy így van,
különböző környezettel szemben levő nagy különbségeim megkönnyíthetik elismerését
annak, hogy valóban más vagyok, valami abnormitásom, idegenségem a környezettel
szemben, struktúrában valami mássága megkönnyítheti, de önmagában mégcsak megkönnyítheti a felismerést, de nem ad nekem sem akaratot, sem eszközt arra, hogy
önmagamat ki is tudjam fejezni. Ez az akarat önmagam kifejezésére, ez már több,
ez már nem egy frazeológiai és nem pszichológiai tény, hanem ez már valami
morális tény.
Az kell, hogy nemcsak felismerjem önmagam múltját; nemcsak múltját, önmagamat belül amint itt vagyok, mert nem vagyok csak mint saját és őseim múltjának összegyűlt eredője, tehát amint így megismerem magamat, ez szükséges ahhoz,
hogy ki is akarjam magam fejezni, a világ elé akarjam tárni, megmutassam azt,
amit én jelentek. Az is kell, hogy én mintegy igeneljem magamat, akarjam magamat.
Hogy én ne szégyelljem azt, ami bennem van, ne iparkodjam megváltoztatni, hű
maradjak magamhoz. Én én legyek és önmagamat a világ elé büszkén és bátran
odakiáltsam. Ez az, ami összefügg (...) a szemérmetlenségével az írói zsenik némelyikének, amihez hozzátartozik valami szellemi mazohizmus, a szenvedésnek igénylése,
mert hiszen minden egyéniség szenvedő lény is és az kell, hogy én magamat akarjam
és igeneljem, s hű vagyok magamhoz, hogy a szenvedéseimtől sem féljek, azokat is
kivájjam, azokat is meg akarjam mutatni — mondom tehát, valami szellemi mazohizmus is kell hozzá, valami, amit így szeretnék nevezni: élődi emlékezet, az önmagunk régmúltjához való ragaszkodás, a múlt megőrzése s így emlékezés, de nem
lélektani értelemben vett emlékezet, hanem morális emlékezet. Ezt a tulajdonságát
a zseninek Weininger Gedáchtnissnek nevezi, én élődi emlékezetnek szeretném nevezni. Ö ebben látja a zseni lényegét, ő elsősorban az irodalmi zsenire gondol.
Most már ilyenformán egészen világosan áll előttünk, hogy igaza van Goethének,.
amikor azt mondja, hogy (...) nem a tehetség alkotja az irodalmi jelentőséget, hanem
maga az író. legmélyebb karaktere, az élmények jellege, amit önmagából ki tud
ásni. Az akarat formája nyilatkozik meg az irodalomban, hogy schopenhaueri műszóval éljek, amit Dilthey már észrevett mint az irodalom fő mozgató erejét; én
kibővítem ezt, mikor azt mondom, hogy az akarat formája az, ami minden irodalmi
alkotás leglényegében nyilatkozik. Ha ilyenformán látjuk a külső tehetség, az ügyesség szerepét és megcsökkenni a karakter, a morális karakter szerepe mellett, az
59

önmagunkhoz való hűség szerepe mellett, éppúgy megcsökkenni kell hogy lássuk az
élmény szerepét. Az élmény külsőség, éppen úgy csak eszköze az írónak, a fantáziájának gazdagító eszköze, ami a fantáziájának anyagot és kifejezési eszközt szolgáltathat, de nem változtató tényezője magának, annak ami az irodalomban lényeg,
mert ez egy olyan valami, ami nem egyéb, mint az ember legmélyebb élődi k a r a k tere, tehát, olyan valami, mely rengeteg hosszú fejlődés eredménye, amit az e m b e r
magával hoz őseitől, ami nem érik azzá, amivé lett; ehhez való hűség az élődi emlékezet, amely az írót voltaképp íróvá teszi és ez annyit jelent, hogy az élmény n e m csak hogy fontosabb szerepet nem játszik, mint más embernél, hanem ellenkezőleg
áz élmény tulajdonképpen távolabb szerepel az író életében. Mert hiszen a nagy író
lényege az: hűség önmagához, ez azt jelenti, hogy egy ú j élménynél nem engedi
magát megtörni, eltörni karakterében, hanem ú j élményét asszimilálni törekszik,
minden átélés tulajdonképp küzdelem az én között és a között a külső esemény
között, amely reám hat.
Ebben a küzdelemben nagyon gyakran a közönséges embernél az Én marad a
választó fél, a külsőségek elborítják, megtörik, a külső események elfeledtetik vele
önmagát, a nagy író azonban ezzel ellenkező. Az élmény nem képes megtörni, a
küzdelemben az Én lesz győztes az élmény felett, az Én asszimilálni lesz képes élményeit és éppen így a nagy írót azokban az élményekben, amelyeket pl. olvasmányaiból kap, az jellemzi a gyenge íróval szemben, hogy azokat asszimilálja, míg a gyenge
írónál az olvasmány hatása marad a győztes és eltakarja előlünk az író lényegét,
éppen így nemcsak az olvasmányokból nyert élményeknél, hanem a külső világból
kapott bármilyen élménynél a nagy író képes az élményeit asszimilálni, saját lelkéhez olvasztani, míg a gyenge íróban az élmény elborítja az egyéniséget, s az író a
maga külső nyerseségében fog megjelenni és nem asszimilálódva. A nagy írók gyakran egészen tudatosak voltak ebben. Goethe valósággal életcélját látta egész életének
ilyen egységes valamivé való kialakításában.
Wilkop, Dilthey tanítványa írja Hölderlinről: észreveszi azt, hogy életének sok
és nagy élménye mennyire nem volt képes az ő egyéniségének valóságához önmagából sarjadni és egyvonalú fejlődését megtörni. Művei egymásból érthetők meg, a
léleknek lassú önmagában való fejlődéséből; az élmények maguk nem voltak képesek ezt a fejlődést más irányba téríteni vagy megakasztani. Maga Hölderlin is érezte
ezt, amikor a Der Rhein. c. művében beszél arról, hogy minden igazi lényeges
tulajdonsága az embernek mennyire ursprünglich, velünk született valami, a forrásból jött (ebben a könyvében az életet a folyóhoz hasonlítva), csak a naivság gondol 1
hatja azt, hogy egy írónak a fejlődését össze lehet állítani a személyes élmények
sorozatából, s azokból le lehet származtatni.
Ellenkezőleg, minél nagyobb valamely író, annál kevésbé képesek az élmények
legyőzni azt, ami ő. Azonban ha összehasonlítjuk most m á r a praktikus embert az
íróval, azt fogjuk látni, hogy van egy értelem, amelyben az írónál mégis fontosabbak az élmények, mint a praktikus embernél. Ez úgyis egészen bent él a mai
élményekben. Az író pedig egészen benne él a múltjában. Az író benne él az ő
egyéniségében, úgy ahogy kialakult. Minden ú j élményt ehhez asszimilál, ez az
asszimilálás hozza létre, hogy minden élmény benne marad, gazdagítja m ú l t j á t és
egyéniségét, minden régi élményéhez az író hű marad, megőrzi azt, asszimilálva a
saját egyéniségéhez és azáltal önmagát gazdagítja és továbbfejleszti.
A praktikus ember siet elfelejteni élményeit, mert a múlt, amennyire nemcsak
„ létszüksége, az az emlék csak akadályozná az élet küzdelmeiben; az a nagy író,
akinek morális jellemvonása éppen az, hogy nem-praktikus, hogy nem a külső élet
praktikus tevékenységei a döntők életében, ö nem elfelejteni törekszik élményeit,
hanem épp megőrizni azokat és önmagát azokkal meggazdagítani. A költő hű marad
önmagához. Erre a „magadhoziniszről" a magyar irodalom legnagyobb alakjai is nagy
példákat adhatnak, elsősorban Arany Jánosra kell gondolnunk, akinek egész élete
leglényegében ez az önmagához való hűség, aki nemcsak tehetségének volt hű sáfára,
mint ahogy nevezték, hanem önmagának hű sáfárja, minden élményének emlékeit
60

és emléki-életének folytonos gazdagodását műveiben mint egy állandó folyamatot
lehet szemlélni, amit semmiféle külső élmény meg nem törhetett, más irányba nem
vihetett. Aranynak a forradalom utáni költészete ott folytatja a költői fejlődését,
ahol az a Murány ostromával abban maradt. Azok a forradalmi kilengések, amelyeket az ő művei közt egynéhányszor készakarva és megrendelésre írt, forradalom
népdalositva. Ezek mintha nem is tartoznának bele életművéhez, mintha csák epizódot alkotnának. A fejlődés egyenlőségét a forradalom nem változtatta meg. Folytatódott tovább, ott ahol abban maradt. Tehát a múlthoz való hűséget látjuk abban is,
ahogy a nagy költők műveiket nem hagyják abba, hanem egész életükben folytatják.
Minden töredék egy szemrehányás az írónak, valami, ami még folytatásra vár, valami
továbbkövetendő dolog, s így lassan tovább-tovább érik a költő lelkében, nem marad
el, nem (...) le róla. Arany Toldijára gondolok, mely egész életén át kísérte belső
növekedésével, éppen úgy mint Goethe egész életén átvonul a Faust megalkotása.
Vörösmartyról is megfigyelték, hogy a töredékben maradt vagy nem-sikerült műveihez folyton-folyton vissza-visszatért, nem ejti el azokat, azok folyton tovább érnek
benne. Az ú j élmények nem olyan hatalmasak, hogy ú j témára csábíthatnák azzal
szemben, ami egy régi élményből sarjadt, de ami megőrzésre, folytatásra várt lelkében, mert már mélyebben a lelkében volt, mint az ú j élmény, amely vele szemben
egészen gyenge.
1919. május 21.
Kedves hallgatóim! azok után, amiket tegnap mondottunk, egészen ú j beállításban állhat előttünk az a régi közmondás „poéta nascitur", költővé nem lesz. az ember,
költővé születik. E mondás mély értelme abban van, hogy a költőt nem az teszi
költővé, amit tanul, amivé nevelődik, hanem költővé teszi az a mély egyéniség, amit
magával hoz és az írói zseni lényege éppen az az önmagához való hűség, mely egész
életén át nem egyéb, mint az egyéniség logikus kifejlesztése; élményei csak táplálják
ezt az egyéniséget, de nem törik vagy nem változtatják meg.
Az élmény ilyenformán csak másodrendű szereplővé válik a költő által magával
hozott egyéniséggel szemközt. Erre idéztük példának a Hölderlin-analógiát, azét a
német költőét, akinek logikus önmagából való fejlődését sem franciaországi kalandjai, sem kezdődő betegsége nem tudták megváltoztatni; költészetének korszakai egymásból logikusan következnek és nem élmények által, mintegy háttérszerűen hozattak létre. Valami analógiás ez, s mikor azt mondtuk, hogy a milieu-változások nem
hozzák létre az irodalom változásait; éppen úgy az élményváltozások nem hozzák
létre a költő egyéniségének változásait, az magából bontakozik ki és fejlődik. Ugyanezt mondhatjuk Adyról, ki szintén önmagából fejleszti ki egész költészetét és ennek
logikus fejlődését le tudnánk írni életének ismerete nélkül, tisztán abból a logikából,
amit egyéniségének magától értetődő fejlődése ad elénk. Nem az élmény, a nevelés,
a külső körülmények által reá erőszakolt dolog teszi a költő költészetét azzá, ami,
hanem az a valami, amit magával hozott, ami mozgatja, mely eleven szervezet, „növény", mely egész életében nő. A viszonyok mostohasága elnyomja, gátolhatja a
növény fejlődését, de nem teheti lényegesen mássá, mint amivé fejlesztik saját szervezetének törvényei.
Már céloztunk Hölderlinnek ama versére, mely azt mondta: akármennyit tehet
a nevelés és szükségszerűség, legtöbbet a születés tesz és az a fénysugár, amit az újszülött kapott. Mármost ez ellen a gondolatmenetünk ellen, mely kifejtése annak az
egy szónak, mellyel a zsenit Weininger nyomán jellemeztük (...) az élődi emlékezetnek, ezen gondolatmenetünk ellen több ellenvetést lehetne felhozni.
Az első az, hogy gondolatmenetünk talán csak a lírikusokra illik, akik többékevésbé a saját egyéniségük kifejlesztését tűzték költészetük céljául, nem illik tehát
ez az eposzköltőkre, akik a külvilágot ábrázolják, a dráma- és regényírókra; az ő
fejlődésüket bizonyára az az anyag határozza meg, melyet a külvilágból kapnak,
vagyis az élmények. A dolog mélyebben nem így van. Csak egy nagyon eklatáns
61

példát hozok fel: Ibsent, a modern drámairodalom vezéralakját, összes életrajzírói
kiemelik azt a belső logikát, amely egyik színművét a másikhoz fűzi. Minden színműve logikus folytatása egy olyan érzés- és gondolatáradatnak, mely csírájában az
előbbi színművében benne rejlett. Tehát csak kifejlése ú j színmű azoknak a tendenciáknak, amelyeket a régi létrehozott. Egyik mű folytatja a másikat. Nem külsődlegesen, minthogyha a mesében a folytatása lenne egyik a másiknak, hanem belülről,
annak a szellemi tendenciának folytatása, továbbfejlése, amit az előbbi színművében
láthatunk. Nemcsak Ibsennél van ez így, ugyanezt találhatjuk másoknál is. így tehát
megint az élmény szerepe mellékesnek fog feltűnni, csak anyag, eszköz, amit aszerint választ ki a költő, amint a belső logikus fejlődésnek szüksége van anyagra, hogy
ki tudja magát fejezni. A fejlődés belső logikával történik, mint a növény növekedése, és minden mű folytatódása az előzőknek.
A másik ellenvetés: nem minden költőben egyforma az élmény szerepe. Ady
vagy Hölderlin példáiban azt mondhatná valaki, hogy ezek nagyon jó példák, az
talán véletlenül így van, hogy az élmény mellékes és magukból fejlesztik a költészetüket (itt történetesen nem arra akarok célozni, mintha Adynál a külső élmény
éppoly mellékes lenne, mint Hölderlinnél, hanem arra, hogy Adynál ez éppúgy eszköz, csak szimbólum a belső kifejezésére, mely benne magában érik), mondom: ezek
talán nagyon jó példáknak tűnhetnek fel, de ebben úgy látszik fokozatok vannak.
Ezek némely költőnél nagyon fontosaknak látszanak, Hölderlinnél nagyon mellékesek. Valóban így van. Ha megnézzük a fiatal költők műveit, azt fogjuk látni, hogy
náluk az élményeik még sokkal fontosabb, konstitutív elemei költészetüknek, mint
későbbi műveikben. Az ifjú költőt gyakran szokták úgy jellemezni, hogy még hatások
alatt "áll, az olvasmányai nagyon hatnak rá. Nem önmagát fejezi ki, hanem amit
kapott. Ugyanez áll az élményekre is. Eleinte ez az élmény elborítja a költő egyéniségét, éppúgy mint a növény fejlődésének első szakában még el van borítva a
talaj által és csak később sikerül kitörnie az alól. Lassanként felérik az i f j ú költő
arra a fokra, ahol az élményeit már asszimilálni tudja olyan értelemben, hogy a
költő egyéniségével felitatódnak, de még mindig megmarad az élménynek nyers
élményszerűsége. Még mindig valami külső a költővel szemben.
Nagy fiatal költőknél gyakran ezen a pontján állásnak, az élmény asszimilálódásának [hiányzik az állítmány]. Petőfi költészetét ezért kell látni mintegy legifjabbnak, jobban a külső élményeket kifejező költészetnek, úgy a leíró költészetében, mely
a külső világ képeit szórja elénk, legtisztább tükörben, szinte egészen olyféle módon,
mint a lírai költészetében is, ahol a költő szinte nyersen, szinte azon mód a d j a
élményeit. Ez a fok a fiatal költőknél, sőt a nagy fiatal költőknél igen gyakori. Most
már hát hogyan fejlődik tovább a költő egyénisége, hogyan tudja mindig jobban és
jobban felidézni az élményeit, mindig önmagának tisztán eszközévé tartani, hogyan
lesz lassanként a költő győztes ebben a küzdelemben, amiben, állandóan küzd a költő
és az élmény, a külvilág között, hogy marad a költő a nagy szellemi küzdelemben
fölül, és ha igaza van Witkopnak, hogy minden művészi fejlődés a külső világnak való átadás és az önmagunkhoz való visszatérésnek változó ritmusa^ akkor
hogyan lesz ez a ritmus mindig jobban az önmagunkhoz való visszatérés javára,
hogyan lesznek azok a hullámok, melyek önmagunkba való visszatérést jelentenek,
mindig nagyobbak; ez a költők életrajzának egy állandó része lehet. Én Goethe példáját veszem, mert az ő fejlődését az ő saját vallomásaiból úgy ismerjük, mint
Flaubert-t kivéve talán senkiét, s másodszor azért, mert Goethében oly alak áll előttünk, aki az egészséges költő típusa, tehát a kifejezésre nem környezetével szembeni
inadaptáltsága ösztönzé, hanem saját felesleges ereje. Mert hiszen ha elfogadtuk Baldensberger azon gondolatát, hogy ezen inadaptáltság segítő lehet arra, hogy a költő
észrevegye környezetével szemben való másságát és iparkodjék azt kifejezni, nem
fogadhatjuk el azt a túlzott következtetését, hogy ez az inadaptáltság szükséges.
Amit [... fél sor üres!] híres mondását, hogy egy csupa becsületes emberekből
álló állam nem tudna egzisztálni, ő azt mondta, hogy csupa egészséges emberekből
álló népnek nem volna irodalma: itt nem fogadható el.
62

A költőt a mély egyénisége éppúgy ösztönzi, mint az inadaptáltság. Tehát ha
tisztán akarjuk a dolog fejlődését látni, akkor az egészséges embertípust kell megkeresni, azt, akinek ilyen segítője arra nem volt, hogy ő más mint a környezete.
Tehát Goethe a legszívesebben választható példa. Neki valóban csak eszköz az
élmény. Látszólag lírai költő, kinek élete téli van a legváltozatosabb élményekkel, s
ezeknek rendkívül szenvedéllyel átadja magát. Minden költeménye alkalmi költemény, valami élmény közvetlen hatása alatt születik meg. És mégis minden élmény
közben egészen tisztán látjuk azt, hogyan hagyta el az élményeit, mint ahogy elhagyta Friderikát, hogyan emelkedik túl az élményein, hogy küzd benne állandóan
az élmény és a költő, hogy küzd (ahogy Witkop megállapítja) a fiatal ember a költővel; az egyik az élet kalandjai után hívja, a benyomásokat keresi, a másik a költő,
önmagába visszahívni- igyekszik a lelkét, s ez a nemes küzdelem mindig a költő
győzelmével végződik. A zseni individualizmusát semmi sem mutatja, jobban, mint
Goethe példája, az rendkívül ellentétesnek látszik azzal, amit minden irodalmi zseni
egyik fő céljául emeltünk ki, ami szerint semmi nagyobb célja nincs, mint kifejezni
önmagát és élményeit.
Most már széretném pontosan megállapítani, hogy mit jelent a zseni önzése és
mit jelent önzetlensége. Egyik oldalról nézve önzetlenségnek tűnik fel, mert így tünteti fel a költő, aki a külső világon túlemelkedik, azokat csak anyagnak tekinti a
saját élete számára, azokat csak a belső feldolgozásban tudja értékelni, tehát a
mindennapi' életben nagyon könnyen rossz embernek, barátnak tűnhet föl, mint aki
túlemelkedik a környezetén és a környezet nem számít neki olyan mértékben, mint
a rendes, jó émbernek. Ez a költő önzése. Megszoktam, hogy mindig csak a saját
ösztönzéseim szerint cselekedjem, mondja a költő, itt az önzést sokszor látjuk kifejezni költeményei tendenciájában, mint a Wanderers Sturmleben-ben az az önbizalom nyer kifejezést, amellyel a világ összes csapásaival szemben dacosan néz
szembe.
A Prometheus c. drámatöredékében ez ugyanaz az öntelt érzés a világgal szemben; m á r most — mondom — mit jelent az, hogy azt állítom, ez nincs ellentétben,
mikor a költő-irodalmi zsenit önzetlennek mondom. Azért, mert hiszen a praktikus
ember az önző ember, ez nem önmagát tekinti egyedülvalónak, hanem ellenkezőleg,
nagyon iparkodik a világhoz alkalmazkodni, az élményekbe belesimulni, ezeknek átengedni magát, minden cselekedete arra szolgál, hogy a külső világgal valami kapcsolatba jusson, semmiféle öncélja nincs: ez az önző ember; vele szemben a zseni,
kinek semmi más célja nincs, mint kifejezni önmagát s a világ csak anyag neki a
kifejezésre. Az idegen emberek létezése a legjobb tükör, ahonnan a magunkét megismerjük — mondta egy helyen Goethe. Megint látjuk azt, aki a külső világot, még
az embereket is benné, csak anyagnak tekinti önmaga megalkotására, megismerésére,
azt aki folyton emberek között, egy lázas életben él és ez az élet mégis mellékes,
mert a fő cél mindig önmaga. (...) Terminusaim legbensejében magamhoz mindig hü
maradtarrt titkos módon -f- mondta Goethe. És az én társadalompolitikai és költői
életemet megint égy rejtett csomóba eggyé kötöm összes szálaival. A külső élet sokasága, ami rám támad, mindannyiszor anyaggá lesz az író kezében, amiből egy egységes valamit, az ő saját lelkét építi fel, fejezi ki, tükrözi vissza. Az a diadalkiáltás,
amivel Goethe az ő művészi teljességbe kifejlettségét hirdeti, így hangzik: végre
megtanultam a világot felhasználni. így, mondom, Goethe egész művészi fejlődése
nem egyéb, mint egy folytonos küzdelem a világgal,' azért hogy élményeit önmagában feldolgozza, átolvassza és ha a költői fejlődését ebből a szempontból nézzük, azt
fogjuk látni, hogy folytonos haladás van éppen ilyen értelemben. A fiatalkori dalok
az élményt teljes nyerseségeiben adják, mint Petőfi dalai. Lassanként mind jobban
eszmei lesz. Mit' jelent ez? Azt, hogy az élmények mind jobban és jobban háttérbe
szorulnak; csak jelek lesznek számára, amelyekkel a maga belső és önmagától kifejlődött mondanivalóit mondja el, mindig szimbolikusabbá lesz ez a költészet, míg
végre maga írja Frau von Steinhoz: „jól tudja, hogy az én egész lényem mennyire
szimbolizmus".
63

Mondom, Goethe fejlődése tipikus példája ennek a gondolatnak, melyre-.Önöket
figyelmeztetni akartam, ennek a küzdelemnek, amelyben az író világi élményeit önmagába olvasztja és anyagként használja fel.
De nemcsak Goethe fejlődését hozhattam volna fel, hanem bármely íróink f e j lődését, hogyha jól ismernők, úgy mint a Goetheét ismerjük belülről is, saját vallomásaiból; a mi irodalmunk nagy alakjait is, Arany fejlődését, ami valóban a Tolditól kezdve s valószínűleg még régebbről, az eltűnt költeményeitől kezdve, de mondom: főleg a Tolditól kezdve, ahol. a külső világ a maga frisseségében jelenik meg
és olvasmányok hatását is tükrözi; Petőfi János vitézének hatását, amelyben még a
környezet hatása is az Alföld képeibe való élés, innen kezdve egész a késő kornak
költészetéig példák a Buda halálán keresztül, ahol m á r csak az ő régi, egész írói
lényéből szervesen kifejlett tervek érnek műalkotásokká, egy egész idegen városban
a hun legenda érik ki, mely az ő régi irodalmi fejlődéséből kisarjadt, csaknem f a j á ból és őseiből kisarjadt, magával hozott kincs. Az a fejlődés, amely Aranyt mindjobban telíti a lírai elemekkel, amely a környezet megjelenését költeményeiben, ami
a Toldiban oly tiszta volt, később pl. az Öszikékben is, hogy szintén megjelentek a
környezet, mondjuk a margitszigeti környezet, annyira az író hangulatával szaturálttá
teszi, ez a fejlődés éppoly eklatáns példája azoknak, amiket mondtam, mint bármely
más írói fejlődés.
Ha Vörösmarty korábbi fejlődését keressük, feltűnik egész fiatalkorában a rendkívüli küzdelem, amit élményeivel folytat. Reá rendkívül hatottak az élmények.
Tárgylátó ember volt, aki a világ ezer és ezer képét vette magába, és ezek a képek
az első. fiatalkori műveit szinte elborítják, szinte meg sem hagyják látni a költőt a
világrengeteg képei. A Zalán futásának őserdőszerű, túltömött, fantasztikusan gazdag
képei ebben a küzdelemben még Vörösmartyt mutatják talán gyengébb félnek. Költői fejlődésében mindig jobban és jobban sikerül ezeket az élményeket megzabolázni.
Az epigrammákban, a Csongor és Tündében ez a klasszikus pontra ér. itt a költő a
képeket, melyek éppoly intenzívek, mint a fiatalkori, a művészetének szoros fékével kapcsolja össze és rendezi tömör és befejezett képekké, annak a művének, amely,
már ő. Ez az epigrammák elérésének eredménye a Csongor és Tündében más fokon
marad: legyőzi élményeit az életfilozófiájával, amely ezeket egy nagy életegységben
látja, a világnézete kiegészül, ami szintén az ő egyéniségéből szükségszerűen nőtt ki.
A késői művei Vörösmartynak már az élményeit szinte eltüntetik. Azok a versek,
melyek legnagyobb dicsőségéhez tartoznak, mint az „Emberek", Előszó, vagy a Vén
cigány, már egészen a költő lelkéből lelkezettek. A külső élmény teljesen elváltozik,
háttérben marad, a költő „lázas beteg", úgy mint az önmagában és mélyről kiérett
egy lázas embernél; ez szól ezekből a költeményekből.
így tehát minden példa meggyőzhet bennünket arról a végső konklúziónkról,
hogy az írói zseninek egyik lényege az a mélyről, önmagából való kiérés, az a magával hozott, született tendencia, ami magától érik ki a művekben és fejlődik, és az
élmények evvel szemben csak anyagot képeznek, mint a táplálék, amelyet a növény
kap az égből, légből, földből, de ami a növény milyenségét nem determinálja, mert
azt csak a saját törvényei determinálják.
Május 22.
Elmélkedésünk eredménye az volt, hogy az irodalmi zseni lényege nem valami
pszichológiai tulajdonság, mint amilyenre példa a tudományos tehetség lényege, a
tudós-kiválóság az a lényeg, aminek pszichológiai tulajdonságokban kell alapulni, a
felfogóképesség vagy emlékezet bizonyos sajátsága, és mint ahogy az írói tehetséget
is szeretnék visszavezetni egy pszichológiai sajátságra azok a kutatók, akik tudományos alapon szeretnének állni, akik pl. az írói egyéniségeknek orvos-kutatói, vizsgálói, mint amilyen pl. a német módszer, nem is valami múlékony lelkiállapotot.
A szó pszichológiai értelmét véve, mint ahogy, egy más, orvoskutatók által írt
könyv akarja megállapítani, Rémond és Voivenel orvosok könyve („Le génié litté64

raire"), ahol az írózseni szinte lélektani jelenség, de nem állandó, hanem csak pillanatnyi lelkiállapotnak fogják fel a szerzők. Nem lehet az írói tehetség sem állandó
lélektani tulajdonság, sem lelkiállapot, hanem az írói tehetség valami morális állapot,
erőfeszítés, az akaratnak egy erőfeszítése arra, hogy élményeit az író önmagába
olvassza és kifejezze. Egy morális erőfeszítés, ez annyit jelent, hogy önmagát teljesen
meg tudja fogni mintegy és így megfogva, legyőzve a világ elé adni.
Ez az önmagunk megfogása lehet egy állandó lelki tendencia, mint a nagy írói
zseniknél, amely folyton arra és arra h a j t j a az erőt, hogy mindazt, amit átélt s amit
örökölt, s mindent ami benne van, időnként mintegy megfogja, összegyűjtse, letisztulva ki tudja adni magából. Ez az írói erőfeszítés lehet egy állandó tendencia a
nagy zseniknél, lehet az is, hogy valaki csak egyszer életében képes erre a nagyerőfeszítésre; a nagy zsenik egész életét le lehet írni, mint állandó törekvést afelé,
de azért nem lehet állandó a zseniális lelkiállapot; a morális erőfeszítés csak bizonyos időkben jelentkezik, és amint Goethe mondja, csak olykor és. szinte véletlenül
és akarata ellenére érzi az író mélyen azt az erőt, amellyel képes önmagát utolérni,
önmagát önmaga előtt és a világ előtt megrögzíteni.
Ha már most az írói képességet úgy fogjuk fel, mint valamilyen önmagunkba
való visszaszállást, valamilyen hűséget önmagunkhoz, amellyel önmagunkat képesek
vagyunk és minden élményünket oly konkrétségben, ahogy egészen egyek vagyunk,
mindabban, amit valaha átéltünk, mindannak teljes egyéni konkrétségében, s ha így
képesek vagyunk önmagunkat megfogni, és ha ennek az állandó tendenciája az, ami
az írói zseni lényegét adja, az a folytonos törekvés, ami nem egyéb, mint az önmagunkhoz való ragaszkodás, akkor érthető lesz a nagy íróknak az az (...), az az
impresszibilitása is, ami annyira meglep bennünket, sokszor a legnagyobb irodalmi
jelenségekben, és amit egyes irányoknak az irodalomban zászlóvivői jelszóként is
használnak.
Ez ellenkezőnek látszik az irodalmi zseni lírai jellegével, de érthetővé válik, ha
elgondoljuk, hogy éppen a lírai jelleg, az önmagához való hűség, az impresszibilitás
válik világossá, mert hiszen az élmények számára nem jelentik a világot, a világ
őmaga, az élmények legföljebb eszközök számára. Nem magán kívül él, hanem önmagában, a világot legfeljebb beéli önmagába s ilyen formán nem a külső világ a
fontos neki, hanem csak az őmaga belső fejlődése, az élményekkel ő hidegen áll
szemközt, mint egy anyaggal, melyet felhasznál. Az egész világ költői témává válik
előtte, mely alatt nem valami külső dolgot kell érteni, hanem hogy az egész világ
nem jelent többet, mint a saját élményét, melyből felépíti azt a nyelvet, amelyen
önmagát kifejezheti. így lesz az író a nagy magányos. Mert hiszen az ilyen ember a
világgal szemben nem a társ-viszonyban áll, nem egyenrangú előtte önmagával
mindaz, ami maga körül van, hanem mindez csak eszköz neki önmaga számára, és
ilyenformán az íróban a világ közönséges érzése s a praktikus élet szükséges érzése
és tevékenysége mint a társas élet érzése, állandóan küzdenek mintegy azzal a másik
ösztönnel, amely az önmagának, egyéniségének kiépítésére h a j t j a ; minden író, mint
Balzac mondja, egy szörnyet hord szívében, mely érzéseit lassanként elfojtja. Ha a
költő nem gigász, nem valóságos herkulesi ereje van, akkor abban a veszélyben
forog, hogy vagy a szíve, vagy az írói tehetsége vész el, ez a kettő folyton küzd egymással. Az érzések, a társadalmi ember küzd benne a magányossal, az egyéniséggel,
az íróval. Ez a nagy magányosság nem a lírikusok sajátsága, éppen így érezhető a
nagy epikusoknál; elsősorban gondolok Flaubert alakjára mint tipikus példára, akinek
híres mondása: nem kívánok egyebet mint 5-6 órai zavartalan nyugalmat naponta a
szobámban, télen jó tüzet szobámban, és este 2 gyertyát az asztalra. Az életanyag
csak már nem is szükséges, önmaga az, aki maga számára szükséges. Az egész világot képes szobájában, gyertyája mellett papiroson felépíteni, mert az egész világ
tulajdonképpen önmaga. Pedig Flaubert nem lírikus, pedig ő a legösszetettebb, legimpresszibilisabb író, akit elképzelhetünk. Most ahhoz, hogy az író felépítse a világot
önmagában, ahhoz van csak szüksége az élményekre, mintegy eszközök az élményei,
nem az a konstitutív erő, mely a művészi alkotásban megjelenik, hanem csak eszköz,
amelyből az írói alkotás készül. Az a tehetség, amellyel az író megalkotja magának
5

Tiszatáj

65

az ő épületét, amellyel az élményeket idézze fel, ahonnan önmagát kifejezhesse, az
a képesség a fantázia. A fantázia, amelyről azt mondtuk, hogy az az egyetlen pszichológiai jellemvonás, amely az írónál különböző szokott lenni a közönséges embertől. Az, hogy az írót, mint a nagy magányost festettük le, hogy az. élmény fontosságát mintegy leszállítottuk, s azt mondtuk, az élmény másodrendű szerepet játszik, ez
nem jelenti azt, hogy az írónak nincs szüksége élményre. Az ami tulajdonképpen az
író legmélyebben, amit tehát ki akar fejezni, az nem élményszerű valami, az maga
az író, az ember maga, valami ősi, amihez való visszaszállás, hűség éppen az író
lényege, de ez az erő csak üres erő maradna, ha nem volna anyag, amit az író feldolgozzon. Ezek az anyagok az élmény, amelyből gazdag életet alkothat magának,
de élményre igenis szüksége van. Goethe mondta: „A legnagyobb zseni sem jutna
sokra, ha mindent csak magából kellene megalkotnia." Az anyag fontos, de nem
mint kormányzója az írói produkciónak", az író fejlődésének, nem oly erő, amely az
írót más irányba hajthatja.
Két tápláló ereje van az írónak. Az író az élményből csak azt választja ki, amire
lelkének szüksége van, amerre lelke logikus fejlődése vezeti. Ez a kiválasztódás tehát
lelkének belső szempontjai szerint történik és nem azon szempontok szerint, hogy
melyik élményük fontosabb vagy kevésbé fontos az .aktuális életben; egészen más a
költőileg fontos élmény, mint amire a praktikus életben fontos volna. Sokszor meglepődünk azon, ha az írók életrajzát nézzük, hogy mily csekély élmény vált nagy
alkotások csírájává. Máskor a legnagyobb élmények, életeldöntő fordulatok, melyek
az író praktikus életét érintik, nem voltak képesek hatni az ő irodalmi fejlődésének
megvonalzására. A fontos élmény, tehát nem ugyanaz az irodalomban, mint az életben. Az író aszerint választja ki a fontos élményeket, amint az ő lelki erőinek jelentős az, nem pedig aszerint, mint a praktikus életben fontos vagy jelentős az illető
élmény.
De igenis szüksége van az írónak az élményre, és azt az élményt, amit fontosnak
érez, amit az ő önmagához való hűsége önmagával való rokonának érez, ha mégoly
csekély is, ösztönszerűleg beidegzi, ha még annyira nincs is szüksége rá a praktikus
élétben, nem fogja elfelejteni; egész memóriája tehát egész másképpen állítódik be,
mint a praktikus emberé, ki csak az életben fontos élményeket jegyzi meg. így elemezhető az írók sajátos . memóriája, hogy fontos dolgaikat minduntalan elfelejtik, az
élet nagy ügyeiben szórakozottságokra és feledékenységekre képesek, s olyan egyéniségek, kik regényeikben az emberi lélek nagy ismerőinek látszanak, mint pl. szegény Kaffka Margit, az életben az emberismeretnek csekély fokát mutatják. Azonban
az, ami fontos, jelentős az írónak a saját lelke szempontjai szerint, végtelen precízióval dolgozódik be az író memóriájába, mert hisz erre az anyagának szüksége van:
Goethe említi azt, amit talán nagyon sok író megfigyelt önmagán, hogy milyen rendkívüli élességgel képes a fantáziaképeit látni, de nem azokat a képeket, melyeket
akar. Goethe mondta, hogy ha behunyta szemeit, ha abszolút sötétségben volt, maga
előtt a legváltozatosabb alakokat rendkívül élességgel látta lerajzolva, de nem tudott
beleszólni, hogy melyik képet lássa. Ezt talán minden író megfigyelhette önmagán.
Az a rendkívüli élesség, amellyel ezek az alakok megjelennek, mutatja, hogy némely
képet rendkívül precízén tudott a memória megrögzíteni, de maga sem t u d j a sokszor,
hogy mért éppen ezeket, oly jelentékteleneknek látszanak, míg viszont fontos dolgokat, melyekre életének és társadalmi érintkezéseinek nagy köze volna, ilyen fontos
emlékképeket nem tud maga elé idézni ugyanavval a precízióval. Ez a világosság,
mellyel a képek a költők lelki szemei előtt állanak, ez sokszor tévedésbe ejti őket
ihletségük. mivolta felől. Goethe írja ismét, hogy a felfogásnak ez a világossága arra
vezette őt, hogj' sokszor éppen festőnek gondolta magát. Tudjuk azt, hogy mily
rendkívül sok író készült festőnek, Keller Gottfried, nálunk Kisfaludy Károly; tudjuk azt is, hogy milyen rendkívül sok az írók közül festőnek vagy valamely képzőművésznek a gyermeke, vagy oly családból származott, amelyben ezek is vannak.
A szemnek tehát valamely nevelése képes segíteni erre a precízióra, valamely öröklött képesség is lehet az, ami bizonnyal nem döntő faktora az írói tehetségnek, de
nagy segítője. Azért nem döntő, mert akiben ez a képesség megvan, nem okvetlenül
66

író. A látásnak ez a precíziója csak eszköz, amellyel képes bizonyos képeket megrögzíteni magában, anélkül, hogy ez eldöntené az ő hivatottságát. Hiszen azt csak
lelke dönti el, amely ezeket a képeket fel is tudja használni. Fontos a képek kiválogatódása. Az író nem azokat a képeket rögzíti meg, amelyek praktikusak, vagy amelyeket akar, biztosan nem is azokat, amiket a festő. Egészen más az ő szempontja.
Aki a jelentéktelen (...) színvonalú dolgokat jegyzi meg, amelyek valahogyan az ő
lelkének kiépítésére szükségesek, lelke logikus fejlődése hozza az útjába. A képek
kiválogatása válik fontossá. A költőnek így más lelkivilága alakul ki. A közönséges
ember helyett (élesen szembeállítva, mintha két emberfaj volna) kényszerül magából
más képeket kiásni, és azokkal bútorozni be egész lelkivilágát, amelyek gyökeresen
az ő lelkivilágába illenek, s azok a kifejezéseihez szolgálhatnak. Ügy hogy kiejt esetleg a praktikus életben fontos dolgokat, jelentékteleneket vesz föl, s ilyenformán a
memóriája másként van bútorozva, mint más emberé, azt lehet mondani, hogy külön
világban él. Mert hiszen senki sem él a valóságos világban, ennek csak igen jelentéktelen része van egyszerre bennünk jelen. Ezen jelentéktelen része az, ami a mi
világunkat alkotja. Ezt a jelentéktelen részt magunk, a mi életünk választotta ki
önmagának, praktikus szempontok szerint. A költő más szempontok szerint választja
ki a világból a neki szükséges részt, ilyenformán más világot alkot magának, azt a
disztraháló (...), amiről Dilthey beszél a költői fantáziáról írt értekezésében.. A fantáziában látja a költő leggyökeresebb sajátosságát. Éz a D. W. megvan még mellette,
mondja Dilthey, még mielőtt valamely koncepciója a művének támadna, még mielőtt
az első sort leírta volna; a költői világ tehát magában a költő lelkében előre létezik,
más világban' él, mint a közönséges ember. Ezért tűnik fel sokszor a költő „megszállottnak", ez a ' ( . . . ) hajtója a költői egyéniségnek, az ami az idegen ember előtt
leggyakrabban feltűnik. Mármost: ha pedig a múlt órán kiemeltük a költőnek és
elemeztük az alkotónak önzését, azt áz önző attitűdöt, amit a világgal szemben elfoglal, talán ide köthetjük egy élesebb hangsúlyozását a másik attitűdnek, mely nem
ellentétes, háném tulajdonképp ugyanaz, hogy mennyiben lehet a költő'attitűdjét a
világgal szembén önzetlenségnek mondani.
Ha a praktikus ember ebben a világban él, amely az emberekkel való érintkezést
fenntarthatja, a költő valahogy más világban él, az ő világa nem ilyen praktikus
szempontból épül fel, nem praktikus szempontból válogatta ki az élményeit, hanem
teljesen önzetlenül, praktikus szempontok nélkül.'A költő ránéz valamire, az fontos
lehet előtte, jelentős lehet ránézve, akkor is, ha semmi előnyt vagy hátrányt nem
várhat belőle, ha érzelmeinek semmi köze hozzá, teljesen önzetlenül. A jelentőset
keresi a költő az élményekben, de ez valahogy nem az érdekekre nézve jelentős
dolog, és éppen az a költő, aki a világot képes így a nem-érdekeltség szemüvegén
keresztül, hanem így önzetlenül nézni és kiválasztani maga számára: ez az, ami a
költőt a művésszel hozza rokonságba, mert hisz a szépnek, a művészinek meghatározásában majdnem minden széptani elmélet észreveszi ezt a vonását az önzetlenségnek. Ismerjük Kant mondását: Szép az, ami érdek nélkül tetszik. Ismerjük magát a
platóni filozófiát, amely szerint a művész az eszmék világában él, neki nem az
egyes jelenségek jelentősek, hanem az eszmék, az egyes dolgok eszméi, a típusai
jelentősek. A szépség tulajdonképpen maga az eszme, maga a típus Platón szemében,
és a művész, mikor például egy minél szebb emberi alakot akar alkotni, nem tesz
mást, mint az Embernek benne élő típusát akarja a szem számára megvalósítani és
mindig csak megközelíti az.eszmét, az isteni eszmét.
Ha ez a fantasztikus filozófia távol, is áll tőlünk, közös velünk is annyiban, hogy
a művész valóban egy más világban él, valahogy önzetlenebb szemmel nézi az eseményeket. Még Schopenhauer gondolatára figyeljünk, ki szintén a platóni eszmében
keresi a művészi látás titkát és úgy illeszti ezt a maga gondolatai körébe, hogy a
művész az az ember, aki az akarat, az érdek rettenetes rabszolgasága alól, mely a
világot leigázza, képes felszabadulni egy-egy pillanatra és képes (azáltal, hogy kifejezi az ő művészi látását) felszabadítani más embereket is, mert hisz amíg egy
szép dolgot nézünk, addig nem vagyunk az akarat rabjai, nem akarunk semmit,
érdekünk, célunk nincs, hanem teljesen önzetlenül gyönyörködünk..
5*

67

Mindez csak hasonlattal akar szolgálni, mert az irodalmat nem tartom egészében
azonosíthatónak egy művészettel sem. Azt kell mondani, hogy az irodalomnak más
és több feladata is van, mint éppen a szépet előállítani, de bármi a feladata, rokon
a művészetekével abban, hogy szintén valami önzetlen, valami, ami egy oly törekvést jelent az írói egyéniségben, ami nem a mindennapi élet praktikus törekvése,
hanem önmagának kifejezése, kifejezése tulajdonképp az egész világnak, amit ő átél.

Újabb Moholy-Nagy-rajzok Szegeden
i
Fájó ellentmondás, hogy a nemzetközi avantgarde egyik legnagyobb hatású alakjának, a városunkban közel egy évtizedet eltöltő Moholy-Nagy Lászlónak (1895—
1946) érett műveiből a szülőföldnek nem jutott semmi. Az itthon föllelhető, pályakezdő műveinek száma oly csekély, hogy Perneczky Géza a Moholy-Nagyot és kortársait bemutató székesfehérvári kiállításról (1969) írott kritikájának a „Moholy
Nagy kerestetik" címet adta (Kritika, 1969. 12.). Viszonylag nagyobb a száma a levelezőlapokra készített — többnyire — krétavázlatoknak, amelyeket Vörösváry Ákos
gyűjtött össze. Ezeket a korai rajzokat, a „legelső zsengéket" (Szabó Júlia), a Hatvanban rendezett „Moholy-Nagy László elsővilágháborús rajzai" című kiállításon (1974)
láthattuk az eddigi legteljesebb számban. Az itthon és a fronton készült legjobb m ű veit viszont a Magyar aktivizmus
című kiállítás (Pécs, 1973) rendezői gyűjtötték
egybe.
Most újabb négy rajzról számolhatunk be, amelyekből három dr. Kőszegi Dénesné Tömörkény Erzsébet (sz. 1897.), míg egy Hézer Béláné Fischhof Ágota (sz. 1895.)
tulajdonában van.
2
Dr. Kőszeginé Tömörkény Erzsébet az 1912—13-as iskolai tanévben ismerkedett
meg Moholy-Nagy Lászlóval. Mindketten Szegeden tanultak. Tömörkény Erzsébet a
hatosztályos állami felsőbb leányiskola (ma: Tömörkény-gimnázium) végzős tanulója,
míg Moholy-Nagy az állami. főgimnázium (ma: Radnóti-gimnázium) érettségire készülő növendéke volt. Tömörkény Erzsébet több mint 60 év távlatából így emlékezik
ismeretségükre:
„Révész Béla Tisza szállóbeli tánciskolájában ismerkedtem meg Nagy Lacival és
barátjával, Bach Imrével. Ök elválaszthatatlanok voltak, az utcán is csak együtt
lehetett látni őket. A tánciskolában hetente kétszer, 5—7-ig volt foglalkozás, ha jól
emlékszem, kedden és pénteken.. Az oktatás során úgy alakult, hogy az első négyest
mindig Bach Imrével, a másodikat Nagy Lacival táncoltam.
Abban az időben divatban voltak a zsúrok. Nagy Laci jó szervező hírében állott.
Ha egy zsúron jelen volt, ott — szerény és különben komoly magatartása ellenére —
hamar jókedvet és hangulatot teremtett. Szerették is a társaságban. Ha a zsúr Oroszlán utcai lakásunkon volt, apám a szokásos 7 óra helyett jobbára csak 8 óra után
jött haza a Kultúrpalotából. (A fölnőttek társaságát sem igen kedvelte, nemhogy a
fiatalokét.) Nagy Lacit csak úgy tekintette, mint egy zsúrozó diákot a sok közül, és
68

nem is hiszem, hogy megjegyezte a nevét. Arról nem tudok, hogy az írónak készülő,
verselgető Nagy Laci irodalmi téren próbált volna apámmal kapcsolatot teremteni.
Határozottan emlékszem, hogy Leány jött az őszben...
kezdetű (című?) — nyomtatásban megjelent — versét egy ízben örömmel mutatta nekem. Sajnos, az újság
címét nem jegyeztem meg.
Nagy Laci föllépése határozott és öntudatos volt, de ez sohasem csapott át önteltségbe. A családjáról sosem beszélt. Csak a nála egy évvel fiatalabb Ákos testvéréről hallottam, de őt nem ismertem. Laci öltözködésén látszott, hogy kiegyensúlyozott körülmények között él, anyagi gondjai nincsenek.
Ebben a tanévben a tánciskolán és a zsúrokon kívül más kapcsolatom nem volt
Nagy Lacival."

3
A Révész testvérek ismert szegedi tánctanárok voltak. Révész (Krausz) Béla
tánciskolája a Tisza szálló mostani — első emeleti — tükörtermében volt. A vendégnapokat és a záróvizsgát a hangversenyteremben rendezték.
Moholy-Nagy és Bach Imre (1895—1966) barátságát Péter László igen részletesen
föltárta a Moholy-Nagy
László pályakezdéséhez
című cikkében (Tiszatáj, 1971. 11.).
Moholy-Nagy bátyja, a fővárosban élő Nagy .Jenő (sz. 1891.) egy másik idekapcsolódó
mozzanatot is közölt velem: az 1919-es május elseje egész napját és estéjét együtt
töltötte Budapesten a Népligetben Balázs Béla, Hevesy Iván, Moholy-Nagy, Bach
Imre és a szórakozás anyagi részét viselő Nagy Jenő. Bach László (sz. 1899.) közlése
szerint Moholy-Nagy és Bach Imre 1920-ban Berlinben is együtt lakott. Itt említjük
meg, hogy Bach Imre igen jó barátságban volt a a Szegedről Berlinbe került aktivista szobrásszal, Gergely Sándorral (1889—1932) és feleségével, G. Milkó Erzsébettel
(sz. 1891.) is.

G. Milkó Erzsébet közlése szerint a Gergely házaspár 1920. február végén Bach
Imrével együtt utazott Németországba. Bach Imre az első berlini hónapokban igen
sok mindenben segítette a fiatal házaspárt.
69

Érdekes adat, hogy Moholy-Nagy megfordult a Tömörkény család Oroszlán (ma:
Tömörkény) utcai — ma már lebontott — házában. Juhász Gyulával való meleg
barátsága és Mórával való pár hónapos ismeretsége mellett a fiatal grafikus ismerte
a kor harmadik szegedi klasszikusát is, ha ez az ismeretség nem is terjedt túl a
kölcsönös üdvözlésen.
Teljesen új adat a Leány jött az őszben...
kezdetű, nyomtatásban is napvilágot
látott Moholy-Nagy-vers. A Péter László által közreadott Moholy-Nagy-versek (Tiszatáj, 1972. 8.) között nem szerepel. Elképzelhető, hogy a költemény a nagybácsira, dr.
Nagy Gusztávra tekintettel valamelyik szabadkai vagy zentai lapban jelent meg.

Moholy-Nagynak Nagy Jenő közlése szerint sem voltak anyagi gondjai. A gyámi
tisztet is ellátó dr. Nagy Gusztáv 20—20 000 koronát helyezett letétbe a szegedi
árvaszéknél, amelynek kamatait a három Nagy testvér élvezte. Nagy Jenő volt a
legélelmesebb: több esetben is sikerrel kérelmezte a tőkéből való kiutalást, ennek
következtében a világháború kitörése után fokozatosan elértéktelenedő pénzből ő
veszítette a legkevesebbet. 1916-ra már úgy megváltozott a család anyagi helyzete,
hogy a család csak a legkeservesebben tudott összegyűjteni annyit, hogy a bevonuló
Moholy-Nagynak egy lovat vehessenek; ez volt ugyanis a föltétele annak, hogy
László a tüzérségnél teljesíthessen szolgálatot.

4
Tömörkény Erzsébet 1918 februárjában találkozott ismét Moholy-Naggyal. Erre
így emlékezik:
„Érettségi után szem elől tévesztettem Nagy Lacit, azt sem tudtam, hogy jogot
hallgat Pesten. 1918 februárjában meglátogatott bennünket a Vadász u. 3. sz. alatti
lakásunkon. (1917 elején határozott úgy a család, hogy ide költözünk, és szándékunkat édesapám halála sem változtatta meg.) Arra nem emlékszem, hogy civilben volt-e
vagy egyenruhában. Látogatásakor egyik barátnőm, Bodnár (Berger) Erzsébet is
nálunk volt. A társalgás közben Nagy Laci fölajánlotta, hogy mindkettőnket lerajzol.
Elővett egy levelezőlapot, és nyomban le is rajzolt bennünket, amint az asztal
mellett ülünk. (1. sz. kép.) Bodnár Erzsi kalapban volt, én hajdonfővel. A rajzon
látható hosszúkás kép Tóth Molnár Ferenc (1867—1936) egyik vázlata, ma is megvan.
Az elkészült rajzot nézegetve megjegyeztem, hogy a fejem eléggé elnagyolt, és
emiatt nem is hasonlít rám. Nagy Laci ekkor elővett egy másik levelezőlapot, és
arra kétszer lerajzolta a fejem. (3. sz. kép.)
70

Néhány nappal később Bodnárék Kölcsey u. 4. sz. a. lakásán voltam barátnőmnél látogatóban. A jelen levő Moholy-Nagy ekkor is lerajzolt bennünket. (2. sz. kép.)
Két levelezőlapot csúsztatott félig egymásra, és így kapta meg a kívánt szélességet.
A kép bal oldalán Bodnár Erzsébet látható, jobb oldalán én. A levelezőlapok hátoldalára még akkor fölírtam a dátumot: 1918. II.
Emlékszem, hogy Nagy Lacinál volt egy mappa, amelyben akvarelljeit tartotta.
Mi csodálkozva, jobban mondva idegenkedve néztük a számunkra ismeretlen festői
világot, amelyben a f ű vörös is lehet. Kérdezgettük, hogy mit miért festett úgy, és ő
türelmesen magyarázott nekünk.
Moholy-Nagy és Gergely Sándor 1919. novemberi szegedi közös kiállítására nem
emlékezem."
5
Dr. Kőszeginé Tömörkény Erzsébet visszaemlékezése és a rajzok hátoldalára írt
dátum Moholy-Nagynak egy olyan szegedi tartózkodásáról ad hírt, amelyről eddig
nem tudtunk. Valószínűleg a hónapokig tartó odesszai kórházi kezelését követő —
eddig sommásan 1917-re tett — szegedi utókezelése, illetve lábadozása tarthatott 1918
februárjáig. Ezt az időpontot tovább tudjuk szűkíteni: Moholy-Nagy 1918. február
18-án már a frontról írt levelet Babitsnak. (Vö. Bodri Ferenc: Moholy-Nagy László
levelei Babits Mihályhoz. Tiszatáj, 1972. 8.) A három rajz tehát 1918. február első
harmadában készült. Megjegyezzük még, hogy a levelezőlapok hátoldalán szerepel a
kibocsátó neve is: Kovács Mihály könyv- és papírkereskedéséből, I. ker. Mészáros
utca 10. Moholy-Nagy tehát budai lakásának (Mészáros u. 12. sz.) szomszédságában
vásárolta a magával hozott levelezőlapokat.
6
A Tehenek című rajz Hézer Béláné Fischhof Ágota tulajdonában van, aki 1919
augusztusában ismerkedett meg a Szegedre jött művésszel. Moholy-Nagy — Bach
László közlése szerint — a Gizella tér 4. (ma: Jókai u. 11.) sz. sarokház első emeletén
vett ki szobát, Gergely Sándor műtermének közvetlen szomszédságában. Itt említjük
meg, hogy Gergely műterme a Gizella tér 3. sz. úgynevezett Balogh házban, de annak
Zrínyi utcai oldalán, a földszinten volt. Most OTP-irodahelyiség. Az egykori szobrászműterem a szegedi irodalmi emlékhelyek gazdag sorát gyarapítja, hiszen Juhászon
és Mórán kívül Kassák és Kahána Mózes is járt benne. Juhász Gyula, a műterem
szinte mindennapos vendége bizonyára itt ismerkedett meg a fiatal grafikussal.
Gergely mellett Moholy-Nagy is gyakori vendége lett a Somogyi-könyvtárnak,
ahol szívélyes ismeretséget kötött Mórával és a föltűnő szépségű könyvtártiszttel, a
Berlinben végzett Fischhof Ágotával. Moholy-Nagy megkérte a Fischhof családot,
hogy Ágota leányukat lefesthesse. Az olajportré a család Korona (ma: Hajnóczy)
utca 22. sz. alatti lakásán készült. A fiatal művész munka közben azt mondta, hogy
nem az élethűségre törekszik, hanem úgy festi meg Fischhof Ágotát, ahogy ő látja.
A képen — Gauguinre emlékeztető színezéssel — az egzotikus vonásokat és a szellem
sugárzását hangsúlyozta. A nagyméretű olajfestmény ma is megvan, a közeljövőben
kerül először közlésre a Művészet hasábjain. A portré az 1919. novemberi Gergely
és Moholy-Nagy közös kiállításon a bejárattal szemközti falon, középen függött.
A megnyitón jelenlevő Móra a képet „tahiti madonnának" nevezte. Fischhof Ágota
szívességéből közöljük Moholy-Nagy 1919-ben Szegeden készült fényképét.
A külföldre induló Moholy-Nagy jó néhány munkáját elajándékozta: Fischhof
Ágota a róla készült olajportrét, a Móra Ferencről készült — időközben megsemmisült — tusrajzot és az itt közölt Tehenek című rajzot kapta. A Móra Ferenc Múzeum
által megvásárolt Kézimunkázó
nőt dr. Szekerke Lajosné Báck Margit (sz. 1891.)
kapta ajándékba, aki fényképfölvételeket készített Moholy-Nagy munkáiról. Itt
71

ejtünk szót Moholy-Nagy egy nevezetes ajándékozásáról. A Budai hegyek
című
olajképét a nagybeteg Adynak ajándékozta. Nagy Jenő közlése szerint MoholyNagy szinte mindennapos látogatója volt az utolsó hónapjait élő költőnek. A 94X63
cm-es kép egy — súlyos, tömbszerű formákba foglalt — óbudai (esetleg csillaghegyi)
dombos tájat ábrázol. Hasonmását Passuth Krisztina közölte az MTA idegennyelvű
művészettörténeti folyóiratában (Passuth Krisztina: Debut of László Moholy Nagy.
Acta Históriáé Artium Academiae Scientiarium Hungaricae. Tom. X I X . Fasc. 1—2.
Akadémiai Kiadó, Bp. 1973. 131. 1.). A festmény Csinszka ajándékaként került vissza
a Nagy családhoz.

A Tehenek című rajz Moholy-Nagy úgynevezett hálós korszakának (1918—1919)
egyik darabja. Moholy-Nagy a három dimenzió kifejezése érdekében segédvonalakat
használt ott is, ahol ez általában nem szokásos. Ennek eredménye saját vallomása
szerint „egy különleges térbeli minőség bonyolult vonalhálózata l e t t . . . A rajzok a
vonalak ritmikusan tagolt vonalhálózatává váltak, nem annyira a tárgyakat mutatva
föl, mint az általuk keltett izgalmat''.
Művészettörténetünk örök kára, hogy Moholy-Nagy első itthoni önálló kiállítása
egyúttal az utolsó is volt. A művész a karácsonyt és az újévet meg sem várva, november derekán elhagyta az országot. Az 1919. december 6-án házasságot kötő Jenő
testvérét már Bécsből köszöntötte egy hosszabb verses levélben. A levelet a család
sokáig őrizte, míg a második világháborúban — sok más reá vonatkozó dokumentummal együtt — ez is megsemmisült.
Említettük, hogy Moholy-Nagy itthon föllelhető munkái összességükben még nem
kerültek bemutatásra. A világhírű művész szegedi kapcsolataira tekintettel (a nyolc
gimnáziumi év, a fölfedező és pártfogó Juhász Gyula barátsága, az első és egyetlen
önálló hazai bemutatkozás stb.), egy teljességre törekvő kiállítást Szeged rendezhetne
meg a legtöbb joggal. Akkor elmondhatnánk, hogy az „új látás" apostola a művészet nagy, szent óceánja után visszalátogatott az érhez.
APRÓ FERENC
72

m

i

Á
m$W

"'•

márX
' Át«*;

MOHOLY-NAGY EDDIG NEM KÖZÖLT, 1919-BEN SZEGEDEN KÉSZÜLT FÉNYKÉPE

AGÁRDI

PÉTER

A szocializmus - mint költészet
ADALÉKOK A KÉT VILÁGHÁBORÚ KÖZÖTTI MARXISTA KRITIKA
JÓZSEF ATTILA-KÉPÉHEZ

I.
Egy hosszabb terjedelmű tanulmányból emeltem ki az alábbi három részletet.
A tanulmány eszme- és kritikatörténeti szempontból vizsgálja a két világháború
közötti baloldali irodalomkritika tendenciáit, máig érvényes felismeréseit, durva
tévedéseit, bátortalanságát, egymással vitázó áramlatait. Az összképben a marxista
esztétikai-kritikai gondolkodás rendkívül ellentmondásos, de előremutató felívelése
tükröződik. A baloldali kritikán belül is érvényesülő tendenc-proletkultos és modernista irányzatok harcából, „spirális" mozgásából egy korszerű realizmus- és pártosságkoncepció kovácsolódik ki, s éppen ennek elméleti megalapozottsága motiválja (s
egyúttal hitelesiti) a József Attila-i szocialista líra megértését, világnézeti-művészi
„fölvállalás"-át.
Maga József Attila — már 1928-ban, a szocialista munkásmozgalom irodalomkritikai eszmélkedésének értékekkel teli,, de felettébb ellentmondásos szakaszában,
például a 100% agitációs irodalomfelfogásának kikristályosodásával egyidőben — így
fogalmazott: „A formai szempontoktól eltekintve, minden szocialista pretenzióvai
fellépő költővel kapcsolatban — éppen a szocializmus érdekében — elsősorban azt
kell megvizsgálni, hogy mennyiben élte át a szocializmust mint költészetet, vagy
pontosabban szólván, eszmei tartalmát mennyiben sikerült lelkivé váltania. Ez fontos
szocialista szempontból, mert anélkül még a munkásság osztályharca is válhat szocializmus-ellenessé,
és fontos nem-szocialista szempontból, mert egy tömegmozgalom
emberi mélységét méri" (J. A.: Egyszerű énekek. Brichta Cézár versei. = Nyugat,
1928. június 16., illetve J. A. összes Művei III. kötet. Sajtó alá rendezte: Szabolcsi
Miklós. Bp. 1958. 10. 1.).
József Attila és a baloldali, szocialista eszmeiségű kritika „viszonyá"-ban pontosan ennek a mértéknek, van központi szerepe. E mérték különböző előjelű hiánya,
ellentmondásos felfogása, illetve fokozatosan erősödő érvényesülése értelmében.

Nem fárasztom az olvasót — a folyóirat jellege sem engedi — terjedelmes lábjegyzetekkel. Annyit azonban — éppen a kihagyott részek miatt — meg kell említenem itt elöljáróban, hogy a József Attila-szakirodalomból — kritikatörténeti szempontból — főleg Szabolcsi Miklós, Gyertyán Ervin, Tamás Attila, Forgács László,
valamint Komlós Aladár, Sándor Pál és Vértes György írásait, tanulmányait forgattam haszonnal, nem is szólva a tágabb (nem közvetlenül József Attilára vonatkozó)
eszme-, esztétika- és irodalomtörténeti kutatások megannyi eredményéről. Megjelenés,
előtt áll egyébként Bokor Lászlónak a teljes korabeli József Attila-irodalmat tartal73.

mazó gyűjteménye; szívességéért — mellyel lehetővé tette a szövegek egy részének
áttekintését és felhasználását — ezúton mondok köszönetet.
A József Attiláról szóló marxista, szocialista jellegű kritikákat áramlatok szerint
s nem az írások kronológiájának rendjében elemzem, igyekezve azonban a történetifilológiai összefüggéseket is szem előtt tartani. Fejtő Ferenc, a „népi" baloldal (Veres
Péter és Darvas József), valamint Bálint György József Attila-képét vázolom fel az
alábbiakban.
FEJTŐ FERENC J Ó Z S E F ATTILA-KÉPE A 30-AS ÉVEKBEN

A két világháború közötti szocialista eszmeiségű kritika József Attila-képét elemezve nem kerülhető meg az úgynevezett Fejtő-probléma. Fejtő Ferenc 30-as évekbeli rendkívül széles körű kritikai munkásságával külön tanulmányban és részletesen foglalkozom majd, az általános megfogalmazások így e helyütt jórészt bizonyítatlanoknak, kinyilatkoztatás-jellegűeknek tűnhetnek.
Fejtő Ferenc a két világháború közötti fiatal magyar baloldali értelmiség egyik
legtehetségesebb, kiterjedt munkásságú esszéistája. Egyetemi hallgatóként az illegális
KMP-vel is kapcsolatba került, s jóllehet ez a kapcsolat később megszakadt, a
30-as évek marxista irodalomkritikájának egyik legkiemelkedőbb egyénisége volt.
A KMP-től távolodva az SZDP Mónus Illés vezette centrista-baloldali értelmiségi
csoportjához közeledett, majd polgári liberális, demokratikus, radikális eszmerendszerek hatása erősödött meg gondolatvilágában: egy harmadikutas, a nyugat-európai
polgári demokráciákra példaként tekintő politikai irányzathoz csatlakozott. Ismert az
is, hogy Fejtő egykori kommunista múltjához nem éppen méltó szerepet vállalt
franciaországi letelepedését követően a szocialista Magyarország és a Szovjetunió
elleni jobboldali propagandában. Mindezek tények, amelyeket nem szabad szemérmesen elhallgatni. Viszont súlyos hibát követnénk el, ha — mint ezt eddig tette a
magyar irodalomtörténetírás — a későbbi dicstelen szerepre hivatkozva letagadnánk
vagy átfestenénk a 30-as évek Fejtő-esszéjének baloldali, sok tekintetben karakteresen marxista arculatát. Mert ha a jelentős egyéniségek és életművek fejlődésének
van is belső logikája (s Fejtő esszéjében is nyomon kísérhető a marxista sodrás
fokozatos polgári humanista, urbánus-kozmopolita, „jozefinista" fellazulása), azért
egyrészt a politikai renegátságot nem szabad mechanikusan átvinnünk — megbélyegző gesztussal — az eszmei-irodalomkritikai-esztétikai síkra, másrészt az eszmei
síkon is bekövetkezett törést nem szabad egy „már a bölcsőben i s . . ."-fordulattal
eleve tételezni.
Fejtő sokkal jelentősebb esszéista és baloldali kritikus volt annál, mint eddig
hittük. Komolyan érdekelték a világnézeti és esztétikai problémák is, s a korabeli
magyar és világirodalom legaktuálisabb kérdéseiben igen magas színvonalon tette le
a voksot. Bár írásaiban mindig is volt vitatható elem sőt alapgondolat, a 30-as évek
derekán Magyarországon ő tette a legtöbbet a marxista esztétikának és irodalomszemléletnek a munkásmozgalmon belüli, tudományos alapozású terjesztéséért és
önálló irodalomkritikai alkalmazásáért. Bálint György persze Fejtőnél lényegesen
jelentősebb egyéniség, példamutató személyiség, eszmei-világnézeti fejlődése is ellenkező irányú, „felfelé" ível: a kommunista népfront-gondolat igényes kritikai-publicisztikai képviseletében teljesedik ki. De Fejtő is — a maga esszé- és tanulmányműfajában, súlyos tévedései és „jobboldali pályamódosulása" ellenére — a két világháború közötti osztályharcos, forradalmi baloldal, a realizmus-esztétika és a „Petőfi—
Ady—József Attila-modell" markáns képviselője. Nagyon kevesek társaként.
Nem foglalkozhatok e helyütt sem József Attila és Fejtő Ferenc emberi kapcsolatával, sem a Szép Szóval, a Szép Szó köré gyülekező értelmiség és József Attila
viszonyával. Jóllehet mindezek a kérdések nemcsak szűken biográfiai érdekűek, mégsem meghatározó jelentőségűek Fejtő Ferenc József Attila-esszéinek értékelésekor.
74

Mert ha — szubjektív tényezőként — valóban nagy szerepet játszott is Fejtő tanulmányainak létrejöttében a személyes ismeretség, az esszék gondolati erőterét elsősorban mégsem ez, hanem a szocialista költői világkép marxista esztétikai minősítése
sugározza.
Hat tanulmányt és cikket írt Fejtő a 30-as években József Attiláról, s így Bálint
György és Németh Andor mellett a legrendszeresebben foglalkozott vele. 1947-ben
pedig újra egy hosszabb tanulmányt szentelt a költőnek (József Attila az útmutató),
•e tanulmány 1948-ban könyv alakban is megjelent, s több kiadása is volt. (E könyvecskében — néhány vitatható politikai-eszmei tendencia ellenére — Fejtő baloldali
elkötelezettsége, marxista vénája időleges újraerősödésének lehetünk tanúi.)
A 30-as évekbeli Fejtő-cikkek alapkérdése hasonló a többi kritikuséhoz: kísérlet
a szocialista költészet proletkultos és polgári-esztéticista minősítésével szemben a
marxista tertium datur gondolati kiküzdésére.
Első cikkében, a Medvetáncot bemutatva, Fejtő hitelesen idézi fel azt a meglepetést, fordulatot, amelyet a gyűjteményes kötet még József Attila tisztelői, barátai
között is okozott: József Attila korszak-meghatározó szerepének felismerését. S nem
kevésbé meggyőző a — polgári, illetve proletkultos szellemű cikkek által — túlmagyarázott, abszolutizált „játékos, kamaszos" József Attila-kép lényeges kiegészítése
— az ezt a vonást persze nem tompító, csak árnyaló — társadalmi színekkel (bár itt
még hiányzik a marxista világnézet szintézisteremtő tudatosságának kimondása):
„Gyermeki hivalkodás a fájdalommal, primitív mosoly a ritmusban, szemben a veszteség döbbentő képzetével, ártatlan, mit sem sejtő, játszani akaró proletárgyerekChaplin, aki könnyedén és félszegen reagál arra, amiről sikoltani lehetne — ez József
Attila." Ady Szeretném ha szeretnének versét József Attila Tiszta szívvel-jével
hasonlítja össze: „József Attila magasajnálása nem olyan erős, tragikus sorsát sem
fogalmazza meg tragikusnak, elátkozottnak, egyszerű, rafináltan az, közvetlen s minden színpadiasság nélkül való. A szappanfőző munkás és mosónő fiához nem is illene
a sujtásos, álheroikus kosztüm. Líránkat megszabadította a tragikumtól és a spleentől: kinyitotta az ablakot, beeresztette a napsugarat, idillt, játékot — ugyanakkor a
munkásszolidaritás érzését tendenciózus sallangok nélkül, tisztán és emberien fejezi
ki szocialista verseiben" ( = Szocializmus, 1935. 90—91. 1.).
Fejtő egy hosszabb tanulmányt is szentel e kötet ürügyén József Attila munkásságának a Gaál Gábor szerkesztette Korunk-ban
(1935. 2. sz. 116—123. 1.). Számos
vitatható mozzanat ellenére ez az álnéven írt cikk az egyik legelső alapos (s egyúttal
marxista igényű) esztétikai-irodalomkritikai tanulmány József Attiláról. (Korábbról
Fábry Zoltán és Bálint György rövid publicisztikai írásait és Danzinger Ferencnek
ugyancsak a Korunk-bari [1932. 841—842. 1.] megjelent, de szociológiai-politikai jellegű munkáját érdemes kiemelni.) A társadalmi, lélektani, világnézeti, esztétikai és
poétikai tényezők egységében elemez itt Fejtő, túljutva a tematikaközpontú „szociáldemokrata" vagy a hangulatközpontú, a rossz gyerekkort „megértő" polgári kritika
dicsérő gesztusain.
„József Attila a proletariátusból jött s annak a gyermeki melegségnek a költője,
amely legjobban hiányzik a munkásgyermekek és felnőttek sorsából" — intonálja
cikkét Fejtő. Majd rögtön egy fontos, látszólag csak „szakmai" észrevétel következik,
mely a tartalomközpontú marxista esztétika síkjára viszi az elemzést: József Attila
élettörténetét nem lehet verseiből úgy „összeállítani", mint Petőfiét. „Nem a közvetlen líra embere, hanem a közvetetté, nem az élményé, hanem az emléké, inkább
a lírikus Arany rokona, mint Petőfié. De téved Szerb Antal, ha azt hiszi, hogy ritka
eset, amikor életének ismerete nélkül nem értjük meg az író művét. Az író egyéniségének igazi kulcsát akkor nyerjük meg, ha összehasonlítjuk »irodalmonkívüli«
lényét az »irodalmival«. József művészetének erős realizmusa, anyagszerűsége, minden sorának sűrített kézzelfoghatósága az anyaggal dolgozó munkásember sajátsága
s egy városban nőtt polgárnál megmagyarázhatatlan lenne."
József Attila egyes korszakait, verstípusait,' „témái"-t és magatartás-változatait
is az első között elemzi itt Fejtő, például a fiatalkori bukolikus versek fáradtság- és
mámormotívumát, az Ady-hagyomány ellentmondásosságát, az istenképzet profán75

tragikus evilágiságát („Őszinte gyermekség egyfelől, mely apát keres az istenben;
férfias józanság másfelől, mely emancipálja magát az üressé vált képzet alól: ez
József Attila magatartása") stb. Az Adyval való szembesítés minden motívumkörnél
meghatározó jelentőségű, de sohasem Ady-ellenes, hiszen egyrészt az Ady utáni
korban a József Attila nevéhez fűződő művészi újdonság hangsúlyozásáról, másrészt
az Ady-epigonizmussal való szakítás tudatosításáról van szó. Megkapó például a
József Attila-i szerelmi lírának történetiségében és érzelmi-emberi színskálájában,
társadalmi sugallatában való felfejtése, Ady szerelmi költészetéhez is viszonyít ebben
az elemzésben Fejtő.
Szükségszerűen fut bele az elemzés a József Attila-líra központi problematikájába, a világkép, a. proletárelkötelezettség
kérdésébe. József Attila proletár származású költő — írja Fejtő —, ez lírájában is tükröződik, de nem „proletárköltő" a
szónak bizonyos egyirányú harcias értelme szerint. „Proletárköltőnek azt szokták
nevezni, aki proletár-voltát állandóan hangsúlyozza s életében — verseiben a proletár-eszményt akarja kifejezni, nem pedig a maga életét úgy, amilyen. József Attila
úgy proletárköltő, ahogy Gorkij proletáríró. Nem eszményt és tendenciát ad, hanem
a maga emberi valóságát, nem osztálykategóriát, hanem a proletárember totális,
vajúdó, talán ellentmondó, de őszinte lényegét." Még akkor is a munkásember érzései
szólalnak meg, amikor hangulatilag talán a munkásöntudattól idegen húrokat pendít
meg, például villonos, szerelmes és istenes verseiben.
„József Attila megtette az utat a csavargó anarchizmustól a szocialista eszme
tudatos vállalásáig, de jóízlése megakadályozta abban, hogy költő-tollát, sok szocialista költő példájára, a vezércikkíró tollával cserélje föl. Kitűnő intuíciójával megértette, hogy a költészet szívtől szívhez szól s a világszemlélet számára csak az
érzés tolmácsolása és nyersanyaga lehet. A szocialista eszme érzésalapja, a szocialista
ember tipikus és elkülönítő érzése, a szolidaritás legtisztábban benne vált megformált
valósággá." Nem fogadható el ma már minden tekintetben ez a megfogalmazás, de
lényege, a proletkulttal való — ám nem polgári-esztéticista szemszögű — vita meggyőző s egybevág József Attila (e tanulmány elején idézett) álláspontjával a szocialista eszmeiség „lelkivé" változtatásának szükségességéről.
Fejtő a „tendencia" leküzdését nemcsak a többi, átlagos proletárköltővel szemben
tekinti e József Attila-kötet érdemének, de a költő némelyik versének korábbi változatához képest is: „ . . . e kötetében lefaragta és kihagyta mindazt, ami a tendenciózus szemlélet alapján külső sallangként volt hivatva dokumentálni hovatartozását"
— például átalakította a Nyár utolsó sorát. Itt részben téved Fejtő, hiszen a versek
egy részének átdolgozásában, illetve kihagyásában cenzurális okok is közrejátszhattak. Ám hogy döntően nem a munkástémájú, lelkesítő-forradalmi versek ellenében
érvel Fejtő (mint például az átdolgozást szintén fölemlegető Németh Andor), azt
bizonyítja következő megjegyzése is: József Attilát a szocialista érzésnek rendkívül
gazdag skálája jellemzi, a játszi káromkodástól a harcos kiálláson keresztül egészen
az elégikus töprengésig. Kár, hogy a Munkások, valamint a Korunk-ban
megjelent
kitűnő „történelmi materialista" Óda — í r j a Fejtő — kimaradt a kötetből.
„Kétségtelen, hogy József Attila nem forradalmi vérmérsékletű költő, hangja
inkább az idill és az elgondolkozás felé vonja s a harc inkább kényszer benne, mint
természeti adottság." Vannak költők, akiknél a harci kiállás öncélú, heroikus pózzá
merevedik — József Attila figyelmeztet, hogy az emberségért és az emberségre megy
a játék. „Költészetén át egy »megszerkesztett, szép szilárd jövő« távoli sugara vetődik
lelkünkre. S hiába folyik ellene a tehetségtelenek hadjárata minden oldalon, s hiába
igyekeztek többen — ezt meg kell végre mondanunk — József Attilától elhidegíteni
a munkásság egy részét. És hiába reagált erre József Attila sértett és gyermekded
bosszúval — tudjuk nagyon jól, és ő is tudja, hogy József Attila a dolgozók és haladó
intellektuelek osztatlan táborának költője, értjük és szeretjük, betéve tudjuk és szavaljuk, mindenki ellenére és sokszor önmaga ellenére is." Forró gondolatok ezek —
kulcsjelentőségű állásfoglalás Fejtő és a Korunk részéről a korabeli munkásmozgalmi
vitákban.
76

Ám nemcsak arról van szó, hogy Fejtő jó érzékkel és határozottan kiáll a
József Attila-i szocialista líra, az igazi minőség mellett; s nem is csak arról, hogy
tudatos irodalompolitikái vitát nyit a proletkulttal. E nézetei mögött ugyanis egy
lényeges világnézeti-esztétikai háttér is meghúzódik: Fejtő elkötelezettsége a klaszszikusok hagyatékából a 30-as évek elején rekonstruált marxista filozófiai-esztétikai
rendszer mellett.
Ennek az állításomnak a bizonyításához a 30-as évek hazai marxista kritikájának s főleg Fejtő esszéinek részletes bemutatása és elemzése szükségeltetnék. Be kell
érnem e helyütt csak néhány rövid utalással. A 30-as évek elején a MEGA németországi, illetve szovjetunióbeli köteteiben, a Lityeraturnoje Naszledsztvo gyűjteményeiben s főleg Mihail Lifsic 1931-es nagy összeállításában, valamint az egymás után
született értelmező tanulmányokban markánsan körvonalazódtak Marx és Engels
— persze töredékes — esztétikai rendszerének gondolati pillérei. Fejtő megismerte
és elsajátította ezeket a gondolatokat, főleg Lukács György tanulmányai révén.
S noha nem volt minden tekintetben következetes és hű interpretátor (ami persze
nem is „baj"), noha maga nem volt teoretikus rendszeralkotó elme, a legfőbb kérdésekben megközelítően jól és közérthetően közvetítette a hazai munkásmozgalom és
az alkotó értelmiség számára a marxista esztétika koncepcióját. S alkalmazta termékenyen irodalomkritikusként. Az 1936-tól a Szocializmus című folyóiratba írott fontos tanulmányai nemcsak irodalomkritikánk és esztétikánk „megtermékenyítése",
hanem a marxizmus hazai története szempontjából is figyelemre méltók. József
Attila elméleti tanulmányai után a legigényesebb (bár persze vitatható részleteket is
tartalmazó) hazai marxista esztétikai munkák ezek a 30-as évekből.
Előbb a marxi esztétika általános kérdéseit foglalja össze Szocializmus és esztétika ( = Szocializmus, 1936. 156—161. 1.) címen. Az osztálymeghatározottság és a
-maradandóság, az egyetemesség vélt ellentmondását a görög művészetről szóló híres
m a r x i passzusok értelmezésével oldja fel. Például így: „A műalkotás mindig egy
bizonyos társadalmi forma szülöttje, bizonyos emberek szülöttje, de ugyanakkor a
folytonos társadalomnak, a folytonos embernek a műve, amely bennünk is megnyilvánul, bennünk is él; a művészet mindig bizonyos meghatározott korhoz, nemzethez,
fajhoz, termelési módhoz kötött, de ugyanakkor az »örök« művészet is, az a funkció,
amellyel az ember élményt fejez ki általában; s hogy ez nem idealista absztrakció,
a valóság mutatja, bizonyítja, amely szerint rég elhervadt művelődések terméke
számunkra még ma is eleven hatóerő, megborzongató szépség lehet."
S ugyanez a helyzet az osztályhoz kötöttséggel is: „Nem ellentmondás-e az, hogy
egyfelől megállapítjuk a szépségnek helyhez, korhoz, osztályhoz kötöttségét, s ugyanakkor azt állítjuk, hogy e kötöttség s különbség ellenére szinte »abszolút« érvényű?"
Nem ellentmondás — érvel Fejtő analógiájában ugyan vitatható, bár szemléletes indoklással (az einsteini relativitáselmélet „állandóság"- és „változás"-elemeit használva
föl metaforaként). A fejlődő társadalomra, mint „abszolútum"-ra „ . .. kell vonatkoztatnunk a műtermékeket, s a szocialista esztétika feladata éppen az, hogy míg egyrészt a gazdasági s társadalompolitikai, osztályi megkötöttségek feltárásával hozzájárul a műalkotás összefüggéseinek, vonatkozásainak, megkötöttségeinek mind teljesebb ismeretéhez, másfelől — s épp ezáltal — lehetővé teszi a művelt s tudatosított
műélvező számára, hogy az egyes műalkotásokban az esetlegesen keresztül megérezze
s megértse az örökkévalót, az ősit, az emberit. [...] A társadalmak története lényegében, mint Marx mondotta, az ember emberré levésének története, annak a története, ahogy az ember mind uralkodóbbá, mind teljesebbé, mind tudatosabbá és
szabadabbá fejlődik. Amint a növény csírájában megvan már s működik az az erő,
amely teljes formájára növeszti, akként a szocialista esztétika is meglátja ezt az
alapvető, abszolútumra, mert teljes emberségre törekvő erőt és képességet az elmúlt
idők alkotásaiban . . . "
Egy szilárd fogalmi rendszerű, negyedszázaddal későbbi, korszerű marxista esztétikai koncepció — például Lukács György monográfiája — felől nézve, persze jó
néhány kategoriális, gondolati ellentmondást rejt ez az esszészerű-közvetítő meg77

fogalmazás. De mégiscsak a kritika- és esztétikatörténeti „spirál"-nak a marxista
centrum felé húzó álláspontját kell itt értékelnünk, amely élesen elhatárolódik egyrészt az osztály- és korfölötti, öncélú formaszépségekben gondolkodó kritika, másrészt a vulgáris, szociológiai sematizmustól elszegényített „szociáldemokrata" és proletkultos eszmerendszer világától. Osztályszerűség és egyetemesség; partikularitás,
nemzeti-társadalmi elkötelezettség és nembeliség dialektikájának (ha fogalmilag nem
is pontos, ha eklektikus megfogalmazásokat is tartalmazó, de) jóirányú marxista
megoldási kísérletéről van szó.
S még inkább a tanulmány folytatásában, az Irodalom és világszemlélet
című
cikkben ( = Szocializmus, 1936. 275—279. 1.), ahol Lukács György tanulmányaira t á maszkodva a pártosság és realizmus körüli vitákban foglal állást Fejtő. Lukács híres
Tendencia vagy pártosság .című tanulmányát (Tendenz oder Parteilichkeit. = Linkskurve, 1932, illetve L. Gy.: Művészet és társadalom. Bp. 1968.) ismerteti a bevezetőben: a l'art pour l'art irodalomfelfogás és a tendencia-esztétika rossz végleteit, valamint a tertium daturt, a marxi—lukácsi megoldást m u t a t j a be. S az esszéista „köznapi" következtetése is rokonszenves: „ . . . a z irodalom és a világszemlélet, az irodalom és a lelkiismeret soha nem álltak ellentétben egymással, s az az író, aki • lelke
egész szenvedélyével törekszik a műalkotás tökéletességére, politikai meggyőződéseit
is hatékonyabban és meggyőzőbben fejezheti ki, mint aki az irodalmat mellékes eszközzé alacsonyítja."
Ezt a passzust a proletkulttal való éles, nyílt, de megértő vita követi. A tendenciairodalom igénye ma a szocialista írók és esztétikusok körében is mind népszerűtlenebb — í r j a Fejtő. Évekkel ezelőtt a nagy forradalmi fellendülés, a gyors
oroszországi fejlődés érthetővé tette bizonyos fokig az élettel és a művészekkel szembeni „türelmetlenség"-et, a röpiratszerűséget, az aktuálpolitikusságot, vagyis a proletárirodalom esztétikáját. De minden lelkesedés, őszinteség ellenére a proletkult
követői nem hoztak, nem hozhattak létre maradandót, a RAPP jórészt a dilettánsok
és tehetségtelenek szervezete volt — folytatja (a résztvevők egy részét tekintve azonban igazságtalanul) Fejtő —; s az elméletet még akkor is a tehetségesek ellen szegezték fegyverül, amikor a közhangulat m á r megváltozott, a forradalom konszolidálódott, a munka tempója nyugodtra fordult. Aki nem csinált napi pártpropagandát
az irodalomból, azt legjobb esetben „Mitláufer"-nek minősítették. 1932-ben feloszlatták a szövetséget, s végre egy szabadelvűbb, a művészi színvonalra is ügyelő esztétikai szemlélet kezd teret nyerni.
A tendenciózus irodalom dogmatikus' szemlélete azonban — folytatja Fejtő —
nem egyszer s mindenkorra elintézett, legyőzött koncepció. Márcsak azért sem, mert
a szocializmus természetéből, forradalmi jellegéből adódóan a szocialista írók lelkében eleve él egy dilemma: „A szocializmus mint világszemlélet gyakorlatot, mint
erkölcs megvalósítást, tevékenységet követel attól, aki magáévá teszi, s bár, mint
mondottuk, a világszemlélet s irodalom szolgálata közt a priori, elvi ellentmondás,
ellentét nincs, mégsem véletlen, hogy az írók nagy része bizonyos ellentétet, összeférhetetlenséget érez a két tevékenység közt, hogy összeegyeztetésük sokaknak komoly gondot, töprengést, lelkiismeret-furdalást okoz; s ugyanígy töpreng az olvasó is,
hogyan egyeztethetné össze némely tetsző olvasmányát világszemléletének törvényeivel."
Izgalmas észrevétele Fejtőnek, hogy ez az ellentmondás lélektani s egyúttal tehát
tartósabb forrása a tendenciózus irodalomszemléletnek: ha az író megszorítja az
ábrázolható, kifejezhető valóság körét, akkor tendenciairodalmat fog létrehozni, megköti az alkotói fantáziát. Kétségtelenül lehetnek értékei ennek a művészetnek is,
csakhogy ekkor jellege nem „tisztán irodalmi", hanem publicisztikai lesz. Szemléletesen elemzi Fejtő ezt a dilemmát a polgári származású, de proletár szándékú írók
esetében, felidézve a származást kompenzáló, a túllicitáló jellegű sematizmus veszélyeit: „De bármilyen indokolt is bennük lélektanilag a tendencia elmélete, esztétikai
szempontból mindenképp károsnak és elítélendőnek kell tartanunk. Az író, éppúgy
mint Goethe szerint Mephistopheles, nem adhat mást, mint ami a lényege, helyeseb78

ben: ne adjon, mert nem adhat, mást, hiszen az írónak minden sikerülhet, csak egy
nem: ösztöneivel ellentétesen alkotni. Elméletből még sohasem született irodalom,
hanem mindig csak a valóságból. A tendenciózus irodalom voltaképp gyávaság, éppoly gyávaság, mint az új l'art pour l'art-művészet, menekülés a valóságtól, bizonyos
kellemetlen tényektől; az igazi irodalomnak azonban lényege éppen a bátorság, a
szabad emberek bátorsága, amely éppen ott kutat, ott fürkészik, ahol, ami kellemetlen, fájó, ellenszegülő."
A társadalmi és lélektani értelemben vett realista irodalom mellett érvelve, Fejtő
szenvedéllyel idézi Engelsnek Margaret Harknesshez írott leveléből a realizmus győzelmére, a tendencia és a realizmus különbségére vonatkozó passzusokat. S forrását
is megjelöli: Linkskurve,
1932. március.
Nem megjegyzés nélkül idéz azonban Fejtő, úgy érzi: Engelsnek ez a realizmusmeghatározása túlságosan is korhoz kötött. Ám — másokkal szemben — nem realizmusellenes konzekvenciákat von le, a történetiségében felfogott realizmust nem
t a r t j a összeegyeztethetetlennek általánosabb jelentésével: „A realizmus lényege, [...]
az a törekvés, hogy a valóságot, a lélek, a társadalom, a képzelet valóságát híven
ábrázoljuk, a művészet örökkévaló törvénye. A művésztől tehát nem azt kívánjuk,
hogy világszemléletét programbeszédekben fejezze ki, hanem azt kívánjuk tőle, hogy
a valóságot — s a valósághoz tartozik a világnézet is — hűen fejezze ki. Ha ez az
író történetesen polgár, akkor nem kérhetjük számon tőle, hogy nem ábrázol munkást, vagy hogy műveiből a szocializmus igazságai csendüljenek ki. De követeljük
tőle is, hogy ne hamisítson, hogy ne leplezzen, csonkítson, hogy alkotásában minél
mélyebbre hatoljon s ne maradjon meg a felületnél, a látszatnál. Ugyanezt várjuk
el a munkásírótól, de a szocialista intellektuel-írótól is: nem tendenciózusán kikészített irodalmat, hanem igaz és jó irodalmat. A valóságot akarjuk minden oldalon; az
igazságot akarjuk megismerni, mégérteni és átérezni; s annyira biztosak vagyunk s
lehetünk a magunk igazságában, hogy a valóság hű ábrázolása, a tiszta irodalom
bátran lehet irodalmi ízlésünk követelménye."
Hosszan kellett idézni ebből a kevéssé ismert tanulmányból; a magyar marxista
irodalomesztétika értékes dokumentumából. S idézhetnék még több más Fejtő-cikkből is, például a tendencia és pártosság viszonyát, az agitációs költészet és a szkeptikus tömegmegvetés egy életművön belüli „dialektikáját" elemző bírálatból ( = Szép
Szó, 1936. III. kötet, 94. 1.), a marxista kritika feladatait exponáló cikkből (Marxizmus és irodalomkritika — Szocializmus, 1937. 460—462. 1.), vagy éppen irodalomtörténeti esszéiből és tanulmányaiból, melyek nemcsak a XVIII—XIX. század fordulójának magyar' irodalmáról tükröznek egy sajátos, koherens (kevéssé ismert) képet,
de tudománytörténetileg is fontosak. Annyit sikerült talán ennyivel is bizonyítani,
hogy a 30-as évek derekán Fejtő Ferenc az itthoni baloldali kritikában egy csak
nagyon kevesek által képviselt — vitatható elemeivel együtt is — korszerű realizmusorientáció talaján állt.
Visszakapcsolva e kitérő után a József Attila-kérdéshez: az is kétségtelen,
hogy Fejtő éppen ennek a marxista eszmerendszernek a birtokában vitázhatott eredményesen József Attiláért a szektás proletkult és a polgári esztéticizmus frontjaival.
József Attila igazi jelentőségének, a József Attila-i modell természetének felismerése
mögött tehát nemcsak a műértés, a minőség spontán, jófülű érzékelése, de egyúttal
a marxista esztétika fedezete is áll.
1937-ben — a Nagyon fáj című kötetről írva — Fejtő á világnézeti versek iskolapéldájaként emeli ki A város peremén-t és a Levegőt!: „ . . . nem ismerek napjainkban — sem idehaza, sem a külföldön — költőt, aki a szociális és politikai érzületet
annyira költőhöz méltóan fejezné ki, mint József Attila. [...] József Attila »módszere«, hogy a pillanatnyi, személyes élményből, a lírából emeli föl versét a társadalmi és politikai eszmék és törekvések régióiba" ( = Népszava, 1937. jan. 10. 8. 1.).
Elemzi is a két kiemelt verset: konkrét poétikai analízissel bizonyítva, hogy itt nem
egy külső tendencia ráerőszakolásáról, hanem a világnézet, a szocialista hitvallás átlelkesítéséről, művészi hitelesítéséről van szó. A marxista kritika történetében először, még Bálintnál is előbb mondja ki itt Fejtő: „Talán elfogultság tőlem József
79

Attilát az Ady utáni nemzedék legeredetibb, legősibb s egyben legértelmibb költőjének tartani, d e . . . " Felismeri, hogy az úgynevezett pszichoanalitikai versekben József
Attila saját árnyait s a freudizmust is legyőzi művészileg, s hogy néhány szerelmes
versében egészen ú j hangnemet üt meg az Ódához képest: „ . . . á t t ö r a spekuláción a
szenvedély, az ellágyulástól a dühös ostromig, a szidalomtól és rágalomtól a megalázkodásig, a csöndes mélabútól a nyers kitörésig minden húron tud már játszani
és mindig eredetien és meglepően."
S halála után a szervezett munkásság nevében búcsúztatja: „József Attilának
csak egy közönsége volt, amely megkapó rajongással csüggött rajta élete végéig,
amely, ha fölkereste, ünnepelni tudta s egy időre megvigasztalni keserűségében: a
szervezett munkásság." Eközben az „irodalmi közvélemény" ha el is ismerte a költő
„némi" vagy „nagyobb" tehetségét, lehetőleg mellőzte, a másodrangúakkal helyezte
egy sorba: „ . . . i n k á b b kitépték volna a nyelvüket, semhogy elismerjék, amit pedig
éreztek és tudhattak, hogy olyan verseket, mint ő, Ady óta senki sem írt." Az osztályharc folyik tovább — írja Fejtő —, hogy fölemelje azt a közösséget, amellyel
együtt József Attila is fölemelkedhet. S nekünk is folytatni kell a harcot József
Attiláért, mert ez is része az osztályharcnak (Költő és kora. — Szocializmus, 1937.
561—562. 1.).
Fejtő 1938-as cikkeiben már az ideológiai-elméleti elbizonytalanodás jeleit észlelhetjük, melyek ugyanakkor számos termékeny gondolatot is ösztönöztek. A fasizmus előretörése és a baloldalban való (önigazoló) „csalódás" eszmeileg is éreztetni
kezdte hatását: megerősítette a Fejtő eszmerendszerében korábban is — azonban
inkább csak elemi szinten — meglevő polgári humanista, „jozefinista", szkeptikus
racionalista, „általános emberi" tendenciákat, illúziókat. Menekülés volt ez, nemcsak
a politikai felelősség, de a valóban összekuszálódott valóság gondolati tisztázása elől:
a humanista erkölcsi igazságok (mégoly radikálisan antifasiszta) elvont általánosságába. Ez a folyamat a József Attila-képet is módosította, ideológiai szempontból
egyre inkább egy — revizionista értelemben — „humanizáló marxista" jelleg kezdett
érvényesülni. A József Attila-i teljesség Fejtő koncepciójában egy nem aktuális
osztályharcos és aktuális humanista „pólus"-ra bomlott. Kétségtelen azonban, hogy
ezáltal a gondolkodó József Attila, a megkínzott, töprengő, emberiségre néző s önmagát elveszejtő költő tragikus líráját is sikerül Fej tőnek átvilágítania. Amíg a „felnőttség", gondolatiság, felelősség és szabadság élményeit elemzi: számos telitalálata
van. De amikor a XVIII. század végi jozefinista polgár méltóságával, a „szabatos
tárgyilagosság"-gal, a „magyar demokrataság erkölcsé"-vel véli jellemezhetőnek a
költőt: liberális-önigazoló arcképtorzításról van m á r csupán szó. Persze még így is
szép, megragadó részletekkel (József Attila, a „felnőtt". = Népszava, 1938. febr. 27.
9. 1.).
S lényegében ugyanez jellemzi az irodalomtörténeti felismerésekben gazdag, de
egészében Fejtő korábbi József Attila-képét is visszavonó Szép Szó-tanulmányt (József
Attila költészete. = Szép Szó, 1938. VI. kötet. 68—89. 1.). A korábbinál jóval nagyobb, aránytalan hangsúly esik itt m á r a játékosságmotívumra és a skizofrénia
pokoljárására. A 30-as évek nagy gondolati verseit sem lényegük (hiteles világnézeti
varázsuk) szerint elemzi, noha a kulcsverseknek azokat tartja, amelyeket a mai
irodalomtörténetírás és ízlés is: Téli éjszaka, A város peremén, Elégia,
Eszmélet,
Oda, Külvárosi éj. Jól korszakoló, máig vitathatatlan érvényű részelemzésekkel teli
— de a marxizmuson „túljutó", Németh Andor-szerű (lásd erről: Szemlélet és megközelítés. = Valóság, 1974. 5. sz. 73—78. 1), baloldali polgári humanista szemléletű
tanulmány már ez. A Döntsd a tőkét, ne siránkozz című kötet periódusát szinte
egészében proletkultos tendenciakorszaknak minősíti, holott korábban sokkal több
értéket látott itt is. Persze részben igaza van a Külvárosi éj fordulatszerepét elemezve, hiszen ez a korszak, a maga „tisztultan szocialista" szemléletével valóban
maradandóbb értékeket teremtett, mint az 1929—31-es éveké. A tendencia és pártosság különbségének marxista koncepcióját azonban minha kissé mereven kezdené
alkalmazni az életművön belüli differenciálásra — s így a korábbi Fejtő-cikkek
80

elemzéseiből összeállított igényes Szép Szó-tanulmány gondolatilag a marxista szintéziskoncepció fokozatos széttöredezésének
veszélyét idézi fel. Jóllehet summája még
ebből a koncepcióból nyerte fényét: „József Attila igaza nem kétséges. Az egyetlen
volt Adyék generációja után, akinek megadatott a tökéletesség képessége s akinek
nem néhány verse, hanem egész műve megérdemli az örökkévalóságot."
Tanulságos modell tehát a Fejtő-kritikáé. Marxista esztétikai igényességében,
realizmusorientációjában csakúgy, mint későbbi — főleg politikai, világnézeti hátterű — átépülésében, megrendülésébén. Ez az értékes teljesítmény a szociáldemokrata
lapok, fórumok rendkívüli fontosságát, a revizionista, opportunista szemlélet melletti
marxista tendenciáit is bizonyítja. S egyúttal azzal a tanulsággal is szolgál, hogy a
költői tehetség felismerése, meggyőző értékelése nem pusztán intuitív készségtől függ,
hanem a világnézeti-esztétikai tudatosságtól, „normarendszer"-től is. Az egyetemes
szocialista művészet és a korszerű marxista esztétika — sajnos ritka — ölelkezésének
lehettünk tanúi a 30-as évek derekán.
(A befejező

ALFÖLDY

részt következő

számunkban

közöljük.)

JENŐ

A Semmi Édenében
TANDORI DEZSŐ VERSEIRŐL
A költészet legigazabb maximája számomra ezzel a szállóigével mondható ki:
„Légy hű magadhoz." Légy hű magadhoz — ne erőszakolj alkatodtól, neveltetésedtől,
természetes hajlamaiddá vált belátásodtól és elveidtől idegen szerepeket. Ne az általános „emberi lényeget" akard mindenáron kicsikarni önmagadból, hanem a saját
emberi lényegedet érvényesítsd műveidben, s mindjárt emberibb és lényegesebb lesz,
amiről beszélsz.
A következőkben Tandori Dezső költészetéhez fűzök kommentárt. Mindenekelőtt
azonban el kell hárítanom magamtól Tandori szavait: „Tévedhetetlenek velünk." Nem
tartom magamat tévedhetetlennek, s nem kívánok hozzájárulni a költő szavai mögött
lappangó, főképp a kritikával szembeni kiszolgáltatottság-érzéséhez. Csupán a gondolkodva-olvasás egy lehetséges — számomra lehetséges — példájával szeretnék
szolgálni.
Tandori így fogalmazta meg saját nyelvén — Garai Gábornak az övétől fényévnyi messzeségű költészetéről szólva — a shakespeare-i jeligét: „Közhely: minden
költőnek a maga lehetőségeit kell beteljesítenie." Ám ez is, a „Légy hű magadhoz"
elv is csak módosított formában érvényes az ő esetében. Ha végigolvassuk a Töredék
Hamletnek és az Egy talált tárgy megtisztítása című verseskönyveit, ilyenformán kell
átfogalmaznunk a szentenciát: „Légy hű magadhoz — de kihez?" Kétségtelenül „hű
magához", mert szuverén költőként teljesíti be a maga lehetőségeit. De szuverenitása
egy meghatározatlan, elbizonytalanodott, sőt szántszándékkal körvonalazatlan személyiségé: a mondat második fele (hogy kihez is legyen hű) kétségessé teszi, érdemes-e
még egyáltalán önmagához való hűségről beszélni, hiszen a költő személye nyomtalanul fölszívódik a versekben, vagy legjobb esetben is csak elmosódott nyomokat
hagy maga után.
6 Tiszatáj

81

A személyiség elvesztése nem újdonság a huszadik század irodalmában. Ha a
líra történetét összefüggő folyamatnak tekintjük, akkor a költői személyiség sorsdöntő változásai sorában az első fázis az volt, amikor az énekelt szövegből elmondott, majd írott (és hangtalanul olvasott) mű lett; amikor közös alkotásból egyéni
produktummá vált. A költőközösségből kiemelkedett a közösség költője, m a j d emezt
az egyéniség lírikusa követte, a hangsúlyozott individuum, aki — verseinek „tipikus
hőseként" — eleinte szoros kapcsolatban maradt a kollektíva valamely csoportjával.
A közösség, s vele a közönség elvesztése, művész és befogadó eltávolodása volt a
következő lépés. A legújabb kor lírája gyakran a privatizálódó ember vészjelzése,
akkor is, ha arisztokratikusan zárkózik el a tömegtől. Az epatírozás porfelhőin túlról érkező visszhang, a hit a kollégák és a szakértők megértésében, az előállított mű
minőségébe vetett bizalom a költő utolsó mentsvára sok esetben, a legvégső, mely
által önérzetét megmentheti, miután személyiségének nyoma veszett a művekben.
Mivel a közönség visszahódítása néptribuni és váteszi magatartásformák erőltetésével nem, vagy csak látszatra lehetséges, a költő belenyugszik magányába, s gyakran
a „fölháborodnak tőlem, tehát vagyok" álláspontra helyezkedik. Ám a műelemzőnek
ilyen esetekben azt is meg kell vizsgálnia tüzetesen: vajon csak a költő veszítette el
a közösséget, s vele önmagát? A társadalom nem veszíti el sokszor embereit, s velük
önmagát?
Az előző kötetben Tandori rádöbbent, hogy mindent elveszített, amit a költők
valaha fontosnak tartottak (és tartanak ma is még szerencsére sokan). Most pedig
ennek tudatában méri föl környezetét, a hétköznapi élet színhelyeit és tárgyait,
régebben lényegtelennek hitt körülményeit.
A közösségből való kiválás élménye nem adatott meg Tandorinak. Ezért juthatott
verseiben a személyiségválság szélsőségeire. De volt ereje, hogy fordítson egyet Pegazusán (helyesebben József Attila félbehasadt „elvegyülni és kiválni" teljességkövetelményén), s az elvegyülést válassza. S hogy ezt szuverén költőként tehesse, a karakterisztikus arctalanság furcsa, belső ellentmondástól feszülő szerepére vállalkozott.
Fogalmai szerint a költészet nem hivatás többé, hanem hivatal. „Az amatőrség
elvesztése" a magányosságérzés megszűnésével járt: a „profi" művész elnyerte a
nagyobb nyilvánosságot — Tandori ma mór híres költő és a társadalom által erősen
foglalkoztatott műfordító. Nem a korszak „tipikus hőse" a szó régi, regényes értelmében, hanem: közember, a hétköznapok illúziótlan részese, az év 365 napjának, az
életidő miriádnyi másodpercének igenlője; alázattal, sőt megittasult életörömmel
fogadja el — Kosztolányi szavaival — mindazt, ami „bölcsőtől a koporsóig" történt
vagy történhet vele. Mindez persze túlzás; azt hihetné az olvasó, Tandori verseiben
„itt van már a Kánaán". Erről szó sincs. A második kötet számomra minden vidámságával együtt is inkább megmenekülés valami korábban tapasztalt, vészjósló fenyegetéstől, mintsem üdvözülés. Csupán „szerzői beleegyezését" adta egy interjúban
ahhoz, hogy itt-ott fölszabadultan nevessünk újabb versein.
A Töredék Hamletnek verseiben még csak tudta, amit az ő helyzetében egy
ember tudhat'az életről; most már ismerni akarja életét. S immár nem a halál pillanata felé veszélyesen vonzó, egzisztenciális megvilágosodás végső kegyelmével, hanem a bőrével, a kedélyével, a logikájával, tapasztalatával és szkepszisével — a homo
ludens és a homo faber mindennapi tevékenységével és passzív létezésével. Érteni
most sem érti az életet; de m á r nem ís törekszik erre: az élet megértette őt. „Szeretem ezekét a hétköznapokat"' — kezdi egyik versét. S ezt a vallomását akkor is
komolyan kell .vennünk, h a ' a köznapok helyszíneit és másodperceit illékony-tünékeny esetlegességeknek t a r t j a is, s jelenléte a dolgaiban fölismerhetetlen, mintha
futóhomokban vagy hófúvásban olvasná visszafelé saját lábanyomát. „Nincsen hová
légy: már jelenlét / nélkül ott állsz minden lehetséges nyomodban" — írta első
kötetében. S „Valamiféle, szeméttelepen gyűjtjük-e kincseinket?" — kérdezi most.
mint aki nem képes áttekinteni a világ rendjét vagy káoszát, s ezért bizálmatlar
iránta, s mégis, ennek ellenére is jól érzi benne magát, hiszen kincseket talált, homokszemeket, melyek mindenike kvarckristályként' csillan meg, hópelyheket, melyeknek fölfedezi szellemes „struktúráját". Valami bibliai értelemben fölfoghatc
82

„lelki szegény" derű ez, mely azonban távol áll a gyermeki naivitástól. A súlyos
belső megpróbáltatások utáni megkönnyebbülésről van szó; mintha hosszas távollét
után tért volna haza, s hirtelen kitisztuló emlékképekkel játszana, régről fölismert
tárgyakat simogatna meg; e simogatást is rejtve teszi, szinte sosem az érzelmeit
mutatja, tőlük is megtisztította egykori gombfocicsapata emlékét, az olasz labdarúgóbajnokság kora tavaszi eseményeit, a szonett poétikai modelljét, az ábécét, egy detektívregényt, nyaralási emlékeit, az emlékezés letörölhető magnótekercsét, a nyelvi
prédikátumok logikai szerkezetét — és így tovább; kezéhez szokott tárgyakat fedez
föl, megtisztítván őket kétessé vált vonatkozásaiktól.
A pontosan meghatározott színhelyek és időpontok függvényrendszerében jelölhetetlenné válik ismeretlen módon determinált személyisége: „ . . . e g y r e jobban szeretnék ráhagyatkozni a helyszínekre." Függvényrendszerről beszéltem, tér és idő
abszcisszájáról és ordinátájáról, melyek természettudományos, fizikai pontosságot föltételeznek. De éppen a tér és az idő relativizálódik csak igazán — méghozzá az aggályos bemérés következtében! „— Hol és mikor: / egymásba tipor!" — mondja. A meghatározás lehetetlenné vált.
ö t - h a t évtizeddel ezelőtt, az „impresszionista" Tóth Árpád számára még tökéletesen érvényes volt a kora esti időpont és a park színhelye, sőt még az „esti
sugárkoszorú" dicsfényével föllebegő szellemalakok iránt sem támadt kétsége, melyek
a „földi érzéshez" vezették jótékonyan. Az impresszionistákat még azért illette bírálat a valóság állhatatos pártolói részéről, mert a világot hangulataikkal — s ha
nem is „akaratukkal", de mindenesetre „képzeteikkel" — azonosították. Mi minden
történt azóta a valóság parkjában, ha éppenséggel Antonioni filmremekére, a Nagyításra gondolunk! Nemcsak rejtélyes bűntény történt ott, hanem valami sokkal súlyosabb: az érzékelés, sőt a műszeres fotografálás hitelvesztése, az objektív valóság
szőrén-szálán való eltűnése. Az „objektivizmus" címszava alatt éppen a dolgok objektivitása szűnt meg a művészetek számára. De erre alapos okuk volt: a hangulatok
helyett nem kapták meg a tényeket, csupán az egyre növekvő sóvárgást a tényekre;
a sóvárgást viszont ma már illetlenség bevallani. A kör aggasztóan szűkül. De ebben
nemcsak a költők ludasak.
Werner Heisenberg, a fizikai szemlélet forradalmasítója a húszas években jutott
arra a megállapításra, hogy a klasszikus fizika alapjait aláásták a modern műszeres
kísérletek: az objektív, térben és időben lefolyó események nem függetlenek a megfigyeléstől. Minél finomabbak a magfizikai mérőműszerek, annál kevésbé állapítható
meg, hogy egy meghatározott időpontban hol helyezkedik el a vizsgált elemi
részecske.
Tandori előállította a líra műfajában azokat a finom műszereket, melyek segítségével kideríthető: életünk mikrokozmoszában többé nem vizsgálható az emberi
személyiség, a költő képtelen „bemérni magát". Nem az intuitív szemlélődés módszerét választotta; ennél sokkal „földhözragadtabb" és aggályosabb. Az emlékképel»
hivatalnoki leltározója, a tények megszállottja, a hitelességé — a megmérhetetlen és.
kimondhatatlan költői tények hitelességére törekszik.. Egy vers vágóasztala című
versében mondja: „Az emlékezés sajátosságai / eluralkodnak az emlékezés / tárgya
felett, / ráadásul még tökéletlenebb / kompozíciót is alkotnak, mintha teljes / hiányuk miatt kellene szomorkodnunk." Szavait így helyettesíthetjük be Heisenberg
fogalmaival: „A megfigyelés sajátosságai eluralkodnak a megfigyelés tárgya felett."
Tandori épp ezektől a „sajátosságoktól" akarja megtisztítani talált tárgyát, az életet.
S inkább vállalja a „tökéletlenebb kompozíciót" — a vers törmelékszerűségét vagy
monstruózus alaktalanságát —, mintsem az emlékek „hiánya miatt szomorkodjék".
E sarokbaszorítottságban is, mintha megnyugtató választ akarna adni a „mű embere"
vagy az „ember műve" Thomas Mann-i kérdésre: „Egymássá alakulhat a kettő. /
Műfajjá az élet és életté a műfaj." Életből és műből egyaránt elveszett valami, amit
régebben életfontosságúnak, illetve a mű kritériumának tartottak. így került a kettő
közös nevezőre — ez volt a „nyereség". S így váltotta be az első kötetnek ezt az
aforisztikus ígéretét: „Aki elveszti egészét, / megleli részeit. / Őrzöd pár töredékét, /
6*

83

idegen egészeit." A dolgok princípiuma, vagy ahogy ő nevezi versében: az „Egyetemes Bármi" helyett elfogadta „életünk múlóbb szerves világát", mely „szerényebb
lehetőségeivel mintha közelebb állna hozzánk". Milyen szívbemarkolóan is könyörgött első kötetében valami Senkihez vagy Ismeretlenhez, hogy lemondhasson a hétköznapok földhözragadt limlomáról: „nem tehetek jelet, hát / ne hagyd, hogy eldobáljam / kis tárgyaim: tedd, hogy csak úgy / egyszerre ne legyenek nálam". A m á sodik kötetben ezt így módosíthatnánk önkényesen: „tedd, hogy csak úgy egyszerre
legyenek nálam". Az elfogadott jelentéktelenségekből születik az a naplónál részletezőbb, emlékképek és tények sorozatából írt verstípusa, melyet egy helyütt Utrillónak, a francia pointillista festőnek ajánl „hódolattal". Csakhogy Utrillónál a színes
pontokból végül is összeáll az összkép, kibontakozik a világ valamilyen teljességet
éreztető, mert egységes részlete, s ha ez nem több is puszta „impressziónál", azaz
benyomásnál, mégis: összbenyomás. Tandori viszont nem törekszik semmilyen egészre,
ő csak a pontokat rakja föl. Ha már pontos nem lehet, legalább pontszerű legyen.
Annyiban lényeges apróságok ezek: végtelenségig bővíthető halmazuk az egész élet
felé mutat. S ez azért válhat az élet egészévé, mert gondosan szerkesztett kötetében
számos, nagyon sokféle indítást ad a kiegészítésre. Hol szó nélküli ragokkal és kiüresített mondatstruktúrákkal, hol mondat nélküli írásjelekkel és vers nélküli rímképlettel, hol pedig táblázatokkal, számokkal és más kódolási jelekkel — például
zéró morfémával — hív föl a műveletté változtatott vers befogadói „műveletére".
(A kötettervezés jelentőségére Radnóti Sándor hívta föl a figyelmet Ű j írás-beli
tanulmányában.)
Az első kötet Vissza az égbe című, különös versmonstrumában Tandori ezt
ígérte: „Létrejön az ég! Létre fog jönni az ég!" Nem sejthettük, hogy a szférák szárnyaló meghódítása és kupolafestészet helyett távirányítású űrlaboratóriumban előállított preparátumokkal — ha szabad így mondani —, a Semmi rétegződéseivel,
„struktúráival" fog kísérletezni.
A szétszabdalt égboltozat egyelőre csupán egy gondosan megtervezett verseskötetben állt össze azóta. „Talált tárgyai" ritkán mutatnak túl önmagukon. Legföljebb önmagukat „jelképezik". Vagy még azt sem. Csak a legszélsőségesebb szubjektivitás helyezhette őket versbe, mégsem rendelkeznek azokkal a tulajdonságokkal,
melyek a költői szubjektumra általánosabb értelemben utalnának vissza — csupán
tagadásukkal. A kétely uralkodik az ú j kötetben is: „a dolgok / állásáról, s a j á t személyemen kívül, / nem sok elképzelésem lehet, / nem tudom, kimondva mi, hol mit
jelent". Ezért írhatta az előző kötetben: „Némaság a hang helyett. / De a némaság
mi helyett?" Könczöl Csaba szellemes megállapítása szerint ez így változik meg a
második kötetben: „Hangok — a némaság helyett. De a hangok mi helyett?" (A hallgatás szinonimái, jelenleg kézirat.) S ez is ugyanaz — a fonákjáról; valamiről hallgatni — a „valami" szempontjából — ugyanannyi, mint helyette másról beszélni.
Lendvai L. Ferenc és Nyíri J. Kristóf A filozófia rövid története című összefoglaló munkájának Wittgenstein-értelmezése szerint „Arról, ami az emberi egzisztencia
lényegéhez tartozik, t. k. nem tehetünk értelmes kijelentéseket... Az egyéni életút
viszont, megformáltságában, kifejezésévé válhat egyébként elmondhatatlan jelentéseknek." És „Amit el kell fogadnunk, az adott, az — mondhatnánk — n e m más,
mint életformák." Pontosan erről van szó Tandorinál is, azzal az eltéréssel, hogy nem
szimbolikusan, hanem a költészettől megszokott vonatkozások és utalások elvágásával beszél életformájáról, élettényeiről.
Verseinek főszereplője a hely és az idő, munkássága első felében (körülbelül a
második kötet első harmadáig-negyedéig) ezek hiánya, majd később tüntető jelenlétük, más fogalmak rovására. „Ott leszek / hol nélkül, / te is, / mikor nélkül" —
írja Egy találkozás megbeszélése cím alatt, korábbi korszakában. Az Egy talált tárgy.
megtisztításában
pedig oldalakon keresztül csak utcaneveket és egyéb mellékkörülményeket sorolgat. Most sem biztos a helyszín és az időpont, hiszen az emlékezés
körülményei megváltoztatják őket; de megszerette, vagy legalábbis megkedvelte őket.
84

Miként számos Tandori-értelmező rámutatott, kétségtelenül van hasonlóság versei
és Beckett drámái között. A játszma vége egyik hőse (vagy antihőse?) például ezt
kérdi: „Hány óra?" A másik válasza: „Mint mindig." Tandorinál így hangzik egy
vers párbeszéde: „Hány óra?" „Mikor?" Ám a különbségek legalább olyan fontosak, mint a hasonlóságok. A Beckett-darab egyik figurája eldobálja értelmetlen tárgyait; Tandori mintha inkább magához ölelné őket, hiszen ő nemcsak „hőse" (vagy
antihőse?) műveinek, hanem létrehozója is; nemcsak tárgya, hanem alanya is, sokkal nagyobb mértékben, mint Beckett, hiszen lírikus, habár a dráma és a líra műfaját — ez kétségtelen — mindketten jócskán viszonylagossá tették.
Tandori szerint „egyetlen dolog számít: / hogy emberi nyelven dadogunk /
. . . a világ inkább túldadog minket és ebben igazán nincs szégyellnivaló". Verseinek
legemberibb vonása számomra inkább az, hogy játékosak. A játszó embert nem dadoghatja túl a természet, a véletlen — ha úgy tetszik: az „objektív valóság". A játék
ugyanis éppen a véletlen görcsmentes fölhasználása — a véletlenek lazasága ellen,
valamilyen szabályok segítségével. A szabályok nagyon sokfélék lehetnek. Román
Jakobson í r j a : „A határ, ami az irodalmi művet a nem irodalmitól elválasztja, ingatagabb, mint a kínai államalakulatok határai. Novalis és Mallarmé az ábécét tartja
a legnagyobb műalkotásnak. Az orosz költők csodálták a borlap költőiségét (Vjazenszkij), a cári ruhajegyzék (Gogol), a menetrend (Paszternák), sőt a mosószámla (Krucsonih) varázsát".
Varázsát? Egyszóval nem is olyan biztos, hogy elidegenülésről, objektivizmusról,
személyiségválságról, dekadenciáról, fogyasztóidiotizmusról és atompánikról van szó?!
(Vagy legalábbis: nem mindig ezekről?) Valóban megihletheti a költőt egy totócédula,
az ábécé, egy utazási prospektus, az Országh-féle szótár, a sakk, a sportújság, a
naptár, egy összefirkált névkártya, egy emléknek szánt magnótekercs, a mondatok
struktúrája, vagy akár csak az írásjelek? Tandori példája azt mutatja, hogy igen.
S az ú j ihletek, ihletfórmák keresése költőhöz méltó föladat. A játék humanitásáról
fölösleges is volna értekeznem, nincs szükség szerecsenmosdatásra; hadd legyen a
szerecsen — szerecsen. Humor és b á j jellemzi A betlehemi istállóból egy kis jószág
kinéz című, egymorfémás versét; a jel — Hc3 — a sakktáblán elhelyezkedő ló törékeny figurájára utal. De Tandori játékai korántsem gyermekiek minden esetben;
néha a cselekvéskényszerre bízza játékát. (Vajon nem engedelmeskedünk-e napról
napra valamilyen cselekvéskényszernek?) A Hogy ki ne jöjjünk a gyakorlatból humora fanyar és mesterkélt. (Alighanem szándékosan.) A „Lesz vigasz — Lösz vögösz
— Lasz vagasz — Lisz vigisz — Lusz vugusz" végére érve annyiban „lesz vigasz",
hogy elnevetem magam, no nem a bumfordi szófacsaráson, hanem mert megértem:
mindenáron azt akarja, hogy „legyen vigasz", hogy elnevessem magam.
„Semmi sem olyan mulatságos a világon, mint a nyomorúság" — mondja Beckett
egyik kuka-embere. Tandori mintha ezt vallaná (vallar.á? Vall-e Tandori egyáltalán?): „Semmi sem olyan mulatságos a világon, mint ez a se boldogság, se nyomorúság." Vagy: „Semmi sem olyan mulatságos, mint a középszerűség." Kár lenne, ha
mindig ezen az állásponton maradna.
A hétköznapokat csakugyan el kell fogadni; de azért ne csak hétköznapjaink
legyenek. Hiszen vannak ünnepeink is — mint ezekben a Tandori-sorokban: „Megéhezel, megszomjazol, / papírból étkezel olcsón, / egy fél kenyér / marad utánad a
tükörpolcon . . . "
És azt is észre kell vennünk, ami erre rímel: ha „Rács van a bolton".
József Attilával szólva: az égbolton.

85

Tordai Zádor: Közösséges emberi dolgok
Tordai Zádor gondolkodása a jelenkori Marx-reneszánsz jegyeit hordja. A korábbi, maga által is dogmatikusnak — hivőnek — minősített marxizmusát fölváltotta
a megújulás, a ráeszmélés; a Lukács-iskola tagjaként Lucien Goldmant is mesteréül
választotta, aki viszont maga is Lukács-tanítványnak vallotta magát.
Mint ismeretes, a marxizmus reneszánsza a fiatal Marx felfedezéséből következik, az elidegenedés értelmezésének marxista kísérlete, s e minőségében a polgári
alienációs elképzelések kritikája is. Az i f j ú Marx felfedezése az érdeklődés körébe
vonja a húszas évek Lukácsát. Mert — ahogy Tordai is mondja — Lukács volt, aki
Lenin után a marxista gondolatot megújította azzal, hogy nem idézte és magyarázta
Marxot, de gondolkodását, gondolkodásmódját kísérelte megérteni. Ismeretelméleti
és módszertani érdeklődés volt ez. A dialektika mibenlétének vizsgálata. Így teremtette meg Lukács a dialektika negyedik állapotát; a kan ti sejtések, a hegeli idealista
dialektika, a marxi in statu nascendi materialista dialektika után Lukács megkísérli
a dialektika módszeres kifejtését. E kísérlet továbbfejtése a goldmani marxizmus,
így adja ezt elő Tordai, aki maga is e goldmani fázis körén tevékenykedik. Nem
ontologikus, nem axiológiai és nem etikai összefüggésben, a metafizikában, akár
Goldman, és szükségképpen esztétikaiban, mert az ismeretelmélet, a gondolkodás
szisztematizálása összefüggésében a koherencia fogalma (lehetséges és valóságos osztálytudat Lukácsnál) a kollektív alanyon át (Lukácsnál: a műalkotás-egyéniség) az
esztétikába vezet. De érdemes megjegyezni, hogy Lukács az esztétika után, élete
késő alkonyán nagy lendülettel kezdte írni ontológiáját! És Ha Tordait, mint marxistát Teilhard de Chardin érdekli, ennek magyarázata még mindig a metafizika körén
található föl, s a totalitás dialektikai kategóriájáért érdeklődik, s ebben is Lukács
ismeretelméleti érdeklődése, Goldman alienációs elmélete ösztönzi.
Ezen az ismeretelméleti szinten foglalkoztatja Tordait a közösséges emberi doL
gok kérdésköre is. Innen magyarázható elképzelésének általánossága, és ebben az
általánosságban fedezzük föl elképzelése gyengéjét is.
Szükséges előrebocsátani, hogy Tordai Zádornak van gondolkozáskultúrája. Ami
talán másutt igen természetes volna, nálunk megemlítendő még filozófus kapcsán is.
Tordai világosan látja, mit akar elmondani, s azt megkísérli módszeresen elgondolni.
A közösség fogalmát akarja meghatározni, s azt az elidegenedés folyamatából vezeti
le. Metafizikai (ismeretelméleti) általánosságban építi föl gondolatmenetét, s ezzel
már kiindulásában elköveti azt a hibát, amely aztán egyre növekszik a megoldás
folyamatában.
Mert egy homályos fogalom, egy metafora nyelvi analíziséből indul ki; a közösséget — a fogalmat — elkülöníti a társadalomtól, mint fogalomtól. Pedig eredetileg
(ontológiai értelemben) közösség és társadalom szinonim fogalmak. Az emberi közösség ugyanaz, mint az emberi társadalom. S h a a közösségben benne foglaltatik a
„köz", „közös", „köztes", a társadalomban is a társ, a társas, a társad, tehát test86

véred, aki veled közös, közte és közted kapcsolat van. Inkább arra kellett volna
tehát ügyelni, miként ment végbe — ha végbement — a két szó közt a jelentések
tekintetében valamely munkamegosztás. Hogy a társadalom oppozíciós p á r j a az én,
a közösségé viszont az antikommunális én, ilyen értelemben van közösségi társadalom és individualista társadalom, noha az individuális társadalom is közösség,
mert a praxis ezt is összetartja, csak az ént tárgyiasítja el. De Tordai abból indul
ki, hogy a társadalmi összességben a közösség csak lehetőség, s a társadalom története a közösségbomlás története, mígnem a közösség (a kapitalizmusban) teljesen
felbomlik. A tévedés abban áll, hogy Tordai a közösséget célként tételezi, csak szellemi kategóriaképpen, normaként, s akármilyen következetes így a közösség fogalom
immanensen, eredete szerint pusztán szellemtörténeti kategória marad az. Tordai
kísérletére nézve nagyon igaz, amit maga mond: „Mert hisz a mi világunk szelleme
valahogy Platonra és a Bibliára vezethető vissza. Egy sajátos racionális idealizmusra." S ebben leledzik Tordai Zádor gondolkodása, noha szándéka ezt meghaladni;
méltányos ugyanis folytatni az idézetet: „Amelytől ugyan sokban megszabadultunk,
de nem mindenben."
Amit nem képes elgondolni Tordai Zádor, az a praxis. Noha az alienáció is a
praxisban megy végbe, ő azonban már csak a kettőzöttet látja, illetve az elidegenültséget veszi kiindulásul, amivel maga is azonos, amennyiben a magánya és otthontalansága egzisztenciális bizonyságát igazolja mind a Közösség és illúziós közösség,
mind pedig a Gondolatok és ábrándok a nemzeti kérdés mentén című fejtegetése.
Nem az egyből, hanem a kettőből kiindulva konstruálja meg erőteljes és töretlen
gondolatmenetét. Holott a praxis csak a tudatban kettőződik meg; csak mint tudati
kettősség realitás az idegenség, csak a szubjektum kiszolgáltatottsága és odaadása,
ami végképp rögzíti a képtelent, a magányt, a kiszolgáltatottságot.
Tökéletes közösség valóban nincs, de hasonlóképp nincs tiszta illúziós közösség
sem. Mert mi volna az az illúzió? — Eszményi közösség? De honnan ez az eszményiség? A praxison túl nincs semmi! Az illúzió, az eszményi éppúgy alkotója annak,
mint a lehetőség, ami az emberi kreativitás és képzelet tere. De Tordainál a tökéletes, az eszményi, az illúziós mind fölötte lebeg a praxisnak. A közösség fogalma
lebeg ott fönn, a semmiben; a közösség szellemtörténeti kategóriává alakul át
Tordainál.
Volt-e valaha tökéletes közösség a praxison belül? Nem, mert a prehistóriában
Is akadályozta ezt a bensőséget az ember és természet viszonya. Ettől fogva pedig
folyton bomlik a közösség, s végül teljesen fölbomlik; elillan; és teheti, mert szellemi. Csak azt nem foghatom föl, hogyha tökéletes közösség sose volt, akkor honnan
az eszmény, a tökéletes közösség eszménye.
Közösség-e a nemzet? — kérdezi Tordai, s már ebben ott a bizonytalan, a hibás
mozzanat. S akárhogy felelünk, megduplázódott a bizonytalanság. Mert a nemzet
semmiképp nem közelíthető pusztán a közösség fogalmával. Akkor sem, ha megnyugtatóan definiálta volna ezt a fogalmat Tordai. Lehet képzeletbeli közösség is,
mint a polgárság ideológiája, de ez a nemzetnek csak egy történeti megjelenésformája, s mint ideologikus képződmény, minden kritikát megérdemel. Lényege valóban a többség alárendelése a kisebbségnek, illetve az osztályviszonyok képezte realitás polgári igazolása: a nacionalizmus teljes formája. De hogy a nemzeti tudat minden tapasztalati-történeti eleme, változata csak képzeleti volna, kétlem. Kétlem már
azért is, mert Tordai szerint a nemzet egy társadalom és egy nép megszerveződési
módja, egy társadalom létezési módja, formája. Vagy ez is szellemtörténeti kategória?
Mert Tordai szerint a nemzet is közösség volna, ha a közösség lehetséges. Minthogy
azonban a közösség valójában nincsen, a nemzet csak képzeleti lehet, s ilyenképp az
uralkodó kisebbségnek eszköz, az elnyomottaknak pedig illúzió. A nemzet az uralkodó kisebbség eszközeként nacionalizmus. Tehát csak nacionalizmus van.
Ha a praxis részeként gondolom a közösséget, gondolhatom közösségnek a nemzetet is. De a praxisban, a konkrét társadalmi helyzetben, ontologikus tapasztalatként számos történeti és térbeli változatban találom s így az is eldönthető, naciona87

lizmus-e, miben és miképpen, vagy a társadalmi mozgás egyik közösségi mozzanata;
hagyományból, nyelvből, földrajzi, politikai együttesből képződött és folyton változó
anyagi-szellemi képződmény.
Ha azonban nem a konstrukciót nézzük, hanem azokat a kitérőket, amelyek
Tordai gondolatmenetét megszakítják olykor, igen frappáns összefüggésekre utalhatunk. Amikor az illuzórikus közösségről beszél, példája a nemzet lesz. Nyilvánvalóan
a polgári nemzet. „Szükségszerű és természetes, hogy a nemzet maga idealizálódjék" — írja, majd arra utal, hogy az eszményítéssel párhuzamosan mindig jelen van
az ellentétes pólus, a „rossz" is. A „rossz" megtestesítői mindig az idegenek. De
nemcsak a külsők, a belsők ugyancsak. A sovinizmus és az antiszemitizmus az illuzórikus közösséget alkotó nemzet alapjellemzője. S ez így igaz, s n e m is nehéz a
valóságos mintáját megtalálni a két háború közti korszakban, s éppen nálunk. Miként ama másik találó gondolatsornak is honi a modellje. A középrétegek nacionalizmushordozók és -propagátorok. A középrétegbeli ugyanis saját eszmevilágának
tudja a nemzetit. „A nemzeti ideológia ezeknek részben arra jó, hogy segítségével
bejussanak a hatalom világába." Igaz, mindig van a középrétegekben, az értelmiségi
körökben olyan, amelyik úgy akar bejutni a hatalom világába, hogy megjátssza a
hatalom ideológiáját. Hozzátehetjük, a munkáshatalom körül is ott röpköd az olyan.
Abban viszont megint föltétlenül osztjuk Tordai nézetét, hogy: „A nemzettel kapcsolatos magatartás egyik példaképének én azért Adyt tartom." A nemzetiség kérdésében is osztozhatunk nézeteiben. De ha már álmodozunk a nemzeti, nemzetiségi
kérdés megoldásáról, álmodjuk tovább a valóság logikájának irányát. A kérdés a
szocializmus menetében, a szocialista integráció körén oldódik meg úgyis. A Duna
menti nemzetek konföderációja mindig szép gondolat volt, a realitások m á r nem
diktálják. Az álom se lebeghet a semmiben.
Tordai Zádor szép tanulmányt írt Páskándi Géza drámáiról. Tanulmánya olvastán az jut eszünkbe, hogy a művekhez nemcsak író, olvasó is szükségeltetik. Páskándi
csak megírta drámáit, Tordai azonban olyan magas nívón olvassa azokat, hogy mármár gyanakszunk, ezek a drámák kiválók Páskándi tolla nyomán is, de kiválóbbak,
ha Tordai olvasatában ismerjük meg őket. S ezzel azt akarom mondani, hogy Tordai
értelmezése igen tartalmas, de elfedi, beborítja az eredeti műalkotás valóságát. Megismerjük Tordai gondolatait, de eltévesztjük Páskándi drámáinak arányait.
Viszont Tordai könyvének első része előtt letesszük a fegyvert. Itt meghódolunk.
Mindenütt érzékelt gondolkodási kultúrája most meghitt körrel, a tűnt idővel, i f j ú sága otthonos világával szembesül. Ezek az esszék igazán esszék. Mert csak félreértés minősíthet minden nem tanulmány jellegű írást esszének. Az esszé ugyanis
kényes műforma. Érzékenységet, műveltséget egyaránt kíván. A tehetséget méri meg.
Az igényt jelenti be, s az igényt nem akárki t u d j a bejelenteni. S abban is megvallatja a szerzőt, mennyire van birtokában a nyelvnek. Irástudó-e, vagy csak grafomán. Tordai Zádor az erdélyi kultúra egyik írástudója. Ebben a kultúrában sürögforog igazán otthonosan. Így értjük meg avatottságát a nemzetiségi kérdésben. S értjük már jó szándékát is. Tordai Zádor ugyanis gyűlöli a nacionalizmust, s erre a
legszemélyesebb indítékokat is bírja. Türelmetlen a közösséges emberi dolgok ügyében. S e türelmetlenség indítéka mélyen emberi és patrióta természetű érdek. Általános emberi érdek. De ehhez az általános emberi érdekhez valóságos út viszen! Arra
kell találnunk. (Magvető, 1974.)
BATA IMRE

88

Béládi Miklós: Érintkezési pontok
Kiemelkedő kötet az Érintkezési pontok, Béládi Miklós válogatott tanulmányainak könyve. Nyomatékosan bizonyítja — ami egyébként eddig is tudott volt már —,
hogy szerzője mai irodalomtörténetírásunk és irodalomkritikánk legelső vonalába
tartozik. Szigorúan, magas igénnyel megszűrt gyűjtemény ez, egész sor kisebbnagyobb írás kimaradt belőle; de ekként is hű keresztmetszete az eddigi életműnek,
a legjavát mutatja fel. Olyan teljesítmény foglalata az Érintkezési pontok, amely
olvasója hiánytalan elismerését érdemli. Értékben, jelentőségben, a jelenlét fontosságában kevés tanulmánykötet mérkőzhet vele.
Az irodalomtörténész és a közvetlen jelenre néző kritikus egyaránt nagy érdemeket szerzett. Mindegyik témaköréről kikerülhetetlenül fontosat tudott mondani,
az irodalomszemléletet, a köztudatot alakító gondolatokat fogalmazott meg, a hiteles
értékrend kialakításához járult hozzá. Egyetlen útjáról sem tért meg felfedező érvényű eredmények nélkül. Amit elmondott, többnyire mértékadó, olyasmi, amit alapvetőnek szokás nevezni.
Részleteiben és a történeti s elméleti értékelést tekintve egyképpen helytálló, a
további kutatások számára is alapvetésként szolgáló összefoglalását adta a népi írók
mozgalmának, imponáló biztonsággal igazodván el a szövevényes kérdésekben. Ezen
belül tömör és lényegretörő vázlatban jellemezte a két világháború közötti időszak
oly lényeges irányzatának szépprózai törekvéseit; s ami talán ennél is előbbre való:
kitűnően megrajzolta Illyés Gyula pályáját — a tíz évvel ezelőtti pályakép helyett
a kötetben három nagyszabású fejezet szerepel, elmélyülten vizsgálva az életmű egyegy területét — és portrét festett Németh Lászlóról, olyan arcképet, amely mintaszerűnek ítélhető, a legemlékezetesebb írói alakrajzok sorába emelkedik. Lényeges
megállapításokkal járult hozzá a magyar avantgarde jelenségeinek és megnyilvánulásainak értelmezéséhez — egyik idevágó írása sajnos hiányzik a válogatásból! —,
nem utolsósorban azzal, hogy megírta a mindmáig legjobb Kassák-tanulmányt és a
nemzetközi áramlatokkal szembesítve elemezte Illyés avantgarde-periódusát. Annak
is Béládi Miklós tanulmányaihoz érdemes fordulnia legelőbb, aki a magyar regény
ú j útjairól akar átfogó képet szerezni, mert ezekben az arcképvázlatokban, kritikákban és összefoglaló elemzésekben együtt van újabb prózairodalmunk valamennyi fejleményének a leírása, rendszerezése és értékelése. Az érintettek mellett olyasmit már
csak „mellékesen" említünk, hogy tőle való például a legértékesebb Pilinszky-esszé,
a legmegbízhatóbb Mészöly-portré, s hogy az utolsó negyedszázad irodalomfejlődésének áttekintésére vállalkozó kísérlet vagy a modern költészet—magyar költészet
viszonyán tűnődő vázlat tele van izgalmas megfigyelésekkel, jó gondolatokkal, ösztönző észrevételekkel.
Tematikai változatosságával együtt is sokkal több az Érintkezési pontok különféle, esetlegesen egymás mellé tett írások szervetlen halmazánál. Egységes és összefüggő gyűjtemény. Egységesítő hatóeleme a szemléletmódban, az érték- és eszményrendszerben kereshető elsősorban. Világosan kirajzolódik a tárgyak szerint különböző
tanulmányokból Béládi Miklós kikristályosodott tudósi ars poeticája, megérlelt irodalomfelfogása. Egyértelműen kitetszik például, hogy az „elkötelezett, a hazai problémák rajzából általános érdekűvé emelkedő" irodalmat tartja a legmagasabbrendű
képződménynek. ítéleteiben szüntelen visszatérő szempont annak a vizsgálata, hogy
egy mű vagy áramlati jelenség miként képes összefűzni a magyar hagyományt és az
európai tágasságú szemléletet, a hazaiság és európaiság elvét, hogyan tudja megvalósítani a népi, nemzeti és egyetemes érdek összhangját, láttatja-e a rész és egész,
a helyi és az egyetemes összekapcsolódását, együtt ábrázolja-e a szűkebb — nemzeti — közösség és a tágabb közösség, az emberiség sorskérdéseit. A tág befogadó
készségből s a szemléleti nyitottságból következően megérti Béládi az újító szándékot, az ú j keresését, az egyéni jelrendszer jogát és igényét, a kísérletezésre is
89

bátor terepfölverő kezdeményezéseket. Az elfogadásban ugyanakkor megvannak a
határozott elvei. Leginkább a hagyományvédő modernség fogalmával lehetne ezeket
összefoglalóan megnevezni. A gyakorlatban a tradíció és a modern vívmányok összeolvasztásának figyelemmel kísérését jelenti ez a felfogás. Ennek alapján minősíti az
experimentalizmus szélsőségeit, a neoavantgarde divatjelenségeit, védi az irodalom
lehetséges funkciógazdagságát, kevesli az „absztrakt nyelvi kombinációk" játékait, s
jelzi a veszélyt, ha emberi-társadalmi fontosságú jelentést sugárzó műalkotás helyett
már a nyelv „kommunikációs bázisát" is szegényítő és kétségbe vonó „szöveggel"
találkozik. Tudja jól, hangoztatja visszatérően — s érvényesíti is —, hogy a modernség dolgában a külsőleges adalékok ellenében egyedül a világképelemzés lehet a
biztos iránytűnk. Ugyanez az elméleti higgadtság és józanság vezérli akkor is, amikor különféle megmerevedett rögeszmék, a tisztánlátást zavaró ártalmas legendák,
visszajáró „ellentétpár-fantomok" — például az úgynevezett „népi-urbánus" címkék
— ellen emel szót, rámutatván ezek hamisító szerepére, elavultságára, érvénytelenségére.
Béládi Miklós elhatárolja magát a szűkítő gondolkodástól, mert — joggal —
kártékonynak ítéli, az irodalom helyzetét pontatlanul és torzítva tükrözőnek. Nem
esküszik egyetlen áramlatra, nem szegődik valamely irány mellé oly módon, hogy
másokról nem venne tudomást, ne szólna elmélyedő megértéssel. Nem részleges
irányzatokban gondolkodik, hanem az ú j magyar irodalom egészében. Értékrendjében az alkotók helyét végül is az jelöli ki, hogy a legkorszerűbb feladatok vállalásában milyen mértékben vesznek részt, miként vállalkoznak a méltó szerepbetöltésre.
Ilyen alapon a szétválasztó vonalak, az elkülönítő részmozzanatok helyett — amint
a kötetcím is programosan jelzi — az érintkezési pontokat keresi, a más-más irányból jövő pályák találkozásait fürkészi, az összekötő szálakra figyel mindenekelőtt.
Távol áll tőle bármiféle spekulatív hajlandóság, nem kedveli a fennkölt teoretizálást, az elméletieskedő nehézkességet és túlzásokat. Irtózik a meddő és öncélú
bonyolultságtól, meg sem kísérti az elvontság lehetősége. Oly távolinak érzi magától
az elméleti kérdésekbe bonyolódó absztrakt irodalomszemléletet, hogy még a kategóriahasználatban is óvakodik az egyszerűség és a világosság követelményétől meszszebb eső fogalmak s meghatározások alkalmazásától. Ha például elvétve leír olyasmit, hogy „redundáns pszeudoinformáció" vagy „fenomenologikus-ontologikus regény",
legott hozzáfűzi a távolító célzatú „elvontan fogalmazva" fordulatot, jelezvén mintegy, hogy voltaképp kedve ellenére való megnevezésekkel élt. Szó sincs arról, hogy
mindebben valamiféle elméletellenesség nyilatkozna meg. Bármelyik írásából kiderülhet a nagyon komoly elméleti fölkészültség, mely a kiváló irodalomérzékkel, a
kifinomult érzékenységgel alkot egységet. Ahol szükségét érzi, latba is veti esztétikai
tudását, a teoretikus eszközöket, kamatoztatja az újabb irodalomtudományi iskolák
birtokolt eredményeit, a poétika megbízható útmutatásait. Az elébe kerülő jelenségeket elméletileg is rendre átvilágítja. Nyilvánvaló például — csupán egyetlen adalékot említve —, hogy az ú j magyar regény világképi rétegeiről és formai, strukturális minőségeiről regényesztétikai szemszögből nézve is ő mondta nálunk messze
a legtöbbet, a legérvényesebbet. A teóriának s a teoretizálásnak csak azt a változatát
kerüli, amelyik kevéssé engedi érvényesülni a műalkotás primér élményét, elsődleges hatásait, tehát zavarja a mű és befogadó, az irodalom és olvasó közvetlen
kapcsolatát.
Vezérelvei közé tartozik a mértékletesség, a higgadtság, a józanság és kiegyensúlyozottság. Sohasem ragadják el az indulatok s az érzelmi áramok. Szigorú önfegyelme — mely a gondolatvezetésben, a leíró és elemző műveletekben s az előadás
módjában egyként tetten érhető — kiválóan segíti abban, hogy mindig a lényegre
figyeljen, ne a d j a fel a lényegfejtés igényét. Értelmezéseiben nem. keveredik össze
az elsőrendűen fontos és a mellékes, a lényegszerű és az elhanyagolható, a jellegadó
és a járulékos. Egyáltalán nem kedveli a tetszetős ötletparádékat, a sziporkázásra
kész eleganciát, a gyakorta bizony felszínes esszéista játékokat. Sokkalta többre becsüli a körültekintő és hiánytalan megalapozottságot — nemcsak adatokban, filoló90

giai tekintetben, nem pusztán a részletekben, hanem az egészben, az ítéletekben, az
érvelésben s a következtetésekben, a gondolati lényegben is. Semmi elhamarkodottság vagy felületesség, sehol nem lelhetni henye kinyilatkoztatást, könnyen formálódó
rögtönzött ötletet, megfontolatlan tételt. A gondosan és tervszerűen kiérlelt mondanivaló előadásóra szorítkozik; amit elénk tesz, roppant lelkiismeretességgel és igen
megbízható módszerekkel leszűrt eredmény.
Értékkiválasztó és értékfelmutató törekvésében nagyfokú ítéleti biztonság és
példaadó elfogulatlanság irányítja. Előítéletek nem befolyásolják. Legerősebb vonzalmait nem tagadja meg, érdekeltségét nem kívánja álcázni, nem színlel pártatlanságot. De ítéletalkotásában, minősítő magatartásában, értékjelző gesztusaiban és folyamatokra tekintő vizsgálataiban példázatosan tárgyilagos irodalmár Béládi Miklós.
Szemhatára tág, érdeklődése nyitott, figyelme mozgékony. Értékrendszerének megvannak a szilárd, biztos és következetesen alkalmazott viszonyítási pontjai, hozzájuk
igazodva szinte tévedhetetlenül végezheti a dolgát. Fegyelmezettsége megóvja a szeszélyes csapongástól, a mellékösvényekre kalandozó kitérőktől — és visszatartja attól
is, hogy a személyességet rászabadítsa a tárgyra, a szubjektív elemek befonják a
témákat. Egyenesen visszafogott irodalomtörténetírói és kritikusi magatartás ez, mely
mérsékelten engedi szóhoz jutni a szubjektivitást, lefokozza á személyes jelenlétet;
csak a választott anyag egyéni megelevenítéséhez nélkülözhetetlenül szükséges vallomásosságot és hevületet nem fojtja el.
Stílusában nem törekszik ékítményes színezésre, az esszényelv önmagára figyelő
játszatására, stílromantikus parádézásra. Nyelvi anyagában nem tűr semmiféle sallangot, hivalkodó egyénieskedést és verbális üresjáratot. Ugyanígy kiiktatja írásmódjából a gyalogprózai szárazságot, az ihlettelen szürkeséget, a henyeséget vagy a nehezen követhető elvonatkozottság változatait, formáit. Nyelvhasználata ekként lesz
egyéni. Nemes veretű értekező stílus ez, mely hajlékonyan simul a tárgyhoz, hajszálpontosan közvetíti a gondolatot, egyszerre fogalmi és érzékletes, feszes és rugalmas,
pontos és megelevenítő.
Természetesen itt-ott a részletekben a vitázó kedv találhatna ellenvetésekre indító
mozzanatokat, kiemelhetne vitatható elemeket, helyenként alkalom kínálkozhat további eszmecserére, esetenként másfajta megközelítésre is. A tüzetes szakkritikai
analízis élhet majd az efféle lehetőségekkel. Ám ezek a részletviták aligha változtatnak a lényegen, vagyis azon, hogy Béládi Miklós tudományos eredményei szilárdan megalapozottak, kiemelkedően jelentősek, állni fogják az idő próbáját. Miként
az alkotó művészetben, az irodalomtudományban is kártékonynak érzi a szerző az
„egyetlen üdvözítő módszer ortodoxiájához" való ragaszkodást. Lehetségesek tehát
másféle irodalomközelítési eljárások is, de az ő szemléletét és módszertanát kétségbevonhatatlanul a legjobbak, legtermékenyebbek rendjébe kell iktatni. Saját irányát a
legmagasabb színvonalon képviseli. Munkásságának mostani summája ezért lehet
nemcsak eligazító, de hitet erősítő és sarkalló is. A belőle sugárzó meggyőző hatás
révén olvasóját is megerősítheti abban, hogy annyi kétely, fel-feltámadó belső
bizonytalanság ellenére is érdemes ú j s ú j kísérleteket tenni az irodalomtörténetben
s a kritika műfajában, mert lehet értelme és rendeltetése az effajta munkának, a
szándék s az erőfeszítés igazolhatja önmagát. (Szépirodalmi, 1974.)
FÜLÖP LÁSZLÓ

91

Próteusz arcképe
(JEGYZETEK POMOGÁTS BÉLA DÉRY-MONOGRÁFIÁJÁRÓL)
Legtömörebben talán Lukács György jellemezte Déry Tibor írói alkatát, amikor
nem a csalhatatlan válaszadók, hanem az örök kérdezők közé sorolta, a század minden problémájára, az ember történelmi sorsának minden veszélyére rákérdező b á t o r ságban jelölve meg műveinek korszakos értékét. S mert a kérdező író valójában a
kérdező valóság tolmácsa, életműve éppúgy nem ismeri a lezártságot, mint a folyton
ú j kérdések jövője felé táguló valóság; Déry pályáján a betetőző, az összefoglaló'
eredmények mellett mindig ott a kísérletezés, az ú j formákat és ú j valóságvonatkozásokat kereső szellemi nyugtalanság. Akárcsak az élet, melynek tolmácsául szegődött, semmihez sem hű, csak önmagához; Pomogáts találó hasonlatával élve, „próteuszi alkat", aki „önmagát és mondanivalójának formáját keresve, többféle alakot
ölt; irányokat cserél, hűtlen lesz művészi elveihez, közéleti szövetségeseihez, hogy
betölthesse személyiségének törvényeit". Ez a mindig önmaga cáfolatával teljesedőírói pálya amúgy sem könnyíti meg monográfusa dolgát, ráadásul az életműben elénk
sokasodó „Déry-problémák" mellett létezik az irodalomtörténet „Déry-problémája" is.
Prózája ugyanis éppúgy a magyar epika „magányos" jelensége, mint a K r ú d y é ; a
kísérletező író egyben felfedező is, aki regényeivel a magyar próza egy-egy, addig,
szunnyadó lehetőségét váltja valóra, éppen ezért esztétikai minősítésük elkerülhetetlen állásfoglalás is e próza fejlődéstörténetének, értékelveinek és -rendjének m e g határozó kérdéseiben.
Pomogáts Béla könyve az elsőket, a „Déry-problémákat" vizsgálja, a „próteuszi
alkat" belső fejlődéstörténetét, ügyelve benne a szüntelen újulást és újítást csakugyan alkattá szilárdító állandóra, az elvre, amelyhez a hűség igazolja az író sorozatos „hűtlenségeit". Ezt találja meg jó érzékkel Déry műveinek ikereszményében, a
szabadság és az emberi teljesség keresésében, illetve abban az érzékenységben,
amellyel Déry ez elvont eszmények megvalósulásának konkrét történelmi feltételeit
és lehetőségeit ábrázolja. Az író történelemlátásának — s az említett „emberi lén y e g i h e z való viszonyulásának — a módosulásaival hozva összefüggésbe az írói
hangnem, a m ű f a j és a stílus változásait: a lázadás érzelmével a pályaindító a v a n t garde vonzásokat, a munkásmozgalomban megtalált történelmi cselekvéssel, a m a r xizmusban fellelt „válaszadó" filozófiával a következő „nagyrealista" műveket, végül
az „emberi lényeg" jövőbeli sorsára vonatkozó kétellyel, kiábrándulással az utolsó
művek elidegenedés- és tagadásmítoszát. Érvelése a művektől indul, következtetései
a művekhez térnek vissza; mindaz, ami az írót ért külső hatás, a műveket meghatározó életrajzi, történelmi és irodalomtörténeti erőtér, tömör összefoglalásokba
préselődik, inkább a szerző fölényes jártasságát, mint kutató eredetiségét bizonyítva.
Eredetisége a műelemző szempontok megválasztásában, az elemzések gondolatmenetébén lelhető fel; a művek értelmezése az a terület, amelyen Pomogáts könyve a
Déry-kritikát gazdagítja. Különösen az írói szemléletet, a művek ember- és valóságábrázolásának bölcseleti hátterét bontja ki árnyaltan, s bizonyítja szerkezet- és stílusmeghatározó szerepét. Az egymástól elkülönülő műelemzések éppen az írói szemlélet egy-egy ú j árnyalatának vagy éppen fordulatának a bemutatásával kapcsolódnak egymáshoz, a leíró-elemző módszer statikusságát a belső fejlődés dinamikus
érzékeltetésével kapcsolva össze.
Pomogáts előadásmódjára jellemző, hogy elsősorban pozitív ismeretanyag közlésére törekszik, nem polemikus hangnemű. Mint könyvének 177 kísérő jegyzete
bizonyítja, egészében ismeri és bőségesen kamatoztatja az előtte járó Déry-kritikák
eredményeit, s azzal, hogy általános megállapításaikat a részletekbe menő elemzés
próbájának veti alá, már rostál is, kiemeli a számára — és a majdani továbbelemző
számára — a használhatót, rendszerezi a nehezen áttekinthetőt.
92

Persze, ízlésvonzalmaitól a legtárgyilagosabb irodalomtörténész sem szabadulhat,
s Pomogáts is érezhetően nagyobb szenvedéllyel — s több mondanivalóval — foglalkozik Déry avantgarde korszakával és késői, „mitikus" műveivel, mint realista
pályaszakaszával. Ami gyakorlatilag nem hibáztatható, hiszen' éppen e „problémásabb" művek elemzése, részletező értelmezése az előfeltétele a futólag jelzett „Déryprobléma" megközelítésének. A befejezetlen mondat irodalomtörténeti jelentőségét
azonban, azt hiszem, nem meríti ki az a tény, hogy „elemző és összefoglaló módon
mutatta be a harmincas évek magyar társadalmának alapvető osztálykonfliktusait".
Kockázatos — és talán szerénytelen is — Pomogáts erudíciója mellett egy olvasói
benyomásra hivatkozni, mégis megemlíteném, hogy a regényindító fejezet „prousti"
városleírásának olvastakor bennem nem Az eltűnt idő rémlett fel mint rokon és
előd, hanem József Attila Külvárosi éje. József Attila azzal, hogy lemond a hagyományos leíró vers konkrét és meghatározott nézőpontjáról, fölbontja a leírás reális
térviszonyait, s az érzékelhetővel, a valóban láthatóval szemben egy olyan valóságmodellt teremt, amely a valóság törvényeire mutat, s az érzékelés helyett az intellektushoz szól. Ugyanilyen térbontó képet kapunk Déry regényében is a nagyvárosról; ez a kép egyetlen nézőpontról beláthatatlan, s éppúgy egy modellszerű valóságbemutatásra tör, mint a József Attila-vers. De kicsiben rejti ez a leírás a regény
egészének írói célját; a korvalóság minden törvényét tartalmazó modellnek a kidolgozását. Űgylehet, éppen ez a modellszerűség a titka annak az újszerű regényszerkezetnek, amelyet Pomogáts „architektonikus" művészetnek nevez, s amelynek
funkcióját alig elemzi. S mert ez a modellteremtő ábrázolás éppen a konkrét jelenségszféra és az őket meghatározó absztrakt törvények, a „felszín" és a „mély" együttes bemutatását, a jelenségben a törvény érzékeltetését célozza, alapvetően intellektuális fogantatású — a regény gondolati rétege ebből a szempontból érdemelt volna
részletezőbb figyelmet.
A befejezetlen mondat és a József Attila-líra párhuzamát folytatva, a regény fő
értékét a visszahódított totalitásban jelölném meg. Ami nem egyszerűen a nagyregényforma felelevenítését jelenti, nemcsak a teljes valóságkép illúzióját nyújtó
életgazdagságot,' hanem — akárcsak József Attila költészetében — azt is, hogy az
írói szemlélet forradalmisága a teljes valóságértelmezés lehetőségét teremti meg, s
ezzel együtt a valóságkép érzelmi és intellektuális teljességének a lehetőségét. Ezért
szintézisteremtő, nemcsak formai vonatkozásban, hanem írói szemléletében is.
Árnyaltabb értelmezést érdemelne Déry késői műveinek történetbölcselete is.
Az e művekről szóló elemzések a könyv legjobb négy fejezetét alkotják, ennek ellenére — vagy éppen ezért — hat egyszerűsítésnek a Déry történelem- és haladásfelfogását kétely és remény, haladáshit és pesszimizmus puszta szembesítésére redukáló felfogás. Ez azonban talán már annak a „Déry-problémának" a körébe vág,
amelynek elemzése kívülesik a szerző vállalt feladatán.
Az ú j Déry-könyv mindenképpen nyereség; az olvasónak is, aki most m á r eligazító kalauz kíséretében léphet Déry művészetének labirintuskanyargású világába,
s a Déry-kritikának is, amely, reméljük, egy teljes pályakép vázlatát és fontos előmunkálatát üdvözölheti Pomogáts Béla munkájában. (Akadémiai, 1974.)
LÁNG GUSZTÁV

93

Két riportkönyvről
Ha ezt a szót hallom: riport, nagyon sokféle természetű írásra gondolhatok, s
ezekhez nem mindig önként társulnak az olyasféle fogalmak, mint a teljesség, az
elmélyültség vagy a művészet. Ezért is izgalmas olvasmány ez a m ű f a j : bizsergető
várakozással foghatunk hozzá, mit kapunk vajon, s mi fog hiányozni? A sokfajta
riportban mégis van valami közös, mégpedig a közeli valóság — vélt vagy valóságos — jelenléte. Szemmel sokszor alig követhető gyorsasággal változó korunkban természetes szükséglet a valóság megismerése, és ez az, amiért leginkább érdemes
kézbe venni ezeket a riportokat, hogy aztán örüljünk, ha a dolgok lényegét kaptuk,
vagy fanyalogjunk, ha csak a látszatát. S h a ez így van, hogy is ne nyúlnánk különös mohósággal az olyan riportkötetek után, mint ez a két romániai kiadvány, hiszen
olyan világról ígérnek tudósítást, amelyet sokkal kevésbé ismerünk a kelleténél.
Nyissuk fel őket bátran, nem fogunk bennük csalódni.
Az egyik könyv — három szerző munkája — Vajdahunyadról szól. Erről a városról az egyébként keveset tudó embernek is két dolog jut az eszébe: a Hunyadiak
vára és a vaskohászat. Nem véletlen tehát, ha a három riporter érdeklődése is főként
ezek körül sűrűsödik, hogy ily módon igyekezzenek eljutni a város, a környező táj,
az alakító-alakuló történelem és társadalom lényegéhez.
A három írás közül Beke Györgyé a legnagyobb lélegzetvételű. A „Cserna vizén
zúg a m a l o m . . . " című riportból részletekben, lépésről lépésre haladva ismerjük meg
ezt a szűkebb világot s benne az emberek, a közösségek sorsát: az évszázadokkal
vagy talán évezredekkel ezelőtt kialakult vaskohászat történetét, a vajdahunyadi és
a Hunyad környéki magyarság nehéz, küzdelmes sorsát, munkásdinasztiák és munkásegyéniségek kialakulását, a munkásmozgalom helyi eseményeit. így olvasóként is
megbarátkozunk néhány kiváló emberrel: a vajdahunyadi magyar iskola tanítójával,
fjtefan Triplával, a szocialista munka hősével, aki Sütő András könyvéről beszélget,
és azzal a lelkes orvosnővel, aki mindenképpen meg akarja védeni a hunyadi m u n kásokat mindattól, ami a körülöttük levő levegőt szennyezi. Meglátogatjuk a múlt
század végén Bukovinából idetelepült székelyeket, hogy elmondhassák sorsukat,
amelyben legfőképpen az a csodálatos, hogy megvannak és elmondhatják. Valódi és
komoly kérdésekről esik szó Beke György riportjában, olyanokról, amelyek mindannyiunk számára fontosak.
Kenéz Ferenc írása (Női arcok kék mezőben) a vajdahunyadi asszonyokról szól,
akiket itt, a „férfiak városában" szinte alig vesznek észre. Pedig sokféle asszony és
leány él itt, s úgy tűnik, hogy az iparvidék őket is formálja, alakítja — ha akarják,
ha nem. Megelégedettnek látszó, már beletörődött és még kitörni vágyó asszonyokkal beszélget a szerző, s mi olvasás közben azon tűnődhetünk, hogy nicsak: a
nehézipar városában létezik egy másik, egy csöndesebb Vajdahunyad is: az asszonyoké.
Mi újat kaphatunk még a harmadik riporttól, Marosi Barna „Amit a memóriatároló nem tud" című írásától? Elsősorban szép és érdekes hangulatokat, a múlt és
a jelen, a város és a táj, a kohó és az ember együttesének gyakran lírai, belülről
tükröződő varázsát. Végigsétálunk a városon, elnézegetjük Hunyadi várát, bepillantunk az óriáskohókhoz, de csak annyira, hogy a nagy forróság ne legyen kellemetlen.
Végül pedig csónakázunk egyet a város fölött levő tavon,- ahol „minden olyan idillikusán b é k é s . . . "
Jó az összefoglaló cím, valóban csőposta ez a könyv, olyan, amin a sürgős üzeneteket szokták továbbítani. Ezek az üzenetek egyrészt arra valók, hogy gazdagabbak legyünk néhány okos gondolattal, amit majd magunkban tovább forgathatunk,
másrészt pedig arra, hogy az ismeretek részleteivel felkeltse vagy jobb esetben növelje az érdeklődésünket. Nem csomagot kapunk tehát a csőpostán, hanem értesítést
arról, hogy megvan a csomag.
94

A vajdahunyadi könyv egyik szerzőjének, Marosi Barnának a riportjait találjuk
a „Megbolygatott világ" című gyűjteményben, amelyről túlzás nélkül elmondhatjuk,
hogy hallatlanul sok és sokféle ismeretet meríthetünk belőle, s olvastán szinte észrevétlenül, de mércével mérhetően okosodunk. Mert vajon hányan hallhattak, sőt
olvashattak egy Jókai-regény izgalmasságával vetekedő írást dr. Bernády Györgyről,
a századfordulói Marosvásárhely polgármesteréről, aki korszerű várossá tette a „feneketlen sártengert", vagy a páratlan szépségű vásárhelyi Kultúrpalotáról? Hol kapnánk olyan írást, amely néhány kurta oldalon megismertet Fogaras várának történelmével, vagy a Vaskapu csodálatos világával, ahol az eltelt évszázadokban mindig
történt valami fontos és emlékezetes esemény, és amelynek látható részét néhány
esztendeje örökre betakarta a földuzzasztott Duna vize? És sorolhatom, mert indulunk tovább, az Erdélyi-érchegységbe — Hérodotosz és Jókai a kálauzunk, Fajia
Negra birodalmában járunk —, majd egy ugrás a nagy hegyeken túlra, a Duna-delta
titokzatos világába, ahol különleges madarak és emberek élnek, hogy aztán újra
visszatérjünk Erdély tájaira: a Hargita két szárnya alá, a széljárta Háromszékbe s
Románia leghidegebb pontjára, Gyergyóba. Mindenhol látunk, hallunk valami érdekeset, ritkaságszámba menőt: egyebek között nádast bújó biológust, Nyírő József ma
is élő Uz Bence-modelljét, büntetését töltő gyilkost, Gyergyóalfalu legöregebb emberét és még sok egyebet.
Marosi Barna még a sohasem látott tájakon is úgy vezeti az olvasót, hogy azonnal otthonosan érezzük magunkat. Nem mindennapi képesség ez, amivel megteremti
a riport közvetlen, meghitt hangulatát. Amolyan bűbájos keveréket készít, amelyben
sok mindenből van egy-egy csipet, de csak így, együtt adja meg az élményt. Megeleveníti a mindenütt jelenlevő történelmet, felkeresi a nem mindennapi sorsú vagy
egyéniségű embereket, s a statisztikai adatok ízetlenségének ellensúlyozására nem
röstell utánajárni valami különlegességnek, amitől gyorsabban futkos az olvasó szeme
a szövegen.
Marosi Barna nem az a riporter, aki fölizgatja az olvasót. Írásain nem döbbenünk meg, nem szorul össze a torkunk, nem gurulunk méregbe, és nem jövünk
lázba. Még csak a térdünkre sem eresztjük olvasás közben a könyvet, hogy el-eltűnődjünk egy-egy gondolaton. Amint már Vajdahunyadon tapasztalhattuk a tűzokádó
kohók megszemlélésekor: ügyel, nehogy túlságosan közel menjen a tűzhöz. Minket
sem hoz tehát tűzbe. Élvezzük az írás szépségét, a hangulatosra fogalmazott mondatok zenéjét, átadjuk nekik magunkat, és tudomásul vesszük azt, amiről szólnak. Jó
közérzettel gazdagodunk, okosodunk. Néha pedig rajtakaphatjuk magunkat, hogy
azokat a részeket is szívesen olvassuk, amit témájuk jelentősége miatt máskor talán
átlapoznánk.
Annak, aki hozzájuthat és elolvassa ezt a két romániai riportkönyvet, szép élményekben lesz része, s ha úgy adódik, otthonosabban mozog majd ezeken a tájakon,
bátrabban és kíváncsibban pillant az elmúlt időkbe, s minden bizonnyal értőbb
szemmel néz az ott élő emberekre is.
[Csőposta (Beke György, Kenéz Ferenc és Marosi Barna riportkönyve
Vajdahunyadról) Kriterion Könyvkiadó, Bukarest, 1974. — Marosi Barna:
Megbolygatott
világ (Riportok). Kriterion Könyvkiadó, Bukarest, 1974.]
HALÁSZ PÉTER

95

S&ftMZfrx

ctssécL

Szeged testvérvárosának, Odesszának
küldötteit látta vendégül szerkesztőségünk. Anatolij Sztyepanovics Glusosakkal, Odessza terület agitációs és propagandaosztálya helyettes vezetőjével
és Borisz Fjodorovics Gyerevjenkóval,
a Vecsernaja Odessza c. lap főszerkesztőjével a két város irodalmi kapcsolatairól s egy készülő, közös antológiáról
beszélgettünk.

Ilona, Katona András és Kovács
János,
a Szegedi Nemzeti Színház művészei
olvastak
részleteket.

Tóth Béla szerzői estjét rendezte
meg
január végén a szegedi Bartók
Béla
Művelődési Központ. Itt köszöntötte
az
írót ötvenedik születésnapján
Forgó Pál
osztályvezető
a városi tanács
nevében,
fölolvasva
Papp Gyula tanácselnök
levelét, s átadva a művelődésügyi
osztály
nívódíját. Tóth Béla műveiből
Bányász

Lapzárta után kaptuk a szomorú
h í r t : HEGEDŰS ANDRAS, a szegedi
Tanárképző
Főiskola
főigazgatója,
laptársunk, a Kincskereső című i f j ú sági irodalmi folyóirat főszerkesztője
ötvenkét éves korában hirtelen elhunyt. Családja, munkatársai és b a rátai gyászában osztozunk,
emlékét
megőrizzük.

Raffai Sarolta új társadalmi drámáját, a Vasderest — amelyet közelesen
bemutat a Kecskeméti Katona József
Színház — lapunk két következő számában közöljük.

