Dobai Péter,
Gergely Ágnes,
Pintér Lajos versei
Bene Zoltán,
Csiki László prózája
^érey János színműve
Virág Zoltán
beszélgetése
Jovan Zivlakkal
Fried István
tanulmánya
Jókai Mór regényéről
Diákmelléklet:
Vadai István
Örkény Istvánról

3

2008. március

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz RÓBERT
A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
jí
a Nemzeti Kulturális Örökség Minisztériuma
^^ rft
Nemzeti Kulturális Alap
' Ü 1
támogatásával.
NEMZETI KlLTl RÁLIS ÖRÖKSÉG
..
.. w
... A l
MIMS/ITHII M\
Felelős kiadó: Tiszatáj Alapítvány.
Nemzeti Kulturális Alap
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXII. ÉVFOLYAM, 3. SZÁM
2008. MÁRCIUS

 
CSIKI LÁSZLÓ: Boldogság ....................................................

3 

GERGELY ÁGNES: Fúga ........................................................

12 

TÉREY JÁNOS: „Mindenki megvolt: mindenkinek” ............

13 

TÉREY JÁNOS: Asztalizene (Színmű három tételben –
részlet a második felvonásból) ....................................

15 

Az emlékezet oceanográfiája (Jovan Zivlakkal beszélget
Virág Zoltán) ..............................................................

27 

JOVAN ZIVLAK: Villám; Rossz vendég; Forráskút; Atya
vagy fiú; Nocturne (Fenyvesi Ottó fordításai) ............

35 

DOBAI PÉTER: Két hellászi leányzó szobortorzója a római
capitolium csarnokában (Musei Capitolini); Campo
de’ fiori, Roma; Utak; Ne nézz fényképeket, mert
visszanéznek: a te tulajdon szemeddel! ......................

40 

PINTÉR LAJOS: Zsu Hajdu ...................................................

45 

BENE ZOLTÁN: Démonűzés .................................................

47 

TANULMÁNY
FRIED ISTVÁN: Nagyvárosi árnyak és fények Jókai Mór
regényében (A gazdag szegények elbeszélői „modor”-a) .........................................................................

52 

KOVÁCS ESZTER: Az utazás szerepe és kritikája Diderot
műveiben .....................................................................

65 

ÖRÖKSÉG
MARJANUCZ LÁSZLÓ: A kolozsvári egyetem Szegeden .......

77 

KRITIKA
GILBERT EDIT: Tizenöt (fájdalmas) történet (Kínpoétika)

84 

KISS LÁSZLÓ: Lavíroz (Király Levente: Nincs arany közép) ..............................................................................

88 

OLASZ SÁNDOR: Krúdy és Márai titkai nyomában (Fried
István: Szomjas Gusztáv hagyatéka. Elbeszélés, elbeszélő, téridő Krúdy Gyula műveiben; Író esőköpenyben. Márai Sándor pályaképe) ........................

92 

ÚJVÁRI EDIT: Fiziognómia (avagy szellemi kaland „a művészet és a tudomány határmezsgyéjén”) ...................

96 

TEKULICS JUDIT: Alfiéri életműve és utókora ....................

99 

MŰVÉSZET
SZUROMI PÁL: A szelídség oltára (Kárpáti Tamás Halott
báránya) ...................................................................... 104 
SIMAI MIHÁLY: Veres Mihály kép-látomásai ..................... 110 
SZAKOLCZAY LAJOS: Tüzes érzelempontok (A Kass-család
kiállítása a Hegyvidék Galériában) ............................. 112 

 
Szerkesztői asztal ............................................. a belső borítón

ILLUSZTRÁCIÓ
KÁRPÁTI TAMÁS festménye a 104. oldalon
VERES MIHÁLY festményei a címlapon, a 11., 26., 46., 51., 64.,
103. 109. és a 116. oldalon
DIÁKMELLÉKLET
VADAI ISTVÁN: A részeges gőte
(Örkény István: In memoriam dr. K. H. G.
című egyperceséről)

CSIKI LÁSZLÓ

Boldogság
A férfi befejezte a mosogatást. Vízcseppek remegtek a kék csíkos fajansz tányérokon. Ránézésre, de még képzelet szerint is idősek otthonából származott tányérok álltak élükön a mosogatóban. „Lopták ezeket?” A mosogató-kagyló pattogzott
zománcát, egy csillagos fekete pontot nézve a férfi rábólintott, és ettől előre esett
a festett haja. „De nem Klára. Ő csak elfogadta. Olyan.”
Letűrte jobbágykék inge ujját, és felmarkolta zakóját a konyhaszék támlájáról.
A zakó sötétkék volt, ezüst gombokkal, illett a világos szürke kasa-nadrághoz.
Ehhez a férfihoz minden illett. A zakó bal belső zsebe felett angol selyemcímke
tűnt elő, amikor benyúlt a pecsétgyűrűjéért. Meleg volt a zseb, akár egy madárfészek a faodúban, melybe bennragad a gyerek tojást markoló ökle. „Gyümölcsfa
volt. Talán alma.” A pecsétgyűrűn dombormívű tölgyfa, és talán háromfejű madár az ágai közt. A madár túlságosan kicsi volt ahhoz, hogy szabad szemmel, akár
olvasó szemüveggel látni lehetett volna, a véseteket eltömítette a kosz. A férfinak
fél percbe telt, amíg megbánta, hogy nem a gyűrűs kezével mosogatott, kioldvaszabadítva a vásárolt címerállatot. Gyűrűs kezével csapta hátra a haját, és ekkor
egy vízcsepp hullt róla a fényes cipőjére, éppen olyan csillagos foltban, mint a mosogatókagyló zománcán.
„Rájönnek. Elkapnak. De miért gondolom ezt?”
Zakója ujjával törölte le a vízcseppet cipőjéről. Fél lábon egyensúlyozott közben a vörös-fehér padlócsempéken. „A fürdőszobáját is ki kell takarítani. Majd
jövő kedden.”
A konyha falán gubás pásztor furulyázott, lombfűrészelt keretben. A férfi nadrágszárába akadt cipővel billegett a konyhában. A fali kampóról levert egy merítőkanalat. Olyan hangon csattant a kövön, akár két gépkocsi az utcasarkon.
– Fizeted! – hallatszott a szobából Klára hangja.
Klára profi kurva volt, de csak délelőtt. Héttől tizenkettőig rekedten beszélt.
Vendégei távozása után kitisztult a torka, mintha finom oldatokkal öblögetett
volna, mielőtt kislánya hazatér az iskolából. Pedig már a mosdást is unta. Napjában háromszor győzte meg magát, hogy fürödnie kell, és eddig még mindig sikerült. Abban a korban volt, nem tudta eldönteni még, hogy ha eljön az ideje, tehát
akarata, gőgje végére ér, soha nem megy már a fürdőkád közelébe, vagy egyszer
végleg belefeledkezik.

4

tiszatáj

A férfi kirúgta lábát a nadrágban, előbb riadtan hallotta, ahogy szakad az alja,
majd megnyugodott, hogy kiszabadult belőle. Gondosan visszatűrte a széleket, és
hajoltában fejébe tolult a vér. „Ha itt halok meg, minden kiderül.”
Ismerte az ilyen keddeket, ez se lehetett más. Rendetlenül kezdődnek, de fél
tizenegyre a helyén áll már minden tiszta csésze, hímzett terítő, és az olajfestékes
konyhafalban ugyanúgy zúg a vezetékes víz. Egy emelettel fennebb szintén mosogat vagy fürdik ilyenkor valaki.
Klára ilyenkor a szobában ül az ágyon, és könyvet kell olvasnia. Valahányszor
elunja, és délelőtt tanult reflexszel az ágyékát simogatva bekapcsolja a televíziót,
a férfi rászól a konyhából, mintha látná:
– Légy észnél! – Klára a műbőrbe törli olyankor ujját a támlán, és előre lapoz
hármat a tanulmánykötetben. – Ne hagyd magad, ne csapd be – mondja a férfi.
Hangja átszáll a szűk előszobán, mintegy megkerüli a fogasra akasztott orkánkabátokat, felpattan a linóleumon, majd ellágyul a szobai szürke padlószőnyegen, de azért eljut. „A kép, mint ez is, csupán az elsődleges jelrendszerre hat, nem
veszi igénybe az elvont gondolkodás iránti képességedet, tehát butít. Próbálj gondolkodni.”
„Hogy lehet parancsra gondolkodni? És miről? Van annyi pénz? De lehet,
hogy ez már egy gondolat.”
Klára fáradtabb volt a semmittevéstől, mint három numerától. Nagytestű nő
volt, inkább csak nagynak látszott. Mintha kitömték volna bőrét a vékony csontjain, alig is bírta viselni a saját húsait. Egy-egy szebblelkű kliensének azt mondta,
ő nemesi származék, és túlságosan kifinomult ahhoz, hogy önmagát elviselje.
– De mit tehet ma egy baronesz? Bécsben jártam össze grófkisasszonyokkal, az
itthoniaknak aztán, amikor szociális gondozó voltam, én hordtam ki az ebédjüket. Nagyon, nagyon öregek voltak már. – Másoknak azt mondta: – Röhög apám
a mennyországban, hogy többet eszem nála. – Ilyenkor apja tanyasi parasztként
szerepelt a mesében, és vasvillával kergette a családját, három napig nem engedte le őket az avas szénapadlásról, nehogy elegyék előle a dödöllét. – De te, te
csúnya, én menhelyről jöttem, szerinted mennyi ott a vitamin? – mondta máskor.
Ennek a férfinak egyiket sem lehetett elmondani a sok közül, pedig másodjára
is olyannak látszott, akinek legalább sejtetés-szerűen elmesélhető valamelyik
változat. Lehet, hogy a baroneszeset kedvelte volna. A bunkók szeretik nemesivel
elkeverni a vérüket. De az újsütetű eleganciájában annak örvend talán, hogy ha
akarná, egészséges vidéki lányt döngethetne a lepedőn, aki grófkisasszonyokkal
egy kenyéren élt, még ha azt ő hordta is haza nekik. Csakhogy a férfi nem sokat
nézte a csontját, a húsát, és még annál is kevesebbet kérdezett. Klára úgy ült ott
neki a szobában, várakozva és érintetlenül, mintha csak odaképzelték volna valakik.
A férfi tenyerén a konyhában hosszan folyt a vér. A kövön ugráló merítőkanál
és az asszony hangja úgy megzavarta, nem tudta, a cipője sarka, a merítőkanál,

2008. március

5

a pecsétgyűrű, egy előző lator széttört sörösüvege sebezte-e fel orvul a mosogató
alól. Talán az a csillag alakú, éles peremű vasfolt a kagylóban, melybe most kacérnak ható csíkonként csurgott ki belőle valami, roppant idegenül. Gondosan
a csillag alakú fekete foltra csöpögtette a vérét, és elmosolyodott, amikor sikerült
elfödnie. Az ránézésre is sértett.
A kurva olvasott, az ablakon túl hangtalanul szállt a juharfa pihéje, a fehér
pernye.
– Nem jössz be? – szólt ki a nő.
„Nyertem.” A férfi a vérével takart, álcázott fekete vasfoltot nézte a mosogatókagylóban. Boldog volt, hogy ilyent láthat. Ilyen kicsit, kisszerűt, semmiséget.
Saját magát, csöpp részét, legalább egy lefolyóban. „Élek még, ha látni bírom.”
Ő volt itt a legbőkezűbb kuncsaft. Facér pasas amúgy, de aki azért meri ontani, önteni a vérét, ha nincs is kiért. Keddenként elmosogatott, néha főzött,
többnyire lecsót, abba kolbász mellé a gyerekkori ízeket, vagyis egy vasszöget,
hogy meg ne edződjön a zöldség. Egyszer még a halat is tett bele. Klára nem fintorgott, csak felnézett rá a tányérjából, akár egy kongresszusi előadó a jegyzeteiből.
– Te, ugye, kisvárosi gyerek vagy? – kérdezte. Bizonyára a vasszögről jutott
eszébe.
Klára most elunta a gondolkodást az ágyon. Meg aztán hallotta is, hogy a férfi
azt mondja valakinek távolról a maroktelefonján: – Szólj Sanyinak, ő majd felír
neked valamit. – Ez volt a legunalmasabb: jólöltözött férfi vonalvégről csakis
a feleségének irat fel nyugtatót az orvosával, akivel szombatonként teniszezik, kis
fehér nadrágban ugrabugrál a vörös salakon. Fáradjon ki, aludjon jól a nőci, ne
álmodjék pornográfiát, amitől hajnalban meglovagolná a férjeurát, ha az már
előre ki nem dőlt volna. „Ez meg mégis állandóan a mosogatólében tartja a kezét,
mintha elkaphatna tőlem valamit és továbbadhatná.. Éljen a diadalmas impotencia!”
– Pókhálózni is kéne – mondta a férfi az ajtóban.
„Na, most ez egy vékony, elegáns pali, nem egyéb. Csak úrnak akar látszani.”
A félfának dönti pilises fejét, és olyan elegánsan sápadt a kék zakójában, mint
egy diplomata, aki untig müzlit reggelizik. Lehet, hogy egy beosztottjához beszélt, elég határozott volt ahhoz a hangja: „Szólj Sanyinak…” Ez iszonytatóan megbízható alak, olyannyira magabiztos, ölni is képes.
– Jövő kedden megcsinálom – mondta, még mindig az ajtó közül.
„Kitakarítasz, apróra felporszívózod a szőnyeget, lesikálod a csempét, és aztán
elvágod a nyakamat. Nem utána, előtte tisztogatsz.”
Nem pisztolyt használ, mert olyannyira úriember, sértené kényes, művelt fülét a dörrenés. A pisztoly meg túlságosan személytelen is. Ez közelebb akar kerülni a lőtávolnál, nem egyébért, csak hogy a felelősséget érezze, és aztán bűnhődhessen érte. A vért nem kívánja, nem is bírja, tehát mintegy átutalja a jogra,

6

tiszatáj

a törvényre, a szóra. Vér, mondja, és semmit se lát, vagy egy falevelet. Azt fogja
mondani még a rendőröknek is: ősz van, tündököl az ég, és nem érti, miért lenne
fontosabb egy nő élete annál, mint hogy ő a felhőket nézi. Nem is tartja elég biztonságosnak a tíz centinél nagyobb távot, ennél távolabb maradni nem akar,
mélyebbre hatolni nem bír; az ilyen soha nem volt jó katona. A megfojtás túlságosan alpárinak tűnik neki. Nem kerül a nő mögé valami külföldön vásárolt ruhakötéllel, sem egy kínai mintás sállal, alkalmilag kifeszített harisnyanadrággal,
hogy a nyakába vesse, izzadva szorítsa, csavarja. Túl érzékeny ahhoz, hogy tíz
percig hallgassa a szilánkossá törő gégén át feltörő hörgéseket, és kínjában áldozatával együtt nyögjön. Kés lesz az, az is csak jobb híján. A könyvből kilesett
helyre döfve annak a nyelét is hamar elengedi, odabízza. Az úgy áll ki a nő testéből, mint a természetes tartozéka.
– Elmosogattam – mondta a férfi.
– A késeket is? – kérdezte a nő.
– Majd porszívózok – mondta a férfi. Olyannyira a saját gondolatait, szándékait követte, nem reagált a nő kérdésére. Leült a szűk kagylófotelba, felkecskélte
a lábát, és cipője sarkát simogatva belekezdett a keddi történetébe. Mindig
ugyanúgy. Ez a megszokottság, beidegződés volt gyengesége egyetlen jele. Nem
mert kilépni magából, mintha forró sivatagba jutna, és ott bármi megtörténhetne
vele, elragadhatná egy hatalmas madár. Saját körén belül kereste még az életveszélyt is, mert biztosan azt is elképzelte hozzá, hogy ott kivédheti.
– Na, figyelj – ártotta bele magát a történetbe a nő.
– Te figyelsz! Megkapod a pénzed? Megkapod.
– Mondanék valamit.
– Nem, tündérem, most én beszélek. Feküdj hanyatt, tündérem. Bal kezedet
tedd a fejed alá, és húzd fel a jobb lábadat. A szemedet lehunyhatod, tündérem.
Kár, hogy nem fekete a pongyolád.
A férfi is lehunyta szemét, halványkékje mintha fehér felszín alá merült volna.
Rajzolni lehetett volna az arcára. Az arca helyére.
– Tudod már, hogy a feleségem karcsú nő. Formásak, izmosak a combjai.
Barnák. A hajlatokban halványabb a bőre, soha nem sikerül annyira kitárnia magát a tengerparton vagy a szoláriumban, hogy egyenletesre süljön. Azok a fehér
részei a legizgalmasabbak. A melle alatt az a fehér félhold. Érted? Fogd fel végre!
– Akkor már inkább kefélnék – mondta Klára.
– Azt mindenki tud. De jónak lenni csak ritkán.
– Nehogy már azt mondd, hogy te jó vagy!
– Nem vagyok az? – kérdezte a férfi. Mosolygott, mintha mulatságosnak találná az ötletet. Úgy mosolygott, mintha megengedhetné magának, és nem egyébért. Akár a tükör előtt.
– Na, jó, halljuk, milyen a feleséged – mondta Klára, megadóan.

2008. március

7

– Te nem támadhatsz – mondta a férfi. – Nem mondhatsz ilyeneket. Te ahhoz az asszonyhoz nem nyúlhatsz.
„Baszd meg, én senkihez sem nyúlnék, ha nem muszáj. De még egy puha faszt
markolni is jobb, mint téged hallgatni, ahogy a címlapra való vagy onnan másolt
feleségedet részletezed.”
Jött ez a férfi minden kedden, elmosogatott, felsöpört, tette, amit otthon nem
tehetett. Otthon nyilván külön szobában öltözött, és csak átkiabálta a feleségének, hogy ma este hova mennek, milyen elegáns murira. Az a barna combú aszszonya meg rakta magára a smukkot, és muri után kétszázszor húzta végig haján
a kefét, ahogy a jó édes anyukájától tanulta. Mert annak volt anyukája. Ez meg
hajnalban ott állt a szomszéd szobában a merev micsodájával, várta, hogy átmehet-e, hogy beverje neki. De még idejében, mielőtt megjön a bejárónő, vagy
telefonál valaki, hogy megállították a vámnál a cég felségjelével tündöklő teherkocsit. „Itt meg mint egy bejárónő… Még az is lehet, hogy nő akar lenni. Takarítaná a koszt. Mi másra való egy kurva? A lakását is szabadon kisöpörhetik a pénzükért.”
– Született volna egy lányunk – mondta a férfi.
„Mi az, hogy volna? Vidd el az egész balhét. Máris tudom, miről szövegelnél.
Arról, hogy volna. Ha lehetne, mi? Mondd ki, hogy meghalt, te hülye!”
– Figyelj – mondta Klára, és köldökig felhúzta a házi ruháját. Nagy sötétség
látszott alatta. – Próbáld meg.
Ő maga is érezte a nyirkos szagát. Még meg is lepődött tőle. Más pasiknak
soha nem könnyítette meg a lehetőséget, hogy beléhatoljanak. Hadd dolgozzanak
meg a pénzükért. Ez meg csak ült és beszélt magának.
– Voltunk tavaly Korfun.
„Ott gyászoltatok?”
A többi nem volt érdekes. Sem a feleség tengerparton barnuló combja, sem
a mélykék tenger, sem a koktél, sem a kibérelt moped azon az idegen szigeten.
Annyi volt érdekes, hogy sötét zakóját, ezüst kézelőgombját ez a férfi akkor nem
viselte. Csak amikor hozzá jött, elmondani Korfut és a feleségét. Vagyis, hogy
a zakója és minden egyebe csupa szó volt, sőt, amolyan hozzászólás, s amikor elhallgatott, egyből leszálltak róla, elrepültek a szavak. Mintha soha nem is lettek
volna, vagy csak olyankor, ha ő nézi. „Kilép majd innen, és mintha semmije sem
lenne azután. Teste nélkül megy haza.”
Klára összefogta magán a pongyolát, combjait egymáshoz szorította, mint elsőáldozó korában. Még meg is ijedt a saját lábközi szagától. Túlságosan érződött,
ő maga is túlságosan jelen volt, legalábbis túlságosan érezte magát. Mondania
kellett volna talán valamit, hogy elfogadják helyette a szavait. Ezért jött ez a férfi,
ezért is mosogatott, söpört. Klára úgy vélte, hogy érti. Eközben túl nagynak érezte
magát. Otrombán hevert ágyán a hatvannyolc kilójával.
– Látni akarom a lányodat – mondta a férfi.

8

tiszatáj

„Che ti dice la patria?” – jutott eszébe Klárának hirtelen. – Mit nevezel a hazádnak? – Nem is mert másra gondolni, egyre azt ismételgette magában, ami
véletlenül felötlött benne: „Che ti dice la patria?” Mintha a lánya lenne a hazája.
– A lányomat hagyjad – mondta Klára.
„Ez a nő azt hiszi, hogy mondhat valamit. Mutogatja közben a pináját. Az is
egy mondat. Két félmondat a melle. A lábfeje úgy reszket, olyan tétova, akár a melléknevek. Az én kislányom meg: akár a ki nem mondott szó.”
– Mesélhetnék neki – mondta a férfi. – Tudok mesélni.
– A nejednek mondjad!
„A kurvák! Mondd ezt a kurvádnak! Megtalálja bennem egyik a másikat. Épp
oda üt, ahol a másik van, vagy inkább lehetne, ha volna: a legérzékenyebb
pontra. Nem tudok nekik mit mondani. És mindketten, sőt mindannyian tőlem
várják. Vissza kellene szólnom az egyiknek a másik hangjával. És aztán megint és
viszont. De akkor épp oda lőnének. Oda, ahonnan az árulkodó hangom jön, a mellembe vagy a torkomba. Kíváncsi lennék, eltrafálnák-e egymást rajtam keresztül?
Találna a szó. Szemtől szembe két lövedék. Éppen csak nem maradna elég időm
nevetni rajtuk, még mielőtt elfelejtem őket. Még azt sem látnám, melyikük mossa
fel véremet a konyhacementről, mielőtt a másik kihívná a rendőrséget. Ki tüntetné el a bűnjeleket? Ki tüntetne el engem? Hallgatni kell.”
– Mesélnék a lányodnak – mondta a férfi. – Nem akarok tőle egyebet.
– Nincs annyi pénz – mondta Klára.
– De csak beszélnék. Nem nyúlok hozzá, megígérem.
– Éppen csak beszélnél! Mondanád ezeket a hülyeségeket.
– Ezeket csak neked mondom. De tulajdonképpen neked sem mondok semmit. Mindezt láthatnád, egy pillantással felmérhetnéd, nem kellene elmesélni, ha
kilépnél a lakásból.
Klára elsírta magát, ő maga sem tudta, hogy miért. Nem is sírt igazán, csak
folyt a könnye. Meglepetten érezte, hogy lecsurognak arcán a könnyei, és mármár szétoldják az állát, aztán lecsepegnek a pongyolájára. Meg is nézte, milyen
nyomot hagynak ott. Évek óta nem merte elsírni magát, mert akkor aztán utána
jött volna minden, talán az egész belseje, és nem áll le, amíg végképp ki nem
ürül. Azt pedig biztosan nem engedte volna, hogy lássa valaki idegen. Most meg
ő maga látta, hogy csillagos foltok sötétlenek a házi ruháján. Ehhez le kellett
szegnie a fejét, és így a férfi megpillantotta a védtelen koponyáját. A haja közt azt
a rózsaszín csíkot, mint egy forradást. Mintha egyszer már széthasították volna
a fejét, és titkos hegként viselné egy bűntett nyomát.
– Szükségem van a gyöngédségre – mondta a férfi. – Vagyis gyöngéd akarok
lenni valakihez. Különben nem bírom ki.
– Ne dolgozz annyit – mondta Klára. – Gyere, lazíts.
Most kacagott. Jó válasznak tűnt, amit mondott. „Ezek a pacákok egyfolytában dolgoznak, legalábbis azt hiszik, és még azt is, hogy az mentség valamire. De

2008. március

9

mi az, amihez soha nem bírnak eljutni annyi munkával? Mi helyett dolgoznak
ezek a pasik?”
– Tudom, hogy most azt gondolod – szólalt meg egy idő múltán a férfi –, hogy
nekem inkább Afrikában kellene lennem.
Ezen már nyugodtan lehetett volna kacagni, utólag is igazolt bármilyen kacagást. Elvégre sehol se volt, lehetett volna tehát akár Afrikában. Előkelő, fehér
idegen, fegyverrel a kezében. Közben meg forralja agyát a napsütés, piszkálja orrát a szavanna pora.
– Az én lányomhoz neked semmi közöd – mondta Klára. – És nem is lesz.
Mosogathatsz, seperhetsz a pénzedért. De hagyjál minket békén.
– Előbb mesélj róla.
– Még csak az kéne! Hogy tovább meséld!
– Á! Kit érdekelne?
– Magadnak mesélnéd, éjjel. Amikor egyedül vagy az ágyban és forr az agyad
az afrikai napsütéstől.
A férfi benyúlt nadrágja farzsebébe, akár egy vidéki kisiparos, onnan és nem
a diplomata-zakójából rángatta elő kecskebőr pénztárcáját, abból egy tízezres
bankjegyet. Azt talán még át is izzadta, mint a kőművesek.
– Okos vagy – mondta. – Ezt azért kapod.
– Költsem a lányomra, mi?
„Ez megöl. Hiszi, hogy lehetne. Hiszi, hogy hagyom. Jó kis játék. Mindent
szabad.”
– Nem lenne szabad ennyire okosnak lenned. Szexisnek sem – mondta a férfi.
– Van nekem ahhoz feleségem. De még jobb kurvám is nálad. Meg bejárónőm.
Azért nem élhetek normális családi életet, nem takaríthatok, nem mosogathatok,
nem hajtogathatom össze a zoknimat, ahogy anyámtól láttam.
– Erre meg idejössz – mondta Klára a délelőtti, rekedt hangján. – Micsoda
perverzitás! Te meg azt mondod rá: normális élet. És háromszor ennyit adj. Három normális palit fogadhattam volna ennyi idő alatt. Különben is, mindjárt
megjön a lányom.
– Látni akarom!
– Soha.
– Én innen addig el nem megyek – mondta a férfi és leült a ágyra.
Klára is ülő helyzetbe kínlódta magát, remegett a haragtól vagy a félelemtől.
„Inkább megölöm. Máskor, Klára, legyen a kredencben méregpor! Csak hely
nincs, ahova a hullát eldughatnám.”
– Azt mondhatjuk neki, az önkormányzattól jöttem – ajánlotta a férfi.
– És elmeséled neki az utolsó huszonhárom paragrafust.
– Majd meglátjuk, miről beszélgetünk.
„Nem fogod te azt meglátni soha. A partvis nyele jó lesz. Aztán kicipelem
a közös folyosóra. Nem lehet túl súlyos. Őrmester úr, ez az önkormányzati tiszt-

10

tiszatáj

viselő úgy nekiment a falnak, betörte a fejét. De ehhez tompább tárgy kell egy
seprűnyélnél, valami lapos, különben nem hiszik el. Még annyi időm is marad,
hogy idebent felmossam a vért. De inkább a konyhában kell megcsinálni, a csempét könnyebb felsikálni.”
– Menj el, kérlek. Könyörgöm – mondta Klára a férfinak.
Az újabb három bankjegyet szedett ki a tárcájából, egyik sarkuknál fogva
szétterítette őket, akár a kártyalapokat, és letette az ágyra, kettőjük közé.
– Ki vagy fizetve.
– Fizetek én neked – mondta Klára, és még mosolyogni is megpróbált. – Elvégre te dolgoztál, nem én. Csak menj el, kérlek! Különben valami olyant teszek…
– Rendőr hívsz? – Most a férfi is mosolygott, látszott a műfényű fogsora. –
Vagy agyonütsz? Az sincs, ahova elrejts ebben a vacak kis lakásban.
„Kitalálta, a disznó! Egy srófra jár az eszünk.”
– Van nagyobb büntetés a halálnál – mondta Klára. – Levelet írok a feleségednek, hogy kurvákkal töltöd a délelőttödet, miközben ő azt hiszi, bizottsági
ülésen vagy, és a szeretőjével hancúrozik a hálószobátokban.
– Az lenne a búcsúleveled – mondta a férfi, és szájából, a szorosra húzott ajkai mögött eltűnt a műfény. – A szeretőjéről viszont tudok. Ugyanarról a tanácskozásról hiányzunk. Levelet pedig ne merj írni. Apropó, a kislány tud már írni?
„Megteszem. Muszáj. Lehet, hogy most már élvezném is.”
Megszólalt az ajtócsengő. Előbb két hosszú, majd egy rövid, végül újabb hoszszú berregés hallatszott, a csengő cilinderére ragasztott ragtapasztól tompított
hangon. Az asszony úgy ugrott talpra, mint a puskadörrenéstől.
– Itt maradsz – suttogta. – Az önkormányzattól jöttél. Adótartozásom van.
A kislányért jöttek.
Eligazgatta öve mentén a pongyoláját és indult ajtót nyitni.
– Szia – mondta odakint valakinek. – Még nem jött meg az iskolából.
Termetes, kopaszodó férfi lépett a szobába. Megállt, nem szólt, mintha nem is
nézett volna. Díszcsomagolású, apró dobozt tartott a bal kezében.
– Az úr végrehajtó – bökött a férfi felé Klára. – Ő pedig a férjem. A volt férjem. Ma van a láthatási napja. Mindenkinek az én kislányom kell. De ő egyedül
az enyém.
– Akkor én megyek is – mondta a férfi.
– Akkor én odakint várok – mondta a volt férj. – A konyhában. Főzhetek egy
kávét, amíg elintézitek? – Kicaplatott, csak a vastag hangja érkezett vissza a szobába. – Hű, micsoda rend van itt! Csak nem lánykérőbe jönnek?
A férfi az előszobában forgolódva a térden alul érő viharkabátját húzta magára, és mindegyre nekitántorodott valaminek, a cipős szekrénynek, a telefonállványnak, saját három csatos irattáskájának. Abban mintha üvegek koccantak
volna össze.

2008. március

11

– Van söröm – suttogta az asszony. – Konyakom is. Ülj le, igyál valamit.
– Délelőtt soha – mondta férfi, majd csendesen nyitotta és csukta az ajtót.
Közel egy órán állt aztán a szemközti ház kapujában, az elhajtó gépkocsik fölött, között bámulta az asszony társasházi kapuját.
„Szó, szó, szó… Ember senki. Hogyan lehet belekapaszkodni egy szóba? Pedig
ezt szoktuk mondani. Azt nem, hogy emberbe kapaszkodj. Vagy van, aki szótartó,
de embertartó nincsen. Sok a szószátyár, akár én, de emberszátyárt még nem
láttam. Csak az jó az egészben, hogy az ember egy szóra, de még egy gondolatra
sem kötheti fel magát.”
– Késtél – szólalt meg hangosan, amikor meglátta a kislányt a szemközti kapu
előtt. Gyér hajú, vékonyka, göcsörtös arcú, fakó kislány volt. Csak egy pillanatra
látta, amíg el nem tűnt az előcsarnok homályában.
„Láttalak: enyém vagy. Lehetsz te rút, de én gondolhatok rólad szépeket. Annál is szebbeket mesélek majd az én kis árvámról. Azt már most elmondom, hogy
apukád hirtelen haragú ember volt, és egyszer egy kicsit nagyon bántotta anyukádat, amikor hazajött és ott találta az ő legjobb barátjával. Hogy azok mit műveltek egymással, megérted, majd ha nagy leszel. Apukád azonban nem csak indulatos és csalódott, hanem érzékeny ember is volt, nem sokáig bírta a bezártságot, főként a magányt négy fal között. Így aztán… Így aztán most én felelek érted.
Csók!”

12

tiszatáj

GERGELY ÁGNES

Fúga
De a cipőit nem bírtam kidobni.
Mindenből egyet őriztem meg,
barna kosztümjét, kék pongyoláját,
télikabátját, hátha fázik.
Szemüvegét is, mind a kettőt.
Talán olvasni akar. Esetleg leül
a televízió elé. Nem tudjuk,
hogy lesz ez a profán részletekkel.
Mintás zöld nyári ruhája is itt van,
jöhet forróság a hűvös évszak után.
Napszemüvege kéznél. Lejárt gyógyszerei.
Memento mori. Kicsiny fejkendőiből
csak egy vagy kettő. De a cipőit,
a cipőit nem bírtam kidobni.
A lépéseit utcákon, tengerparton,
levegőben. Ahogy a hegyoldalban
megy előttem, és elbotlom, ő kiegyenesedik.
És a szeme fölsegít. A keze mozdulatlan.
A kéz áldásra való. Férfiaink
pedig messze előttünk járnak,
rég nem mondják, „Áldjon meg téged
az Örökkévaló…” Elévülhet az áldás?
Vagy él, akár a törvény? Vagy mint a sors,
átokra váltható? S akár a lépést,
fölissza a homok, megfogja a betonba ékelt
lábnyom, hogy el kell botolni,
örökösen el kell botolni? Nem tudjuk,
hogy lesz ez a profán részletekkel.
Memento mori. De a cipőit nem,
nem bírtam kidobni, nem bírtam,
nem bírtam kidobni.

2008. március

13

„Mindenki megvolt: mindenkinek”
Az utóbbi években a hiátusokat kerestem. A magyar lírának volt egy nagyságosszépséges tetszhalottja, a verses regény. Arra gondoltam, életre galvanizálom,
újra megteremtem a saját romjain, ha kínálkozik számomra lehetőség. Azóta legalább féltucatnyian követték a… mit is? Ha nem a mű példáját, akkor legalábbis
egy hiányérzet ösztökélését. Azt mondják, elképzelhetetlen egy eszázadi drámai
költemény? Pláne színpadon? Azt mondom: van időm, utánajárok. Olyan érzés
ez, mint újra lefektetni egy rég fölszámolt villamosjárat vágányait, és elindítani
egy áramvonalas szerelvényt a klasszikus útvonalon. A hagyományos közeg eltűnte után nem írható többé vérbeli polgári színjáték magyarul? Én most mégis
egy jelenidőben és Magyarországon játszódó, úgynevezett „polgári” drámára
gondoltam. Nem társadalmi tablót kívánok festeni, ezúttal egyedül a középosztálybeli értelmiség érdekel, azok a harminc–negyvenévesek, akik bruttó kétszázezer forint fölött keresnek, pont a megfelelő mértékben vagy fokozottan sznobok;
mindenesetre nívós hangversenytermeket, éttermeket, szórakozóhelyeket és úti
célokat favorizálnak, világjárók és kultúrafogyasztók: jobbára ügyvédek, orvosok,
mérnökök és közgazdászok, avagy életképes entellektüelek, aktív művészek ők.
Osztály helyett, persze, szerencsésebb réteget mondanunk. Ez a réteg újra létezik
Magyarországon, és vizsgálódásra is érdemes. Akárhol bukkanjon is föl a „bourgeois bohemian”, sehol Európában, sehol a világon nem azonos a nyakkendős
elittel. Az eltávolodás nem csupán a különleges fogyasztási szokásokban, de egyfajta ellentmondásos, a polgári és a művészi lét határmezsgyéjén egyensúlyozó
értékrendben is megnyilvánul.
Vér nélküli színművet szándékoztam írni: legföljebb valaki megcsal benne valakit, legföljebb kiderül valakiről, hogy hazugságban él, legföljebb borfolt kerül
a damasztabroszra; ebben a darabban csak a steak lehet véres. A fogyasztás egyik
ötcsillagos templomába kínálok bepillantást, egy budai étterem-kávéházba egy
télvégi estén. Kálmán, a baleseti sebész augusztus 20-án, a vihar napján éjszakai
ügyeletes volt a Szent János kórházban. A sérültről, akit ellátott, hamarosan kiderült, hogy ismert operaénekesnő. Kálmán viszonyba bonyolódott a nővel, ám
az örvényszerű, néhány hetes kapcsolatban nemcsak a házassága, de többé-kevésbé az egzisztenciája is tönkrement. Szakított a szopránnal, és egy darabig az
volt a célja, hogy visszaszerezze Almát, a feleségét, hiábavalóan. A Királyhágó téri
étteremben, egy átlagosnak ígérkező szombat estén, mind a két nővel találkoznia
kell. A társaság, amelyik aznap összejön, alkalmi ugyan, többé-kevésbé mégis
összeszokott: együtt van Győző, a tulajdonos, aki Almába szerelmes; Krisztián,

14

tiszatáj

a díszlettervező, aki Kálmánba szerelmes; az operakritikus, akibe senki az égvilágon; és így tovább. Mindenkinek akad valamennyi törlesztenivalója a másik felé.
Voltaképpen kilenc Nárcisz kifinomult és vértelenül is irgalmatlan csatája ez:
van, aki a fogyasztás Nárcisza, van, aki az ezotériáé, vannak, akik a magasnak
mondott művészetéi – fölszálló vagy hanyatló ágban –, van, aki workaholic-Nárcisz, van, aki családi Nárcisz; és így tovább. A végkifejlet egyikőjük apoteózisát
sem hozhatja el.
A dráma háttereként a kétezres évek kissé kaotikus közepét képzelem el,
amelynek utcai eseményeiből jóformán semmit (hiszen mégiscsak szélvédett helyen, Budán, a Németvölgyben vagyunk), szorongó-kiábrándult atmoszférájából
egy villanásnyinál azért jóval többet kíván megjeleníteni a darab. Kiszűröm az
ábrázolásból mindazt, ami csupán aktuális; nem tart számot az érdeklődésemre,
ami pusztán politika; ám igyekszem átmenteni valamit a híres Márai-féle kijelentés, a „Budán lakni világnézet” mai értelméből, azaz részleges kiüresedéséből, és friss tartalmakkal való feltöltődéséből; vagyis a morális válság Magyarországának közérzetéből, korhangulatából.
Valami magasságosat varázsolj;
Küldj a Harmadik Köztársaságból
Szívderítőbb
Ízelítőt.
Térey János

2008. március

15

TÉREY JÁNOS

Asztalizene
(S ZÍNMŰ HÁROM TÉTELBEN )

Budán lakni világnézet.
Márai Sándor
…Sas-hegyre néző kilátással.
Örkény István

SZEMÉLYEK
KÁLMÁN, baleseti sebész a Szent János kórházban
ALMA, Kálmán felesége, ügyvéd
GYŐZŐ, a White Box étterem tulajdonosa
MARIANN, Győző felesége, kozmetikus
DELFIN, szoprán, az Operaház magánénekesnője
KRISZTIÁN, belsőépítész, díszlettervező
HENRIK, operakritikus
ZSUZSI, pincérnő a White Box-ban
ROLAND, pincér a White Box-ban
A DISZPÉCSER HANGJA
Zsuzsi és Roland 20–25 év körül, a többiek 25 és 40 év között. Játszódik Budapesten, a kétezres évek közepén. Februári nap, szombat, késő délutántól hajnalig.
Megszakításokkal szimfonikus vagy kamarazene szól, olasz operák intermezzói, illetve swing, vokális részek nélkül. A darabnak nem lehet eredeti zenéje.
A zene „hallható” a szereplők számára, de általában a hangzó aláfestéstől függetlenül cselekednek, magyarán: nem hagyják sodortatni magukat a zene által.
Delfin nem énekelhet. Senki sem dohányozhat. Szünet nélkül játszandó

16

tiszatáj
(Részlet a II. felvonásból)

12
(Henrik leteszi az újságot, összeszedi magát és leül Delfin mellé. Valamit kérdez
tőle, de nem érthető. Később Győző, Alma, Krisztián)
DELFIN (fölcsattan. Henriknek)
…Hogy miért nem hívtak operabálba?
Mert nem vagy elegendő. Negatív vagy.
Nem kedveltetted meg magad, tudod?
Miért? Ki hívna? Hova hívna? Téged?
Nekik te meghaltál. Nekik te nem vagy.
Kérded, hogy miért hagynak cserben, úgymond?
Miért is nem foglalkoznak veled?
Gondolkozz már, Henrik, az Istenért.
Gondolkozz már, mit adsz nekik cserébe?
Cserébe az estéjükért? Na mit?
Egy jó szót? Egy mosolyt? Egy ötletet?
Henrik, veled nekik nem éri meg.
Eddig is jól megvoltak nélküled.
HENRIK
Én másképp gondoltam,
Principessa divina.
DELFIN (fitymálva)
Legyél realista. Nincs is szmokingod,
Nem engednének be. Egyébként meg,
Mindig mondtam: használd a saját
Kapcsolati tőkédet. Már ha van neked olyan.
HENRIK (fölveszi a tálról az utolsó szelet kenyeret, beléharap, de torkán akad
a falat)
Nem lehetünk felelőtlenek… (Köhög)
Egy körülbelül két centiméternyi,
Páros izomköteg, amit hangszálnak hívunk:
Ha ez tönkremegy, akkor vége.
Jön Győző. Ütemesen hátba veregeti Henriket
HENRIK (Győzőnek)
Nem tudsz valamit a marháról, amit rendeltem?
GYŐZŐ
Hm?

2008. március

17

HENRIK (föllapozza az étlapot)
Itt van. Szürkemarha-pecsenye, csípős szilvaraguval,
Keserű csokoládé ráccsal…
GYŐZŐ (álmélkodva, mintha először hallaná)
Csokoládé ráccsal?
DELFIN (Henriknek, kuncogva)
Ezek itt elfelejtkeztek rólad?
Úgy gondolom, ezúttal sem volt
Igazán bel canto a beszéded, azért.
Nem tetted magad szerethetővé…
Amit a Hírlapban, két éve
Voltál bátor rólam leírni,
Az utolsó szóig aljas rágalom.
HENRIK (gúnyosan)
Habzó szájjal rágtad az újságot? Principessa…
DELFIN
Undorodom tőled.
HENRIK
Eszméletlen, mennyire nem látod magad.
DELFIN
Lerántottál? Azt hiszed, leránthatsz?
Nagyon csúnyán kibabrálhatsz velem?
HENRIK
Mi van még hátra, a Ceprano grófné?
Vagy Berta Sevillából? A Második Viráglány?
A lehető legmagasabban kezdted! És mi vár rád?
Még hány megalázó, semmi kis szerep?
Delfin elsápad, eltakarja az arcát. Alma fanyarul elmosolyodik, Krisztián a könyökére támasztja a fejét: előbb ínyencként, aztán fölháborodással figyel
ALMA (kommentátorként bekapcsolódik a szomszéd asztaltól. Részvéttel)
Aki szakadékszerű életet él,
Az hoz a társáról ilyen ítéletet.
Henrik nem kap elég érzelmi támogatást
A családtól… Ami nincs; vagy csak
Névlegesen van. Henrik magányos, azért keserű.
GYŐZŐ
De jó tudni: van szociális háló,
Ami fölfogná félúton, ha netán
Elkezdene zuhanni a mélybe…
Család. Mi leszünk a családja. Szegény.

18
DELFIN (megragadja Henrik gallérját)
A Királyhágón túlról idejöttél,
Hogy otthon légy miközöttünk,
Hogy meggyógyíts minket,
Megválts minket, igazzá tégy minket;
Vagy ha sehogysem sikerülne a megváltás:
Lopva kifoszd és megbüntesd Budapestet?…
S bosszút állj rajtunk, hűtleneken?
HENRIK (lefejti magáról Delfint)
Meg vagy te húzatva? Megőrültél?
Elképesztő hülyeséget beszélsz,
Égbekiáltó ostobaságot… Szégyelld magad.
DELFIN
Bántottál; azt hitted, fáj? Csöppet sem fájt. Hol születtél?
HENRIK (kihúzza magát)
Kalotaszentkirályon.
DELFIN
Egyem meg a szíved.
Szép hely, mondhatom, mert voltam ott.
Én meg Szegeden, képzeld, én se Budán.
Aki máshol született, kaphat azért még levegőt…
Jegyezd meg, én nem mondtam rád semmi rosszat.
GYŐZŐ
Szóval, Henrik, a frusztrádból építesz
Magadban héroszi hübriszt?
Attól vagy ilyen hetyke? Vagy a bortól?
DELFIN (Henriknek)
Sérelmekkel hizlalod magad?
HENRIK
Ez durva volt. Rendkívül durva volt.
Hogy lehet ennyire korlátolt,
Kisstílű egy értelmes nő?
És te, Győző. Hallucináltam?
Nem tökmindegy, ki hol született?
DELFIN
Remegsz, mint amikor még bordó volt az útlevél?…
Én visszaadom a hegyeidet, a tótükreidet, mindent,
De ne fúrjál, ne nagyon sározzál, mert kitekerem a nyakad.
Menj a Turulhoz, a jurtába, Vasorrú Albert bácsihoz… Indulj.
Idejössz a világ végéről, fúrni-faragni a pestieket?

tiszatáj

2008. március
HENRIK
Ezt kikérem magamnak.
DELFIN
Ki van adva.
HENRIK
Valakivel összekeversz, Delfin.
Te túlmentél minden határon. Meg se hallom.
GYŐZŐ (Henriknek)
Nem veszed észre? A fölháborodás gyűrűje körbevesz.
Ez a visszaigazolás: máris azt hiszed,
Hogy evangéliumi hevülettel sikerült írnod valamit;
Hited szerint a színigazat. Előadás után
Ökölnyivé zsugorodott gyomorral
Gondolsz haza. Elhagy az étvágy!
Örömöd, ha van, csak azért van,
Mert kitisztítja a testedet Isten
Egyetlen délutánra, amíg írod a cikked.
Egyébként: életfogytiglan tűzpróba.
DELFIN
Nekem, akármennyire is fáj,
Édeserdély ugyanolyan ízű,
Mint bármi a földön: Skócia. Wales.
Casablanca. Alaszka. Provence.
Kell, vagy nem kell: odaát van.
Ha hiányzik, utazz oda. Máshol van, nem itt.
HENRIK
Erre nincs mit mondanom.
GYŐZŐ
Ez nem olyan, mint amikor még
Vásárhelyen ültél a Trocadéróban.
Ez a White Box, öregem, ez nem olyan.
DELFIN (Almára nézve, megvilágosodik. Henriknek)
Képzeld el, amikor nyomozáskor
Van öt ártatlan gyanúsított:
Te, Győző, Kálmán, Krisztián, én.
Melyikünk a lombrózó-alkat? Egyikünk sem.
GYŐZŐ
Melyikünk követte el a bűntényt? Egyikünk sem.
ALMA (körbehordozza a tekintetét)
Melyiküknél tapasztalható
Ráutaló magatartás? Egyiknél sem.

19

20

tiszatáj

Melyikükre fogják rá a bűntényt?
HENRIK
Nincs honnét tudjam,
S aztán meg, nem is érdekel.
DELFIN
Melyikünknek van olyan sunyi képe,
Hogy kinézik belőle a tettest?…
Egyikünknek sem? De hiszen
A gyanúsított mindig a messziről jött
Ember. Szóval, te vagy az, Henrik!
GYŐZŐ (Henriknek)
Én nem foglalkozom vele, honnét jöttél.
Csak annyit mondok: csüggesztő ember vagy.
Ugyan mit zsákmányoltál
Abban az őserdő-expedícióban,
Ami az eddigi életed? Szomorúságot. (Saját homlokára bök)
Ott van a homlokodon a haláljegy.
ALMA (Krisztiánnak, Győzőre mutatva)
Ez vérlázító.
HENRIK (Győzőnek)
Saját magadat minősítetted.
Henrik hátat fordít Győzőnek.
Krisztián föláll, odajön, kérdőn mered a társaságra
DELFIN (Krisztiánnak)
Én csak a véleményemet közöltem vele,
Őszintén és karakánul megmondtam, mi van.
Ha nem tetszik neki: menjen haza. (Lassabban, tagoltan)
Ha nem tet-szik ne-ki: men-jen ha-za.
KRISZTIÁN
Ezt komolyan mondod?! Atyaúristen…
Azonnal kérj tőle bocsánatot.
DELFIN
Az már nem változtatna a fekvésén.
KRISZTIÁN (majdnem leül Henrik mellé, de aztán mégsem)
Kurvára unom, hogy mindig ez megy. (Leül a szemközti asztalhoz)

2008. március

21
13

(Henrik föláll, eltűnik a mosdóban. Kálmán átül Delfin mellé.
Sértődötten és tartózkodóan szemlélik egymást. Zsuzsi a pult mögött áll,
Alma egy bárszéken ül)
KÁLMÁN (szemrehányóan)
Én imádkoztam érted, hogy gyógyulj meg egészen,
Azt kértem, hogy javulj meg… A milánói dómban:
Mellettem álltál, közvetlenül mellettem.
DELFIN
Én is imádkoztam… De én nem érted.
Általában nem kérek semmit, úgy imádkozom.
Még azt se, hogy legyen jó bárkinek.
Nem piacolok Istennel,
Jóságot ígérve a jóságáért.
Az ima alkudozás: na mit adok cserébe,
Hogyha Tőle ezt meg azt kapok? (Belegondol)
Te református vagy, különben is…
KÁLMÁN (kiissza a poharát)
Az ilyenkor nem számít.
DELFIN (villával megkocogtatja a poharát)
Te kálomista, hűséges fiú vagy,
Ez meg az úrvacsora, vagy mégsem?…
Úrvacsora a White Box-ban.
Jön Zsuzsi. Még a bárpultnál apró, szinte észrevétlen mozdulattal kigombolja
a blúza felső gombját, finoman kelleti magát, amikor Kálmánhoz lép
ZSUZSI
Szabad még valamit hoznom?
KÁLMÁN
Még egy pohár bort, száraz vöröset.
ROLAND (maga elé)
Ejnye, Zsuzsi.
DELFIN
Én egy ananászlevet kérek.
ZSUZSI (Kálmánt fürkészve, közben magában)
Összehúzódnak a csakráid?… Nosza, űzd el a démonodat.
Tizenöt másodpercet kapsz rá. Kitakarítod a fejedből,
Megtisztítod a sejtjeidet. Tényleg szép feladat:
Képzeld el az Ideális Másod, aki a régi életében él.
Sztársebész. Biztos kezű traumatológus.

22

tiszatáj

Nagy sármőr, akit naponta ér kísértés,
Mégsem lép félre. Ha mégis, akkor fű alatt.
Na látod! Lehetsz egyszer megint ilyen.
DELFIN
Ne hagyd magad eltéríteni, Kálmán. (Zsuzsira pillantva, Kálmánnak elemez)
A smink alatt még ott van
A pirospozsgás, márványarcú parasztlány.
A serdületlen, tejszagú csoda. Nézd,
Olyan édes. Kár, hogy a szantál-illatú
Könyvesbolt polcai közt tévedt el;
Egy szép napon majd biztosan hazatalál.
KÁLMÁN
Ő pontosan így boldog.
DELFIN
Irtózatos ezotéria!…
KÁLMÁN (Rolandra pillantva, Delfin fülébe súgja)
Ő meg egy Győző-klón… Győző-tanítvány.
Wannabe-Győző… Győző kicsiben.
Győző kistafírozza az embereit.

14
(Az eddigiek. Győző fényképeket mutat a mobilján Zsuzsinak. Roland kihozza
az ananászlevet Delfinnek. Kálmán iszik)
GYŐZŐ (halkan Zsuzsinak)
Nézd, ez a Patrícia… Ő meg a Blanka.
Patinak kezdetben szelektív hallása volt,
És senki mással nem volt hajlandó beszélni,
Képzeld, csak mivelünk, csakis a szüleivel…
Itt Mariannal kirándulunk, Madeirán, tavaly májusban.
Ez a Blanka. Ő meg a Patrícia.
ZSUZSI (lelkesedéssel)
Aranyosak… Jaj, de drága, de ennivaló.
ALMA (gépiesen Zsuzsinak)
Mutasd…
ZSUZSI (Almát nézi, aztán a parkettát fixírozza)
Az éjszaka második felében
Észak felől hidegfront éri el
Az országot. A szél északnyugatira fordul,
A front környezetében, illetve a front mögött
Többfelé viharossá fokozódik.

2008. március

23

Egy-egy intenzívebb zápor várható,
A szél csak holnap csöndesül.
Szünet. Győző az ablakba áll. Kálmán föláll, a borszekrényt nézegeti
DELFIN (mint egy Agrippina)
Keveslem. Keveslem. Kicsinyhitűek!
Nem igaz. Nem zápor jön. Nem igaz, mert
Havazás jön. Sűrű, tömött
Felhőkből, sűrű pelyhekben
Havazás. Kétméteres hó. Azt szeretem.
Szeretném, ha idén tényleg jégcsap nőne
A párkányra, tömérdek hó hullna a hóra,
Millió dunnányi hó leesne
Az ünnepekre és a tetthelyekre,
A dérverte sétányra a Duna közepében…
Láttam, a Gellérthegy oldala csupasz,
A Tabán földje véraláfutásos.
Legyen fehér, arcátlanul fehér!
Pihenjen a megbocsátás
Vattájába takarva a város.

15
(Győző el az irodájába. Alma, Roland, Zsuzsi, Delfin. Kálmán leül
Krisztián mellé)
ALMA (Kálmánt nézi)
Mint egy ragály: mindenki gyerekezik,
Ami normális esetben nem baj… Minekünk
Kálmánnal már sohasem lesz gyerekünk.
ROLAND
A nagycsalád a gyávák menedéke.
ZSUZSI (önérzetesen)
Erős gyökérzet, ami álltunkban megtart,
Elszállni nem enged a tornádó idején.
ALMA
Melengető odú! Akolmeleg.
ROLAND
Melengető odú, ez így igaz.
A gyermek második esély. Ha az első
Már végleg elbaltázva, gondolom.
A szülők elhívnak vacsorázni magukhoz,

24
De nincsen vacsora egyáltalán;
Aranygaluskát tálalnak tíz tájban,
Előtte végignézheted a fürdetést.
S egy kérdés sem hangzik el:
„Vendég, mi van veled?
Mi újság az elméddel,
A lelkeddel, az ágyékoddal?”
ALMA
Az teljes mértékben magánügy.
ROLAND
Babácska is az!… A gyermek időrabló,
Mentség mindenre a gyermek,
A késésre, mulasztásra, hibára…
A fürdetés egyenesen a halálom,
Ez a gyermekfölmutatási terror!…
Ettől tényleg kíméljenek meg.
A szülők mikor látják végre be,
Hogy szemük kicsi fénye
Az elkövetőkön kívül
Egyetlen halandót sem érdekel?…
Szülő? Egyet sem ismerek, akit
Nem faltak föl a saját fiai,
Ezek a fordított Szaturnuszok.
Mondd, nagyon muszáj gyereket csinálni?
ALMA
A legjobb benne: nem kötelező.
Nézd a készeket, és gondolj arra:
Aki saját maga nem vitte semmire,
Az utódaiban majd megvalósul,
Az gyermekeiben gyarapodik.
De persze, a traumáját örökíti,
És nem az erényét: pláne, hogyha nincs neki…
ZSUZSI (fölcsattan)
Hogy mondhattok ilyeneket?…
A gyermek maga a csoda.
Öröm nézni, ahogy fejlődik.
Két lábra áll. Gügyög és gagyog.
Szavakat mond. Mondatokat mond.
Virágba borul. Napról napra szebb lesz és egészebb.
ROLAND
Míg nem röppen ki a házból, kínoz minket.

tiszatáj

2008. március

25

A gyermek a béklyó!
Bízzuk a szitterre, a nörszre, az osztályfőnökre,
Talán nyugtunk lesz… Mariann nem jön?
Üvöltse világgá, hogy: „A gyermek a börtön,
Hisz a mézes hétvégét mindig otthon töltöm…”
ALMA
Istenem, a gyerekek. Rájuk csodálkozom.
Mind gyönyörűek, mindegyik meglepetés,
Mégsem hagynak időt a gyönyörre;
Megfojtják, kizsigerelik
A minőségi életet,
Kincsünket, az időt…
ROLAND (suttogva)
Mit imádunk mi a csöppségen?
Hogy még ártatlan? Két percig az.
A világ rendje alapján hülye felnőtt lesz.
Hülye luvnya. A képünk mása. Konok, hülye fasz.
Delfin föláll, odamegy Krisztiánhoz, és a fülébe súg valamit
KRISZTIÁN
Ismételd meg, nem hallottam.
DELFIN
Oké. (Súg Krisztiánnak)
ALMA
Mint egy merénylet a külcsín ellen,
Olyan az édeni gyermek.
Még nem akarok anyuka lenni,
Kötényhassal, gravitáló emlővel,
Szétforgácsolt mellbimbókkal.
Néztem a barátnőmet, olyan volt,
Mint egy hamvas őszibarack, amikor
Gólyák voltunk. Láttam a múltkor,
A Lukács fürdőben, meztelenül.
Láttam, maradéktalanul
Földre tiporta, lerombolta a gyermek.
Azelőtt, mint egy villi a rengeteg erdő mélyéről;
Most meg, mint egy hájas masamód.
ZSUZSI
Tornázz, és add le a fölöslegedet:
A ráncok kisimulnak, a bőr újra feszes lesz.
Krisztián a szája elé kapja a kezét, és döbbenten Delfinre pillant

26

tiszatáj

ALMA
Még ha csak ez volna a baj, csak a test!
Ez olyan szolgálat, amivel még bőven ráérek.
Huszonnyolc leszek.
Igenis, van bennem szeretet.
A gyerek eszméje olyan vonzó… De a többi,
Az elszánt ordítás egyfolytában!…
Az önzés ifjúsága olyan irgalmatlan!
Aki még senki, cserébe nem adhat semmit,
Mégis kér tőlem valamit,
Nemcsak kér, követel:
Időmet felébe metszené.
Ég és föld zeng a kívánságától.
KRISZTIÁN (lopva Delfinre pillant)
Ez igaz?
Delfin lesüti a szemét. Sötét

2008. március

27

Az emlékezet oceanográfiája
JOVAN ZIVLAKKAL BESZÉLGET VIRÁG Z OLTÁN *

Jovan Zivlak (1947, Nakovo) Újvidéken élő szerb költő, teoretikus, esszéista. Tanulmányait Kikindán és Újvidéken végezte. Korábban a Polja, jelenleg a Zlatna Greda című folyóirat szerkesztője, a Svetovi kiadó vezetője és a Vajdasági Írószövetség elnöke. Verseskötetei: Brodar (1969), Večernja škola (1974), Tronožac (1979), Čekrk (1983), Napev
(1989), Zimski izveštaj (1989), Čegrtuša (1991), Obretenje (1993, 1994, 1995), Ostrvo
(2001). Esszékötetei: Jedenje knjige (1996), Aurine senke (1999). Számos irodalmi elismerés és díj birtokosa, művei angol (Poems 1974–2005 [2006]), francia (Trépied
[1981], Poèmes choisis [1999]), olasz (Il cuore del mascalazone [1994]), macedón
(Trinožnik (1985), Zol gostin [1991]), magyar (Penge [fordította: Sziveri János, 1984]),
szlovák (Zly host [1997]), román (Penitenta [1998]) nyelven is hozzáférhetők. Az Új Symposion 1983-as szétveretése idején azon jeles szerb értelmiségiek közé tartozott, akik
nyíltan kiálltak Sziveri János és a meghurcolt szerkesztőség többi tagja mellett.
Mi rögzült benned leginkább gyermek- és ifjúkorod emlékanyagából, visszapergethetők a jellegzetes képek, hangulatok, könnyedén felidézhetők a családi tradíciók, az első
művészeti, irodalmi tapasztalatok, fellángolások?
A kérdés kockázatos. Az író mindig történetet formál a gyermekkoráról, arcképet rajzol az ifjúkori művészről, noha ez főképp konstrukciót jelent. Nem a gyermekkor fiatalja,
hanem az érett személy tesz tanúbizonyságot. Ez rekonstrukciós szerveződést, kapcsolatok létrehozását, genezist foglal magában. Két kifejlet létezik, vagy szétporlasztjuk különféle koncepciók segítségével ezt az időszakot, vagy hamis módon újraélesztjük az irodalom
testében. Természetesen, mindig rendelkezésre áll valamilyen reális helyszín, geográfiai
kötődés, feltűnik az apa, az anya, a nyelv, a társadalmiság, a kultúra, a fantázia. Ám mindezek együttese végső soron átláthatatlan – és ha jól emlékszem, ezernyi módon hangsúlyozódó látvánnyal, gesztussal, érzelemmel, hanggal keveredik, mintha nem is rejlene
benne valamilyen történelmi mozzanat – az átláthatóság és a logosz később érkeznek,
utólagos tudatként, amely elnyom és átformál. Szűkös világot érzékelek, a privát- és közvalóság kegyetlenségét szemlélem mostanában, míg a gyermek tudatában a kíváncsiság
dominált – valaha ez nyűgözött le. Alkonyatkor a süllyedő falusi mezőből, a bánáti síkság
távlatából néztem a közeli város masszív, kékes malmának sziluettjét. Kastélynak láttam,
várnak, ígéretnek. Sokszor beszélnek az erőszakról a szocializmussal kapcsolatban, csakhogy így kiürítik a magán jellegű szférát, az emberi létezők világát, azok világát, akik saját
védelmi mechanizmusokkal rendelkeznek, sötét és összetett olvasmányokba burkolóznak,
*

A találkozó és az interjú létrejöttének körültekintő megszervezéséért Faragó Kornéliának, a szöveg pontos átültetéséhez és szakmai ellenőrzéséhez nyújtott baráti segítségéért pedig Losoncz Alpárnak tartozom hálás köszönettel.

28

tiszatáj

valamint egyéni indíttatású és formatív lázadási kísérletekbe, ösztönzésekbe merülnek
bele. Ők nem mellékvágányokat jelentettek a személytelen nagyiparban, hanem komplikált és gyakran végletes emberi döntéseiket képviselték. Emlékszem egy parasztra, aki
senkivel sem kommunikált a falusi közösségben (nem politikai okok miatt, és nem a gyűlölet okán). Mintha az ő esküvel megpecsételt hallgatásának gesztusa ellenállást jelentett
volna a világ tünékeny nagyságával, az emberi dolgok triviális és reménytelen értelmezéseivel szemben. Engem lenyűgözött, úgy gondoltam, hogy az ő különleges magánya, a bátorság ezen aktusa, a legmagasabb rendű kihívás, olyan tudás, amelynek sohasem férkőzhetek a közelébe.
Apám, egy náci tábor foglya, hol hősnek, hol elnyomottnak számított az emberek között. Ez megrendített. Apaként egységesnek, szilárdnak kellett volna lennie. Ám ugyanazon gyengeségekkel küszködött, mint az a lény, aki egy tisztátalan sors bélyegét viseli
magán. Arra törekedett, hogy elfogadják a közegben, amely kommunista és partizán értékeket hangsúlyozott. Középiskolás voltam, amikor elhagyott bennünket. Megértettem,
hogy léteznek olyan indokok, amelyekre hivatkozhatott – számomra ő lett Odüsszeusz, aki
Kirké szigetén rekedt. Télemakhosz nyomozása értelmetlennek látszott, csupán annyi maradt nekem, hogy egyedül (talán keserű szájízzel) harcoljak saját szerepemért. A hatvanas
években középiskolás voltam a közeli kisvárosban, 1968-at a városi fürdőben töltöttem,
10 napig a szabad ég alatt tanyáztam, és arra vártam, hogy az idősebb barátok, egyetemisták a Vörös Egyetem Közlönyét hozzák. Marcuse, Adorno, Reich, az avantgárd költészet,
Ginsberg, ilyesmiket olvastam és rock and roll-t hallgattam… Mégis, James Joyce, Franz
Kafka, Anton Pavlovics Csehov, Georg Trakl, Gottfried Benn, Thomas Stearns Eliot és
Ezra Pound, Bertolt Brecht és persze Platón, Pürrhon, a sztoikusok, Friedrich Nietzsche,
nos, ők, jobban lebilincseltek…
Emlékszem nagyapámra, aki egy falusi bürokratával való rövid beszélgetés után (aki
az állatállományt és a vagyontárgyakat írta össze) csak legyintett kezével, mintha azt szerette volna mondani nekem, lám ez is befejeződött, nekünk meg „van saját dolgunk”. Én
szintén bereteszeltem a kapukat a jobbítást célzó nézetek előtt, megértettem, a céloktól
függetlenül, hogy nincs jogom részt venni az erőszak gyakorlásában, hogy ez nem az én
választásom, hogy az emberi faj hajlik az erőszakra, hogy az eszmék sokszor halálosak,
hogy pusztán olyan létező vagyok, aki vereséget szenved a saját és az emberi természettel
való találkozása alkalmával, hogy hatásaim és tanúságaim bizonytalanok, hogy a pátosz
sokszor gonosztett, hogy az önjelölt erkölcsiség olyan privilégium, amellyel én nem rendelkezhetek. Nem szerettem volna áldozat lenni, nem kívántam lázadóvá válni. Az írás
éppen annyira ellentmondásos, mint az élet, de az írásnak le kell kötélhágcsón ereszkednie a mélybe, hogy felfedezze azt, ami kevésbé látható; hogy széttörje a már megformált
dolgok burkát; hogy megértse azt a tényt, a nyelv feledékeny, erőszakteli; hogy megkísérelje legyőzni a nyelvet, ám egyúttal képes legyen átadni magát a nyelvnek. Nem szerettem
az ideológiákat az irodalomban, az etikumot sem szíveltem, mert minden megtisztítottság
kérdésesnek bizonyul. Nem kedveltem a tiszta irodalmat, nem abszolutizáltam az avantgárdot, vagy a formát. Az irodalomnak megtapasztalhatók a határai, már rég leáldozott
hangsúlyozott tudatosodásának, külső és belső manővereinek időszaka. Láttunk meganynyi balsikeres illúziót, nekünk az maradt, hogy összesöprögessük a dicsőség morzsáit, s elfogadjuk a kimerültséget, mint a dolgok valódi állapotát.

2008. március

29

Költeményeid, kritikáid, esszéid, kiterjedt értékirányai a nyelviség problémáját, a hagyománytörténet dimenzióit és az egyetemes kultúra sajáttá lokalizálásának lehetőségeit szorosan összefonják a (neo)szimbolista végső kérdések, a nagy témák ironikus
megjelenítésével, vagy éppen az átmenetiséget hangsúlyozó szkepticizmus stílusbravúrjaival. Tipográfiai játékok, helyesírási trükkök, folyamatosan frissülő, egyszerre
patetikus és érzéketlen, érzéstelenített versbeszéd. Mintha olyan poétikai eljárások sorozatát működtetnéd, amelyek nem kizárólag az anyanyelvre korlátozott nyelvben, hanem
az egymás mellett élő nyelvek és kultúrák egybeszerveződésében, kiegyensúlyozott keveredésében, a különböző identitások párbeszédében teljesedhetnének ki.
A nyelv jelenti az irodalom lételemét, de e képletnek lehetnek korlátai, sőt van egyfajta
végzetszerűsége. Hiszen e gondolatot megroppantották már a romantikában. Jeleznünk
kell azt a másfajta mozgást, amely arra utal, hogy nem lehetnek illúziónk arról, létezik-e
a lét, az értelem rejtett igazsága, mint a létezésünk rejtélyének feloldása. Az irodalom megszabadult ettől az illúziótól, önmagát deprivilegizált helyzetre ítélte, hiszen nem egyéb,
mint a kultúra egyik diskurzusa (igaz, önálló karakterisztikumokkal rendelkezik). Az irodalomra ezért a szekularizáció, a dialógus, az önproblematizálás, az irónia, a szkepszis,
a történelmiség, és más propozíciók, tévelygések meg a társadalmiságból adódó kényszerek
jelentései háramlanak. Nem látok semmilyen szentséget az irodalomban, nem hiszem,
hogy előjogokkal rendelkezik. A költészet nem egyéb, mint érzékenységgel megáldott
kultúra-forma, a nyelv és az írás, valamint ezek metaforáinak sajátos teremtménye, miközben a szintaxis egy poétikus ideoszférát képez, amelyben az ütem homologikus a kultúra morfológiájával. Értem az avantgárd szélsőségességét, az öntudat robbanását, az utópikus diskurzus belépését, a művészeti és költészeti szerepek közvetett átgondolásának
igényét. Nem vonzódtam a formalizáció azon módozataihoz, amelyek megszüntetik a referencialitás minden formáját, ám az utópia optimizmusát is elvetettem. Nem vitás, hogy
a jel híján van a stabilitásnak, hogy a költői szöveg teremti a belső motivációt, ugyanakkor
bizonyos, hogy a költészet saját korával és saját kultúrájának alakzataival folytat közvetlen
vagy közvetett párbeszédet. E feszültségekről kívántam gondolkodni, mert tudatában
voltam a ténynek, hogy a költészet nem rendelkezik otthonnal, voltaképpen teremti azt.
Az írás a nyelvre, annak elemeire, jeleire vonatkozó összetett belevegyültségében nyílik meg, miközben beleágyazódik a kultúra tudatalattijába, annak nyomaiba és különbségi
rendszereibe, a szövegközötti kereszteződésekbe. A szerző eltűnik az óceán felülete alatt,
ahol egy olyan tevékenység nyomai szövődnek össze, melyek nélkülözik azt, aki e tevékenységet kezdeményezte. Ami különbségként írható le, azt a nyelvtől kapjuk, és ez nem
más, mint az általam megragadott szavak csereszerű kiválogatása, miközben e szavak akaratom ellenére kerülnek a színre… A szöveg nem pusztán rögzített jegyzetként marad meg,
ugyanakkor a szöveg nem nevezhető valamilyen autonóm és önteremtő monstrumnak
sem. A szöveg beleíródik a kultúra hálójába, a rendszerekbe, a szerkezetekbe, az értékrangsorokba. Én, mint szerző, csupán egy összeesküvés része lehetek, töredékek birtoklója, amelyek segítségével nem tehetek szert öröklési jogra. E textus a nyelvről, a nyelv lehetőségtartományaitól való mélységes függésről, a deformációkról, misztifikációkról,
visszhangokról tanúskodik, valamint az értelemmel, tudással, a lét és a semmi hangjaival
való beszélgetésre utal; ott keringenek benne a mesék töredékei, a gnómák, a parafrázi-

30

tiszatáj

sok, a módosítások, az elcsuklottság, a rettenet, a történetek meg az olvasatok tükröződései, egy létesülő és önmegtagadó nyelv-irodalom gráfiáinak prototextusai…
A költészet helye kétséges a kortárs kultúrában. A költészet megszabadult a történelmi
diktumoktól és szerepektől. Attól is megszabadult, hogy a színház könnyű élelme legyen.
Formája immáron nem rendelkezik a szabadság, a lázadás, a dekonstrukció, a nóvum produktívan szimbolikus jelentéseivel. Ebben a helyzetben nem mentheti meg a világot, ez nem
jelentheti feladatát. Úgy gondolom, hogy a költészet alárendelt, asszimilált és elhallgattatott.
Miért fordulunk a költészethez? Mi az, ami érdekeltségünket biztosítja? Mert nem úgy
fordulunk a költészethez, mint a történelemhez, mint a tudományhoz, mint az emberrel
foglalkozó tudományokhoz, mint a kultúrához, noha a költészet a tudás e régióit sajátos
módon, de mégis, egybefogja. A költészet különféle alakokban újul meg, nem szűnik meg
sajátosságként létezni, noha mindig megtart valami változatlant; a költészet egyszerre
affirmálja közvetlenül vagy közvetett módon a történelmiséget (tárgyként vagy a forma
közvetítésével), és tagadja, transzcendálja azt, miközben megnyílik a kimondhatatlan vonatkozásában, aminek alapja ott van a nyelvben és lehetőségeiben, valamint a kultúrában,
annak szerkezeteiben és rendalakzataiban. Mint a tanúság, a tudás, az emlékezés, a megértés különleges formája, részt vesz az emberi fennmaradás architektúrájának létrehozásában és megőrzésében, az emberi kétségbeesésben, a szakadékszerű rezignációban. A költészet a forma paradoxális pátoszában testesül meg, méghozzá az anyagi kultúrák és az emberi életek eltűnő kiméráinak kontextusában. Mégis, a költészet nem nyújthat valódi vigaszt.
A modernizmus, noha a kétely övezi, számol a feltárás különféle formáival. Belső és
külső formáival egyaránt. Az alanyiság jelentőségének és ellentmondásosságának, a társadalmiságnak, a kultúrának, a történelemnek mint emancipációnak, a melankolikus konzervativizmusnak az érzékelése arra utalt, hogy a modernizmus felvilágosító jellegűnek, és
haladáselvűnek bizonyult. Számolt az értelemmel, noha kifejezte a modern embert érintő
veszélyek tudatát, tette ezt különösen a technika hatalmának, valamint a modern társadalmiság jelentéseinek vonatkozásában. Az avantgárd ezt az ambivalenciát túlfeszített
emancipatorikus vitalizmusával eltolta, s egy „demetafizikált” és „deesztetizált” kontextusba vonta be. A romantikus kód volt minden esetben a talaj, amelyből származott az újfajta művészet ideológiája, és amelyből kiindulva e művészet végletessé vált. A költészet az
alany, a tudás, a tudatalatti felszabadított lehetőségei között cirkulált, valamint a nyelv lehetőségeit, a nyelv tudatalatti strukturáltságát, a kultúraimmanens szimbolikus munka
jelentéseit hitelesítette. E teljesítményeket a kortárs kultúra nem tagadta, ám elfojtotta,
mert az, amit a költészet lát, immáron nem mérvadó. Másfelől, a költészet könnyű ízesítőszerként oldódik bele az ipari- és globális kultúra gesztusrendszereibe. Figyelembe kell
vennünk, hogy a korai modernizmusban a tömegkultúra, a technika, valamint a médiumok a felfedezés és az alkalmazás kezdeti fázisában léteztek. A tömegkultúra termékeinek,
továbbá az ellenkulturális produktumoknak a líraisága, tehát az irónia, a lázadás, az esztétizmus, az exkluzivizmus, az incidens, az ezoterikusság, a misztikum, az uralkodó konvenciókkal szembeni ellenállás, a kaland, a primitivizmus… nos, mindezek olyan értékeket
jelentenek, amelyekre a kultúra úgy tett szert, hogy elrabolta őket a művészettől és a költészettől. Természetesen, amikor a XX. században a tömeg- és a kontrakultúra különálló
formatív és ideológiai erőként lépett fel, akkor pacifikálódott, és az univerzális pénzlogika
asszimilációs hatásának rendelődött alá. Változás, előrelátás, előlegezés… mindebben

2008. március

31

a költészet már nem vállalhat szerepet termékeny módon. Szerepe bizonytalan. Miről beszél
egyáltalán a költészet? Mindig ezt kérdem, és a válaszok elégtelensége még jobban ösztönöz. Mintha a költészet tapasztalata, amelyet a történelem, a kultúra, az ember és drámái
fölé emelünk, csak egy pillanatra bénulna meg a globális katasztrófák, tömeges megsemmisülések előtt, és összefüggésben állna a bölcsesség, az okosság hiányával, a butasággal,
valamint az ember infantilis és felelőtlen gonosztetteivel. A költészet nem tudatosabb,
mint a kultúra többi alakzata, nem élvez fölényhelyzetet ezekkel szemben. Akármilyen is
az emberi szerepekkel és értelmi kivetülésekkel kapcsolatos tanúságtétel, a költészet bölcsesség nélküli lelkesültséget jelent az emberi gesztusok állítólagos nagysága kapcsán,
vagy csupán játék, azaz a szabadság alakzata, méghozzá a szabadságra utaló bizonyság
nélkül. Ott van a költészetben a világ tünékeny dicsősége, a baleseteivel kapcsolatos lamentáció, a nyelv titkaira és börtöneire vetülő zavaros tekintet, az örökös ideologémák és
idolumok szegélyein folyó kínkeserves kúszás-mászás, a földi és az égi dolgokkal kapcsolatos dadogás, és az élet végső problémáira utaló reszketés.
Az igazság nem eleme a költészetnek. Nem is tart igényt arra, hogy elfoglalja ezt az
igazságteret. Egy hazugságfajtáról van szó. E vád íve Platóntól a modernitásig feszül.
A költészet látszat, textus, játék, egy másik vagy sajátos nyelvi valóság, hermafrodita kísértet… és nem merülhet ki az igazságban. Az igazság kérdéseivel kapcsolatos óvatosság – és
itt arra az igazságra gondolok, amely azonosságként lép fel, olyan, mint egy keret, mint
egy kötelező érvényű alapító erő, amely elnyomja az élet hajlíthatatlan és átláthatatlan aspektusait. Egy író arról beszélt, hogy a költészetnek a lehetetlent kell megragadnia. Nem,
a költészet mindig a lehetséges övezetében tartózkodik – a nyelv lehetőségének régiójában. A retorikai extremizmus az ideológiához és a hatalomhoz tartozik. Maga az igazság is
extrém jellegű – mert valójában megragadhatatlan, megismerhetetlen, viszont a társadalmiság és a történelem közegében ködképpé válik, amely bekebelezi a hívők légióit. Az igazság a hatalom jó szolgálója. Ugyanakkor a költészet elárulja azokat, akik szolgálják és ellenáll azoknak, akik belőle táplálkoznak. Az igazság csak annyira fontos neki, amennyit meg
tud menteni belőle, a költészet legfeljebb figyelmeztetheti azokat, akiknek fontos az igazság.
Olyan korban élünk, amelyben hipergyorsulásokat, pragmatikus effektivitást, a reális
élet nem-szentimentális nivellációját, különbségeinek és feszültségeinek eltüntetését látjuk. E kor tagadja a végső kérdéseket, a spekulativitást, a levezethetetlen nyelviséget, ezzel
pedig minden olyan művészetet, amely nem a látvány és a haszon ökonómiájának horizontjában mozog. A költészet szerepe megváltozott, de megmaradt a beszélgetésre vonatkozó kívánalom, a gesztus, amely igaz, változtatja formáját, de paradoxális módon megerősíti önmagát, mint a költészet létezésének indokát, és nem más, mint a fennmaradás
dimenzióinak reménytelen feljegyzése.
A gazdasági és politikai hatalmi játszmák irányítói gyakran fennkölt módon szoktak
lehajolni azokhoz, akiket radikálisan elválasztott, netalán egy csoportba terelt a nemzeti
meggyőződés, a regionális zűrzavar meg az egymástól való atavisztikus félelem. Hozzád
melyik kontextus áll közelebb, a határok nélküli Európáé vagy a Nyugat percepciós
készletében a sokfajta idegenséget képviselő Kelet-Közép-Európáé?
Európa összetett, ellentmondásos, racionális, irracionális, békülő, erőszakban bővelkedő… Ugyanez érvényes Kelet-Európára is, amely bizonyos értelemben transzfert végez,
együtt él mennyországaival és poklaival. Az európai projektum a bizonytalanságba merül

32

tiszatáj

bele. Most erőfölényt birtokol a saját önelégültségével, győzedelmes ataraxiájával, cenzúrázza a múlt sötét foltjait, és nem kalkulál velük, hogy megmentse a jelent. Lehet, hogy az
én tájképem túlságosan komor, sötét, talán aláaknázza egy kulturális Európa létét, amely
legjobb megnyilvánulási formáiban ellentmond a történelemterhes Európának, amelyben
ott lapulnak a drámai és végzetes következmények. Mégis, Charles Baudalaire, Stéphane
Mallarmé, William Butler Yeats, Csehov, Joyce, Kafka, Robert Musil… vagy Miloš Crnjanski, Danilo Kiš, Eörsi István, Konrád György, Zbigniew Herbert, Nichita Stanescu,
Viktor Jerofejev Európája… vagy a valamikori jugoszláv és vajdasági multikulturális valóság, amelyet Danijel Dragojević, Tomaž Šalamun, Vasko Popa, Miodrag Pavlović, Tolnai
Ottó, Sziveri János, Joan Flora, Vojislav Despotov írt meg… e különbségek inspirálnak, és
lehetővé tesznek egy feszültségteli világot, esetleges dialogikus tartalmakkal. Ugyanakkor,
nem lehetnek illúzióink az irodalom kapcsán, illúzióink, hogy az irodalom lehetséges,
mint egy szellem formatív elve. Nem csak a multikulturalizmus és többnyelvűség kapcsán
állítható ez, hanem az európaiság természetével, az emberekkel kapcsolatos eseményekkel
összefüggő szembenézés vonatkozásában is fontos felmérni. Az irodalom a hatalom peremein áll, még akkor is, ha azzal vádoljuk, hogy az erőszak ágense és ösztönzője, arra gyanakodva, hogy extrém ideológiai és nacionalista formáiban hozzájárulhat az erőszak kiteljesedéséhez. Egy ilyen irodalom, noha megszabadítjuk a felelősségtől, nem egyéb, mint
a morális elv retardációja.
A klasszikus költészeti és epikai konvenciókhoz való visszatérés igénye mennyire eleven napjaink szerb irodalmában, többet jelent-e a múlt életformáinak, gondolati rendszereinek egyszerű kisajátításánál?
A szerb kultúrában a múlt század hatvanas éveiben jelentkezett a múlthoz való viszszatérés igénye, melyben a szekularizált marxista irodalomképpel szembeni ellenállást
pillanthattuk meg. E fordulat egyik mozzanatát anti-képnek nevezték, egyes írók fel kívánták idézni a középkori Szerbia retorikáját, a bizánci és a folklór örökség elemeit, méghozzá a szocialista monizmus elleni kritikai igények kapcsán. Arra tettek kísérletet, hogy
szóljanak a társadalmi repressziókról, a peremre szorítottság formáiról, és az akkori társadalom kiüresedettségéről. Ebben a felforgatás alakzatát kell látnunk, amely az etablírozott irodalom ellen irányul, méghozzá oly módon, hogy az írók nemcsak a feudális önkényt, a félelem köreit, a társadalmi igazságtalanság módozatait idézik fel, hanem a szentség és az esztétizmus formáit is. Említenem kell az ún. valósághű prózát is, amely a maga
problematikáját a társadalom peremén fedezte fel, szembeállítva a tisztátalant a megtisztítottal, a marginálist a centrálissal, az alacsonyrendűt az eszményivel, ami kiváltotta
a kommunista elit kemény kritikáját. Danilo Kiš később a sztálini Oroszország példáját
használta fel, és a történelmi erőszak képeit citálta, mint elbeszélő művészetének színhelyét, méghozzá annak érdekében, hogy közvetett módon szót ejtsen az aktuális valóságról.
Ugyanezen irodalmi móduszok egy másfajta társadalmi kontextusban bontakoztak ki,
s a jelenben megváltozott jelentést érvényesítenek. Azt a tényt sem hagyhatjuk figyelmen
kívül, hogy e nézeteket megannyi tehetségtelen és a nemzeti idolátriától fűtött író képviselte. Noha úgy tűnhet, az effajta irodalom a domináns Szerbiában, ez nem felel meg
a valóságnak. Az irodalom e fajtája szertartásszerű, repetitív és terméketlen, különösen
a kortárs irodalom vonatkozásában. Az újabb írók számára az említett hangoltság már nem
jelent mércét, sőt inkább a múlt része. A mai szerb irodalom nem írható le ilyen egyszerűen

2008. március

33

és szegényesen. Azt mondhatom, régóta az újfajta érzékenységgel rendelkező írók vannak
előtérben, akik a neoavantgárd és a posztmodern ideológiák között mozognak. A szerb irodalom számára nem jelent problémát a modernizmus, a posztmodernizmus vagy a tradicionalizmus, hanem az európai politikai projektumnak a megértése/átélése, amely meghatározatlan, restriktív, realizációja pedig állandóan eltolódik. E pozíció ama múlt következménye,
amely még mindig izolálja a társadalmat, és a kultúrában, az irodalomban egyfajta kényszerített, ugyanakkor önmagunkra erőltetett izolacionizmust és szkepszist juttat érvényre.
A különböző elméleti irányzatok diktálta feltételek és elvárások mennyiben befolyásolhatják egy szöveg létrejöttét? A teória hatása alól kivonhatja magát a szerző?
Az irodalom valamiféle poétikus, elméleti öntudatot és tudatot foglal magában, amelyek az irodalmi tudás alakzataként jutnak felszínre az irodalmi mezőben. Mindez annak
céljából történik, hogy ezen alakzatok az irodalom morfológiájával, valamint a történelemben és a kultúrában betöltött szerepével foglalkozzanak. Ugyanakkor, az elmélet dinamikus évszázada ellenére, amely ösztönözte e tudások létrejövését, nem hiszek az önértelmezés biztonságában vagy a tudás hatalmában, a költészet aspektusaiban. Ami látható, az bizonyítható, noha a jelenséget illetően megtévesztő erővel rendelkezik. A mögöttiségben, mégpedig egy sötét fizikai szellemben, kezdődik az irodalommal foglalkozó beszélgetés. Ott, ahol az ún. poétikus elvek uralkodnak, nincs költészet. A poétikus szöveg
technikai redukciója egy lehetséges poétikai vagy kritikai leírásra mindössze a költészet
tehetetlenségét jelzi. A domináns trendekhez tartozás sokszor kétértelmű és terméketlen.
Az elmélet racionalizál, redukál, hozzájárulásai polemikus jellegűek, noha nem lényegtelenek, ám az irodalom szempontjából lehetnek korlátozó erejűek. Még akkor is, ha utólagosan valamely irodalomkritikai szemszögből azonosítjuk a különféle eljárások mibenlétét, lehetséges, hogy ez pusztán egy racionalizációs módozat, amely pillanatnyi kritikai
vagy irodalomtörténeti célokat szolgál.
Mintha a jelenlegi szerb költészet, próza és dráma egyre erősebben és sikeresebben
nyílna meg az önmagát sorozatosan újragyártó világ hétköznapi valósága előtt. Feltűnő
a humor és az (ön)irónia újszerű intimizmusa, ugyanakkor a kvázi-életrajzi megnyilatkozások könnyedén hangolják át, frissítik fel a kissé nehézkessé, egysíkúvá vált önvallomásos modort és formát.
A szerb irodalmat a nagy elbeszélések a sajátos historizmus, a nemzeti és ideológiai
felvilágosítási pozíciók elhagyása jellemzi. Simone Weil mondta, hogy a regény szempontjából fontosabb egy házasságról szóló történet, mint a történelemre vonatkozó nagy
történetek. Ugyanakkor, a szerb irodalom híján van a valósággal összefüggő szembenézésnek, függetlenül attól, hogy biográfiai, dokumentarista, vagy a fiktív perszonalitás regényszerű dramatizált változatairól ejtünk szót. Beszélhetünk érdemleges teljesítményekről
Vladimir Tasić, Igor Marojević vagy az emblematikus Jovica Aćin esetében. A szociológiai
komponens helyett, méghozzá a különböző szférákban, a posztmodern fragmentarizmus
variánsával találkozunk, amely egyfajta játékot folytat a történelem ironikus értelmezésével, az idő egyenesvonalúságának dekompozíciójával, az azonossággal, az elbeszélői távlatokkal, a nyelvi játékokkal stb. Szót ejthetünk a moralizmus meghatározott típusairól,
esetleg a kulturális konceptualizmusról, amelyek az európai örökség után kutatnak (ezek
vagy a XVIII. századba mennek vissza, vagy a múlt század elejének polgári vonatkozásait

34

tiszatáj

artikulálják). Mindezt egyfajta nyomozásként értelmezhetjük a drámai jellegű átmenet
realitásának vonatkozásában.
Szerkesztőként bőven adódott alkalmad a hatalom packázásaival szembesülni,
könyvkiadóként a gazdasági és egyéb természetű nehézségekkel bajlódni. Mi a véleményed a szerb művészet és irodalom hazai és külföldi fogadtatásáról, az olvasók kívánsága a döntő, az ítészek szava számít, vagy a díjalapítók, mecénások, kurátorok igényei
érvényesülnek?
A kortárs szerb irodalom tájképe összetett, ugyanakkor rezignáns. Az átmenet folyamán a szerb irodalom változtatja percepcióját, először jegyezhettük a borghesizmus, a fantasztikum és a posztmodern textualitás kibontakozását, de megfigyelhettük a populáris
irodalom elemeinek megjelenését is, különösképpen a regényben. Minthogy a szerb kulturális valóság hangsúlyozottan szegényes, és a konfúz dezillúzió állapotában van a romboló
polgárháború után, dacára a megannyi kiadó létezésének, minden mérce főmércéje a piaci
siker. A magas kultúrában fogant irodalom veszíti közönségét, s nincs olyan reális stratégia, amely támogatná a művészetileg releváns irodalmat. Az alapítványok és a díjak túlontúl dominánssá váltak, meghatározott pillanatokban a díjak körüli hisztéria élet-halál
kérdéseként jelenik meg. E kontextusban a kritika, különösképpen a médiumokban, fontos szerepet játszik. A médiumok szerepe, fokozott mértékben az utolsó évtizedben, az átmenet folyamataiban, megnőtt, és döntő módon befolyásolja a piaci affirmáció, a kulturális
ipar, a szórakoztató irodalom, valamint a könyvkiadás kommercializációjának előretörését.
Az újságokban, napilapokban megjelenő ismertetések, a minőségi irodalmat képviselő
kritikával szemben elsősorban az üzleties szellemben születő irodalmat támogatják,
amelynek eredményeképpen minden alárendelődik a pénz hatalmának és a tünékeny elismeréseknek. A populáris elbeszélői nyelvezet meghonosodása, különösképpen az angolszász irodalom expanziójának környezetében, a honi irodalmat, amennyiben persze nem
teljesíti a tömegízlés elvárásait, marginalitásra ítéli. Az újságírói kritika utalásos, ajánló
természetű, explicit az elbírálásos értékelésekben, analitikailag azonban redukált, így
a technológiai korban bekövetkező percepcióváltozás okán nagy mértékben kiszorítja a tudományos kritika jelentőségét.
Hasonló a sorsa a művészeti irodalomnak is, amelynek összetettségét és gyakori átláthatatlanságát a tömegmédiumok delegitimizálják – utóbbiakban a regény, különösképpen
a kommerciális regény, játszik fontos szerepet, a kutatás sajátos logikájának szentelt regény, a költészet és más nem-népszerű műfajok ellenében.
A tömegmédiumok és más mediális ágensek hatásával összhangban jelentkeznek az
ízléssel kapcsolatos felosztások, valamint a másfajta irodalmi valóságok a megváltozott
műfaji és értékmorfológiai irodalmi kontextusban.
A kiadókhoz kapcsolódó kritikusok megjelenése hatást gyakorol a fennálló állapotra.
Itt a kritikai személyességnek és a felelősségnek az adott csoportokba, intézményekbe,
médiumokba való beolvadása (ezt természetesen anyagi természetű meghatározottságok
diktálják) döntő módon alakítja a szerb irodalom állapotát.
A társadalmi és kulturális ideológiák, amelyek ott kísértenek a nyomtatott médiumokban, a közönség és a hatalmi centrumok elvárásaival összhangban formálódnak. Ezek
szintén meghatározzák a kritika értékideológiai tartalmait, és ezzel döntő befolyást gyakorolnak az irodalomra is.

2008. március

35

JOVAN ZIVLAK

Villám
Magasabb rendű életről beszélsz nekem, kedvesem
városokról, melyeken keresztül víz csobog
és a kiválasztott nép gondtalanul sétálgat ide-oda,
tornyokról beszélsz, melyekről
zöldellő rétekre látni,
és a pinty a lombok között reszelős
ujjongással a tengerről énekel,
a tengerről, mely önnön messzeségébe vész,
fényes palástjainkat lengető szelekről,
a nevekről, melyeket ismételgetünk, hogy
szemrebbenésnyi időre megnyíljon az emlékezés kapuja,
az ajtók, amelyeken sohasem mentünk át,
a boltívek ismeretlenek hangját visszhangozzák,
s mindent beborít a fűszerillat,
mely elvezet a megvilágosodáshoz.
de én itt vagyok nyelvem sivatagába zárva,
anyanyelvem reménytelen ölelésében,
lélegzeteddel szívom magamba hónaljának kipárolgását,
hallgatom ziháló keménységét,
elborít a sötétsége,
emberi testek viharába lök,
vére a kemény tarlóra emlékeztet,
amelyen fényes fenevadakat kergettem,
sója kimarja ajkaimat,
miközben ő maga bagoly módjára rejtőzik,
hogy ott fejezhesse be énekét,
ahol a szívét a villám kitépte.

36

tiszatáj

Rossz vendég
hogy miként születtem,
hosszú mese. istállóban. füstölőben,
disznófarkak között. kukoricaföldön,
ahol tétlen szarka matatott és mezei
egér hunyorgott félszegen, jön-e bagoly.
a bölcsességről addigra
már majdnem mindent megírtak
mintha az ismert életbe léptem volna be
anyám rejtegette visító kicsiny szörnyetegét,
ki fogatlanul egy egész világot követelt magának.
apám letagadott. innen származnak a mesék
a szeplőtelen fogantatásról. a szökésből legendát szőttek
én igazándiból semmire sem emlékszem.
később tantermekben tolongtam.
tanárok közt, akik vesszővel
hadonásztak és szökdécseltek,
miközben egyetlen istenről énekeltek.
megtanultam, hogyan kell elosztani
és hogyan telnek meg az edények:
csakis a nagyból a kicsibe és nem másképp.
megtanultam,
hogyan kell összeadni,
hogyan átönteni és megsejtettem, hogy a féreg az almát
rágva titkos tanokra okít és elcsábítja a nebulókat.
a bor és a többi később jött. meg a csavargások.
a tenger. a víz. és a lakomák, melyeken a szám néma
maradt. vajon miért néztek rám olyan furcsán,
némelyek azt akarták tán,
hogy nyeljem le a gombócot vagy kössek
csomót a nyelvemre, vajon minek szántak
pallérnak vagy rombolónak
énekmondónak vagy rossz vendégnek,
aki csak lármázik.
megbotlottam, míg a feloldozásra vártam
vajon nyüszítsek egy életen át,
vagy kettőben megbocsássak.

2008. március

37

Forráskút
a származásról szóló meséket
és az egész terhet
a kételyek batyuit
az edényeket melyekben az életről és az
árnyakról szóló tudományokat őrizted
most eldobhatod. elölről kezdheted a semmiből
arról a pontról hol nincsenek írásos nyomok
a betűket elsirathatod. a tudás szerint
a véged egyben a kezdeted
a világ olyan mint a kagyló
benne mindig ugyanaz a zúgás hallható
a csalárd forrás csobogását megidéző
ősi morajlás. és itt kezdődik az árulás
a hasonlóság beleömlik az emlékezetbe
felkészít arra hogy csak
összegyűjtött senki lehetsz
alig létező valaki
aki az egész után kutat
a kéz gesztusai után
a kicsinyke lény
az arcok megsokszorozója után ki azt mondja:
amit elveszel adva van
amit adsz el van véve
mit leírsz
már el van olvasva
a hallhatót nem ingathatod meg
azzal hogy összekötöd a mindenséggel mely
épp itt tesz partra ebben a szomorú álmosságban
hol cigarettát és újságot vásárolsz
és azt kérded:
vajon a felhőkből a megtépázott égboltról aláhulló
elnyűtt síró hang lenne
az a csillapíthatatlan semmi
akihez szólásért
fohászkodom.

38

tiszatáj

Atya vagy fiú
adott a disznóknak. hívta a tyúkokat.
verebekkel vitatkozott a látszatról.
nézte az elnémult kutyát
lényre tekintett. levelek zizegtek
behatárolva a messzeséget, s az égen
viharfelhők gyülekeztek. senkit nem várt
megérkezett a vihar az állatok közé az udvarba
a villám fényében
pelyvában cikázó macskák
szaladtak a tűzzel a pitvarba, nehogy kialudjon.
riadtan vette észre, hogy kezét megnyalta a villám
végigszaladt a mellkasán a szívéig
tovább lángoló végtagjaiba, majd ledöntötte
a levegő és a lélegzet által megszentelt
falakat. mindez nagyon rövid ideig tartott,
akár a könyörületért esdeklő koldus érkezése,
akár az asztalról lesöpört gyümölcs zuhanása
felkelt a földről testét tapogatva,
s arra a beszélgetésre gondolt,
amit odalenn folytatott
semmi nem jutott eszébe,
sem a lehetséges kérdések,
sem az arc, mely előtte lebegett
afelől érdeklődve,
vajon atyának vagy fiúnak született-e,
és visszapillantva addigi életére
fejével hóna alatt igyekezett a bőrét menteni.

2008. március

39

Nocturne
zöld fejeket görgetett az est
naplemente égett a halmokon
odafönn árnyak jártak
a horizont lágyan meghajolt
a kis patkány ügyetlen cincogása előtt
aki feketeszárnyú tyúkra vadászott
egy gyermek szájából
a lépcsőre némaság telepedett
friss levegőt lélegzett be, és halált lehelt ki
a senki szótlan gyermeke ő
kinek szeméből mesés fény sugárzott
halkan zokogott
irtózott a fal réseiben eltűnő patkányfarktól
mely otthona romjaira emlékeztette
hol egykoron tűz pislákolt
majd angyalok énekeltek
áldott legyen a némaság
áldott legyen a szárnyalás
áldott legyen az éter
áldott legyen a faj
mely fölfalja gyökereinket

FENYVESI OTTÓ fordításai

40

tiszatáj

DOBAI PÉTER

Két hellászi leányzó szobortorzója
a római capitolium csarnokában
(M USEI CAPITOLINI)

A. D. 2007. tavaszán mély elragadtatottságban néztem
örökkévaló ifjúságuk delejező szépségét
Marinak

Két, magát társára ölelő, hevesen egymásba hatoló,
deli, hősi-szép, amazoni, atléta-leányzó, mintha lennének
tenger felé rohanó, viharzó, romboló, nőnemű
iker-szélörvény, szökésben Leszbosz szigetéről,
szökésben Szapphótól, ki könnyel-sebzett szemével
megálmodta őket s hozzájuk sirató himnuszokat,
visszahívó, gyászoló kardalokat írt hiába, mindhiába,
mert a két leány szerelmes másikába,
mintha önmagába, világból kiválva…
A két leányzó feje hiányzik, nagy múltjaik
egyikében erőszak tüntette el s fejükkel együtt
oda lett ifjú arcuk, ajkuk, szemük igéző sugara is,
futásban kibomlott antracit-fekete, onyx-sötét hajfonatuk…
én mégis látom veszejtő mosolyukat,
vágyas nézésük valaha volt és messzi távlatokba vonzó,
csábító, ragadozó, nevető tekintetét, pupillájuk,
szembogaruk izzó felhőfényét - - Nemlétüket nem érzem, de érzem, érzem erősen:
régen-ifjú létezésük leányi mindenségét,
látom valaha eleven testük tárulkozó,
tékozló tébolyát, mély gerjedelmük heves, baljós játékát,
látom meztelenségük kihívó jelenését.
Ujj nélküli, könnyű peplumuk köldökig, ölig lecsúszott,
duzzadó, játékra telten feszülő melleik,

2008. március

41

merev bimbóik támadóan meztelenek,
igen, leányok ők… talán fiúleányok… avagy leányfiúk…?
Ó, egyre megy! Ők ketten, ebben az önveszejtő,
szerelmes testhelyzetben: eggyé-egyesültek,
ősi szenvedélyben vesztek el győztesen!
Próbálom megnevezni őket, vajon kik voltak ők
még nemes kőbe vésett időtlenségük előtt?
Szapphó verseinek múzsái közül vajon melyikük melyik?
Arignota? Agallis? Atthis? Gongüla? Mindegy. Voltak élni!
Kilétüket meg nem tudhatom soha… De a rejtélyes, ősi személyüket
máig megőrző márvány lobban, lobog, lángol boldog testük lázától,
s közelednek felém, tőlem elfordult távlatok felől, kitelt időségekből,
jönnek, jönnek és beérnek: bennem másodszor élni!
A kettős szobortorzó élén futó leány hátán, oldalvást lovagol
a másik és társának feszülő vállába, karjába kapaszkodik,
le ne zuhanjon…
Amaz, kinek hátán lovagol: erős alsókarjával hátranyúl
játszótársa dúsan izmos combjai közé, hogy megtartsa hátán,
az alsókar fölér, föl combtövéig, föl öléig, föl szeméremréséig…
Vihar-testük egymásra fonódik, összeforr s forró erővel simul egybe!
Leányi passziójuk e vad és vaduló játékban
átcsap verejtékes remegésbe és eltűnt ajkukkal csókolják egymást,
nincsen kívülük világ, bennük minden, kint semmi,
ez az egymást-meglovaglás, ez a testet-testtel-égető játék
túlsodorja nagyságos kettősüket az összes tiltó határon,
túllendül, túljut minden gondon, túl gondolaton, szavakon,
túl álmokon, túl emléken, eszméleten, múltakon,
túllendül lüktető életen, túl halálon is, szárnyal véletlen jövők felé,
ahol létezhet a lehetetlen:
egynek lenni ketten!

42

tiszatáj

Campo de’ fiori, Roma
Marinak, A. D. 2007. április 25.

Sziromszínekben égő virágmező…
Kifakult, fehér vászonsátrak alatt
déligyümölcsökkel teli ládák, friss tengeri halaktól,
rákoktól, langusztáktól, homároktól,
polipoktól ezüstben, nedvben ragyogó,
kagyló-rózsaszínben pompázó standok,
húsok, fél borjak, sajtok fürtös bőségében
olívabogyók, hatalmas paradicsomok, paprikahalmok,
délövi zöldségek, fűszerek között sétál itt az ember,
érzi mediterrán sugarak hevét,
tűző telt fényektől dús földek termő erejét - - Két szőke ifjú leány szedi-kötözi sűrű, súlyos csokrokba
a virágszálakat, a szárakra szalmából vetve hurkot…
zúgó, zsongó, hullámzó, örvénylő, szerelmes színek:
Giordano Bruno csuklyás bronzszobra előtt,
ott, ahol valaha a vértanú filozófus kivégző máglyája
vetett halálos lángot.
Szirmok tűznyelve déli sugárban…
latin-mediterrán szálvirágok,
csokrok, bokréták, koszorúk… pillangó színek,
ünneplő, esküvői színek, búcsúzó, temető színek…
Virágmező… templomi oltár… sírmező…
Ó, az a kihívó két szőke leány, könnyű kezük, gyors ujjaik
fáradhatatlan kötnek szálhoz szálat , színhez színeket,
az ájult szirmok kezüktől életre kelnek.
Nézem, sokáig elnézem a két római virágárus leányt,
míg végre felfogom, megértem:
valaha virágok voltak ők is,
és egyszer virágok lesznek megint, mind a ketten…

2008. március

43

Utak
Az utak, amelyeken valaha elindultál,
mennek tovább, akár veled, akár nélküled.
Megtörténnek minden utak és elérnek
olyan célokat is, amelyeknek kitűzéséhez
se a kezdetekben, se végül: nem voltál
elég bátor, elég vakmerő, nem adtál
elég esélyt a véletleneknek…
Megtett és soha meg nem tett útjaid
valahol összefutnak és egyesülnek,
közeli határán a semminek… Nélküled!
Az utak magukkal visznek téged is,
de te már nem érzed a szabadító távolodást
önmagadtól: „ha”-éned, „lehetett volna”-éned
a végleges megérkezés önkéntes foglya lesz,
miközben az utak tartanak tovább, távlatuk
immár számodra ismeretlen, noha kezdetükre
honvággyal emlékezel, lábbilincsbe verve.
És megtörténnek, meg, mind az idők is,
a te időid, ingaórák, kalendáriumok, naptárak
nélkül: egyszer csak, majdnem észrevétlen,
igen hirtelen lesz minden, ami voltál, ami vagy:
mély és személytelen múlt időben… s az ellen
nincs több, nincs még egy jelen!
Múlt időt szenvednek a szerelmek is,
sugaras vágyak, szépek a viszonzás szépségétől!
A viszontlátáshoz nincsen út, se hely, se idő.
De valaha mégis lesz találkozás – tortúra lesz az…-:
kettős – egymástól elfalazott – könyörgő emlékezetben…

44

tiszatáj

Ne nézz fényképeket, mert visszanéznek:
a te tulajdon szemeddel!
A fényképek sohasem készek,
csak készülnek, csak kezdődnek,
minden fénykép befejezetlen marad…
A fényképek még akkor se készek, amikor
előhívás, nagyítás után, fényes papíron
nézed őket… sőt, akkor kezdődnek el!
Csak távolodó arcokat látsz és bármit is
fényképezel, mindig csak magadat
fényképezed, hiába nem ismered fel
egyetlen vonásodat sem, mégis te vagy:
az egyetlen pillanat törtjére megállított
fény-időben! Ne nézz fényképeket!
Nehogy végül észrevenni kényszerítsenek
arra, ahogy szökik, tűnik el belőlük
egy akkori és egyszeri, már megfejthetetlen
emlék-rejtély s hiába hatol át szemeden
tudatod mélyéig egy fogoly, planktoni
fénypont, egy hallucinált, fájdalmas,
honvágyas déjà vu: a fénykép sosem történt
meg, noha érzed, hogy a legrégibb fényképekben
is van jövőidő, ami már végképp nem lesz tiéd!
Az élőket nézd, akkor nem csak önmagadat látod!
Az egyetlen reményed a látás-esélyre, az emlékezésre,
amíg az élőket nézed, amíg ők tényleg ők, neked
ők, még nem léptél helyükbe te, mint a fényképeken
leszel lépni kénytelen!
A fényképekben nincsen remény.
És persze nincsen emlék sem.

2008. március

45

PINTÉR LAJOS

Zsu Hajdu
Hajdu Feri nagybátyám
1956 lázas napjait
végigfotózta Budapesten
majd Bécsbe menekült
s át Ausztráliába
mindig-mindig
futottak vele képei
fotói és tört emlékei
ötven év múltán érkezik
egy vékony leányka
Zsu Hajdu vagyok
mondja hibátlan magyarsággal
– nagybátyám lánya –
kezében óriás táska:
a lázas 56
most előhívott és
hazahozott fényképeivel
ugye maradsz ugye
maradtok mondom neki
de már indul is
és ötven év súlyát
hontalanságát
képeit emlékképeit
a világban tovább cipeli
Zsu Hajdu
ha jól tudom
most műtermet
nyitott Vietnamban
fényképész fotóművész

46

tiszatáj
nagyítja kicsinyíti
előhívhatatlan életét
és lelki beteg
hogyan is lehetne ép
kerek egész
egy ausztráliai/magyar
lány/ Vietnamban
a gyökerét vesztett
sokszor átültetett fa is
megfakul megtörik
a sokszor átültetett
lélek is

2008. március

47

BENE ZOLTÁN

Démonűzés
Utoljára akkor éreztem így magam, amikor gyerekkoromban anyám az asztal lábához kötözte a bal bokámat, hogy ne tudjak elkódorogni, mialatt ő főz. Estére
a lábam bedagadt és sajgott. Másnap kezdődött minden elölről, harmadnap, negyednap megint, és így tovább. Voltaképpen fél gyermekkoromat, úgy hat éves
koromig, végigsántítottam, de legalábbis bicegtem. Tehetetlen voltam akkor is,
miként most. Bámultam abba az ismerős arcba, feszült bennem az indulat és izzadt a tenyerem. Az apám zihált mellettem, mint aki meredek lejtőn kaptat felfelé, az anyám úgy tett, mintha mosogatna, de a víz egyenletes csobogásán kívül
más hangot nem lehetett hallani felőle. Háttal állt nekünk. Egyszerre éreztem,
ahogy megfékezhetetlenül elhatalmasodik rajtam a tehetetlenség. Felpattantam,
és teljes erőmből, ököllel belevágtam abba az ismerős, de undorítóan magabiztos
és megértés nélküli, részvétlen ábrázatba. Az apám felhorkant, moccanni azonban nem moccant. Anyám elzárta a csapot, ám nem fordult felénk. Jenő bátyám
úgy dőlt el, akár egy zsák liszt. Egyszerűen lefordult a székről, nyikkanni sem
nyikkant, csak a meglepetéstől elkerekedett szemeit meresztette rám. Nem pislogott. Akár valami partra vetett hal, úgy guvasztotta rám a szemét. Köptem egyet.
– Kurva anyádba menjél, ne ide gyere, bazmeg!
Megragadtam Jenő bátyám grabancát, kilöktem a házunkból.
– Fogjad, Mardel!
A korcs azonnal a bokája felé harapott, alig néhány milliméterre csattant
a fogsora az eleventől. Az öreg szánalmasan kapkodta a lábait, először próbált,
amennyire még lehetett, méltóságteljesen távozni, végül csúfosan megfutamodott az acsargó eb elől. Talán előlem. Talán önmaga elől. Nagy döndüléssel csapódott be utána a kapu. Megsimogattam a kutya fejét, a konyhában anyám és
apám ugyanúgy helyezkedtek el, mint amikor kimentem. Mintha mi sem történt
volna.
– Az anyját ne szidd máskor, az a nagyanyád volt – dörmögte apám. Felállt,
pálinkát hozott, töltött magának egy fél vizespohárnyit, aztán nekem is löttyintett
két korty erejéig. Lehúztuk. Anyám csörömpölni kezdett az edényekkel. A világ
minden kincséért sem fordult volna felénk.
Jenő bátyám a háborúban leventeként került a frontra. Tizenhét éves sem
volt, amikor Berlin ostromának kellős közepén találta magát, valami túlbuzgó
nyilas pártszolgálatos és egy öngyilkos hajlamú német tiszt jóvoltából. Berlin el-

48

tiszatáj

este előtt két nappal ellőtték a jobb keze kisujját. Kórházba került, majd amerikai
fogságba esett. Franciaországba internálták, egy évvel a háború után haza akarták toloncolni, ő azonban jó érzékkel megszökött. Meg sem állt Amerikáig, ahol
Eugénra változtatta a keresztnevét (amit Judzsín-nek ejtett), a vezetéknevén viszont nem igazított egyebet egy ékezet elhagyásánál, lévén családnevünk, a Pintér Pinter formában, ha nem is gyakori, de nem is ismeretlen angol nyelvterületeken. Mindezek után az én Pintér Jenőből Eugen Pinterré avanzsált rokonom
két évtizedig küzdött az életben maradásért először New Yorkban, majd Atlantában, Chicagoban, Salt Lake Cityben, California különféle városaiban, végezetül
Seattle-ben. Ezen az állomáson aztán valamiféle meghatározhatatlan, de feltétlenül tisztázatlan forrásból szép summához jutott, amitől senkiházi, pitiáner
svindlisből egykettőre tisztes üzletemberré vált. Mechanikus irodatechnikai gépeket kezdett gyártani, cége hamarosan piacvezető lett. Történetét tőle magától
tudtuk meg, hosszú évekkel később.
Mert hosszú évekkel később hazahúzta a szíve. Így fogalmazott, amikor váratlanul, bejelentés nélkül beállított a szüleim házába, ahol mostanság én is élek,
s amely házból annak idején ő Berlin alá vonult, helyesebben futott. Ötvenhét év
telt el, hogy utoljára látták egymást az öccsével, azaz az én apámmal, és ez alatt
az ötvenhét év alatt Jenő bátyám mindösszesen egyetlen egyszer adott életjelet
magáról. Még valamikor 1960 körül, csóró californiai festményügynökként küldött az anyjának egy levelet meg egy fényképet. Csak az anyjának címezte, ebből
a család arra következtetett, értesült valahonnan az apja haláláról. Nagyapám
ugyanis 1948-ban összesen két hétre tért haza Szibériából. Meghalni. Jenő bátyám ellenben nem meghalni érkezett vissza a szülőföldjére. De nem is segíteni
a családot, a hátrahagyottakat. Azt megtehette volna korábban is, 1990 után pedig
biztosan. Csakhogy eszébe se jutott. Jenő bátyám egyenesen azért jött, hogy mi,
a család, a hátrahagyottak segítsünk rajta. Szabadítsuk őt meg a démonaitól, akik
egy évtizede gyötrik, nyuvasztják, őrlik az idegeit, oly agresszív, erőszakos elszántsággal, hogy olykor tisztán hallja, hogyan ropogtatják, miként őrlik rothadó
fogsorukkal idegsejtjeinek millióit. Állítása szerint Amerikában az üzletemberek
oroszlánrésze effajta alattomos dögöktől szenved, mindamellett odaát legfeljebb
az indián varázslók képesek megszabadítani a szenvedőket szenvedésük forrásától, vagyis a nyüves démonoktól. Az indián varázslók azonban túl drágák. Még
neki is. Ezért várja tőlünk a megoldást, a szabadulást, ezért érkezett. Nem hozott
– vinni akart. Ilyen ember, nincs mit tenni. Holott láthatja, hogy ránk férne a támogatás. A föld rég nem tart el, az állatok is csak szűkösen. Mezőgazdasági országban nyomorognak a parasztok, köztük mi is. Ebben ugyan nem Jenő bátyám
a ludas, mindazonáltal annyira nem lehet vak, hogy ne lássa: szükséget látunk.
Mi, az övéi látunk szükséget.
De apám segíteni akart a bátyjának, ezt rögvest láttuk anyámmal a fizimiskáján. Apám élhetetlen, pipogya ember volt világéletében. Most szíre-szóra segíteni

2008. március

49

próbál a bátyján, akit ötvenhét évvel korábban látott utoljára, amint leventeruhájában kikanyarodott a poros utcára. A bátyján, aki semmibe vette ötvenhét esztendőn keresztül, aki annyira sem méltatta, hogy ajándékot hozzon neki félszázados távollét után. Dúltam-fúltam, anyám nemkülönben, mégsem szóltunk
apám ellen. Akkor sem, amikor Jenő bátyámmal kimentek megnézni a kertet, és
egyedül maradtunk, anyám meg én. Nem nyílt szóra a szánk. Anyám tekintetéből
olvastam ki, hogy eredjek utánuk, hát mentem. A gyümölcsfáit magyarázta
apám, nagy szeretettel, ahogy szokta. A testvérét nem érdekelte, amit mond, kifejezéstelen, merev arccal hallgatott. Igaz, legalább hagyta beszélni. Az udvar végében álló budi előtt azonban Jenő bátyám megtorpant, s mintha érdeklődés
villant volna dús szemöldöke alatt:
– Ez mi is? Emlékszem rá, de nem tudom, mire való.
– Budi – felelte apám. Jenő bátyám nem értette.
– Vécé – magyarázta apám. Az amerikai hitetlenkedve nézett hol rá, hol rám,
hol a budira.
– Ez egy igazi falusi retyó – folytatta apám. Melankolikus hangulatba került,
s ilyenkor mindig előbújt belőle a városi dekadencia, a művész-hajlam, amit az
évtizedes paraszti sors sem tudott kinevelni belőle. Tudniillik apám festőnek készült, csakhogy taníttatását lehetetlenné tette a pénzhiány és a kuláknak titulált
felmenők. Önszorgalomból képezte ugyan magát, amíg tehette, végül a családalapítást követően fel kellett hagynia az efféle haszontalanságokkal. Várta a téesz,
a határ, a Zetor.
– Szomorú vagyok – mondta apám. – Szomorú vagyok, ha elfelejtetted, milyen is egy budi. Ez az a hely, ahol pókok szaladgálnak a szőrös ülepeden, amíg
szarsz, és közben kedvedre merenghetsz az élet értelmén. A szív alakú kukucskálón a levegőeget vizslatod, végezetül cetlikre darabolt Népszabival dörgölöd
tisztára a segged lyukát.
– Maga nem tudja, mi az a Népszabi – vetettem közbe. – Népszabadság. A legnagyobb példányszámú magyar napilap.
Jenő bátyám bólogatott…
– Igen, igen, emlékszem már. Gyerekkoromban mindig rettegtem, hogy beleesek a lyukon át a szarba, és belefulladok.
– Mindannyian ettől féltünk – dörmögte apám. – A budi mégis nagyszerű
hely, az elvonulás helye.
– A magányé – toldottam meg szavait.
– A filozófiáé – helyesbített apám, majd hirtelen ötlettől vezérelve megragadta testvére karját és azt javasolta neki, üljön be a budira.
– Meglásd, távoznak tőled a démonok!
Ám Jenő bátyám ijedten visszamenekült a házba.
Három hétig járt a nyakunkra. Ezerszer körülírta szenvedéseit, amelyeket
a démonok okoznak neki. Ecsetelte kínjait, hőn áhította a megváltást. Elmesélte

50

tiszatáj

élettörténetét is töviről hegyire. Apám meglepődve hallotta, hogy annak idején
Jenő bátyámnak nem volt tudomása apjuk haláláról, egyszerűen csak kifelejtette
a levélből, valamint lefelejtette a borítékról a nevét. De apám még mindig segíteni akart. Makacsul ragaszkodott ahhoz, hogy Jenő bátyám hozzánk tartozik.
Nem ingatta meg ebben a meggyőződésében az sem, hogy Jenő bátyámat sosem
érdekeltük. Sem a múltban, a távolból, sem a jelenben, mikor közöttünk él újfent. Mióta hazatért, nem tudott meg rólunk többet, mint amennyit akkor, amikor beállított: a nevünket, a gyümölcsfák nevét, helyét és hogy hova járunk
szarni. Ez pedig ötvenhét év elteltével édes kevés…
Apám viszont, ismétlem, eltökélt volt. Nem vett tudomást a hazatért rokon
minden igyekezet ellenére unott pofázmányáról, amelyre kiült az idegenkedés,
mi több, a részvétlenség. Apám szabadítani akart. Ennek érdekében anyai nagyanyám látogatott el hozzánk, hogy régi recept szerint purgálja meg nagybátyámat. Nem járt sikerrel. Átjött hát Ica szomszédasszony is próbát tenni a tudományával, amelyről díszes oklevelet kapott a megyeszékhelyen, ahol százötvenezer
forintért elvégzett egy természetes anyagokkal gyógyító, amolyan javasasszonytanfolyamot. Meztelenre vetkőztette a beteget, majd böhöm nagy gyertyát dugott
valamennyi testnyílásába, s mikor ezzel elkészült, meggyújtotta a gyertyákat.
Mire leégtek, olyan éktelen bűz lengedezett a környéken, akár a dögkutaknál.
Ámde ez sem segített. Ezután megkeresték Miskát, az öreg cigányt, aki különös
dolgokat művelhetett a bezárt ajtók mögött, mert Jenő bátyám sírt, mint egy gyerek és üvöltött, akár a sakál – a démonok azonban fittyet hánytak Miska hatalmának is.
Akkor Jenő bátyám kijelentette, hogy nem erre gondolt. Nem ez a megoldás.
Apám a fejét vakarta, a művész-hajlam leolvadt róla, akár a teraszon felejtett
tortáról nyáron a csokimáz; sistergőst köpött a porba, eltaposta, azzal megérdeklődte, hogy akkor mi az Isten lova faszára gondolt az ő bátyja? Jenő bátyám
suttogva válaszolt:
– Szeretetre.
A felelet hallatán apám torkán egyetlen hang sem jött ki vagy fél napig. Érezte
az őszintétlenséget, nyomban kiérezte abból az egy szóból. Jenő bátyám azonnal
elviharzott. Estére jött csak vissza, és hozott egy üveg skót whiskeyt nekünk,
anyámnak meg egy doboz piskótát. Apám ekkor mindent megértett. Én is,
anyám is. Jenő bátyám azért nem hozott nekünk ajándékot, amikor megérkezett,
nehogy a pénzéért szeressük. Igazi érzelmeket akart kicsikarni belőlünk. Ilyen
bárgyú, ilyen szirupos módon. Jenő bátyám amerikai. Egy paprikajancsi. Valódi
ripacs, nem csak játssza, hanem valójában, tetőtől talpig az.
– Elbasztad – csóválta a fejét apám. – Én szerettelek.
– Az segített volna – jelentette ki Jenő bátyám. Félelmetesen hamisan csengett a hangja.

2008. március

51

– Én nem tudom, mi segített volna rajtad, mi nem, de hogy én szerettelek, az
bizonyos. Mielőtt elmentél, szerettelek. Amíg távol voltál, én szerettelek, imádkoztam érted. Mikor visszatértél, örültem neked. De hogy te mit akarsz, minek
jöttél, arról most már fogalmam sincs! A démonaiddal sem tudok mit kezdeni
a történtek után. Nem vagyunk démonűzők. Számodra nem. Már nem segíthetek.
Néztem őket, apámat és Jenő bátyámat. Nem akartam több démonűzést.
Láttam, hogy apám meg a testvére hasonlítanak egymásra. Le se tagadhatnák
egymást. Mégis olyanok, akár a tűz és a víz, a hideg és a meleg, a fekete és a fehér, a Hold és a Nap. Apám arcát élő húsból formázták, Jenő bátyámé ezzel
szemben élettelen gipszből készült. Szenvtelen maradt még akkor is, amikor vélt
vagy kívánatosnak tartott, a helyzet által megköveteltnek ítélt érzelmek kifejezésére használta. Undort böfögtem fel. Néztem őket, és tehetetlenséget éreztem
a karjaimban, a lábaimban, a gyomromban, a nyeldeklőmben, a fülem tövénél.
Nem akartam legyőzni, sem uralkodni rajta. Szabadjára engedtem.

Tanulmány
FRIED ISTVÁN

Nagyvárosi árnyak és fények
Jókai Mór regényében
A GAZDAG SZEGÉNYEK ELBESZÉLŐI „ MODOR”- A

„Nem nevezzük meg a helyet és a személyeket, kik e regényben szerepelnek,
mely egy Zola tollára volna érdemes.”

A nagyvárosiasodás és annak számtalan, technikai, a személyes kapcsolatokat alakító,
a mentalitást formáló, új viszonyrendszereket konstituáló következménye a XIX. század
második felének „fő” témája; Baudelaire óta nemcsak a prózairodalomban, hanem a lírában is. Nem kivétel a magyar irodalom sem, hiszen az 1840-es esztendők regényeiben
– igaz, a francia rémregény modelljét szem előtt tartva – egymás után látnak napvilágot
a pest-budai történetek, a változóban lévő gazdasági-vállalkozói tevékenységnek elsősorban
negatív megnyilatkozásait szem előtt tartva. A jórészt felkészületlen magyar prózaírás
eleinte a járt utat választotta, és Eugène Sue nyomába lépve a bulvárosodást jelző bűnügyi
történetszövéssel kapcsolatos elgondolásokat mérte az 1840-es esztendőkben a magyar
irodalomban is fokozatosan előkészülő (majd lezajló) „irányköltészet” vita levonható következményeihez, hozzájárulva az irányzatosság különféle prózai alakzatainak differenciálódásához. S bár lényegesen magasabb színvonalon Eötvös József sem mellőzte A falu
jegyzőjében a „bűnügyi” epika lehetséges és magyar hagyományokra visszatekintő cselekményét, összefüggésben a magyar jog újjáformálásában lényeges szerephez jutó bűn–
büntetés-börtönügy korszerű értelmezésével, Jókai a XIX. század utolsó harmadában
a városi létezés megjeleníthetőségének kérdéséről írva elfordul az 1840-es évek kezdeményezéseitől, és akképpen kísérel meg reagálni a francia és az angol irodalom efféle regényváltozataira, hogy a magyar főváros nagyvárossá átformálódásának árnyait szemléli és
szemlélteti, jórészt anélkül, hogy a párhuzamos „nyugati” és orosz (Dosztojevszkij) epikával számot vetne. Elmondható, hogy Dickens prózája az 1840-es esztendők óta nemcsak
a tematikai váltás miatt lett ismeretessé az írótársadalom és a (városi) magyar olvasóközönség előtt, hanem azért (is), mivel összeegyeztethetőnek bizonyult az anekdotikus, humoros regény magyar változatával. Másképpen szólva: a leginkább kisnemesi, alsóbb értelmiségi rétegek (alsópapság, diákok, majd az újságírás elterjedésével bizonyos újságírói
körök) által kedvelt kispróza, zsánerkép, tárca találkoztatható volt azzal a prózai epikával,
amely a (nagy)városi történéseket nem pusztán a „modernitás” veszteseinek krónikájaként fogta föl, hanem a különössé torzult, „veszedelmes” viszonyok lenyomataként, nem
egyszer a groteszk új lehetőségeként, a nemesi udvarházak Kisfaludy Károly körvonalazta

2008. március

53

„majdnemtípusai”-nak (Kerényi Ferenc) helyére lépő figurák galériájaként. S ezeknek
a csupán a (nagy)városi környezetben létezhető alakoknak a „nagy”-városi történetbe ékelődő, anekdotikus vonásokban gazdag históriájaként.
S bár Dickens (és talán Thackeray), valamint Zola regényírása visszhangzott a XIX.
század magyar írói-olvasói tudatában, korántsem a teljes körű befogadás jellemezte az
írói–kritikusi–olvasói reakciókat. Ezúttal nem elsősorban azt említeném meg, hogy „erkölcsi” kifogások merültek föl Zola regényeivel kapcsolatban, s ez erkölcsi kifogások miatt
cenzúrázták a fordításra kiszemelt regényeket. Inkább arra utalnék, hogy Jókai realizmusfelfogása inkább Dickens recepciójának kedvezett, mint Zoláénak, és legalábbis első megközelítésben, különös tekintettel Jókai regény-„elméleti” megnyilatkozásaira, Jókaitól
vagy a XIX. század más magyar prózaírójától (beleértve ebbe az egyes irodalomtörténészek által a Jókai ellenében kijátszott Kemény Zsigmondot, netán az első műveit publikáló
Mikszáth Kálmánt) semmiféle út nem vezetett egy méltányosabb Zola-kép elfogadásáig.
Még akkor sem, ha a narratológiai kutatás (Haraszti Gyula 1886-os A naturalista regényről című könyvére emlékeztetnék) előkészítette a szélesebb mezőn érvényesített befogadást. Az egy időben „eszményítő realizmus”-ként eufemizált szemlélet, illetőleg Jókai
idealizmus–realizmus tézise lényegében – a kijelentések „szintjén” – kétségbe vonta a naturalizmus magyar elfogadhatóságát. Mármost ez részint irányzatpoétikai problémaként
jelenik meg, ebben az esetben aligha merülhet föl a „korszerűség” tagadásának kérdése,
másrészt viszont a nagyvárosi árnyak és fények regényi megvalósíthatósága a „tét”, ebben
az esetben azonban a regénytörténet európaival való egyidejűsége forog kockán. Kevéssé
valószínűsíthető Jókai alaposabb Zola-ismerete (vajon egynél több regény a kezébe került-e? Míg Dickens-olvasmányairól tudunk, Thackeray egyik-másik művének ismeretét
feltételezhetjük), vagy főleg „másodkézből” tájékozódott-e? A magam részéről ez utóbbit
tartom valószínűnek, ugyanis Jókai heves tagadása a Zolának tulajdonított irányzatpoétikai elgondolásoknak szólt, a megjelenítés mikéntjének, egyfelől az egyoldalúnak minősített tematikának (és nem önmagában a nagyvárosi témának, inkább a nagyvárosi árnyak
szerinte irányzatos leírásának), másfelől Jókainak is voltak kimondottan erkölcsi fenntartásai, jóllehet éppen a kritikusok egy része által kárhoztatott erotikus vonatkozások
a Jókai-életműben is jelen vannak. Igaz, itt az előadás inkább utalásokban, célzásokban fedi
el azt, ami Zolánál a naturalista felfogásból következik. Jókai élete végéig őrzött romantikája ugyan lehetővé teszi a nagyvárosi megjelenítést, a fény-árnyék „techniká”-ból következőleg nemcsak az akár korszerűnek minősíthető tárcaregény születhetik meg, hanem
a magyar irodalomban és kritikában sokáig becses, ún. „történelmi regény”-nyel egyenértékűnek elfogadott „Zeitgeschichte”, a kortársi prózai epikai változat is, amelynek „velejárója” a folytatásos közlés; s a füzetekben megjelentetés valójában alkalmazkodik a szintén kortársi olvasói szokásokhoz és igényekhez. Amely aztán olyan jelentés árnyalásához
járul hozzá, miszerint az olvasók megváltozott körülményeiknek magyarázatáért szívesen
fordulnak ahhoz-azokhoz, akinek-akiknek regényírói szavában bíznak. Nemcsak a Bachkorszakban tanulhattak túlélési technikát Jókaitól, Kemény Zsigmond regényeinek történelmi beágyazottsága történelmi intelmekkel szolgált, míg A kőszívű ember fiai a kiegyezés megnyugtatónak tűnő évadán a hősi múlt ébrentartását, a történeti tudat narratíváját
szolgálta. Az 1870-es évek általános kijózanodása, az 1880-as esztendők majdnem váratlanul az olvasókra törő „modernitás”-élménye nem kevésbé formálta az olvasók érdeklő-

54

tiszatáj

dését és elvárás-rendszerét. Jókai történelmi regényei kielégítették azt az igényt, amely
a komplementaritásként szolgáló öntudathoz kínált nemzeti narratívát (jellemző módon
a Fráter György már kevésbé lett népszerű, a Rákóczy fia pedig Krúdy Gyula kedves Jókaiolvasmánya). S ez még akkor is így volt, amikor Jókai alig észrevehetően a heroizálás
mellett a deheroizálás munkájából is részt vállalt (nemcsak Gyulai Pál végezte el az illúziók szétoszlatásának kegyetlen műveletét az Egy régi udvarház utolsó gazdája című prózájában, Arany László A délibábok hőse versesregényében, hanem Vajda János is a városi
lét frivolitásba hajló bemutatása felé irányította a lírai-verses epikát, s maga Jókai romantizáló történetszövésébe iktatta – persze, nem a „nyugati” realisták módján – a regényeposztól elmozduló prózai epikát). Jókainak éppen a nagyvárosi tematikával számoló regényírói tevékenykedése jelzi, miféle lehetőségei voltak egy olyan prózának, amely „elvileg” ugyan a realista-naturalista kihívások ellenében a realizmus-idealizmus régebbi,
irányregényi felfogása jegyében fogalmazódott meg. Ám még ettől is távolabb lépve a nem
naturalista nagyvárosi regénynek is képes volt felmutatni egy olyan változatát, amely
a nem naturalista, inkább népszínmű jellegű népdrámához közel, regénytechnikailag,
a narrációs-epikai stratégiát tekintve szakítani látszik mind a naturalista regényre általában
jellemző linearitással, mind önreflexiós módszerrel élve tudatosítani törekszik az elbeszélői távolságtartás „dramaturgiai” funkcióját egy érzelmes (helyenként kissé érzelgős) elemekkel tarkított, a dickensi részvét-felfogástól érintett történetszövésben. Mivel ez a fajta
történetszövés elsősorban az anyagi kultúra érzékletes cselekménybe zsúfolásával és ez
anyagi kultúra adekvát nyelvi megszólaltatásának (a szociolektusok különféleségének)
belekomponálásával azt a fajta „többkulturáltságot” nevezi néven és szólaltatja meg,
amely a nagyvárosi-homogenizáló törekvéssel szemben haladva nem engedi a naturalista
regény egészelvűségének érvényesülését, inkább szólamok additivitását, egymás mellé
rendeltségét hangsúlyozva a regényvilág összeférceltségében hiszi elgondolhatónak és
szemléltethetőnek a nagyváros változó szerkezetét és viszonyrendszerét. Az az elhatárolódás, amely az elbeszélő előadása során több ízben fölbukkan, a hagyományos történetalkotás ellenében (még ha humorisztikusan is) a megszokott retorika alkalmazhatóságát
vonja kétségbe. Példának hozom föl A gazdag szegények 27. fejezetéből az alábbi mondatot:
„Midőn a krízis a tetőpontjára hágott, akkor érkezett meg a »Deus ex machina«, ahogy
ez minden klasszikus drámában elő szokott fordulni.”
Ha valaki netán kutakodna, kiről-miről beszél az elbeszélő, általában a klasszikus
drámáról, különösképpen a görögökéről-e, vagy az antik dramaturgiát mereven alkalmazó
franciákról, egy másik hely valószínűsíthetővé teszi ama választ: Molière-ről, talán a Tartuffe-ről. Mielőtt e másik helyet ideírnám, néhány megjegyzés. Egy regényben árulkodó,
miféle műfaji előzményekre utal az elbeszélő. Nevezetesen, a prózai epikától eltérőről
szól-e, vagy körülírja azt a szövegelőzményt, amelyre hivatkozni lehet egy elbeszélési mód
elfogadtatása érdekében. Amennyiben egy regényben drámáról esik említés, ez történhet
a történetnek általános szóhasználat szerinti drámaisága miatt, de történhet a műnemek
közötti különbségek megszüntetése kedvéért. Ezúttal az utóbbival van dolgunk, vígjátéki
helyzetek, vígjátéki alakok, káosszal fenyegető történések, teljes zűrzavar (távolabbi példát
idézve: A sevillai borbély című Rossini-opera első felvonásának fináléja): ennek feloldása
csupán egy külső erő közbeavatkozásával lehetséges. A följebb leírt mondat előzménye

2008. március

55

a zűrzavart előidéző háziúr, Tarafás Basilius megjelenése, személyleírásába csempészett irodalmi utalás. Olyan értelemben beszélő név a házbért behajtani kívánó „kapitalista”, hogy
az általa képviselt, kisszerű üzér szokatlan név tulajdonosa; s bár a Tarafás módosított
alakja a régi magyarságban föllelhető, a Basilius örmény vonatkozása igazolható. Jókainál
nem ez az egyetlen olyan hely, amelyben egy „örmény” vígjátéki figurává válhat, hol beszédének jellegzetességei, hol az örményeknek tulajdonított pénzügyi manőverek miatt.
Ezúttal az utóbbit lehet számításba venni, mindenesetre a kevéssé magyaros hangzású
névvel olyan (nem bántó) idegenség lép a történetbe, amelynek dialógusba hozásához
a történet groteszkbe fordítása szükséges, egy jóindulatú „blöff” játékát alkalmazó szereplő
„deus ex machiná”-ja, a Tartuffe inkább ennek a dramaturgiai felhasználásához jelent
előzményt. S most végre odajutok, hogy érvelésemet újabb Jókai-idézettel, A gazdag szegények egy helyével támasszam alá:
„Nincs az a vakmerő drámaíró, aki ilyen Harpagont merne színpadra hozni, ezzel
a gömbölyű termettel, ezzel a kihízott ábrázattal, keményen kifent fekete bajusszal és eresznek induló szemöldökkel; begombolva vadmacska-prémes bunda-felöltőbe, agancsfogantyús nádpálcával a kezében.”
A Molière nyomán fösvényként, zsugoriként használt főnév eleve kétségtelenné teszi
a háziúr jellemét, kevésbé az e jellemet tükröző külső megjelenést, amelynek magyar irodalmi változata a Jókai által jól ismert Csokonai-líra Zsugori uramja. Ennek megfelelően
a magyar színpadi hagyomány szintén az önmagára keveset adó, az öncélú pénz- és vagyongyűjtésben örömét lelő személyiséget tulajdonítja valódi Molière-figurának, közbeeső
irodalmi tényezőnek pedig Balzac Gobseckje jöhetne számításba Jókai a kétféle, némileg
eltérő hagyományt kontaminálja: a Molière-színműből származóról és az örmény-figuráról szólót: a világirodalmit és magyart, s mindezt a klasszikus dramaturgiától különböző
regény-„dramaturgiá”-val indokolja, ezáltal létrehozza és a tárgytörténeti hagyományba
illeszti a maga hozzájárulását a műfaji emlékezet módosítása tárgyában.
Ehhez fűzhető az elbeszélő megfigyelése az olvasói szokások változásáról. Itt Jókait
személyes tapasztalatok vezetik, a tárcaregények formálódásában nem elhanyagolható
szerep jutott számára. Az előbb újságokban, majd kötetekben kiadott regényeivel egyfelől
színesítette az újságok-folytatásos füzetek irodalmi kínálatát, másfelől viszont alkalmazkodni kívánt ahhoz a regényszerkesztési módhoz, amely Dickensnek (és másoknak) biztosította a közönségsikert. Annyiban reflektál a tárcaregények és az olvasók feltételezett, általa számon tartott kapcsolatára, amennyiben az vagy egy műfaj, egy alakzat hitelesítése
és legitimálása érdekében történik, vagy fölvetheti a kérdést: általánosnak és mindenre
kiterjedőnek mondható-e az olvasói elvárás és igazodás a tárca- és folytatásos regények
szerkesztéséhez, retorikájához és stilisztikájához. Jókainak idősebb korára meglepő módon felerősödő önreflexiós eljárása alapján állítható, hogy az „alantasabb” stílusréteg, valamint a naiv-rácsodálkozó olvasás megjelenítése révén vezet be az elbeszélő a történetbe.
A sajtó jelenléte kevéssé „hatalmi” tényező, nem manipuláló beszédmód lelepleződéséhez
járul hozzá, inkább ahhoz, hogy az írás-olvasásban már némi jártasságra szert tévő „olvasó” még nem szakadt el teljesen szóbeliségtől (vö. felolvasás), annak „elliptikus” alakzataitól, így a történetmondástól nem kívánja az ok-okozati kapcsolatok fölfedését, hanem
még elfogadja a szervetlen formát, a logikátlanságot, a kuszaságot is, hiszen a leírtakból
majd feltehetőleg maga formálja a neki „tetsző” történetet. Az „apró hirdetmények” ta-

56

tiszatáj

nulmányozása egyben más életek rekonstruálása, valójában játék a történetalkotással,
amelyhez elegendő egy sajtóban „hitelesített” kezdőpont. Ugyanakkor a naponta változó
újságok folytatásos regényei összeolvasódnak, természetesen anélkül, hogy zavart okoznának, hiszen a szóbeliségből táplálkozó olvasói befogadásmódnak nincs feltétlenül szüksége egy következetesen, jól megépített meseszövedékre.
„A lapokban tárcaregények is jönnek. Azokat is elolvassák. Egyik nap az egyiknek
folytatását, másik nap a másikét. Úgy jó az, összekeverve. – A hírlapot magától értetődik,
hogy a Vigyázz hozza el a szájában. Ő a postakihordó.”
(Előzetes megjegyzés: a „Vigyázz” Kapor Ádám éber, hasznos, „emberi funkciók” betöltésére alkalmas, hűséges kutyája.) Ebből az előzetes megjegyzésből és idézetünkből
azonban további következtetéseket is érdemes talán levonni. A sajtó megjelenése és terjesztése, eljuttatása az olvasókhoz a kommunikációs háló megszövését jelzi. Az eredményesnek bizonyuló kommunikációs kör, a feladó, az üzenet, a befogadó együttműködése
a sajtóközleményeknek, így a tárcaregényeknek nem pusztán „hírérték”-et tulajdonít, hanem lehetővé teszi az intencionált jelentések birtokba vételét és további formálódását.
Idézetünkből azonban kitetszik, hogy ezúttal a kommunikációs rendszerben zavaró tényezők torzítják az információk célba érését. Hiszen a rendszer csak meghatározott feltételek
között működőképes, a tárcaregényeket az elejétől végéig „szokás” elolvasni, türelmesen,
hiszen a következő folytatásra egy napot várni kell. Kapor Ádámék kevéssé „differenciáltan” tanulmányozzák a lapokat, mindent elolvasnak, minden érdekli őket, hiszen e minden bevezeti őket abba a világba, amelybe sosem tudtak belépni, történésekbe, amikből
kimaradtak, s ahová csak az újságolvasás révén juthatnak el. A tárcaregények ebben a fajta
olvasásban az apró hirdetményekkel, a vezércikkekkel azonos „státus”-ba kerülnek, nincs
kitüntetett szerepük, nem szépirodalomként veszik kézbe. Az előfizetői rendszertől függetlenül kapják meg a lapokat, a postakihordó nem más, mint kutyájuk. Talán nem túlságosan merész annak feltételezése, hogy Jókai elbeszélője a nagyvárosi létezés egyik számottévő mozzanatának, a sajtó mechanizmusának „visszájáról” láttatásával szórakoztatja
olvasóit. Tudjuk, hogy hasonlóan a Jókai-regények túlnyomó többségéhez A gazdag szegények szintén folytatásos, ha úgy tetszik, „tárca”-regényként jelent meg először a Nemzetben; így a tárcaregényeknek följebb említett megidézése alighanem önreflexív utalás,
jóllehet korántsem önértelmezés, mindenesetre ironikus közlés az ilyes műfajok feltételezett hatástörténetéről. A terjesztői mechanizmus hasonlóképpen kap ironikus kommentárt. S minthogy e mondatokat a regény elején, a negyedik fejezetbe leljük, minden bizonnyal elbeszélői intenciót tulajdoníthatunk e passzusnak, olyan, önnön érzelmességétől
eltávolító aktust, amely ugyan nem vonja kétségbe a regényalakzat célszerűségét, de amely
óv a naivul belefeledkező olvasástól. Mindenesetre figyelmeztet arra, hogy az elbeszélő
tisztában van az elbeszélés kiszolgáltatottságával, hiszen az olvasónak több tárcaregény
összeolvasására is nyílhat módja, de arra is int, hogy a valamelyes távolságból szemlélt
szereplők az egyik lehetséges olvasásmód képviselői, s nincs kizárva, hogy A gazdag szegények olvasói között akadt egy Kapor Ádám. Ilyenmódon sajtó-terjesztés-értés más mezőre utalódnak át, az események szálait kezében tartó elbeszélő ironikus pillantásaitól
kísérve.
A „helyzet” mégsem ilyen egyszerű és átlátható. Ugyanis az elbeszélő nem sajátítja ki
magának a történetmondást, sőt, abban sem teljesen bizonyos, hogy a két szálon futó, ám

2008. március

57

az összeérő cselekményszálak között mindig pontosan kiismeri magát. A „fent” és „lent”
zajló események egymásba szövődése részint egy alakváltoz(tat)ás históriájának elbeszélését tennék lehetővé, ám az elbeszélő távolléte kompetenciájának megkérdőjelezésével jár
együtt. Részint az Amelie–Lidi „csere” folytán beleláthatunk a gazdag szegények nyelvileg,
az anyagi kultúrát tekintve nem kevésbé tarka világába, amely a szegény gazdagok kommunikációs zavaraitól eltérően a szociolektusok „kölcsönösségét”, a gazdag szegények
nyelvei között létrehozható lefordíthatóságát tanúsítja. A gazdag szegények egyik, eddig
talán kellőképpen nem méltatott erénye a nyelvi sokszínűség. Igaz, a korábban fölemlített
vígjátéki helyzetek és figurák viszonylag kevéssé rétegzett jellemzése mindenekelőtt a nyelvi
sajátosságok érzékeltetését állítja az előtérbe, a „tótos”, a tájnyelvi stb. szó- és mondatformálás, kiejtés egymástól jól elkülöníthető beszédmódokat helyez párbeszédes viszonyba,
az átjárás az egyikből a másikba nem a nyelvi különösség feladását, hanem elfogadását,
szíves fordítását eredményezi. Ugyancsak említésre méltó az újságnyelv bevonása a cselekményfejlesztéshez hozzájáruló szociolektusok közé. A történetszövés egyébként sem
enged a linearitás igényének, az Amelie–Lidi „csere” előzményeit utólag ismerjük meg,
ezután válik ketté a történések sora, a szereplőket tekintve is, a földrajzi teret tekintve is,
kihasználva a kis- és a nagyvilág lényegi különbözéseit. Az elbeszélő még a párhuzamos,
„fejezetenkénti” megosztásról is lemond, a két történéssor között akadnak érintkezési
pontok, de párhuzamok nem. Az Amelie–Lidi csere fokozatosan mozdul ki a menekülés
aspektusából a külső, majd belső átváltozás felé, a grófkisasszony varró/hímzőnővé válása, szegény gazdagból gazdag szegénnyé átminősülése fizikai, lelki, akarati tényezők
összjátékának köszönhető, míg ezek szétkülönülése a „fenti”-ek boldogtalanságát fogja
beteljesíteni. A Jókainak felrótt jók–rosszak ellentétpár ugyan az elbeszélő mögött rejlő,
„felsőbb” elbeszélői(?), szerzői(?) instanciától nem áll messze, ám az olvasóval közvetlenebb kapcsolatba lépő elbeszélő (nem tagadva meg szolidaritását az erkölcsiség ítélőszékéből véleményt sugalló felsőbb – elbeszélői – instanciával) eltávolít ettől a leegyszerűsítő
látástól, és az elbeszélésbe rejtett humoros, helyenként ironikus, másutt meg éppen szatirizáló tónussal, valamint azzal, hogy az elbeszélés „jogát” időnként átadja másnak, nem
utolsósorban azáltal, hogy a tárcaregényben meglepőnek minősülő, a kronológia ellenében történő eseménymondással eltöprengtet: vajon a megszokott és megrögződött Jókaiolvasás közelebb visz-e e regény értelmezéséhez? Itt, ezen a ponton kanyarodhatunk viszsza az elbeszélésbe applikált sajtóközleményekhez. Hiszen a jó elbeszélő a XIX. században
meglehetős sűrűvé szövi az eseményeket/a szövegek hálóját, Jókai elbeszélője meg kiváltképpen ügyel arra, hogy többfelől szerezze be az információkat. S minthogy a XIX. század
egyik legfőbb információ-forrása a (bulvár)sajtó, az érdekességek, a fenti világ furcsa híreiről szóló tudósítások nemcsak a kívülállók számára tartalmaznak üzeneteket egy – volt
róla szó – számukra elérhetetlen világról, hanem az események ismerőseinek cselekvéseit
is képesek befolyásolni (már csak azáltal is, hogy az egymás elől eltitkolt történéseket kifürkészik, tudósításokban közzéteszik, esetleg pontatlanul leírják).
Már a második fejezetbe beékelődik egy újságcikk. A trafikosné a „remittendá”-ból naponta juttat Kapor Ádámnak, Amelie–Lidi érkezésekor éppen „egy képes újságot”. Már
ekkor értesülünk, hogy a hírek-tudósítások között Kaporék nem tesznek különbséget, az
öreg számára a hirdetés alatt található írás a Kwizda gyógybalzsamról ugyanolyan érdekes, mint az a beszámoló, amelyre a „kisasszony” rálapoz, a ritkított betűs cím („Szenzá-

58

tiszatáj

ciós családi dráma”) az előtörténetet beszéli el a maga módján, s ekképpen fény derül
a „kisasszony” váratlan megérkezésének okára. Még egyszer: a második fejezetben az előtörténet elbeszélése nem az elbeszélő részéről történik meg, hanem egy újságcikk révén.
Az elbeszélő legfeljebb a kisasszonyra tett hatást kommentálja egy kurta mondatban, s továbblapoztat. A „méregkeverő” lap az elbeszélő minősítése, ám jobban meggondolva a „leány” reakciója is lehet. A következő írás az „első hazai orfeum” programja, mely akár
folytatása is lehetne az újságcikknek, melyben először íratik le az „ifjú Endymion” jelölés
(visszautalok a regényben utóbb, dolgozatomban előbb közölt idézetre, mely összefüggés
a kisasszony és az öregek újságolvasásának, „ismereteinek” eltéréseit érzékeltetik). A rövid
tudósításban összefoglalt előtörténet és a „leány” reakciója félreérthetetlenül utal azokra
az eseményekre, amelyek aztán az öregek viselkedését is meghatározzák, de rávilágítanak
arra is, hogy miért utasítják el az eseményekbe beavatódást, s legfeljebb néhány cselekvésből lehet következtetni arra, hogy korántsem oly naiv befogadói az újsághíreknek, mint
amilyeneknek még az elbeszélő is látja vagy szeretné látni őket. Ugyanis az ötödik fejezetben (beszédes a cím: Jób hírei) a Képes Hírlapot a kisasszony már nem tudja olvasni,
Csicsonka olvassa a lapot, „melynek első lapján díszes fametszetben egy főúri menyegző
volt megörökítve. Természetesen annak a szövegét olvasta el legelébb.” Ezután kivonatosan ismerjük meg a metszetet magyarázó szöveget. Ezt a kivonatot az előadás nyelviségéből következően nem Csicsonka készíti el, hanem az elbeszélő, Lidi kisasszonyt reakciói
ismét leleplezik az öregek előtt. Még ugyanabban a fejezetben a pénteki hírlap mintha
nem érkezne meg, Kapor Ádám ezt így magyarázza:
„– Jaj ne bántsa azt az újságot, kisasszony. Nagyon rossz újság volt az. Tele fertelmes
rossz hírekkel. Szántszándékkal nem küldtem el. Nem magának való volt az. Tudja? Olyan
»izé«. Érti már? Dehogy érti! Ne is értse.”
Ha kétségeink lettek volna az öregek ismeretei felől, ezzel akár meg is szűnhetnének.
Csakhogy az öreg Kapor magyarázkodása alaposan fölkelti Lidi kisasszony érdeklődését.
Joggal hiszi, hogy valami nagyon lényegeset titkolnak el előle. A „szokott” lapnak valóban
nincs nyoma, az újságárusoknál sem. Csak az „Illustrirte Politische Volksblatt”-ot vásárolhatja meg. Két megjegyzés: a férfiak „trafikái”-ba Lidi nem mer belépni, ellenben a „Sándor utcai dohánytőzs”-be igen, mert ott egy leány árul. A másik: a magyar nyelvből kilépve
a számára ismerős németbe lép, s ez a nyelvi váltás előrevetíti, mi lehet az oka annak,
hogy az öregek megkímélnék a lap olvasásától.
Az eddig meghittnek bizonyuló magyar nyelv védettségét el kell hagynia, a német
nyelvű lap hasonlóképpen bulvárjellegű, a Képes Hírlaphoz hasonló címlapja jelzi: a nagyvárosi sajtó információközléseiben nem a nyelvi különbségek a fontosak, bármely nyelven
a „szenzációs családi dráma” hozza meg a vásárlói-olvasói kedvet. „A címkép elég drasztikus volt. Egy uraság a szájába lő pisztollyal: egy asszonyság pedig készül ájulva hanyatt
esni”. A regény más részéből majd rádöbbenhetünk, hogy a címlap a szerkesztői-tudósítói
fantázia „terméke”, az események a részleteket, a jelenetezést illetőleg nem így történtek.
Hogy mégis ily címlap született, erre az idézet folytatása kínálja a választ: „Minden harmadik héten látni ezt a képet.” Újság – a technikai reprodukálhatóság korában. Ami az
egyik befogadói félnek megrendülés, személyes fájdalom, érintettség, az a befogadók zömének történet, érdekesség, „szenzáció”, annál is inkább – ismételjünk! –, mivel főúri körökben megtörtént eseményről hoz hírt a lap. A német nyelvű újság olvasása aztán titok-

2008. március

59

ban történik, szemben az eddigi társasági-közös olvasással; a meglepetésre immár kellőképpen(?), a címlap és az öreg Kapor által felkészített Lidi kisasszony „tragikus képpel”’
fog hozzá a pénteki lap olvasásához. Az elbeszélő még közbevetőleg megjegyzi, hogy „egészen igaza volt Ádám apónak, mikor a pénteki lapot eldugta előle”, hogy aztán újfent kivonatosan foglalja össze „a hírlap nekrológja írójá”-nak beszámolóját az elbeszélő. Az esemény jócskán Amelie–Lidi szökése-átváltozása után játszódott le, következésképpen
a folytatásos regény olvasóiban olyan elképzelés keletkezhet, hogy az újsághírekből ígyúgy megismert történetszálat itt elvágja az elbeszélő; ami ezután jön, nem Amelie, hanem
már Lidi története lesz. Annál is inkább, mert a titokban elolvasott tudósítást követőleg
a kisasszonynak már semmit nem kell rejtegetnie, a maga részéről lezárja a történetet,
elszámol a történettel, s a szobában függő Mária-kép „hátsó deszkája alá” illeszti a lap
címképét, imáiban emlékezve az egykorvolt férfira. A rövid fejezetet végző, idézőjelbe tett
„–»Mehet! Fertig!«” kissé enigmatikus, mondhatja a beszélő szarka, kit Lidi magyarul tanít, de mondhatja az elbeszélő, ki kommentálja Lidi gesztusnyelvét. Ilymódon találgathatunk: kire-mire vonatkoztatható a magyar–német szöveg. A történetre, amelynek folytatását többé nem akadályozza a másik történet, nem kell ügyelnie arra, hogy a megfelelő pillanatban újsághír iktatódjék a teljesen más közegben játszódó események közé? Azaz: önmagát biztatja(?) ilymódon az elbeszélő? Vagy a végképpen Lidivé lett kisasszonynak szól
ki: haladhat a gazdag szegénnyé azonosulás útján, rejtett története befejeződött, csupán
a maga választotta, szerencse irányította történetben kell mozognia, tevékenykednie, léteznie, s ebben a történetben aztán az eddigieknél jóval több helyhez juthat a szállás, egy Jókai módon fölrajzolt „éjjeli menedékhely” többi szereplője. Akiknek Lidihez fűződő viszonya legfeljebb árnyalja a róla lassan-lassan festődő képet.
Egészen a huszonkilencedik fejezetig („Az, akit a nők bálványoznak”) kell várnunk,
addig egy-egy apró megjegyzés árulkodik Lidi „Amelie”-korszakáról. A huszonkilencedik
fejezetben azonban visszalépünk az előtörténet elé! S az előtörténet előtörténete elbeszélői
előadását követőleg tárulnak föl a tudósítások, a kivonatos beszámolók „mögöttes” elemei,
a történet mozgatórúgói, a valóban bulvárlapra „méltó” szerelmi háromszög, amelyből
Amelie kilép, hogy Lidiként kezébe vegye élete irányítását. A következő két fejezet részletezi a történéseket az öngyilkossággal bezárólag. Első megjegyzés: a huszonnyolcadik fejezet záró mondataiból sem várható az a meglepetés, amely a huszonkilencedikkel az olvasót éri. Tudniillik a huszonnyolcadik fejezet ugyan Lidi életformaváltását mutatja be, ám
a hazai arisztokrácia (melynek köreiben Amelie-t ismerték) legfeljebb tagadó mondatokban
kerül elő, így a több ízben hivatkozott X. X. grófnő is. Ellenben Lidi és Paczal János beszélgetése, közös jelenete finom célzást tartalmaz: ennek a jelenetnek esetleg még lehet
folytatása. Ehhez képest határozott újrakezdésnek hat a huszonkilencedik fejezet, már címével megdöbbent, ezt a megdöbbentést fokozza az első mondat: „A háta mögött »Szép
Diego«-nak hívták; de ha meghallotta, sem haragudott meg érte.” Az elbeszélő ébren
tartja a feszültséget, legalábbis még egy bekezdés erejéig. Egymondatos átvezetés térít
vissza a történethez: „Arról az Y. Y. grófrul beszélünk, aki X. X. grófnőt elvette”. Az újságcikkek is ilyen betűjellel emlegették őket. A következő egymondatos bekezdés a regény
címének beépítésével még mélyebben szövi a műbe kettejük kifejtésre váró kapcsolatainak
alakulását: „És ezt is [ti. Y. Y. grófot] teljes joggal számíthatjuk a gazdag szegények közé.”
Újabb magyarázat: mivel nem úgy „gazdag szegény”, mint Kaporék, hanem úgy, mint

60

tiszatáj

a vagyonát tékozló magyar arisztokrácia nem egy reprezentánsa. Ám az elbeszélő nem tud
ellenállni a csattanó varázsának, a szép Diego gazdag szegénysége nem akadálya ugyanis
annak, hogy – miután külföldön utolsó ezresét felváltva, haza kellett térnie – „itthon lett
belőle csillaga a magas régióknak.” A csattanó ezután következik. A szép Diego népszerűségét valamiképpen értelmezni kell. Az első huszonnyolc fejezet „logikájá”-val nem lehet.
Más beszédmódhoz kell folyamodni. Amúgy is vált a történet, a nehézkesség és a szószátyárság vádját elhárítva a „magas régiók” bemutatása az eddigiektől eltérő „retorikát” igényel. A tézisből meg az antitézisből, minthogy nem a szellemi, hanem az anyagi kultúra területére értünk, nem fejlődhet szintézis, legfeljebb ellentmondás, paradoxon, amely lehet
(elképzelt-vélt) ellentmondás is. Az alábbiakban kitetszik, hogy szükségképpen egymást
tagadó jelzőkről, tényezőkről gondolkodik az elbeszélő, „jogászi” képzettségével ezt közli
is. Csakhogy volt már regénycím szegény gazdagok, lett regénycím: gazdag szegények,
mégsem elképzelhetetlen sem az összevonás, sem a szétválasztás, sem a szintézis látszata.
Az idézőjelek, a latin nyelvi forma, valamint a retorikai-stilisztikai kifejezés nem egészen
három sorba zsúfolva az elbeszélő távolságtartásának kifejezésére szolgál, látszólagos ellentétek során vezetve az értelmezést. Alább majd az „azt mondják” formula mérsékli az
elbeszélői öntudatot, ám az idézendő passzus az elbeszélői tudatosság példája lehetne:
„Akinek semmije sincs, az »szegény«, aki sokat tud költeni, az »gazdag«. A kettő együtt
»contradictio in adjecto«. És ő tudta ezt a paradoxont személyesíteni.”
A paradoxon a szép Diego, Y. Y. gróf személyesítő aktusa: a gróf élő paradoxonná lesz,
„szép” emberformát kölcsönöz a paradoxonnak. Ez a személyesedés egyben kijelöli azt az
erkölcsi, magatartásbeli kört, amelyben mozog, amelynek kihasználója, értelmezője és jelentésadója lesz. Pontosabban az kívánna lenni. A kártya, a párbaj meg a lóverseny az ő
lényege: a személyes ügyesség és találékonyság, a szerencse megragadása, a körülményekkel számolni tudás „paradoxonai” a szép Diego félreolvasásában válnak nem egyszerűen hazardirozássá, hanem megtévesztéssé, hamis olvasattá, azaz csalássá. A megtervezettséget a szép Diego olyképpen fogalmazza át, hogy az a „küzdő” felek között nem biztosítja az esélyegyenlőséget. Éppen ellenkezőleg, a paradoxon megszemélyesedésének
igazolásául szolgál. Ebből a világból szakítja ki magát Amelie; utólag a harmincadik fejezetben bomlik ki előttünk szökésének „hiteles” története, majd X. X. grófnő ébred föl szerelmes álmaiból, beavatódván azokba a paradoxonokba, amelyeknek a szép Diego (Oszkár,
Y. Y. gróf) a megszemélyesítője. A valóban gazdag szegények sorstörténeteinek kontrasztjául a fenti világ reprezentánsainak létezésmódját szemlélhetjük. Az elbeszélő kevesebbet
szól, a párbeszédekre bízza az önleleplezés és a leplezés műveleteit. Az újsághír itt is beleszól a történésekbe, a grófnő az újságból értesül Oszkár párbajáról. Az elbeszélő történetmondásában a fordulatot megint egy váratlan esemény okozza: a grófnő értékes karperecének eltűnése. Ezt nem lehet a dialógusokra bízni, itt szükségesnek bizonyul a lehetőségek
végigjárása. Pontosabban egy lehetőségé: a házi cselédség vallatásáé. Az eredménytelen
nyomozást újabb, váratlan fordulat követi, a grófnő Florinda művésznő „kézcsuklóján”
egy fogadáson „meglátta” az elveszett karperecet.” Újabb „vágás”: „A riporter ternót csinált”. Mégsem egy újságcikk folytatja az esemény elbeszélését. Ehelyett feltételes módú
ige hagyja az olvasót kétségei között: „Feljegyezhetné a tárcájába”. S következik a leírás.
Mármost följegyezte-e, vagy sem, megjelentette-e, vagy sem, ezután már nem érdekes. Az
olvasó e felemás közléssel elegendő információhoz jutott, hogy követhesse a történéseket,

2008. március

61

amelyeknek sietős előadása a paradoxon személyesedésének tökéletlenségét előlegezi.
Nem kell sokat várnunk. A harmincegyedik fejezet már a megtévesztések kudarcával kezdődik. Hiába nevezte lovát Oszkár My dreamnek, álmai meghazudtolták elképzelését,
zsokéja helytelenül olvasta Oszkár megtervezett „szöveg”-ét, a nagy állami díjtól így elesett a ló, a zsoké és a tulajdonos. A későbbi események ismeretében azonban ez a helytelen olvasat nem kevésbé a megtévesztés eszköze, a paradoxon következetes végigvitele,
akár az, amiről cinikus nyíltsággal adott számot a grófnőnek.
Egy közbevetés. Az elbeszélő, aki majdnem mindent majdnem tökéletesen tud, beiktat
egy látszólag egészen ártatlan mondatot a grófnő és Oszkár furcsa párbeszéde közé,
(mintegy) átvezetésként. Mintha célba érne a grófnő „kemény dorgálás”-a, Oszkár paradoxonait olvassa a gróf fejére. Az elbeszélő képtelen meglesni a gróf reakcióit, Oszkár az ablak előtt állt, „háttal fordulva a neje felé.” S ekkor olvassuk a következőket:
„Az ablak előtt három lábú állványon volt japáni vederkében egy egzotikus virág,
melyre rásütött a nap: a nyíló fehér virág kelyhében fürdött egy fényes aranyzöld légy.”
– Egyelőre folytassuk az idézetet:
„– Milyen szépen süt a nap – sóhajt fel a gróf. – Milyen jó szaga van ennek a gardéniának!…”
A grófnő „olvasatában”: győzött ugyan leánya, „vetélytársnéja” ellen, ám Oszkár magatartásából nem képes kiolvasni a „megfejtést”. A közbeékelt mondatban leírt jelenésre
nem figyel, a fehér virág és a fényes aranyzöld légy dichotómiája nem foglalkoztatja. A látványelem hidegen hagyja, ellenben a hangzáselem (Oszkár gróf hangja, szava) újabb kétségeket ébreszt benne. Elbizonytalanodik. Leányához hasonlóan nem bizonyul jártasnak
a paradoxonok fölfejtésében. Hogy aztán a fejezet hátralévő részét a levelek tagolják. Még az
elbeszélő sem olvashatja el a leveleket, csak a grófnő, és éppen a legfontosabb egyszerűsíti
le a paradoxont. Az elbeszélő izgatottságot mímelő előadását a lerövidített, némileg lecsupaszított bekezdések gyors egymásutánja érzékelteti. A grófnő leveleket olvas, az Oszkárhoz érkezőket, csak éppen azok a levelek nem érkeznek meg, amelyekre válaszolva meg
lehetne menteni az anyagi csődtől a grófot. Végül mégis megérkezik a levél, de nem a hitelezőktől. „Furcsa levél volt! Éppen nem szellemdús”. A Florinda művésznéven ágáló
„Kolatschen-Lizl” írta. Ez lett Oszkár utolsó paradoxona. A történet oda futott ki, ahol az
ötödik fejezetben elhagytuk. Csakhogy az újsághírrel szemben immár a „valódi” változat
birtokába jutottunk.
Még egyszer: az ötödik fejezet az újság tudósításai alapján összeszövi a két eseményszálat, hogy az ötödik fejezetet követőleg elhagyjuk a fent eseménytörténetét, s kizárólag
a lent eseménytörténetére összpontosít az elbeszélő. Majd a huszonkilencediktől a harmincegyedikig igen tömörített formában, a paradoxon tézisére építve újra-gondolhatjuk
azt, amit már tudunk, és mögé láthatunk annak, amit nem tudunk, s ami tudásunkat lényegesen kibővíti. A „lent” eseménytörténete lezárult, mindenkivel történt valami, vagy
kilátásba van helyezve, hogy történni fog valami. A három, a fenti körökben játszódó fejezetben a lentnek nincs helye, megfordítva is csupán a közvetítő tényező, az újság révén
volt. A harmincegyedik fejezettel mintha a másik történet is véget érne. Tévedünk. A harminchatodik fejezettel zárul a regény. Hiszen a befejezés többesélyű: a grófnő keresi leányát, fölleli, s Oszkár halálával helyreáll anya és leánya békéje. Ez volna feltehetőleg a „tárcaregényi” befejezés. A grófnő keresi, nem találja leányát, megnyugszik benne. Ebből

62

tiszatáj

a változatból hiányozna ama „nagyjelenet”, amely a társalgási dráma csúcspontja. Az elbeszélő egy harmadik, váratlan utat választ. A grófnő keresi, megtalálja a leányát, aki
azonban véglegesen elhagyja Amelie-t, Lidiként kívánja leélni életét, elhatározása szerint
Paczal János oldalán. Ott rejtőzik ebben a változatban a végsőkig kijátszott (kissé túl feszített) gazdag szegények elgondolás. De ott rejtőzik a tárcaregényi, a társalgási „dráma”
zárásának határozott elutasítása, az idilli kicsengés hangjának tompítása, a grófnő kudarcos létének belemerevedése a szegény gazdagok világába. A harminchatodik fejezet szinte
függelékként összegzi a befejezések esélyeit. A ráismerés és a visszautasítás, az ajánlat és
a fentből kilépés tudatása dialógusában hiába hangzanak el a grófnő érvei, a múlt megidézése, az arckép szemléltetése, a végső levél átadásának kísérlete, a Lidiává lett hajdani
grófkisasszony legföljebb belül, a külső szemlélőnek láthatatlanul vívódik, némajátékát
csak az elbeszélő képes a regény nyelvére lefordítani. „Hanem az arc és az ajka nem árult
el semmit.” – „Azzal hideg, nyugodt szóval mondá:” … „A varróleány végighallgatta mindezt nyugodtan. S aztán szelíden válaszolt:” … A grófnő fizikailag összeomlik, magáról nem
tudva nem érzékelheti a leány búcsúját:
„A grófnő egyszerre a szívéhez kapott a két kezével, elszédült. A leány nem engedte őt
elesni, átkarolta: erős leány volt, s a balzacra fekteté az elaléltat.
Akkor aztán megcsókolta a homlokét, a két szemét és az ajkait. Majd letérdelt eléje, és
megcsókolta a kezét.”
Nem tagadható: melodramatikus jelenet. Az elbeszélő az egész fejezetben azonosul
Gratulin Lidiával, mamzellnak, a leánynak, a varrónőnek nevezi. Míg – láttuk – a korábbi
fejezetekben még kijárt a grófkisasszony megnevezés. E változtatással lehet véglegessé
Amelie új élete, új személyisége, amelyhez tulajdonságait nem kellett átformálnia, csupán
új környezetébe beilleszkednie, szegény gazdagból gazdag szegénnyé lennie. Ez a befejezés
még mindig a tárcaregényi zárlatnak kedvez. Azonban hátravan még néhány mozzanat.
A leány eltakarja az arcképet (ti. Oszkárét), behívja a komornát: „A varrónő odamutatott
az úrnőre.
– A grófnő elájult. Ma nem próbáljuk fel a ruhát.
»Adieu«”
Emlékeztető: egyszer már előfordult idézőjelbe tett, kétszer egyszavas fejezetzárlat.
Töprenghettünk, kitől származik. Ezúttal a regény végén ismétlődik ez a formula. Idézőjel,
aztán az elbúcsúzás szava. A Lidiaként távozó „varrónő” köszönne el a „komorná”-tól
(nem a grófnőtől, az „úrnő”-től, tőle már elköszönt)? Az elbeszélő az olvasótól? De miért
teszi idézőjelbe a szót? Az elbeszélő a történettől? Ez is lehetséges, az elbeszélőnek nincs
több mondandója, magára hagyja az olvasót, gondolkodjék el ezen a történeten, amely
valójában sok történet. Hiszen a fentnek és a lentnek eléggé szétágazóak a történései,
amiként eltérőek az információk forrásai is. Az újságcikk, a levél, a titkos poéta teljes egészében felolvasott meséje, egyben a szóbeliség és az írásbeliség összeérése, a többféle
nyelven szólás „kulturalitása” (még akkor is, ha a szaknyelv az anyagi kultúrát idézi) gátat
szab a tárcaregényben megszokott elbeszélésnek, amelynek különösségét a regényszerkezet „különössége” erősíti. Első megközelítésben elsősorban a helyszín megválasztása miatt
sorolható be A gazdag szegények a nagyvárosi regények közé, a külvárosi nyomortelep és
az arisztokrácia látogatta lóverseny olyan helyszínek, amelyek a mottóban megidézett Zola
regényeiből ismerősek. A mottó Zola-hivatkozása szintén kissé enigmatikus. Hiszen a fel-

2008. március

63

tételes mód nemigen engedi meg a határozottabb kijelentést. Megszorítással mondható
a regény helyszíne (a nyomortelep is, a lóverseny is) Zola tollára érdemesnek, de a feltételezésben talán rejtőzik egy „kódolt” kijelentés: Zola ezt a regényt nem írná meg, ebből az
„anyagból” Zola nem ezt a regényt írná meg. Nincs mit tenni, ezt a regényt, ilyenformán,
Jókainak kellett megírnia. Abban a tudatban, hogy a tematika esetleg Zolára utalhat viszsza, az előadás azonban semmiképpen nem. A regény (tehát) akarva-akaratlanul vitahelyzetet teremt Zola regényírásával, miközben nem mond le a dickensi örökségről. Elsősorban a különcnek ható figurák rajzában, a háziúr hirtelen, noha messze nem önkéntes
megjavulásában fedezhető föl Dickens alakformálásának követése, valamint a nyomortelep lakóinak összefogása, szolidaritása sejteti, hogy Jókai nem feledkezett meg Dickensolvasmányairól. Ez azonban nem teszi semmissé a mottóban hivatkozott mondat hangsúlyos voltát, kiváltképpen nem Jókai „küzdelmét” regényírói modora integritásának és
folytatólagos legitimálásának érdekében. A gazdag szegények elbeszélői stratégiáját talán
nem annyira kortársai hasonló tematikájú műveivel, hanem korábbi „külvárosi” regényével (Asszonyt kísér, Istent kísért) érdemes egybevetni: e témakörben honnan indult, hová
jutott el a már nem oly fiatal regényíró. A történetbe beépített számos betéttörténet itt
nem merevíti statikussá, állóképek egymásutánjává az elbeszélést, a történések olykor
késleltetett elmondása, az információk visszatartása lehetővé teszi – többek között – egy
és ugyanazon eseménynek többféle, jóllehet egymástól inkább hangsúlyokban és részletekben különböző elmondását. Az elbeszélő többnyire többet tud, mint a szereplők, olykor
a „riporterek”-nél is többet, egy-két esetben azonban bevallja hiányos értesültségét. Az elbeszélő úgy lép be a szereplők közé, hogy néhány esetben célzásai és utalásai nem kapnak
megfelelő értékelést a szereplőktől, akiknek egy része önmagát zárja be látszatvilágába
(s ez mindenekelőtt a fent ágenseire vonatkozik), így értelmező stratégiájuk a többszörösen
megalapozott megtervezettség ellenére kudarcos „olvasással”, félreolvasással végződik.
Míg a lent szereplői felismerve „kompetenciájuk” körét, képesek a mások világának elfogadására, értésére. A két világot összekötő, a grófkisasszonyból Gratulin Lidiává alakuló
csalódott szerelmes, majd művészi tehetséggel megáldott szorgalmas varrónő eleve nyitottnak mutatkozik, akit csak rövid ideig kísértenek elhagyott világa látvány- és hangzásemlékei. Ez a nyitottság teszi lehetővé, hogy a végső kísértésnek is ellenálljon, igazi önmagává legyen. A külső formájában tárcaregény jó néhány részletben kielégíti az „átlag”olvasó érzelmes regény iránti igényét, az elbeszélő rendőrszereplőjével még bűnügyi históriát is csempész a regénybe (ám ez retrospektív elbeszélésként iktatódik be). Azaz a népszerű alakzatok több elemébe ütközünk a regényt olvasva, ám a leginkább a kortárs olvasó
tudhatta, mennyire válasz ez a mű a naturalista regény kihívásaira, mennyiben mutatja föl
a zolai regénnyel szemben a nagyvárosi prózai epika alternatíváját. A nagyváros árnyai és
fényei különös módon oszlanak el az elbeszélésben, az árnyban élők számára ragyogtatja
föl az elbeszélő az értés fényét, míg az árny, ismét, a szegény gazdagok osztályrésze. Az elbeszélő azonban nem reflektálatlanul szemléli történetét. Közbevetései, kitérései, kölcsönzései segítségével még önmaga és az elbeszélés között is időnként létrehozza a távolságot.
S e távolságteremtés elbeszélői művelete és működtetése eredményezi A gazdag szegények többszólamúságát, nyelvi regiszterek sokféleségét.
Megnyugtató módon befejeződött-e ez a kétszálú történet, amelynek összetettségét
már a cím (oxymoronjával, „önidézésével”) előre jelzi? Valójában csak Kaporék érnek

64

tiszatáj

révbe, bejutván a szegényházba (a boldogító zárás fölött érezhető szomorú humor jelződése ez a megoldás), a többi szereplő sorsa jórészt nyitva marad, vagy azért, mert az elbeszélő nem bízik e sorsok szerencsés elrendezhetőségében, vagy azért, mert történetétől
elköszönve, kilép önnön regényvilágából. X. X. grófnőt szintén úgy hagyjuk el, hogy történetének folytathatósága kétséges marad, ami még az „életben” rá vár, ennek az elbeszélésnek szempontjából érdektelen, legföljebb egy olyan, másik regény kezdete, amely ugyan
„Szegény gazdagok” címszó alatt megírható lenne, ha már egy változatában nem volna
megírva. Annyit tennék hozzá mindehhez kiegészítésül, hogy a búcsúzás francia (eredetű), korántsem a lent szereplőinek szavából következtethetünk arra, hogy a csupán sejtetett, befejezetlenül maradt szála az eseményeknek feltehetőleg jól, az olvasók megnyugtatására végződik. Lidi és Paczal János esetleges házasságáról van szó, amely mindössze
Lidi egy kijelentésében artikulálódik. S hogy ennek a bizonnyal várható történésnek elbeszélésre immár nem kerül(het) sor, az elbeszélő önmegtartóztatásának igazolása lehet.
A kurta-furcsa záró mondat mindazt, ami nem hangzott el, ami bekövetkezhet ugyan, de
eleddig nem következett be, ami legföljebb valószínűsíthető, olvasói ábrándozásokban továbbszőhető, olyan, regényvilágon túli eseménynek minősíti, amelynek nincsen, nem lehet narratológiai hitele; amely talán egy átlag-tárcaregényi megoldást, feloldást fölkínál az
olvasónak, de amely ellentétes azzal az elbeszélői magatartással, amellyel a kései Jókai-regényekben több ízben találkozunk. A színpadias-melodramatikus „betétek”, epizódok innen tekintve átértékelődhetnek, a szereplői viszonyok, konvencionális szokások hív leírásokként hathatnak, de elbeszélői „stratégiának” aligha. A gazdag szegények ebben a tekintetben is érdemes a figyelemre, a XIX. század végére átalakuló magyar prózai epikának
egyik változatát létrehozó elgondolás darabjaként.

2008. március

65

KOVÁCS ESZTER

Az utazás szerepe és kritikája
Diderot műveiben
Az utazás gyakran és változatos formában jelenik meg Denis Diderot műveiben: Diderot
szerepe kiemelkedő abban az áramlatban, mely kritikus az utazásokkal és az utazási irodalommal szemben. Tanulmányunkban azt vizsgáljuk, hogy az utazást érintő gondolatok
hogyan jelennek meg a Diderot-szövegekben, hogyan viszonyul a filozófus a korára jellemző utazási formákhoz, az utazáshoz kapcsolódó filozófiai kérdésfelvetésekhez.
A 16. századi földrajzi felfedezéseket számos expedíció követi, a tudományos felfedező
utak, a gyarmatosítás, a kereskedelmi kapcsolatok egyre nagyobb területet érintenek. Az
európai hatalmak terjeszkedése egy sajátos újkori mobilitást hoz létre, mely egyre több
európait vezet távoli vidékekre. A francia felvilágosodás korának reagálnia kell, és reagálni
is kíván ezekre a jelenségekre. A fő kérdés az utazások haszna, hasznossága, illetve az útleírások szavahihetősége. A filozófusok nagy olvasói az utazásoknak és útleírás-gyűjteményeknek, főképp a Prévost abbé által szerkesztett Az utazások egyetemes történetének
(Histoire générale des voyages) és a jezsuita misszionáriusok leveleinek (Lettres édifiantes et curieuses). A gyarmatosító hatalmak háborúi, a gyarmatosítás árnyoldalai azonban egyre több kétséget keltenek az európai terjeszkedés joga felől. A francia felvilágosodás ezért az utazási irodalom racionális kritikáját próbálja megteremteni, bár ez a kritika
nem mentes a régi és új előítéletektől. A filozófusok pontos és tárgyilagos adatokat várnak
az utazóktól, hogy rendszerbe foglalhassák az új információkat, kritikus szemlélettel olvassák az útleírásokat, rangsorolják őket, egyes szerzőket támadnak, másokat rehabilitálnak, ám a dicséretek és elmarasztalások nem mindig objektívek.
Az utazási irodalom kérdése ismeretelméleti, és az ismeret természete maga is új.
A természettudományok továbblépése függ az utazási irodalomtól, a tudósok egyre pontosabb leírásokat követelnek, többnyire maguk is útra kelnek.1 Az antropológia ekkor válik
önálló tudománnyá, bár maga a szó még nem létezik. A filozófusok az embert öt földrészen szeretnék megismerni2, de bízhatnak-e az utazók leírásaiban? A forráskritika tehát
bármilyen antropológiai gondolkodás feltétele. A dicséret vagy kárhoztatás azonban gyakran függ az utazó nemzetiségétől, a megfigyelő szemszögétől – a kereskedő, katona vagy
1

2

A század második felének kiemelkedő tudományos utazásai között említhetjük a La Condamine
által vezetett amazonasi expedíciót, Maupertuis útját Lappföldre vagy Chappe d’Auteroche útját
Szibériába.
Az ausztrál földrész létezését még felfedezése előtt elméletileg igazolják, a legátfogóbb mű de
Brosses bíró A déli földtekén tett hajózások története (Histoire des navigations aux terres australes) című könyve.

66

tiszatáj

misszionárius eleve gyanús informátor – és az újabb útleírásokat pontosabbnak tekintik,
feltételezve, hogy szerzőjük tanultabb és felvilágosultabb, mint elődei.3 Paradox módon az
első antropológusok nem a terepen végzik munkájukat, bár az utazóktól alaposabb megfigyeléseket várnának. De, mint ahogy azt Michèle Duchet meggyőzően igazolta, a filozófusok embertani írásai sokat köszönhetnek az utazási irodalomnak, még akkor is, ha az
ismeretek, melyekkel dolgoznak, igen hiányosak4, és így kiéleződik az utazók „meséit”
érintő vita.
Diderot szkeptikus álláspontja kivételes a korszak szerzői között, mégsem teljesen új,
hiszen visszanyúl az utazások hasznosságát megkérdőjelező régebbi gondolatokhoz. Az
európai gondolkodást valóban áthatja két nagy irányzat: az egyik értékeli az utazást, a másik kritikus vele szemben. Érveket és ellenérveket már az antik szerzők is felsorakoztatnak, a vita azonban új erőre kap a 17–18. században. Daniel Roche szerint az utazás hasznáról vagy hiábavalóságáról összeütköző nézetek az újkori kultúra egyik alapvető filozófiai
kérdését követik: állandónak és mozdulatlannak tekintjük a világot vagy változónak, nyitottnak és nomádnak.5
Az Enciklopédia „Utazás” és „Utazók” szócikkei híven tükrözik a korszak két ellentétes
nézőpontját. A szerző Jaucourt lovag, az Enciklopédia nagy műveltségű munkatársa, aki
azonban főleg az elterjedt ismereteket foglalja össze, és nem bocsátkozik eredeti fejtegetésekbe. Az első szócikk az utazás nevelő, formáló hatását hangsúlyozza néhány a humanizmus és a 17. század óta továbbélő gondolatot emelve ki, mint például az utazás előnye
az elméleti képzéssel szemben, az erkölcsök és szokások tanulmányozásának fontossága,
az utazás szerepe a szilárd ítélőképesség megszerzésében.6 Jaucourt a nevelő célzatú utazást „Európa civilizált országaira” szűkíti, és mindenek előtt egy itáliai körutat ajánl.
A cikkelyben nem található az utazás hasznosságával szembeni kétely, egyértelműen az
utazások pozitív hatását hangsúlyozó hagyományt követi. A felfedező utak, távoli országok
vagy ismeretlen népek leírásai azonban más megítélés alá esnek. Az „Utazók” szócikk gyanakvásra int az útleírásokkal szemben, hiszen szerzőik gyakran hűtlenek a valósághoz,
vagy szándékosan ferdítik el a látottakat, ha egyáltalán volt alkalmuk látni, amiről írnak.
A szócikk szerint a fennmaradó vagy szaporodó tévedések oka az, hogy az útleírók a korábban megjelent leírásokból vesznek át.7 Jaucourt azonban nem a szándékos megtévesztést
veti az utazók szemére, hanem a források és másodkézből kapott információk nem megfelelő használatát. A korszak indokolja ezt a figyelmeztetést, hiszen az utazási irodalomhoz köthető rengeteg publikáció az útleírások fordítását, másolását, rövidített átvételeit
sőt hamisítását szaporítja. A két szócikk arra is rámutat, hogy milyen általánossá vált
gondolatokkal kell vitába szállnia, azokat továbbgondolnia, árnyalnia annak, aki az utazókról, az utazásról újat akar mondani.
3
4
5
6
7

Michèle Duchet, Anthropologie et histoire au siècle des Lumières, Paris, François Maspero, 1971,
95–101.
Uo., 25.
Daniel Roche, Humeurs vagabondes, De la circulation des hommes et de l’utilité des voyages,
Paris, Fayard, 2003, 59–60.
Encyclopédie ou Dictionnaire raisonné des sciences, des arts et des métiers, XVII. köt., Neufchastel, 1765, 477.
Uo., 477.

2008. március

67

Diderot maga nem nagy utazó, de olvasója az utazási irodalomnak, mint a korabeli
művelt értelmiség. Gyakran fel is használja az útleírásokat, hol hivatkozva rájuk, hol hivatkozás nélkül, az Enciklopédia szócikkeiben, a politikai tárgyú szövegekben vagy Raynal
abbé A két India története (Histoire des deux Indes) című gyarmatosítás-történetéhez írt
munkáiban. Ám mindig gyanakvó ezekkel a forrásokkal szemben, melyek szerinte aligha
adhatnak megbízható ismeretet az emberi társadalmakról, még akkor sem, ha bizonyos
távoli közösségekről egyáltalán nem áll rendelkezésre más információ. Ez a gyanakvás
nem szűnik, sőt egyre világosabb és kidolgozottabb lesz az évek során, a korai filozófiai
szövegektől kezdve a késői politikai művekig. Diderot mindamellett soha nem tudja függetleníteni magát az utazásoktól, melyek a történeti és filozófiai tudás fontos forrásai, és
az utazás irodalmi felhasználása is változatos műveiben, regénytémaként és regényformaként.
Diderot a legkülönbözőbb műveiben tér vissza az utazáshoz. Ez a módszer jellemző rá,
hiszen gyakran alapozza ugyanazokra a fogalmakra fiktív és filozófiai, esztétikai és politikai szövegeit. A Fecsegő csecsebecsék (Les Bijoux indiscrets) két fejezete a földrajzi felfedezéseket teszi nevetségessé, két fejezete az európai körutat. A Mindenmindegy Jakab
és gazdája (Jacques le Fataliste et son maître) a szereplők utazását az antiregény megalkotásához használja: a narrátor elutasítja azt a túl könnyűnek ígérkező lehetőséget, hogy
a szereplők utazására építse a regénycselekményt, és csúfot űz az olvasó erre irányuló elvárásaiból. A két India történetéhez írt részek az utazás és filozófia viszonyának legszemléletesebb példáját adják Diderot életművében.8
Az utazás, mely egyszerre kísértés, kihívás és a fikción keresztül lehetőség az 1774-es
oroszországi út után végleg bezárkózó filozófus számára, három fő formában jelenik meg
Diderot műveiben. Elsőként mint egy történelmi jelenség; ide tartozik minden utazási
forma, melyről Diderot gondolkodik: felfedező utak, tudományos expedíciók, európai körút, diplomáciai vagy tanulmányutak. Másodszor, mint ismeretforrás; ez a kategória természetesen szorosan kötődik az elsőhöz, hiszen az utazási hullámból születő szövegeket
tanulmányozza. Végül, mint fiktív utazás; ide értendő A Szkeptikus sétája (La Promenade
du Sceptique), az 1767-es Szalon (Salon de 1767) Joseph Vernet képeihez kapcsolódó elképzelt utazása, az Adalék Bougainville utazásához (Supplément au Voyage de Bougainville) fiktív szigete vagy a Mindenmindegy Jakab anti-utazása. A három csoport természetesen szervesen összefonódik: legjobb példa erre az Adalék Bougainville utazásához,
mely reakció Bougainville 1771-ben megjelenő Világkörüli utazására (Voyage autour du
monde), egy filozófiai dialógusba épített utópia, tehát elképzelt utazás, és az utazók „meséinek” megvitatása – hihetünk-e a tahiti idillben?
A 18. század mélyen hisz az utazás nevelő hatásában. A legfontosabb kulturális hagyomány az európai körút, melynek Montaigne és Francis Bacon gondolatai elméleti alapot is
adnak. Az európai utazás tehát a nevelés és művelődés kérdéséhez kötődik. Rousseau-val
8

Raynal abbé 10 kötetes munkájában a kereskedelem és a gyarmatosítás történetét akarja megírni
az első felfedezésektől kezdve a kiadás előtti utolsó eseményekig. Ehhez a vállalkozáshoz természetesen több segítőtársat is keres, akik közül Diderot az, akitől műve számára filozófiai koncepciót remél. A kortársak sejtették, hogy Diderot áll egyes részek hátterében, de pontosan nem tudhatták, mennyiben járult hozzá A két India történetéhez. Lásd Michèle Duchet, Diderot et
l’Histoire des deux Indes ou l’Ecriture Fragmentaire, Paris, Nizet, 1978.

68

tiszatáj

ellentétben Diderot nem ír átfogó értekezést a nevelésről, hiszen a Tervezet egy egyetemről (Plan d’une université) Nagy Katalin megrendelésére készül, Diderot személyesen
a cárnőnek és nem publikálásra szánja. Nem tudhatjuk tehát, szerepet kapott volna-e az
utazás egy ilyen jellegű munkában. Azt azonban leszögezhetjük, hogy Diderot a pedagógiai utazással szemben feltételeket támaszt, és az összehasonlító célú körutat elsősorban
a nemzetek, kormányzási rendszerek és törvények tanulmányozásában, az itáliai tanulmányutat a művészek képzésében tartja fontosnak.
Itália, a szépművészetek kedvelőinek fő úti célja, Diderot-t is vonzza, akárcsak kortársait. Bizonyos mértékben csodálja ezt az országot, hiszen az antik szerzőkön nevelkedett,
mélyen érdekli a festészet, és foglalkoztatja az ókori Róma nagysága és a későbbi hanyatlás közötti látványos ellentét, de lemond arról, hogy oda utazzon. Róma az Egyház központja, Diderot emiatt ellenszenvvel viseltetik iránta, és néhány itáliai városállam, mint
Velence, politikai berendezkedését kemény kritikával illeti. Diderot tehát még fiatalon lemond az itáliai utazásról, de többször kitér arra, hogy ez a tapasztalat feltétlenül szükséges a művészeknek. Az itáliai útleírások esztétikai gondolataira is hatással vannak, bár
többnyire sok hiányosságot vet az utazók szemére9, és úgy gondolja, hogy a könyvek nem
pótolhatják az igazi tapasztalatokat. A művészetek kedvelőinek egy rövid itáliai körutat
tanácsol10 – ez általánosan elterjedt gondolat ebben a korban – de a művészektől hoszszabb és alaposabb tanulmányutat várna el.
Míg a művészet szerelmeseinek Itáliába kell menniük, a politikai kérdésfeltevés az
angliai utazáshoz kapcsolódik. Diderot mégis távolságtartó az angliai tapasztalatokkal
szemben, és gyakran élcelődik oda utazó barátain. Megbízik viszont d’Holbach báró véleményében, és úti beszámolójából a következő gondolatokat emeli ki: Angliában a vagyon
ugyanolyan egyenlőtlenül oszlik el, mint Franciaországban, bár a papok is hozzájárulnak
a közterhekhez, a királyi udvar parancsolni próbál a politikának, nincs közoktatás, a munkaerő drága, az élet szomorú, a tehetősebbek a játék vagy az utazás szenvedélyének áldoznak.11 Diderot úgy gondolja, hogy a parlament nem képviseli ténylegesen a népet, mert
a jog, hogy a nevében beszéljen eladható és megvehető. Hogyan értelmezzük a negatív képet? A francia felvilágosodás példaként kezelte Angliát, mégsem tehetjük abszolút politikai modellé, és ezt az utazóknak is fel kellene ismerniük, vonja le a következtetést Diderot.
Diderot gyakran az utazó személyét támadva fejezi ki kétkedését az utazással szemben.
Kezdetben a következő fő érveket sorakoztatja fel ebben a visszautasításban: az utazás
mint életforma nem teszi lehetővé a szoros kötődést a családhoz és barátokhoz, elvesztegeti a tehetséget, a nevelő szándék hatástalan, az úti beszámolók pedig megbízhatatlanok.
Később egyre több új érv jelenik meg az utazást megkérdőjelező passzusokban, a túl
hosszú távolléttől való óvakodásban: az utazás mindig nyugtalanság, amely nemcsak az
egyénre, de a társadalomra is veszélyes, mert az utazó elveszítheti önkontrollját, az elnyomó gyarmati politikát szolgálja ki, és téves szemléletet vetíthet a történelemre.
9

10
11

Diderot olvasmányai közül sem a művész Charles-Nicolas Cochin-t, sem az archeológus Fougeroux de Bondaroi-t nem méltatja igazán. Manlio D. Busnelli, Diderot et l’Italie, Reflets de vie et
de culture italiennes dans la pensée de Diderot, Paris, 1925, újra kiad. Genève, Slatkine Reprints,
1970, 15–16.
Diderot, Correspondance, in Œuvres, V. köt., Paris, Robert Laffont, 1997, 817.
Uo., 535.

2008. március

69

Diderot tehát nem csupán az utazással szemben szkeptikus, hanem nagyon lesújtó véleményt alkot a „hivatásos utazóról”. A hivatásos utazó több kontextusban is erkölcstelen,
zaklatott lényként jelenik meg, aki közömbös hazája iránt és haszontalan az emberiség
számára. A filozófus alakjának ellentéte, szétszórt, káros energia hajtja, sőt, hazudni kényszerül, hogy vívmányaival, felfedezéseivel igazolja magát mások előtt. Ennek az életformának az ábrázolása keveset változik az idők során, bár nem egyszerű érzelmi elutasításról van szó. A legfontosabb ellenvetés az, hogy az állandó mozgásban töltött élet ritkán
egyeztethető össze a pontos megfigyelés képességével, így az utazó azért téveszti meg olvasóit, mert saját maga is téved.
Nem véletlen, hogy az egyetlen utazási forma, melyet Diderot valóban értékel, a tudatos és gondosan felépített hosszabb tartózkodás a vizsgálandó országban: a Hollandiai
utazás (Voyage en Hollande) „Bevezetője”, a Feljegyzések Katalin cárnőnek (Mélanges
pour Catherine II) „Őfelsége fiának neveltetéséről” című esszéje egyaránt az alkotó életkort megelőző, alaposan előkészített hosszabb utazást javasolnak, melyet a tudás elmélyítéséig és többszempontú ellenőrzéséig kell folytatni.
A folyamatos utazás tudatos elutasítása először egy Sophie Volland-hoz írt 1759-es levélben jelenik meg.12 Diderot szülővárosába, Langres-ba megy édesapja halála után; terhére van a szülőház nyomasztó emléke, Sophie-tól is hosszabb ideje távol van, újra a tudtára akarja adni, hogy mindkettőjüknek Párizsban lenne a helye. Az utazás elutasítása
nem is tűnik mély meggyőződésnek, inkább csak saját érzelmeit fejezi ki vele. Ugyanez
a gondolat azonban újra megjelenik egy később született levélben, Hoop apóval kapcsolatban. Kiről is van szó? Valójában keveset tudunk róla, alig többet, mint ami Diderot leveleiből kiderül.13 Skót származású, d’Holbach báró vidéki kastélyának törzsvendége, Diderot szívesen keresi a társaságát, őt faggatja az angol parlamentarizmus felől, és tőle hall
először a spleenről, és arról, hogy az ismeretlen eredetű melankólia elől menekülve bejárta a világot. Számos történetet gyűjt össze a „melankolikus skóttól”, és valószínűleg
Hoop apó az első modell az energikus de zaklatott utazó figurájához, melyet élete utolsó
éveiben, Raynal abbé A két India története című munkájában bont majd ki, bizonyítva,
hogy az egész gyarmatosítás félresiklott törekvések eredménye. 1760-ban azonban még
csak egy eredeti alak, akiről be kell számolnia Sophie-nak. Az utazás egyszerre volt tapasztalás és illúzióvesztés Hoop apó számára, Diderot azonban továbbra sem szánná ilyesmire magát.
A tanulmányok után az utazás következett, ami még inkább tetszett neki. Még ebben a korban is utazna. Ami engem illet, nem értek egyet azzal, hogy elhagyjuk hazánkat, csak tizennyolc és huszonkét éves kor között. Egy fiatalembernek a saját szemével kell látnia, hogy
mindenhol van bátorság, tehetség, bölcsesség és igyekezet, azért, hogy megszabaduljon attól
az előítélettől, hogy máshol, mint hazájában, minden rossz. Ha ez az idő eltelt, feleségének,
gyermekeinek, honfitársainak, barátainak, a leggyengédebb kapcsolatoknak kell szentelnie
magát. Márpedig ehhez letelepedett élet szükséges. Utazással tölteni az életet olyan, mintha
valaki reggeltől estig azzal foglalkozna, hogy a padlásról a pincébe menjen, a pincéből a pad-

12
13

Uo., 147.
Lásd Charles Dédeyan, L’Angleterre dans la pensée de Diderot, Paris, Centre de Documentation
Universitaire, 1957–1958, 57–64.

70

tiszatáj

lásra, mindent megvizsgálva, ami a lakhelyét ékíti, de egy pillanatra sem ülne le azok mellé,
akik együtt lakják vele.14

Diderot szerint az utazásnak van ugyan pedagógiai haszna, méghozzá az, hogy szélesíti
a fiatalember látókörét, eloszlatja az előítéleteket, és megerősíti az ítélőképességet, ám ha
ezek a feltételek teljesültek, akkor már csak kárára van a családi és társas kapcsolatoknak.
Az utazás egyszeri tevékenység, melynek a tanulás utolsó fázisát kell alkotnia, Diderot ebben a tekintetben ugyanazt gondolja, mint Rousseau Emil neveléséről.
Ugyanez a megközelítés radikálisan új irányt vesz az 1767-es Szalon egy bekezdésében.
Diderot itt vezeti be először az utazás értelmezésébe az energia és nyugtalanság fogalmát.15 A kapcsolódó néhány oldal egy kitérő mielőtt Hubert Robert képeit kommentálná.
Mint a szövegből kiderül, Diderot eredetileg úgy gondolta, hogy egy elképzelt itáliai utazásba illesztené be az ókori romokat ábrázoló tájképek bemutatását. Elő is veszi Jérémie
Richard abbé művét – Itália történeti és kritikai leírása (Description historique et critique de l’Italie, 1766) – ám a munkát középszerűnek találja, így elveti az ötletet, és hevesen kirohan az utazók ellen.
Szép dolog, barátom, az utazás. De aki egész életén át a földgolyón bolyong, bizonyára elvesztette apját, anyját, gyermekeit és testvéreit, vagy soha nem is volt neki. Mit mondana egy
hatalmas palota birtokosáról, aki arra használja egész életét, hogy a pincétől a padlásig és
a padlástól a pincéig járjon, ahelyett, hogy nyugodtan leülne családja körében. Ez az utazó
képe. Ennek az embernek nincs erkölcse, vagy olyan nyugtalanság gyötri, mely akarata ellenére ragadja el.16

Figyelemre érdemes, hogy Montaigne használja a nyugtalanság és bizonytalanság fogalmát az utazással kapcsolatban. Bár az utazás hasznos feladat és valódi iskola, a „Hiúságról” című esszében arról ír, hogy az újdonság által nyújtott öröm is nagyrészt hiúság, az
utazási vágyat az új és ismeretlen dolgok iránti kíváncsiság táplálja, vagy éppen az állhatatlanság.17 Montaigne a pihenés és mozgás egyensúlyát tartja helyesnek, beismeri, hogy
a keresés gyakran hiábavaló18, és hogy az élet, akár az utazás „saját lényegénél fogva tökéletlen és rendetlen tevékenység”.19
Diderot nagyon határozottan épít a nyugtalanságra, mely hatalmába keríti az útnak
indulót. A Sophie-hoz írt levelekben az utazó egyszerűen csak nem képes megtalálni a boldogságot a baráti és szerelmi kötelékekben. Az 1767-es Szalontól kezdve már immorális
lény, káros energia hajtja, hogy újra útra keljen, és nem képes legyőzni az indulatot, mely
felemészti. Diderot legjobban élete utolsó éveiben, A két India történetéhez írt fejezetekben kárhoztatja az utazó alakját. Nem véletlen ez, hiszen a gyarmatosítás története
szorosan kötődik a felfedező utakhoz. Valójában a gyarmatosító hatalmak korrupciójának
14
15
16

17
18
19

Correspondance, 249.
Diderot filozófiájának kulcsfogalma az energia. Erről a kérdésről lásd Jacques Chouillet monográfiáját, Diderot, poète de l’énergie, Paris, PUF, 1984.
Salon de 1767, in Diderot, Œuvres complètes, XVI. köt., Paris, Hermann, 1990, 325. Diderot
Friedrich Melchior Grimmhez, az Irodalmi Levelezés (Correspondance littéraire) szerkesztőjéhez intézi sorait.
Montaigne, „A hiúságról”, in Esszék, III. könyv, ford. Csordás Gábor, Pécs, Jelenkor, 2003, 252.
Uo., 232.
Uo., 252.

2008. március

71

okait keresi, márpedig az utazó az ő szolgálatukban áll. Az utazási kedvet az emberi lélek
szeszélyei és megpróbáltatásai magyarázzák, és az állandó utazás a félresiklott és ártalmas
energia megnyilvánulása.
Engedtessék meg, hogy kimondjam, nincs erkölcstelenebb hivatás, mint az utazóé. A hivatásos utazó egy hatalmas birtok tulajdonosára hasonlít, aki, ahelyett, hogy leülne felesége
mellé, gyermekei között, arra használja egész életét, hogy lakhelyét járja. Az önkényuralom,
a bűn, az ambíció, a nyomor, a kíváncsiság, a lélek ki tudja milyen nyugtalansága, a vágy,
hogy lássunk és megismerjünk, az unalom, az elkopott boldogság undora hazájuktól messzire
vitte, és minden időben messzire viszi az embereket.20

A hivatásos utazó A két India története kontextusában a felfedezőket, kereskedőket,
katonákat és gyarmati kiküldötteket foglalja magába, és az ő ítéletük megelőzi a gyarmati
politika kárhoztatását. Diderot nem rangsorolja azokat az okokat, melyek indulásra késztetnek, és helyenként ellentétes konnotációjú fogalmakat állít egymás mellé, mint kíváncsiság és undor, vágy a megismerésre és unalom. A Szalon idézett részletében is beszélt az
emberi lélekben rejlő nyugtalanságról. A két India történetében már a hajtóerő átalakult
formáiról tesz említést, melyek a gyarmati történelem kevéssé dicső pillanataiért is felelősek lehetnek.
Az utazó személyének bírálata együtt jár az útleírások kritikájával. A széttört identitás,
a bolyongás nem teszi képessé az utazókat arra, hogy megbízható tudással szolgáljanak,
ami eleve hiteltelenné teszi a beszámolókat. A történetíró mégis kénytelen a korai és későbbi útleírásokhoz fordulni, ha az Újvilág sorsát vizsgálja, azonban nem válhat a tévedések és ferdítések áldozatává. Még saját magát is gyanúba kell fognia, hiszen a történetíró
hazájához és korához tartozik, igazolnia kell hazája történelmét, és hordozza korának előítéleteit. Ezért vezeti be Diderot a filozófus történetíró fogalmát, aki A két India történetében megjelenő metadiskurzus kulcsfigurájává válik. A filozófus történetírónak minden
információt a ráció és erény szűrőjén kell átengednie: csak azt fogadhatja el, aminek igazságáról meggyőződött, és csak olyan nézetet vehet védelmébe, amely az emberiség javát
szolgálja. Használhatja tehát az utazási irodalmat, de csak ha önmagában is tudatosítja,
hogy felül kell vizsgálnia a forrásokat, melyek soha nem teljesen megbízhatóak.
A tudatlanság vagy a rosszhiszeműség minden útleírást megront. A politika csak a nézetei
szerint lát; a kereskedelem csak az érdekei szerint. Egyedül a filozófus tud kételkedni; csak ő
hallgat, ha nem lát tisztán; csak ő mondja az igazat, ha beszédre szánja el magát. Milyen jutalom lenne elég értékes számára ahhoz, hogy becsapja embertársait és lemondjon jelleméről?21

Az útleíró tehát informátor, de Diderot elvitatja tőle azt a jogot, hogy ítéletet mondjon
az Újvilágban történtekről. Az olvasó is jobban teszi, ha nem bízza rá magát, és nem követi
színes, sokszor meglepő de talán téves vagy megtévesztő leírásait.
Diderot ugyan egész életművében elítéli a hivatásos utazót, de nagyra becsül egyes tudós utazókat, mint például Anquetil-Duperron. Anquetil-Duperron orientalista, aki többször is hosszabb időt tölt Indiában, hogy a francia királyi könyvtár számára megtalálja és
20
21

Raynal, Histoire philosophique et politique de l’Etablissement et du Commerce des Européens
dans les deux Indes, Genève, 1781, V. könyv, 19. fej., 119–120.
V. könyv, 32. fej., 202.

72

tiszatáj

lefordítsa a hindu szent szövegek kéziratait. Diderot felhasználja 1762-ben megjelenő útleírását az Enciklopédia „Zend Avesta” szócikkéhez, melynek a Zoroaszter tanításait bemutató szócikket kell kiegészítenie és pontosítania. A tudóst úgy mutatja be a szócikk elején, mint egy kivételes utazót, aki nem a haszontalan tévelygésnek szenteli magát:
Míg mások tengereken kelnek át, feláldozzák nyugalmukat, szüleik, barátaik és honfitársaik
társaságát, és kockára teszik életüket, azért, hogy a tengeren túl keressék a gazdagságot, szép
dolog látni egy embert, aki saját és társai tudásáért elfelejti ezeket az előnyöket, bár ugyanazoknak a veszélyeknek teszi ki magát. Ez az ember Anquetil.22

Diderot 1767-ben már árnyaltabban látja ezt a kérdést. A tudós utazó is nyugtalan lélek, de felesleges energiái a jó felé fordítják, és nem keríti hatalmába sem a kegyetlenség,
sem a kapzsiság a másik földrészen. Diderot azonban azt is hozzáteszi, hogy ilyen tanulmányoknak csak jómódú társadalom tagja szentelheti magát.
Ha egy emberből hiányzik a tétlenség, de túl sok benne az energia, ezt a lényt mintha a törzsénél ragadná meg valami, és egy veleszületett erő az Egyenlítőhöz vagy a Sarkvidékre veti.
Ez Anquetil, aki Indosztán legmélyére megy, hogy a brahman szent nyelvét tanulmányozza.
Íme a szarvas, melyet kifulladásig üldözött volna, ha a természetben marad.23

Az utazó alakja nem csak mások esetében kétes. Diderot, ha utazni kényszerül, saját
magát is enyhe öniróniával szemléli. Kritikája nem veszít erejéből az 1773–74-es hollandiai és oroszországi utazás alatt sem. Leveleiben nem is ír hosszan Hágáról, a hazaérkezésre ígéri a részletes beszámolót. Ha mégis tapasztalatairól beszél, akkor előtte szabadkozik. Oroszországból hazatérve így ír Mme Neckernek:
Sok utat megtettem, és sok várost láttam; hát ennyi közös van bennem Odüsszeusszal és a
többi futárral. Ami az emberek szokásait illeti, ez olyan tanulmány, melytől hamar megcsömörlöttem. Hosszú ideig kell maradni, hogy csak egy kicsit is pontosan megismerjük a leghétköznapibb dolgokat; és az utazó, aki minden kerékgördülésnél feljegyez valamit, nem is
sejti, hogy egy hazugságot ír le; mégis ezt teszi.24

Az utazás tehát megismerés nélküli állandó mozgás, és nem gazdagít lelkileg sem. Az
utazó másképp érzékeli a látottakat, mint az ott élő, így a papírra vetett jegyzetek csak
a legkülső felszínt érintik. A szokások tanulmányozásától éppen azért veszti el a kedvét
Diderot, mert nem vetheti bele magát kellő alapossággal, bár a Mme Neckernek írt sorok
oroszországi csalódását is híven tükrözik.
Diderot az Esszé Claudius és Néró uralkodásáról (Essai sur les règnes de Claude et de
Néron) című művében idézi fel utoljára az utazást, mint életformát. Seneca Erkölcsi leveleivel folytat dialógust a második könyv első felében, és itt kanyarodik vissza régi gondolatához. Bár maga a római filozófus is szkeptikus az utazásokkal szemben – a 28. levél szerint az utazás nem győzi le a melankóliát és beteg lélekkel nem szabad utazni25, a 104. levél szerint az utazás nem ad bölcsességet, nem tanít semmilyen mesterségre, nem űzi el

22
23
24
25

„Zend Avesta”, in Diderot, Œuvres complètes, VIII. köt., Paris, Hermann, 1976, 447.
Salon de 1767, 325–326.
Correspondance, 1251.
Seneca, Erkölcsi levelek, XXVIII., ford. Kurcz Ágnes, in Seneca prózai művei, I. köt., Budapest,
Szenzár Kiadó, 2002, 177–178.

2008. március

73

a lélek bajait, nem oszlatja el a téveszméket, nem tesz jobbá vagy egészségesebbé26 – Seneca
szerint mégis az ember természetétől fogva hajlamos az utazásra, amivel Diderot nem ért
egyet. Utolsó éveiben is foglalkoztatja a folytonos utazás romboló hatása. Az Esszé Claudius és Néró uralkodásáról egyik passzusában erre a csábítására tér ki.
Az embernek természetes hajlama, hogy utazzon. – Én nem hiszem ezt; ez a maxima egyaránt ellentmond a filozófusoknak és a költőknek, akik egyhangúan elismerték és méltatták a
szülőföld vonzerejét. […] A szülőföld távoli vidékekről is visszahív, ahova az érdek nem vihetett egy embert anélkül, hogy ki ne tépje apja, anyja, testvérei, hitvese, gyermekei, honfitársai
karjai közül: többször is visszafordul, a szeme könnyben úszik, és a távolodó parton álló
város felé emeli karjait.27

Diderot számára a vándorlás majdnem száműzetés. Minél inkább kényszerítő az ok,
mely indulásra sarkall, annál több eltorzult érzelem és tett születhet belőle. Az érzelmileg
telített kép egyben a Szalonok világát is felidézi: Diderot gyakran kommentálta a hajót és
a partot elszakító tenger, az egymás felé nyújtott karok, az arcon kirajzolódó félelem vagy
remény szerepét Joseph Vernet vihart ábrázoló festményein.
Mi lehet mégis az utazás haszna Diderot számára? Az utazási irodalomhoz mindig
kettős szempontból közelít – nézeteiben kíváncsiság és kritikus álláspont keveredik – és
gyakran értelmezi szabadon a leírásokat. Az útleírások egyrészt adatforrásként szolgálnak,
ebből a szempontból Diderot szerint nem bízhatunk bennük, bár nem lehet nélkülözni
őket. Másrészt kiindulópontot szolgáltatnak az elmélkedéshez, ebből a szempontból pedig
nem a valóságtartalmuk számít. Diderot az Adalék Bougainville utazásához kapcsán nem
abban a vitában akar részt venni, hogy Tahiti valóban a földi boldogság szigete-e, hanem
az érdekli, hogy egy más normákon alapuló társadalom felhívhatja-e olvasói figyelmét
arra, hogy az európai civilizációban a természeti, civil és egyházi törvények egymásnak ellentmondóan összekeveredtek.
A valóságtartalom kérdése ennek ellenére jelentős marad. A távoli, elszigetelt vagy kevéssé ismert országok és civilizációk leírása közvetlenül az ismeret problémaköréhez köthető. Hogyan vizsgálható, hogyan írható le az, ami alapvetően idegen az utazó számára?
Hogyan ismerhetjük meg a másikat, ha az első kísértés saját magunk felismerése vagy
a különböző elutasítása? A földrajzi felfedezések, az azokat követő expedíciók a világ birtokba vételéhez kötődnek, fizikai és szellemi értelemben is. A filozófusnak is utaznia kellene, és ebben Diderot és Rousseau egyetértenek. Rousseau arra a következtetésre jut az
Értekezés az emberek közti egyenlőtlenségről című munkájában, hogy az ember megismerését nem lehet az utazási irodalomra alapozni, mert ehhez igazi filozófusoknak kellene utazniuk: Montesquieu, Buffon, Diderot, Duclos, d’Alembert vagy Condillac képességeivel rendelkező gondolkodóktól várná, hogy biztosabb ismereteket adjanak a távoli népekről.28 Diderot is tesz hasonló kijelentést A két India történetében. A kitérőre az emberi
ismeretek bizonytalan volta készteti, hiszen úgy tűnik, hogy az Újvilágot három évszázad
alatt sem sikerült megismerni. Diderot élesen elkülöníti az utazó és a filozófus törekvéseit
26
27
28

CIV. levél, ford. Kurcz Ágnes, uo., 517–518.
Essai sur les règnes de Claude et de Néron, in Diderot, Œuvres, I. köt., Paris, Robert Laffont,
1994, 1200. A kiemelt sort Diderot Senecától idézi.
Rousseau, Discours sur l’origine et les fondements de l’inégalité, in Œuvres politiques, Paris,
Bordas, 1989, 99.

74

tiszatáj

és képességeit, és leszögezi, hogy filozófus utazók nélkül nem lehet alaposabb tudást szerezni. Az Újvilág a kérdéses passzusban úgy jelenik meg, mint a modern kor filozófusának
legérdekesebb vizsgálati területe.
Csak egy új világ felfedezése adhatott táplálékot kíváncsiságunknak. Hatalmas megműveletlen föld, állati sorban tengődő emberiség, termés nélküli vidékek, gazdátlan kincsek, műveltség nélküli társadalmak, erkölcsök nélküli emberek: milyen érdekes és tanulságos lett volna
egy ilyen látvány Locke, Buffon vagy Montesquieu számára! Milyen olvasmány lett volna oly
meglepő, oly fennkölt, mint útjuk leírása!29

Filozófus utazók azonban eddig nem voltak, Diderot pedig nem tartja elégnek a másik
féltekéről készített elméleti fejtegetéseket. Valószínűleg Rousseau-t sem kíméli az a megjegyzése, hogy ha az „elméletgyártók” sokáig otthon maradnak, elszalasztják a kedvező
pillanatot, hogy a vad népeket, az ember megismerése szempontjából annyira fontos természet közeli állapotot megismerjék.30
A 18. századot elsősorban nem az utazás által nyújtott öröm hanem a hasznosság kérdése foglalkoztatja. Diderot elmarasztalja az utazókat és az útleírásokat, mégis gondolkodik az utazás hasznos formáin. Egyetlen hosszabb útleírásának, a Hollandiai utazás „Bevezetője” („Préliminaire”) különösen érdekes ebből a szempontból, még akkor is, ha nem
minden gondolata eredeti. Lawrence Bongie szerint ez az ünnepélyes előszó új értelmet
nyer, ha figyelembe vesszük Diderot gyanakvását az útleírókkal szemben31; talán olvasóját
figyelmezteti vagy éppen ellenkezőleg, csapdába csalja. Madeleine van Strien-Chardonneau szerint viszont Diderot gondolatai a korszak utazásról való gondolkodására jellemzőek.32 Igaz, hogy Diderot ugyanazt a dilemmát veti fel, melyet sok más előszó és bevezetés, vagyis hogy megfelelő előkészület és biztos ítélőképesség nélkül az utazók csak „hibákat és tévelygéseket”33 hoznak haza útjukról, azonban eredeti szemszögből világítja meg
a másoknál már előforduló elemeket akkor is, ha „Bevezető” az „utazás művészetének” hagyományát követi.
Az „utazás művészete” módszertani jellegű szövegeket foglal magába. Ennek az útleíráshoz kapcsolódó műfajnak a születését az utazási irodalom 17. században induló fellendülése váltja ki, és a későbbiekben hozzájárul poétikájának kialakításához.34 Daniel
Roche szerint az utazásról megjelenő első normatív írások valószínűleg a szóbeli hagyományt követik, és egyre több módszertani szöveg születik a 16. és 18. század között. Kez-

29
30

31
32
33
34

VI. könyv, 1. fej., 262.
Diderot már 1772-ben, az Irodalmi Levelezésben megjelent Politikai töredékekben, melyeket
A két India történetéhez használ fel, megemlíti kétségeit. Lásd Fragments politiques, Contributions à l’Histoire des deux Indes, in Diderot, Œuvres, III. köt., Paris, Robert Laffont, 1995, 595.
Diderot a tiszta természeti állapotban (état de nature) nem hisz, ezért beszélhetünk inkább természet közeli állapotról.
Lawrence L. Bongie, „Diderot, the Voyage en Hollande… and Diderot”, in Voltaire and his
world : Studies presented to W. H. Barber, Oxford, VF, 1985, 277–278.
Madeleine van Strien-Chardonneau, Le Voyage de Hollande : récits de voyageurs français dans
les Provinces-Unies, 1748–1795, SVEC, n° 318, Oxford, VF, 1994, 161.
Diderot, Voyage en Hollande, Paris, François Maspero, 1982 (La Découverte sorozat), 23.
Normand Doiron, „L’art de voyager, Pour une définition du récit de voyage à l’époque classique”,
Poétique, n° 73, 1988, 85–86.

2008. március

75

detben általános szabályokat állítanak fel ahhoz, hogy az utazás, bármilyen célból is,
hasznos lehessen. A 17. század moralistái azt hangsúlyozzák, hogy előkészület és elővigyázatosság nélkül utazni ártalmas lehet. Ebben a korban már leggyakrabban a tudós utazást
veszik célba, de a szűk réteg számára kidolgozott speciális módszerek (például természettudományos expedíciók, politikai felmérések céljából történő utazások) a 18. században
jelennek meg.35
Diderot a humanizmus általános mintáját követi, hiszen az utazás, melyről a „Bevezetőben” beszél, egy tanult ember útja, és nem határoz meg szűk vizsgálati területet. A fő cél
az, hogy széles közönséggel oszthassa meg pontos és hiteles ismereteit:
Ha ezekhez az előírásokhoz igazodik, melyhez még sok mást hozzátehetnénk, akkor hazájába
visszatérve honfitársai nagy örömmel hallgatják majd, és elfelejtik a maga kedvéért a közmondást, mely úgy tartja, messziről jött ember azt mond, amit akar.36

Diderot tanácsai az enciklopédista feladatának emlékét viselik magukon, vagyis arról
van szó, hogy a lehető legtöbb pontos információt gyűjtsük össze viszonylag rövid idő
alatt. Számos kérdésre keresi a választ a „Bevezetőben”, amely mindamellett igen rövid
szöveg. Melyek a hasznos utazás feltételei? Milyennek kell lennie az utazónak? Milyen célokat követ, melyek a tanulmányozandó területek? Hogyan lehet globális felmérést végezni az adott országról?
Diderot először az utazó szükséges ismereteiről, ideális életkoráról, előzetes olvasmányairól beszél, kijelöli a célravezető magatartást, és figyelmeztet az elkerülendő csapdákra. Az utazó jó esetben fiatal, de már képzett ember, a „Bevezető” szerint főként a természettudományokban kell jártasnak lennie, ismernie kell hazája történetét, az idegen ország nyelvét pedig legalább értenie. Az utazó azonban nem filozófus (vagy legalábbis még
nem az): feladata az alapos vizsgálat, pontos feljegyzések elvégzése, célravezető kérdések
feltevése, és nem az elemzés vagy elmélet felállítása. Elsődleges erénye a megfigyelőképesség, mely Diderot szerint sokkal ritkább, mint olvasója gondolhatná, valamint a hidegvér
és elfogulatlanság. Az utazás egyetlen szakasz egy hosszabb folyamatból, és túl korán felesleges vagy ártalmas lehet – „az utazó kora az legyen, amikor az ítélőképesség már kialakult”.37 Diderot a felvilágosult utazás hagyományait követi, tehát főleg az ember és társadalom iránt érdeklődik. A táj önmagában nem is fontos, csak mint földrajzi adottság, mint
az ott élőket befolyásoló körülmény. Az ország arculatával összefüggő témák közül a jellem, a temperamentum, a szenvedélyek, erények, hibák és betegségek érdeklik.
Az utazó nem szakember, de a szakértők tudását kell keresnie. A „Bevezető” által javasolt módszer a megfelelően kiválasztott emberekkel folytatott irányított beszélgetés, így az
utazó minél többet tudhat meg nagyon sokféle kérdésről. Ezzel a módszerrel átfogó ismeretet szerezhet a földrajzi adottságoktól kezdve a szokásokon át a törvényekig vagy művészetekig. Ezt a kutatást az adott országról korábban megjelent írásokban található információk ellenőrzése egészíti ki. Az utazó feladata tehát az, hogy kibővítse és felülvizsgálja
előzetes ismereteit, munkája teljesen enciklopédikus szemléletű. Diderot azonban a helyszínen gyűjtött tanúságtételeket részesíti előnyben, tehát mégis az utazás személyes jelle35
36
37

D. Roche, Humeurs vagabondes, 53–57. 75.
Voyage en Hollande, 26.
Uo., 23.

76

tiszatáj

gét hangsúlyozza. Az uralkodó elv az összehasonlítás, ezért is fontos, hogy az utazó ismerje saját országát, ami egyszerre tájékozódási pont és személyes érdem.
Diderot elsősorban az elhamarkodott ítéletek és megtévesztő általánosítások ellen int
óvatosságra: „Az egyik leggyakoribb hiba az, hogy bármiben az egyedi eseteket hisszük általánosan igaz tényeknek”.38 Márpedig az utazó mindig egyedi esetekkel találkozik. Ezért
nem lehet egy ország és nemzet alapos tanulmányozását egyetlen leírásra, egyetlen ottlétre alapozni. A szakemberek elmondásai is ezt a veszélyt hivatottak csökkenteni, hiszen
„a jól megválasztott emberek”39 képesek különbséget tenni az egyedi és az általános között. Diderot azt tanácsolja utazójának, hogy csak a többek által megerősített információt
kezelje tényként, és ne habozzon annak hinni, aki csak a hivatását érintő kérdésekről nyilatkozik. Újdonság más módszertani szövegekkel szemben, hogy a vizsgálati területet nem
csak a tárgykör hanem a társadalmi helyzet szerint is szélesíti, vagyis a társadalom minden rétegét meg kell kérdezni.
A Hollandiai utazás „Bevezetője” könnyen megtévesztheti nem beavatott olvasóját,
Diderot ugyanis nem alkalmazza saját előírásait. Az elméleti összefoglalót egy olyan útleírás követi, melynek több fejezete átvételekből készült; Diderot nem frissíti a forrásokban talált információkat, nem jár személyesen utána, ha jegyzeteiben ellentmondást talál,
az országnak csak kis részén jár, és csak szűk körű elittel érintkezik. A Hollandiai utazás
a „Bevezető” tükrében inkább félbeszakadt kísérlet és nem történeti dokumentum az
1770-es évek holland viszonyairól, Diderot életművében betöltött szerepét ez azonban
nem csorbítja.
Diderot és az utazás viszonyát méltatlanul hanyagolta el a szakirodalom azt tekintve,
hogy a filozófus egyetlen komolyabb utazást tett élete során. Tanulmányunkban azt próbáltuk igazolni, hogy az utazást érintő, változatos formában, különböző művekben felbukkanó gondolatok lappangó rendszert alkotnak a Diderot-szövegekben. Diderot sajátos
módon nyúl ebben a kérdésben a szellemi hagyományokhoz. Egyrészt visszamegy a Senecához és Montaigne-hez közeli szkeptikus áramlathoz, ez a jelenség pedig kívül áll a 18.
század utazás iránti lelkesedésén. Másrészt egy elméleti szöveggel járul hozzá az utazás
módszertani irodalmának felfrissítéséhez. A felfedező utak kapcsán részt vesz az „utazók
meséi” körüli vitában, de nem csak vádolja a kétes forrásokat, hanem kritikai olvasatot
próbál teremteni, hogy hitelesen értékelhetővé váljanak az útleírások. Az európai utazás
hagyományáról elmélkedve az összefogott keretek között zajló tanulmányutat tartja követhető kulturális örökségnek.
Diderot gondolatai, az utazás kritikája két vonalon is termékennyé válik. A nagyléptékűvé váló mobilitás elítélése részét alkotja majd A két India történetében kidolgozott radikálisan gyarmatosítás ellenes koncepciónak. Az utazás kritikája a késői fiktív művekre is
ösztönzően hat. Ha az utazás haszna megkérdőjelezhető, az utazó alakja pedig a szétforgácsolódó erő példája, a Mindenmindegy Jakabbal megszülethet az a regény, melynek két
szereplője az elsőtől az utolsó oldalig utazik anélkül, hogy tudná, hova megy.

38
39

Uo., 24.
Uo., 24.

Örökség
MARJANUCZ LÁSZLÓ

A kolozsvári egyetem Szegeden
Az SZTE Szenátusának 2007. július 9-i döntése pontot tett az egyetemünk kolozsvári
örökségéről folytatott vita végére. A döntést a szenátus a Makk Ferenc vezette egyetemtörténeti bizottság szakmai véleménye alapján hozta meg.1 A karokat és tudományágakat
átfogó testület kutatói konferenciát is szervezett a kérdés országos hírű szakértőinek bevonásával2, különböző írásokat, tanulmányokat tett közzé.3 A részletes szakmai háttér széles közönség előtt vált ismertté egyrészt az egyetemi újság, másrészt a Mindentudás
Egyeteme révén.4 Körültekintő, alapos munkára támaszkodva hozta meg döntését a szenátus, amely szerint a Szegedi Tudományegyetem az 1581-ben Kolozsvárott alapított
Báthory-egyetem szellemi-kulturális örökösének tekinti magát, s elődje alapítási évét sajátjának fogadja el.
Miért éppen most vetődött föl e kérdés, komoly – olykor szenvedélyes – vitát kavarva?
Nem újkeletű kezdeményezésről van szó, mert az eredettisztázás korábban Kolozsvárott
az 1860/70-es időszakban, Szegeden pedig az 1930-as években már fölvetődött. A kolozsvári Babes–Bolyai Egyetem 2002-ben angol nyelven adta ki iskolai elődjeinek történetét
napjainkig, 2004-ben pedig címerébe hivatalosan is fölvette az 1581-es évszámot alapítási
évként, „Romania” fölirattal. A fölsőoktatási előzmények formai elismerésével az ügy
nemzetközi összefüggésbe került, az alapítás visszamenőleges megállapításának új európai egyetemtörténeti példáját szolgáltatva. Minker Emil professzor, erre is reagálva, tette
közzé 2007 februárjában – korábbi munkája alapján készített – történeti szinopszisát intézményünk képzési előzményeiről.5 Egyetemünk 2006-i hivatalos akkreditációjában olvasható, hogy az SZTE azonosságtudatának több pillére van, közülük első helyen Kolozsvár áll az átmentett hagyománnyal. Ennek alapja az erdélyi egyetem eszméje, amely először Báthory István kolozsvári iskolájában öltött testet 1581-ben. Az egyetemi eszme és
gondolat több évszázados hidat teremtett a nemzeti múltunkhoz tartozó Báthory alapította egyetem (akadémia) és a mai európai hírű szegedi univerzitás között.
1
2
3
4

5

Az Egyetemtörténeti Bizottság állásfoglalása. Szeged, 2007. május 31.
2007. május 2-án a Szegedi Akadémiai Bizottság székházában tudományos konferenciát rendeztek a kérdés országos szaktekintélyeinek részvételével.
Szegedi Egyetem különböző számai 2007. tavaszán.
Szegedi Egyetem 2007. szeptember 3-i száma, ill. Szögi László egyetemtörténeti kutatónak(az
ELTE Egyetemi könyvtára igazgatójának) előadása a szegedi Mindentudás Egyetemén 2007. október 17-én, és a Part TV-nek adott 2007. október 18-i interjúja.
Minker Emil: Szeged egyetemének elődei. Szeged 2003. Uő: A Kolozsvári Báthory Egyetemtől
a Szegedi Tudományegyetemig (1581–2007). Javaslattervezet az SZTE rektorának, Szeged, 2007.
február 5.

78

tiszatáj

Olyan korban élünk, amikor minden változik, egyre kevesebb a szilárd fogódzkodó.
Ilyen helyzetben a tartósság érzete fölértékelődik. Identitás keresésünk értékelvű: azok az
eszmék és gondolatok, amelyek örökösének valljuk magunkat, ma is érvényesek. Az ismeretszerzés igénye, a tudás rangja, a kiváló tanári munka nemes, időtlen értékek, ezeken
nem kell változtatni. Az 1581-es eredet hivatalossá tétele azt jelenti, hogy olyan elvek, szokások maradhatnak fent, amelyek egymásra épülnek a régi és a jó továbbőrzésének erkölcsi kötelezettségével.
Ezért a szenátusi döntés általánosabb okaként említhető, hogy egész Európában becsesebbé vált a hosszú történeti múlt. Több példát is szem előtt tartva elmondható, hogy
a minél távolabbi eredet kimutatása a modern egyetemi marketing része lett, mert az PRértékkel bír. Ennek során időlegesen működött egykori középiskolákban is a ma folyó
egyetemi képzés elődjét fedezték föl, hogy a történeti múlt és a „régiség” értékét tudják
fölmutatni. Magyarországon több neves universitas – pl. a Semmelweis, Károli, Pázmány,
Műszaki Egyetem – esetében is van erre példa. A szegedi egyetem múltvállalása nem épül
ingoványos talajra, hanem bizonyítottan létező és folyamatosan működő fölsőoktatási
előzményekre tud hivatkozni. A történetileg és erkölcsileg megalapozott tradíció fölvállalása az egyetem szuverén hatáskörébe tartozott, és az egyetem intézménye ennek megfelelően döntött. A történelem úgy hozta, hogy a kolozsvári egyetem rövid ideig teljesen
közössé tette a két város értelmiségképzését, amely idővel ketté vált: de Szegeden hagyta
maradandó eredményét: az önálló egyetemet. Ez ugyanúgy „törvényes gyermeke” az ősi
Alma Maternek, mint a Babeş–Bolyai Egyetem.
Írásunk a fönti tételek alátámasztására a kolozsvári egyetem városunkba kerüléséről
és „ szegedivé” válásáról ad rövid áttekintést.
A mohácsi vész és Magyarország háromrészre szakadása után az Erdélyi Fejedelemség
hamarosan jelentős tudományos törekvések, akadémiai kísérletek színhelye is lett. A XVI.
században a humanizmus és a reformáció teremtette meg azt a szellemi talajt, amelyből az
erdélyi egyetemi eszme kisarjadt. Korábbi tervek után Erdély katolikus fejedelme, a páduai egyetem egykori diákja, Báthory István kollégiumot létesített 1581-ben a kolozsvári
Farkas utcában, amelynek keretében akadémiát, azaz egyetemet alapított. A fejedelem
klasszikus egyetemalapító oklevelet állított ki, amelynek eredményeként előbb a bölcsészeti, majd a teológiai karon is beindulhatott a tanítás. Források bizonyítják, hogy az akadémián európai hírű (spanyol, német, francia, olasz, lengyel és magyar) professzorai
révén a bölcsészet és a teológia területén egyetemi szintű oktatás folyt. Báthory az iskolát
fölruházta a tudományos fokozatok odaítélésnek a jogával is.6
Az idők során bekövetkezett megszakítások és átalakulások ellenére is a fölsőfokú képzés alapvető történeti, lényegében intézményi folytonossága kimutatható.
Az 1867-es kiegyezés után vetélkedés bontakozott ki a nagyvárosok között a második
magyar egyetem megszerzéséért. Ide kapcsolódik Szeged direkt egyetemi hagyománya: az
1867-től kibontakozó egyetemalapítási törekvés. Városunk Eötvös József iskolafejlesztési
programjához kapcsolódva kezdetben jogakadémia fölállítását kérte. Majd az ország második egyeteméről döntő törvény elfogadása után (1872) Szeged „ringbe” szállt a harmadik
6

Bisztray Gyula – Szabó T. Attila – Tamás Lajos (szerk.): Erdély magyar egyeteme. Kolozsvár 1941.
Ehhez még Pintér M. Lajos interjúja Szögi Lászlóval (Közös múlt – közös örökség). In: Szegedi
Egyetem, 2007. szeptember 3.

2008. március

79

egyetemért. Küzdelme emlékiratokban, a város anyagi hozzájárulásának mértékét tartalmazó közgyűlési határozatokban 1912-ig nyomon követhető. Fő érvként hangoztatták,
hogy Szeged a szerb–román–magyar nyelvhatár találkozási pontján a nemzetiségek közötti érintkezés fontos közvetítője.7 Elemi és középiskolai hálózata a délvidéki szerb és német értelmiségiek képzésében fontos szerepet játszott. Egyszerre rendelkezett az alapot
jelentő megfelelő iskolai hálózattal és a kulturális misszió hivatásával. Igyekvése a dualizmus korában nem ért célt, és csak a háborús összeomlás hozott váratlan fordulatot.
1872-ben az ország második egyeteméért folytatott nemes rivalizálást Kolozsvár nyerte
meg. Nem függetlenül attól a kormányzati szándéktól, hogy Budapest mellett e „veszélyes”
nemzetiségi vidéken kell egy kulturális gócot létre hozni. Tudták, hogy a románok javára
rendeződik át a térség, s szükség volt a tudományt és művelődést kisugárzó modern
intézményre. Ám a társadalmi háttér mellett a kormánydöntést a ténylegesen létező fölsőoktatási gyakorlat határozta meg.
Amikor báró Eötvös József vallás és közoktatásügyi miniszter 1868. január 9-én fölszólította a kolozsvári jogakadémiát és az orvos-sebészi tanintézetet, adják elő, miként lehetne őket egyetemi karokká alakítani, a kincses város létező egyetemi hagyományait
tartotta szem előtt. Az 1872: XIX–XX. tc. kimondta az új kolozsvári egyetem fölállítását.
A parlamenti döntés nem a semmire építkezett, mert az egykori egyetem két utódintézményére, a Királyi Jogakadémiára és az Orvos-Sebészeti Tanintézetre alapozta az új univerzitás fölállítását. Az elsőből jött létre a jogi, a másodikból az orvosi kar. E két felsőfokú
intézmény révén lett a kolozsvári Magyar Királyi Tudományegyetem az egykori Báthoryféle akadémia utódává és örökösévé, mintegy annak folytatójává. Minderre az alapítás
időszakában számos alkalommal hivatkoztak. Trefort Ágoston vallás és közoktatásügyi
miniszter az egyetemalapítás indokaként hangsúlyozta többek között a város több százéves egyetemi múltját. Márki Sándor történész is hivatkozott az ősi egyetem átmentett hagyatékára, a meglévő jogi és orvosképző intézetre, mint szervezeti-intézményi kiindulópontra. Ettől kezdve az egyetemi évkönyvek minden alkalommal történelmi előzményként
említik a Báthory-féle akadémiát.8
A törvény biztosította az egyetem létét: meghatározta struktúráját, a tanszabadság és
az autonómia elvét. Egyetemi tannyelv a magyar lett, de a német, illetve a román nyelv és
irodalom saját tanszéket kapott. A négy Kar szerinti szervezeti felépítés a kor európai
mintáját követte: Bölcsészet-, nyelv- és történettudományi, Jog- és államtudományi, Matematika és természettudományi, valamint Orvostudományi fakultás jött létre. Az újra
megnyíló egyetem első rektora Berde Áron nemzetgazdász professzor lett. Első és megnyitó közgyűlésén, 1872. november 10-én, a rektor az 1581-es akadémia, és a Mária Terézia korabeli egyetem után, Kolozsvár harmadik egyetemeként említette a magyar királyi
tudományegyetemet, amely – reményei szerint – nem fog az első kettő sorsára jutni,
vagyis a fejedelmi kegy elmúltával elsorvadni.
1872. november 11-én megkezdődött az oktatás az ország második egyetemén, ennek
emlékére tartjuk Szegeden e napon az Egyetem Napját. A jogi karnak 173, az orvosinak
7
8

Tóth Ede: Harc az egyetemért. In: Szeged története 3/2. Szerk.: Gaál Endre. Szeged, 1991. 971–
976.
A kolozsvári egyetem történetét részletesen megírta Márki Sándor. (A M. Kir. Ferencz József-Tudományegyetem története 1872–1922. Szeged, 1922.

80

tiszatáj

43, a bölcsészkarnak 21, s a természettudományinak 32 hallgatója volt akkor, összesen
269. Tanításukat 46 fős tanerő végezte, vagyis egy tanárra átlagban 5-6 hallgató jutott.
A hallgatói létszám tíz év alatt – zömmel erdélyi fiatalokból – megkétszereződött, az 1910es évekre megtízszereződött. Az egyetem látogatottsága a XX. század elején Torino, Lyon,
Bordeaux egyetemeinek színvonalán állt.
Párhuzamosan fejlődött az egyetem épületállománya és fölszereltsége is. A századfordulóra teljes egyetemi város alakult ki: a növekvő létszámú intézet, klinika és a jól fölszerelt könyvtár elősegítette, hogy a kolozsvári egyetem, amely 1881-ben vette föl Ferenc József király nevét, regionális oktatási központból országos kisugárzású intézménnyé vált.
Nevét olyan kiemelkedő tanáregyéniségek tették a határainkon túl is ismertté többek között, mint a matematikus nyelvész, természettudós Brassai Sámuel, a szövet- és fejlődéstan tanára, Apáthy István, a földrajztudós Cholnoky Jenő, a matematikus Fejér Lipót,
a filozófus Bartók György, a jogfilozófus Somló Bódog, a nyelvész Gombocz Zoltán, a zoológus Entz Géza és a történész Szádeczky Kardos Lajos. 18 akadémikus jelezte tudományos
reputációját.
A Ferenc József Tudományegyetem történetében az első világháború hozott tragikus
fordulatot. Kolozsvár 1918 decemberében román katonai megszállás alá került, de a terület hovatartozása ekkor még sem katonai, még kevésbé nemzetközi jogi szempontból nem
volt eldöntött. Az egyetem egy szemeszteren át még folytatta tevékenységét, az 1918/19-es
tanév második félévére 2570 hallgató iratkozott be, 83%-uk magyar nemzetiségű volt.
Az utolsó tanévet Schneller István rektor 1918. október 20-án nyitotta meg. Ám a román megszállás miatt munkáját nem tudta folytatni. 1919. május 12-én román katonaság
szállta meg az egyetemet, majd a rektori hivatal élére a román tanszék professzorát nevezték ki. Ezzel az eseménnyel fölgyorsultak azok az előkészületek, melyeknek célja a kolozsvári román egyetem megszervezése volt. A tekintélyes történész, Nicolae Iorga 1919
tavaszán még amellett foglalt állást, hogy a kolozsvári egyetemnek a magyarok birtokában
kell maradnia. Az események azonban más irányt vettek. A megszálló hatalom az évtizedes román igényt, a román nyelvű egyetemet, nem a magyar mellett, hanem ahelyett
hozta létre. Az egyetemi épületekből eltávolított magyar professzorok egy csoportja közel
kétszáz hallgatóval még egy éven át a kolozsvári református tanárképzőben próbálkozott
a magyarnyelvű felsőoktatás megtartásával, de a hatósági tilalom ennek a kísérletnek is
véget vetett. Így Erdély területén két évtizedre ismét megszűnt a magyar egyetemi oktatás.9
A földönfutóvá lett egyetem tanárainak egy része Budapestre menekült, más része
Kolozsvárott maradt, de mindkét helyen a jogfolytonosság jegyében folytatta harcát az
egyetemi működésért. Az egyetemi tanács budapesti része a fővárosi maradásban látta az
elhelyezés ideiglenes jellegének demonstrálását. De Szeged is jelezte Somogyi Szilveszter
polgármester útján már 1919. május 9-én, hogy tárt karokkal fogadja a kolozsvári egyetemet, és ezért komoly anyagi áldozatot is képes vállalni. A város nevében 40 tanár számára
lakást, több száz hallgató részére menzát és internátust ajánlott föl. 1920. január 12-én
a város a megígért 7 millió koronát 9 millióra emelte. Fölajánlotta a közművelődési palota
gyűjteményeinek használatát és több középület átengedését. Érvei között szerepelt a város

9

A kolozsvári magyar egyetem 1945-ben. (A Bolyai Egyetem szervezésének válogatott dokumentumai). Szerk.: Barabás Béla és Joó Rudolf. Budapest 1990.

2008. március

81

földrajzi közelsége Erdélyhez, nemzeti szelleme és a tudomány Budapestre központosításának célszerűtlensége.10
Hivatalosan az 1921. évi XXV. törvénycikk helyezte az egyetemet ideiglenesen városunkba. Ezzel megkezdődött Szegeden a tényleges egyetemi oktatás, jogilag a kolozsvári
egyetem keretein belül. Ez az a szál, amely a mai két egyetem sorsát összeköti, s visszaviszi a közös eredetre, az 1581-es Báthory-egyetemre.
1921. október 10-én nyitották meg az első szegedi egyetemi tanévet, az oktatás pedig
október 12-én indult meg. Márki Sándor professzor, mint az egykori teljes egyetem tanácsának legöregebb tagja, a szegedi egyetemben a négy felé szabdalt (kolozsvári román,
a budai majd a szegedi folytatás, a református tanárképző) anyaintézmény megmentőjét
látta.
Szeged magatartása tiszteletre méltó, mert a háborús összeomlás után, hátországának
elvesztésétől sújtva, nehéz gazdasági helyzetben is értelmét látta az áldozatvállalásnak. Az
egyetem úgy kezdett, hogy nem volt könyvtára és laborja. Márki Sándor például saját
könyveit adta a diákoknak a fölkészüléshez. Később 40 000 ajándékozott könyv és Bibó
István munkássága alapozta meg az új egyetem könyvtárát.
A sürgető igények miatt a város csak a már meglévő intézmények rovására helyezhette
el az egyetemet. A királyi tábla Dugonics téri épületét az egyetemi központi épület céljára
adta át. 1926-ban a kapuzat fölött hatalmas betűk hirdették: „M. Kir. Ferencz József Tudományegyetem”. Az épületben a hivatalokon kívül az egyetemi könyvtár, a jog- és államtudományi kar, a bölcsészkar, valamint a matematikai intézetek kaptak helyet. Az állami
gimnázium épületében a természettudományi kar intézeteit helyezték el, míg a kórházak
különböző klinikáknak adtak helyet. Jelentős változást hozott, amikor az egyetem megkapta a vasúti leszámítoló intézet épületét is. A hivatal 1925-ben szüntette meg tevékenységét, utána ide költözött az egész bölcsészeti kar és a természettudományi kar intézményeinek egy része. Teljessé lett az épület a hozzáépített nagy előadóteremmel, az auditórium maximummal. 1930-ra formálták át teljesen az épületet a tudományegyetem céljaira,
amelyhez Klebelbsberg Kunó miniszter jelentős állami segítséget nyújtott. Támogatásával
épültek föl 1926–29 között a Tisza-parti klinikák, amelyek akkor európai viszonylatban is
előkelő helyet foglaltak el, modern berendezésükkel megfeleltek a gyógyítás korszerű
elvárásainak. Klebelsberg Trianon után a nemzet megmaradásának és fölemelkedésének
útját a kultúra, a tudomány, az oktatás és egészségügy nagy mértékű fejlesztésében látta,
a nemzeti jövedelem 15%-át áldozva ezekre. Nagyszabású kultúrpolitikai terveiben Szeged
kiemelkedő helyet kapott, és maga döntő szerepet játszott az egyetem felépítésében és
bővítésében. Fejlődési esélyt kívánt adni a városnak, amelyet egyébként Magyarország
legszebben rendezett városának tartott.
Az „ideiglenes” jelleget hamarosan kinőtte az egyetem, és további bővítése vált szükségessé. Rerrich Béla tervei alapján nagyszabású építkezés kezdődött a Dóm téren 1926ban. A cél: a fogadalmi templom méltó környezetbe helyezése úgy, hogy a tér architektúrája a megadott feladathoz illeszkedjen, a katolikus egyházzal és az egyetemi tudományokkal való kapcsolatát fejezze ki. Az objektumok építése 1930-ban fejeződött be, köztük

10

Az egyetem szegedi befogadásáról ír Szabó Tibor: Oktatás, tudomány, közművelődés. In: Szeged
története 4. Szerk.: Serföző Lajos. Szeged, 1994. 578–587.

82

tiszatáj

a Fizikai és Kémiai Intézetéé. Bár a gazdasági válság visszavetette a fejlődést, Klebelsberg
Kuno víziója a „magyar Göttingáról” nagyrészt valóra vált.11
Szeged tetemes összegekkel egészítette ki a kulturális építkezésekre fordított állami
támogatást, mert gondoskodni kellett a vidéki hallgatók elhelyezéséről, ellátásáról, a szegény hallgatók segélyezéséről. Az internátust és az egyetemi diákasztalt (mensa) a DEMKE palotában létesítették, később ide került a TTK kiváló hallgatóinak képzését szolgáló
Eötvös Kollégium.
Az építkezések és létesítmények a fejlődő intézmény természetes velejárói. A hallgatók
létszáma 1921-ben 1007 volt, 1932-ben már 2163, tíz év alatt tehát megkétszereződött. 62
tanszéke közül 16-16 a jogi és orvosi karon, 18 a bölcsészetin, 12 a természettudományin
szerveződött. Az állami segítségnyújtást alapvetően befolyásolta, hogy Szeged vállalta az
egyetemi építkezések költségeinek felét. E magatartást Klebelsberg úgy méltányolta, hogy
minden befolyását latba vetve biztosított a városnak messzemenő erkölcsi és anyagi támogatást.
1940-ben törvény rendelkezett a kolozsvári egyetem újjászervezéséről és a szegedi tudományegyetem fölállításáról. A „száműzött” egyetem 1940-ben Ferenc József néven viszszaköltözött Kolozsvárra, az itt maradt intézetekből és az eredeti tanárokból pedig megszerveződött a Horthy Miklós Tudományegyetem, ugyanazokban az épületekben. A valóságban ez úgy nézett ki, hogy négy karból három itt maradt oktatóival, hallgatóival, a teljes könyvtárral és az összes infrastruktúrával együtt, vagyis legalább az egyetem ¾ része.
Csak a jogi kart költöztették Kolozsvárra, ahol csupán névleg restaurálták az 1872-es intézményt, mert valójában új szervezés történt. Szegedről a jogi, Pécsről a bölcsészeti, Debrecenből a természettudományi kar költözött át, és ezekhez még két kart szerveztek.12
A jogilag új, tartalmilag kontinuus szegedi egyetem ünnepélyes megnyitását 1940. november 11-én tartották. Első rektora Szent-Györgyi Albert lett, aki beiktatási beszédében
kiemelte: „Jogilag új egyetem vagyunk, de a mi gyökereink is a messzi múltba nyúlnak
vissza, és semmiféle jogi formula nem fejezi ki azt a bensőséges viszonyt, amely minket
a kolozsvári Ferenc József Tudományegyetemhez köt. Mi egy törzsnek vagyunk két hajtása”. Az erdélyi egyetemi gondolat közös gondozása magyarázza, hogy 1940, mint alapítási évszám nem ment át sem a hivatalos gyakorlatba, sem a köztudatba. A tradíció folytonosságának a bizonyítékai a régi egyetemi helyeken, pl. Oxfordban nyilvánvalóak. Elvek,
szokások maradtak fönn tartósan, minden egymásra épül, s minden, ami jó, megmaradt,
viszonylag csak kevés dolog változott. Szent-Györgyi Albert ilyen valódi tradícióra utalt
a „bensőséges viszony” kifejezéssel, még ha a történelmi összefüggés csak áttételesen bizonyítható is, mert az egyetemfejlődés vonala nem töretlen. Külső hatások gyakran kibillentették pályájáról, de – ha kerülő úton is – arra folyton visszatért. Rektorságának különleges érdeme, hogy az egyetemet még jobban beágyazta a város kulturális világába, új vonásokat erősített meg az egyetem életében: megalakult történetének egyik legjelentősebb
egyesülete, a Szegedi Egyetemi Ifjúság (SZEI), s a kolozsváriak mellett kialakult az új sze-

11
12

A kolozsvári egyetem szegedre kerüléséről legújabban és monografikus igénnyel Vincze Gábor írt
(Száműzött egyetem. Szeged, 2006.)
A kérdést bővebben tárgyalja Minker Emil: Fejezetek a szegedi tudományegyetem történetéből.
In: Szegedi Tudományegyetem 85 éves a szegedi felsőoktatás. Szeged, 2006. 9–20.

2008. március

83

gedi professzori kar. A kolozsvári gyökerű egyetem ekkor véglegesen a városé, az univerzitás Szeged egyeteme lett. A „szegedivé” válás befejeződött.
Megérte e Szegednek az egyetemre pazarolt fáradtság, az anyagi és szellemi ráfordítás?
A sommás válasz: igen. A nagy árvíz után megint szárnyára kapta városunk nevét a hír
szerte Európában. A jó hírnév tartalmi fedezetét az elért eredmények adták. Ereky István
a közigazgatási jog, Issekutz Béla a gyógyszertan, Jancsó Miklós a belgyógyászat profeszszora, Riesz Frigyes matematikus, Sík Sándor irodalomtörténész, Marót Károly klasszikus-filólogus, Márki Sándor történész – hogy csak néhányat említsünk a professzori karból – európai hírű tudósok voltak, munkásságuk tudományos védjegynek számított. SzentGyörgyi Albert teljesítménye pedig egyedülálló: szegedi egyetemi professzorként Nobeldíjat kapott 1937-ben. Fontos, hogy tudós tanárai, végzett hallgatói munkáságukkal mind
izmosabb szállal kapcsolták Szegedet az ország, és Európa szellemi életéhez. Az egyetemnek köszönhetően a város társadalmi arculata értelmiségi jellegűvé vált, és az a jó hagyományok erősítésével az európaiság, a humánum felé terelte közgondolkodásunkat.
Az univerzitás 1945-ben a Szegedi Tudományegyetem nevet kapta. 1951-ben ketté vált:
az orvosi kar kivált az egyetem kötelékéből, és önálló Szegedi Orvostudományi Egyetemmé alakult, a másik három kar Szegedi Tudományegyetemként működött tovább.
Utóbbi intézmény 1962-ben József Attila nevét az orvosegyetem pedig 1987-ben SzentGyörgyi Albert nevét vett föl. 2000-ben bekövetkezett az integráció, eredményeként 12
kart magába foglaló nagy universitassá egyesült a szegedi felsőoktatás.13
Múltbeli gyökereinek mostani föltárása tudományos igénnyel történt, de az eredettisztázás Szegeden, miként említettük, már a 30-as években fölmerült. Báthory István fejedelem, mint egyetemalapító szobra ekkor került a Dóm téri Pantheonba. 1931-ben szó
volt arról, hogy Szegeden is ünnepeljék meg a 350 éves évfordulót, de ezt a közelgő másik
évforduló, a Ferenc József alapította kolozsvári egyetem 60 éves fönnállása levette napirendről. A Báthory-kérdés 1938-ban került ismét az egyetemi tanács elé, de a döntést a területi visszacsatolások légkörében újból elhalasztották. Mivel a történelem nem retrospektív kíváncsiság csupán, hanem hatalmas erkölcsi erő is, példamutató egyetemünk
döntése a kolozsvári egyetemi hagyomány szellemi-kulturális befogadásáról, melyet új címerünk is kifejez. A benne látható évszámok (1581–1921) a mai, európai hírű szegedi
egyetem kettős kötődését jelzik: a kolozsvári alapítást és a szegedi megtelepedést, az itteni
kezdést. Egyben arra utal, hogy a kolozsvári és a szegedi tradíció közös, azok egymással
nem szembeállíthatók, mert a közös magyar kulturális-történelmi múlt egymásutániságát
szimbolizálják, és a magyarság egyik legnagyobb kulturális közvagyonát teremtették meg,
amelyre a mai nemzedék büszke lehet, s amely tradícióra egyetemünk jövője épülhet.

13

Az egyetemtörténet 1945 utáni rövid áttekintését is adja Ruszoly József: A szegedi tudományegyetem rövid története c. tanulmánya. In: A szegedi tudományegyetem múltja és jelene 1921–
1998. Szerk.: Szentirmai László. Szeged, 1999.

Kritika

Tizenöt (fájdalmas) történet
K ÍNPOÉTIKA

„Tóth Krisztina: Tizenöt történet” –, kereste ki nyilvántartásukból és írta fel a pécsi megyei könyvtáros egy cetlire
Háy János (érdekelt a házasság-prózája), Mesterházi Mónika (egy volt hallgatóm küldte a tippet sms-en, csak enynyit: „Mesterházi Mónika: Sors bona” – van még irodalmi
élet!) és Dovlatov (megbízható minőség) könyvei mellé,
mikkel is tartozom nekik már egy ideje. Bár vonalkód van
az olvasójegyünkön, csak a kint lévő könyvek számát és tág
csoportba tartozását (szépirodalom) tudják azonosítani
általa a leolvasóval. Az, hogy pontosan mik is ezek a „szépirodalmak”, egy hagyományosabb módszerrel, egy másik
adatbázisból volt kideríthető…
Persze, tudtam, hogy Tóth Krisztina könyve is régi tartozásom, nehéz leválni róla. A nagyon praktikus és egyben
misztikus vonalkód fogalma és megnevezése, lám, itt is
hozta a papírformát. A könyvtáros nem hitte, hogy a szó
Magvető Kiadó
Budapest, 2007
a cím része.
184 oldal, 1990 Ft
Jó ez a cím, megtréfál, megjegyezhető, mindenféle megesik vele és eszébe jut róla az embernek. Általános és egyedi,
mint egy márkanév – kiválóan teremt metonimikus és metaforikus kapcsolatokat. Nem
kisajátítható: van ilyen című tévéműsor stb. Nem kevésbé megragadó a szerzői név sem.
Ez utóbbival ugyancsak sokat találkozni a médiában, kulturális programokban, kitüntetettek névsorában. A hazánkat nemrég a kínai bemutatkozáson képviselő reprezentatív
művészek, közéleti személyek közt. Ez a név márkanév, s már inkább vele azonosítja
a hangsort (Tóth Kriszta) a médiafogyasztók széles köre is, nem egyik vagy másik ilyen
nevű riporternővel. Tóth Krisztina érett művész lett, nem hagyható ki a legnemesebb válogatásokból. Néhány éve a pécsi könyvhéten még válaszolhatott szerényen úgy a kérdésemre – Mennyire érinti a hírnév? –, hogy nem igazán, hisz oly kevés a versfogyasztó.
A közelmúltban, amikor Kiss László a Bárkában felvetette, milyen ismert és elfogadott,
már a boldog beismerés megnyugvásának hangján adhatott csak őszinte, adekvát választ.
Beérett, elismert költő, még második, iparművész szakmájában is sikeres. Számos
verskötete után első prózaciklusa is erős, pozitív visszhangot keltett. Alig van honi lap,
ahol nem írtak még róla, s az említett Bárka-számbeli interjúban ráadásul maga az alkotó
elemzi saját művének kompozícióját, felel értőn a felvethető összes (motivikus, műnemiműfaji, transznarratológiai: hogy mennyiben önéletrajzi) kérdésre. Még jól is kommuni-

2008. március

85

kál: reflektál személyesen (akár csak egy köszönő szóval, néha többel) a róla megjelent
kritikákra, s ő is méltat pályatársakat.
Ez a telítettség-állapot a legkisebb kétely esetén elvehetné a kedvét az újabb recenzensnek, aki (azon túl, hogy nem túl rigorózusan, de kerülni igyekezett a megjelent írásokat) meggyőződésében és érintettségében védelmező talajon érzi magát, amelyen az irodalom remek darabjaival szembesülő értelmező bizton megvetheti lábát.
A sűrű atmoszférájú kötet poétikusan komoly játékossággal bánik a főcímet kitevő
szóösszetétel mindkét tagjának áthallásaival, alcímekként behozva azokat. A szövegben
mindez tovább gyűrűzik, rétegződik, bomlik: szinonimák és hangalak-mások, -változatok,
anaforák sorjáznak benne. Csakúgy, mint a verseiben. Itt: epikus örvényeket keltve, amely
némileg költői prózát hoz létre. Hol az elbeszélő és a szereplő nyelve ily asszociatív, kreatív, analogikus, izomorfikus, hol viszont – az utóbbi a reveláns az epikában – történet épül
e kulcsszavakra. Megvalósulni látom egyik kedvenc ötletemet: bármely nyelv, így a magyar szavaiból alkotható rímek, hangzásbeli összecsengések természetszerűleg meghatároznak szemantikájukkal egy történetívet, megadják annak kiindulási- és végpontját. Az
egymást szerető, kereső, kergető szavak arra a nyelvre jellemző szüzsét indukálnak. Ez
történik többnyire finoman a Vonalkód novelláiban is.
Néha azért nem oly finoman, inkább túlhajtva. Édeskés, poentírozott, túljátszott a szóba
mindent bezsúfolni akaró Bikinivonal alcímű szöveg. Könnyedsége viszont elfér, elkél
a környező súlyosan nehéz anyagban. A „Take five” fürdővízzel eláztató jelenete hatásosabb lett volna a cselekményben a főhősnő által éppen akkor fordított Budapest-útikönyv odaillő, föld alól előtörő melegvízforrás-passzusának újracitálása, e textuális ismétlő gesztus didaxisa nélkül. Ennek a darabnak a zárása is kissé banális. Kimódoltak
helyenként ezek a más szinten újra előbukkanó motívumok. Mesterkélten költői, tobzódóan, tolakodóan asszociatív a megelevenedő metaforák, a tárgyszervesülés szüzsés útvonala. Miután betöri az ajtót, s később a lakótárs pedig felhozza a gondnoktól a kulcsot,
a hősnő azon morfondírozik, otthoni barátja „vajon képes lenne-e betörni egy ajtót, hogy
vajon képes lenne-e valaha betörni őt, meghágni, szótlanul elfogadni”. „Sapka nélkül indultam el otthonról, és amikor látótávolságon kívül kerültem, azonnal feltekertem a farmeromat, a belső felén, a hajtókán voltak olvashatók ugyanis azok a golyóstollas feliratok,
amelyek ellen anyám olyannyira tiltakozott. Fogalma sincs, mi van belül (kiem. G. E.), fogalmaztam meg magamra vonatkoztatva is a dolgot, egyáltalán nem gondolva végig, hogy
anyám kifordítva mossa a nadrágokat. A farmert is.” (Vonalkód) A kibontott frazeologizmus egyszerűen didaktikus.
Rossz esetben mechanizmusként működik ez az eljárás, jó esetben organizmusként
hat. Az elegáns, hajlékony, hol láthatóan, hol fedve hagyottan ívelő, hajlított, strukturált
nyelvi-poétikai megoldások vannak azért többségben. Igazat kell adnom azonban a szerzői
önreflexiónak: valószínűleg egyszeri, éppen egyensúlyba hozni tudott aktus eredménye
a kötet. Az epika, ha továbbra is kacérkodik vele, jóval inkább összefüggő, kitartott sodrású
történetet, gazdag és ötletdús cselekményt, életvilágot kíván megszólaltatójától a metaforalánc, az asszociatív nyelvi építkezés helyett.
Felejthetetlen hatásúvá ezt a könyvet a poétikus szerkesztés áttűnésében az általában
kettős struktúrájú: korábbi (elő)történetre ráhajló novellák nehéz életanyaga teszi. Hol
hangsúlyozottan önéletrajzi hátterűnek gondolható (bölcsészlét, íróként létezés, egy fiú-

86

tiszatáj

gyermek stb.) a történés, hol indifferens a biográfiai szerző vonatkozásában a narratíva.
Azonosíthatjuk is vele, de nem feltétlenül. Finom csúszások érzékelhetők eközben; akár
saját gyerekkoráról is írhat, de a reflektáló, reflektált olvasó felismeri, hogy külső, referenciális tudásunknak nem tartozéka az ő tényszerű gyermekkora. Egy sztori kivételével első
személyű az elbeszélés. Elgondolkodtató fogás, hogy éppen az egyik életrajzilag azonosíthatónak vélhető szöveg (a párizsi ösztöndíjas írónőről-fordítóról) íródik egyes szám harmadik személyben. Néha vannak, máskor nincsenek tematikus-motivikus áthajlások a novellák között. Ravasz a Kisjani, Nagyjani, Kistibi, Nagytibi-sor, a nyaraló 1 és nyaraló 2.
A címek szám-személye is érdekesen kifordított: ld. „Szeretek táncolni” – éppen nem
a szenvedő elbeszélőre, hanem az őt áldozattá tévőkre vonatkozik. Olyan személyes, elesett,
tragikus szubjektum képződik végső soron e szövegekben, akinek képzete oszcillál a valós
külső szerzői én és a fiktív alakok között. Pompás az önéletrajzi és a kreált, lehetséges
(fiktív) szubjektumok közti áttűnések és hiátusok ritmusa. Az együttérzésnek, a könyörületnek azt a közegét alkotja meg táncukkal, láncolatukkal, ahol egyek vagyunk ebben a személytelenül személyes narratív identitásban. Amely vállalja a más nyomorúságát, mindenkiét, a világ gyötrelmét.
A kifejezés és az ábrázolt világ az elviselhetőség és a tűrhetetlenség határán mozog.
A naturális, drasztikus, trágár, durva stílusértéknek helye van a szövegkörnyezetben. A testi
és lelki lemeztelenedés és megalázottság, kiszolgáltatottság; fájdalom, nyomorúság és magány olyan nyomatai ezek az opuszok, amelyek megrendítő, zavarba ejtő kontrasztot képeznek a biológiai-biográfiai szerzőről való képzelt tudásunkkal. (Milyen szép, híres, sikeres, és mik esnek meg vele is…) Mélyről indít és mélybe visz. Közben, középen alig néhány
középfajú darab, amiben nem kell elpusztulni (a lakótelepi lepusztultság epizódjai, a bikini-életképek). Amúgy válogatott kínok, archetipikusan iskolás (nem én voltam!) és tábori történetek sorjáznak a kádári kor lakótelepi prolilétének rekvizítumaival. Tábori horror, vérmérgezés és animális táborvezetői szex (mintha csak a mai oroszok visszaemlékezéseit olvasnám, igen jók a műfajban), antipedagógiai érzékenységű anya, szakítás a nyaraláson, rosszul sikerült műtét, meghaló kutya, nekrofil nagymama, nemtörődőm anya,
étlenül hagyott gyermek, az undok külföldi vendéglányt kényeztető szülők és elszerető udvarló, japán repülőtermi bezárás, a nagy szerelem-elengedés, megcsalatás saját nyaralóban, miközben a nőgyógyász diagnosztizálja az ikerterhességet, megcsalatás kölcsönnyaralóban (a tulajjal).
Analóg bűnhődés-történettel zárul a kötet. Égetően tiszta kíméletlenséggel, a kegyetlenség netovábbjának az elkövetőre történő visszafordításával. A lehető legocsmányabb
betegséggel sújtatik a gyilkos. Itt szókimondó az elbeszélő, ahogy a legtöbb esetben is az
a test biológiai, fiziológiai, szexuális cselekményeinek tárgyilagos rögzítésekor. Amikor elhallgat, azzal csak növeli a feszültséget, emlékezetessé teszi szöveghelyeit, fokozza, gerjeszti az izgalmat. Ezt teszi a nagy szerelem cetlijeinek elengedéskor a Japán-történet
a „Hideg padló”-ban. A két legpajzánabb, legerotikusabb kívánság szavait például nem
mutatja meg, csak érezteti kommentárjaival és cselekménybe helyezésükkel. Az analogikus gondolkodás, látásmód és szerkesztés e kiváló szövegpéldázatában nem mondódik ki
minden, hanem a cselekmény immanensen tartalmazza a metaforikusság-metonimikusság, a hasonló alakúság avagy érintkezés kódját. Méltó, adekvát helyre tünteti el ugyanis

2008. március

87

a hősnő a kívánságfecniket. A hely keresése, ennek leírása és reflektálása elegendő információt ad a textus kikövetkeztetéséhez.
Legyen a szöveg, ha akarja, nyersen szókimondó. Akkor éri meg annak lennie, azaz akkor
halljuk is ki durvaságát, ha például a Tóth Krisztina-féle ellenstilizálás, a semleges és akár
a poétikus közegéből türemkedik ki. Legyen a szemlélet tabutörő, jelenítse meg a határon
túlit, a nem szalonképesnek véltet, hódítsa meg, törje be az irodalom számára szűzföldnek
számító témákat. Milyen reményteli, hogy időnként úgy tűnik, akad még ilyen parcella….
A szarszag, a szarcsík, az ellenszenv, az agresszió, a verbális durvaság – és a testi vonzerő
együttes, egyszemélyű, egyazon szubjektumhoz vont tárgyalása nemcsak hatásos gesztus,
hanem antropo-poétikailag igazolódik is. Nem itt kell elhallgatnia a szövegnek. A kódtörés, kódfejtés explicit textussá tevése a sok. A metafora-magyarázatból van kicsit több,
mint amit az életerős próza könnyedén kibír. Ez a novellaciklus azért él és áll meg mégis,
ezzel a poétikával és ennek ellenére, mert cizellált, spekulatív költői technológiája a kínnarratívában realizálódott. Szubjektuma közös, időfüggő és időtlen fájdalmunkat, nyomorúságunkat foglalta olyan történetekbe, amelyeket már megéltünk és hallottunk, láttunk,
olvastunk a magas és a populáris regiszter alkotásaiban. Ifjúsági regényekből, mesékből,
mai rajzfilmekből, filmekből – pl. a Sharon naplójából – ismert toposz a tolltartólopás,
a vendégkislány-pánik; egy éppen Japánban játszódó játékfilmben láttam nemrég valami
nagyon hasonló szöveg-összeolvasást, az állatkínzás irodalmi eseteiről nem is beszélve.
Közös történeteink közös helyeinek tárgyát teszi precíz artisztikummal közszemlére
közkincsként Tóth Krisztina. Nehéz, lesújtó anyagot munkál meg tragikus élességgel. Súlyosan ragyognak mélyen kivájt darabjai. Vonalhálózata belénk vésődik, az artikuláció,
a csiszolás által katartikus metszet-térkép-tetoválás-rajzolat nyomódik belénk – az emberi
tapasztalatról.

Gilbert Edit

88

tiszatáj

Lavíroz
K IRÁLY L EVENTE : NINCS ARANY KÖZÉP

Ha átlapozzuk, nyilvánvaló, hogy Király Levente első „magvetős” könyve, a Nincs arany közép a szedést és tördelést,
a szövegek elrendezését illetően szellősebb könyv, mint az
előző, a Szánalmasan közel, s talán kevésbé egybefogott,
mint amilyen az első, A legkisebb című kötet. Ellenben úgy
tűnik, van egy nyelv és egy szikáran (ál)profetikus, filozofálgató hang, amit Király Levente most már bizton a magáénak mondhat.
Öt ciklus, és egy bevezető vers: ez a szerző harmadik
verseskötetének lecsupaszított váza. Első olvasásra nyilvánvalónak tűnik, hogy izgalmas értelmezői munka volna
a „szoros olvasás” lineáris rendje szerint feldolgozni a könyvet, honnan tart, és hová, ha egyáltalán – de közben az is
magától értetődő lesz, hogy képtelenség nem figyelni az
„arany közép” minduntalan előbukkanó jelentéstartalmaMagvető Kiadó
ira. Mintha a versbeszélő célja valamifajta arányosság, léBudapest, 2007
leknyugalom vagy egyensúlyi állapot elérése volna. De mit
74 oldal, 1990 Ft
lehet ezen érteni? Nyelvi-retorikai kiegyensúlyozottságot?
Netán a lírai alany(ok) legigazibb, legvalóságosabb énjének
megtalálását? Esetleg a hétköznapi szavak jelentésének autentikusságát?
A nyelvi „arany közép” egyensúlyának hiányát a megszólalás szélsőséges változatainak
együttélése, s az ebből keletkező feszültség mutatja: veretes fordulatokat játékos szófacsarások, nyelvforgácsok és „szókimondó” szöveghelyek egészítenek ki (néked, ifjuság, ifjúhodj – Öngyi, pinám, kurvát stb.). Az elbeszélő énjének pontos meghatározhatatlansága
akkor igazán szembetűnő, amikor – Karinthy híres szövegére emlékeztetően, de ironikusan (ki vagyok ő?) – a beérkezettség tapasztalatának birtokában veszi szemügyre a hajdan
volt elvárásokat: „Taposós Moszkvicsom / nem lesz soha már […] // nem férne körém”
(Az idő múlása); „Hittem: mit írok, a mindenség titkát fejti meg” (Kamaszkor, ó, lázas
ifjuság!). A jelentések hitelességének defektusa és ennek beismerése pedig a kötet egy
fontos szöveghelyének („Nem akarok rejtvényt fejtegetni többé: / ki mit mond, jelentse
azt, semmi mást.” – Felnyitás) későbbi felülírásában mutatkozik meg: „Kikapcsolom a gépet, / majd véletlenül újra be. / Jel. / Írom ezt, ezért.” (Az együttélés). Így lavírozunk, faltól falig. De melyek ennek az útnak a fontosabb állomásai?
Az invokációszerű bevezető vers, a Himnusz leválasztása a kötet ciklusairól sokféleképp magyarázható. A verset indító költői kérdéssel egyidejűleg („istenem, zengjek-e néked”?) az olvasóban is fölmerülhet, miért tenné a szerző/beszélő, van-e egyáltalán ideje az

2008. március

89

efféle gesztusnak. Nem csupán a szóban forgó vers játékos szerkezete, de az egyes ciklusokban föllelhető biblikus szöveghelyek is megkérdőjelezik ennek szükségességét és értelmét. Már a kötet címét magában foglaló „Én testem” egyértelműen fogalmaz („Ha nejlonba teszem, megfonnyad. / Ha vászonba, kiszárad. / Nincs arany közép.”), de a Szerről
lejövőben frappáns sora ugyanúgy idézhető: „Halat eszem, böjtidő, csak úgy.” Merész dolognak tetszik egy ilyen számtalanszor kiaknázott műfaji hagyományt zászlóra tűzni („kikiáltóként bele szélbe”), amit a műfaj címbe emelése, a magyar líratörténeti hagyományban ugyancsak nem ismeretlen, sőt leginkább néhány klasszikus nagy elődhöz, mint zsinórmértékhez köthető műfajmegjelölés súlyosbít. A terhen, amit magára vesz, a himnuszszöveg már említett strukturális alakításával könnyít. A semmi és a minden fogalmának
összekeverésével („mert semmi nincs, / úgy, ha minden van”), a központozás olykori áthelyezésével („te vagy, uram a minden, / te vagy uram, az Úr”), ezáltal a jelentések folyamatos elmozdításával a bennük eleve meglévő bizonytalanságra irányítja a figyelmet. Az
„arany közép” problematikussága egyfelől az archaizálás („zengjek-e néked”) és a könnyedebb – „hibás” – nyelvhasználat alkalmazásának („így zajolsz te”) ironikus hatást keltő,
a műfaj patetikus karakterét is megkérdőjelező egyidejűségében jelentkezik. Másfelől az
ide-oda csapódó jelentések zaklatottságában figyelhető meg, ami előbb-utóbb magának
a versszövegnek a „filozófiáját” emészti fel, megszüntetve a biztos pontot, ahonnan rálátni
a fogalmak egymáshoz való viszonyának alakulására: „minden te vagy, / te vagy a minden, /
semmi vagy te, / te vagy a semmi”. Ez a játék persze sokáig nem folytatható, s menthetetlenül a megszólított kilétének bizonytalanságához, megfogalmazhatatlanságához vezet el:
„minden tagadása vagy te”, s épp „ezért nincs gonosz, jó, / mert semmi nincs, / úgy, ha
minden van”. Vagy ahogy az utolsó ciklusban olvasható Jób története fogalmaz: „S melyik
istenről beszélünk?” A Himnusz különlegességét és érvényességét azonban leginkább
a szerkezete adja, hiszen a Nincs arany közép első verse – „szöveg a szövegben” – ötletes
és sikerült „himnusz a himnuszban”.
A Felnyitásban elutasított fecsegés felszámolásának egyik záloga a szikár, pontosságra
törekvő nyelv, amelynek használata olykor akár modorosságba is csaphat, a szerző azonban általában jó érzékkel kerüli ki ezeket a csapdákat. Ennek nyomán – a nem dadaista
értelemben vett „elsődleges jelentés” költészetét vallva – születik meg a Félelmek kalapban, amely egyfelől többnyire tőszavak egymás után sorjázása, másfelől, megint csak
megkérdőjelezve az állítást, hogy nincs jel önmagában, afféle „titokzatos olvasónaplót”,
irodalomtörténeti láncolatot sejtet. Az eljárás Örkény egypercesére emlékeztető gesztusa
mellett valószínűsíthetően Berzsenyi Dániel („Fény. Labirint.”), József Attila („Vas. Meleg.
Forró. Semmi.”), Csáth Géza („Beteg. Gyógyszer. Állat”) vagy épp Kemény István („Hideg.
Fagy.”) költészetére tett utalások figyelhetők meg benne. Az Egem van ciklusban ez
a módszer „megy tovább”, de a Nyelvlecke-versek vagy a Táska hasonszőrű felsorolásalakzata már súlyosan egzisztenciális problémákat vet fel, hiszen az Egem van a halállal
szembenézés, s mint ilyen, a leltározás, a számvetés ciklusa: a Nagyapám búcsúlevelével
nyit, és a Két vers vér szerinti apám hagyatékából cíművel zár.
A kötet retorikája, ahogy arról föntebb már esett szó, igen gyakran bölcselkedő jellegű,
hol prófétai vagy álprófétai, sőt romantikus vonásokat sem nélkülöz, hol „modernül” vagy
épp „posztmodernül” szókimondó, s mentes mindennemű pátosztól. Amikor ez a két minőség egy szövegen vagy cikluson belül találkozik, problémamentes összhangjukat a para-

90

tiszatáj

doxont értelmező reflexív hang teszi lehetetlenné. A versekben működtetett elbeszélői
szólam kereső-kutató-kételkedő karaktert sejtet, aki gyakran szól az írás nehézkességéről,
ami azonban sosem válik tüntetően reflexívvé, hiszen rendre felülírja az ontológiai tét:
„Addig is írok, csak hát az, / más, más, más / nagyon, egészen / más.” (Néha hangokat).
A versek dikciója ezért gyakran önbeszélgetés jellegű, amolyan naplómormogás, mint például a halálfélelem kételyeit tematizáló Olyan fél: „Valami másnak kell lennie. / Nem,
a halál nem lehet az, / attól nem lehet félni. / A fájdalom megtanulható.”
Máskor viszont technicizált vagy épp „közéleti” költészetnek mutatja magát a Király
Leventéé. A Kratfwerk a hasonló nevű zenekar zenei technikájának szövegbeli felidézésével, az ironikus ismétlés módszerével a robotretorika prozódiájában megbúvó lehetőségeket használja ki. A ’90 kétsoros filozófiája („Zene bekapcs. / Világ leszar.”) vagy a Samantha Fox beismerő álnosztalgiája („beszoptuk ezt a / nagycsöcsű kurvát”) azonban nem
tartozik a sikerültebb darabok közé, furcsán is mutatnak a komolyságot minden játékossága dacára felvállaló költészetben. A közéleti költészetnek mutat fricskát A Normális
Párt flyere (a csoportosulás „a centrum leges-legközepén” helyezkedik el, minden bizonynyal – nincs arany közép – ezért van „betiltva, tagjai / szökésben, börtönben, hulla- vagy
diliházban”), viszont a lírától elvárható áttételességet nélkülözve ad hírt mindenkori közérzetünkről a TV 3H.
A kötetet lezáró Vele már soha többé című ciklus a kötet talán legjobban sikerült
része. Egyik fő törekvésének a szeretet és a szerelem nehezen meghatározható fogalmának
egybecsúsztatása tűnik. Ez a szövegek, illetve a kompozíció szintjén látszólag megvalósul,
amennyiben a szerelmi kapcsolatokról szóló (a Szerelem-változatok) és a valakihez/valamihez tartozás érzékiséget nélkülöző darabjait (Gyűlölet, Jób története) ugyanabba a kötetegységbe sorolta a szerző. Ellenben árulkodó a Szeretés című vers, melynek egy paszszusa megint csak az „arany közép” megvalósulhatatlanságáról vall, amit a grammatikai
törést eredményező vessző közbeszúrása, valamint a „sosem” sor eleji szerepeltetése tesz
még érzékletesebbé: „Szerettem, s szerettek, / csak épp a kettő / sosem esett egybe”.
A szóban forgó ciklus ezenkívül még legalább három ok miatt érdemel hangsúlyosabb
figyelmet. Az egyik az a négy szövegből álló szerelmi fejlődéstörténet, amely önálló egységként is megáll a lábán, s „prózai” történetként is olvasható. A verssorozat keltette feszültség egyik oka lehet, hogy a révbe érés édes-keserű helyzetrajzát adó Szerelem 4.0
(„…forróság önt el, de már nem / bénulok le - - - vele már soha többé.”) összeegyeztethető
Az együttélés illúziótlan soraival: „Az együttélés öröme, / és sokat veszekszünk.”. A másik
a már emlegetett Jób története, amelynek monstruózus címe ugyanúgy figyelemfelkeltő,
ahogy a kötetnyitó Himnuszé. Nagy munkát s nemkülönben nagy felelősséget, vérmes olvasói előfeltevéseket vállal az magára, aki ilyen paratextust biggyeszt szövege fölé. A parafrázis három nagyobb egységre tagolódik, jelezve a mítosz értelmezhetőségének többirányúságát. Az első a lírai alany Jób-történethez viszonyulását meséli el, indulatosan,
ostorozva („ki ez a szerencsétlen barom / ez az idióta seggfej / ez a megalkuvó kis féreg /
lapít mint szar a fűben”); a második egység költői kérdésekre épített blaszfémikus átoksorozat („hát miért szopatja azt a szerencsétlent / minek fitogtatja erejét és kinek / játssza
az eszét ki ez a nyugdíjas / bácsika aki az Ördöggel sakkozgat”); a harmadik lecsendesedett hangú, belátásról árulkodó bölcselkedés („Nem tudhatom, mit akarhat, / s akar-e
egyáltalán bármit is. / S melyik istenről beszélünk?”), fenntartva a lehetőséget, hogy a meg-

2008. március

91

nyugvás külső segítség nyomán következik be: „…Mindegy, mi van: / én akkor is szeretem. / Piros pirula, kék pirula.” Az „Ez tehát Jób története.” záró sor pedig a kötet megannyi szövegéből ismerős profetikus mesélő hangot viszi tovább. A vers radikalizmusának
szembeszökő jegye a két mottó: Eric Cartman a South Park sorozat neves rajzfilmfigurája,
akinek óhaja – „I wanna die!” – nem gyökeresen, de átértelmezi a vers végkicsengését;
a Petri-sor oltóanyaga ugyanakkor mindvégig érezhető a szövegben. (A Petri-irónia, Petrigúny egyébként folyamatosan ott motoszkál a szövegekben, különösen a szókimondás
nehézségeit fejtegető radikális passzusokban – amiről akár a szerző előző kötetében
publikált Petrióda is eszünkbe juthat). A Jób története erős szöveg, „antológiadarab” –
a Himnuszhoz hasonlóan akár a cikluson kívül, a kötet záróakkordjaként is megállta volna
a helyét.
Csakhogy az utolsó egység, s így a kötet befejező darabja egy Kemény István vers továbbírása, az Egy nap életé – ugyanezen a címen. A mester felé tett tiszteletadás a Kemény-szöveg utáni állapot rajza, a (többlet)tartalmasan súlyos másnapé („hiszen az idő
nincs”) és kiüresedésé: „Felkelek. A levegő tiszta, / tüdőm könnyű, fejem tiszta, / örülök.
Gyomrom üres, / süt a nap. Lassú szél fújja a fákat.” Azonban valamiért ez sem érheti el,
legföljebb érintheti az „arany közép” nyelvileg elgondolt helyét: „szerelmeskedni, vagy épp
/ mocskosat kefélni, / e kettő ugyanaz, / csak a nyelv csődöt mond”. De ha nem ennek,
akkor minek higgyünk?
Mondjuk, az Életrendező elvnek, amely szerint „Egyik hiba javítja másikat: / minden
oké”. Nincs arany közép. Quod est demonstrandum.

Kiss László

92

tiszatáj

Krúdy és Márai titkai nyomában
FRIED ISTVÁN: S ZOMJAS GUSZTÁV HAGYATÉKA.
ELBESZÉLÉS , ELBESZÉLŐ , TÉRIDŐ K RÚDY GYULA MŰVEIBEN;
ÍRÓ ESŐKÖPENYBEN . M ÁRAI S ÁNDOR PÁLYAKÉPE

Márai Sándor Béke Ithakában című regényének három
narrátora három eltérő választ ad arra a kérdésre, milyen
volt valójában Ulysses. Ha még több emlékező van, csak
a mitológiai hős sokféleségéhez szolgáltatnak újabb adalékot. „Milyen író Márai? Sokféle, amilyennek az olvasók határainkon belül és azon túl, értelmezők a határon innen és
azon túl látjuk, látni szeretnénk.” – mondja Fried István.
Író, aki gőgjében olykor még önmagával sem áll szóba? A kisebb-nagyobb kollektívum vagy éppen a korszakváltással
küszködő világ dolgaira érzékenyen, részvéttel reagáló gondolkodó? Modorosság vagy letisztult, karteziánus tisztaság? S a művek – hová sorolhatók egyáltalán? Utaljuk viszsza a 19. század literatúrájába (nem volt kezdeményező író
– Szegedy-Maszák Mihály)? Vagy éppen az előre, a posztmodern felé mutató útbejárásait hangsúlyozzuk – miként
Új Palatinus-Könyvesház
Kulcsár Szabó Ernő teszi? A legnagyobbak között kell látBudapest, 2006
nunk avagy megelégedhet a szerényebb hellyel? Milyen író
328 oldal, 2800 Ft
Krúdy Gyula? Biedermeieres, neoromantikus hangulatok
nosztalgikus visszaálmodója vagy illúzióit vesztett, nagy
szatirikus és ironikus? Csak „gordonkázik” vagy éppenséggel a kritikai realizmus mestere?
Fried István nem akar megfellebbezhetetlen ítéleteket mondani, számára a talán a legőszintébb szó. „némileg talán (nem bizonyosan)” – írja, amikor az irodalomtörténész kolléga véleményének (lehetséges) árnyalásáról beszél. Ám ne higgyük, hogy írásainak jellemzője az egyik állítást a másikkal kiütő jelentésszóródás. Hiszen határozottan és egyértelműen arról számol be, hogy ő milyennek látja Márait, a Krúdyt olvasó Márait és azt
a Krúdy Gyulát, akinek Márai és az őt olvasó újabb irodalom, valamint a modern prózaelméleti gondolkodás tükrében megdöbbentően új arca mutatkozik meg. Hívők és ellenhívők között Fried István a folyamatos újraolvasás és -értelmezés útját választja, miközben nem téveszti szem elől legújabb irodalmunk hagyományértelmezéseit: „azt nevezetesen, hogy az »élő« vagy az élőnek számító irodalomból »vissza«-következtetve miképpen
írhatunk le egy klasszikussá vált, kanonizált, de újrakanonizálást igénylő írói pozíciót”.
A Krúdy-könyv bevezetőjében megfontolandó módszertani dilemmával szembesülünk.
Milyen könyvet nem érdemes írni Krúdyról? (A kérdés Máraira is vonatkozik.) Például
életrajzot. Hiszen nem előzte meg olyan kutatás, mely ezt lehetővé tenné. Kimerítő, műről

2008. március

93

műre „lépkedő” pályarajz ideje sem jött el, mivel mind a Krúdy-, mind a Márai-szövegfilológiának nagyon sok tennivalója van. Talán a szerzőnek nincs is igazán kedve a monográfiához, sem a nagyhoz, sem a kicsihez. Kötetei között egy ilyen sem akad. Inkább ismeretlen összefüggések, tisztázatlan poétikai problémák részeiből próbál az egészre következtetni.
Mindkét könyv megkerülhetetlen kérdése mű és életrajz, önéletrajzi és empirikus
szerző viszonya, a kissé túlfeszített „szerző halála” tézis (Roland Barthes) fölülvizsgálata.
A szerző ugyanis nem (vagy nem úgy) hal meg, ahogy az elméleti dogma föltételezte. Nem
kétséges a létezett szerző és a regényfigura azonosítása, a Krúdy-élet beleértése a Krúdyművekbe talán a mai napig sok kárt okozott. Ám hasonlóképen veszedelmes dolog a szerzőkép és a figurák konstruálásának folyamata közötti párhuzamokat semmibe venni.
Szindbád és Krúdy természetesen nem azonos. De vannak művek és életművek (Krúdyé és
Máraié mindenképpen közéjük sorolható), ahonnan az életrajzi elemek kiiktathatatlanok
és a művek értelmezéséhez – nem mindent kizáró alapmagyarázatként – hozzátartoznak.
Krúdyt lehetetlen elképzelni a Nyírség, a Felvidék vagy a régi Óbuda nélkül. Ha Márait olvasunk, Kassát látjuk és a száműzetés valós helyszíneit – persze a hazatérés Ithakája nélkül.
Fried István a Krúdy-legendák mögé akar nézni. Így derül(het) ki például az, hogy ez
az ösztönösnek tűnő író mi mindent olvasott, milyen világirodalmi tájékozottsága volt, s
ebből a szempontból természetesen kitüntetett helye van az angol és az orosz irodalomnak. Az sem meglepő, hogy az író teremtett alakjaiban igen gyakran a saját személyiségét
sokszorozza meg. „A regényíró lehetséges énjei, beleértve a rossznak tartott énjeit is, valamennyien potencionális personák” – olvasható Wellek és Warren hajdani kézikönyvében. Fried István pedig imponáló tájékozottsággal és empátiával sorolja Krúdy kifogyhatatlan multiplikációit, alteregoit, az inter- és intratextualitás leleményeit. Hiszen a lehetséges én nemcsak első szinten bújhat álarc mögé. A teremett világ hősei angol és orosz regények hősei mögé rejtőznek. Ugyanezt teszi a Szindbád hazamegy írója, amikor a másik
író teremtett hősének történetében – többek között – önmagát és azt a bizonyos másik
írót is meg tudja mutatni. Ilyen és ehhez hasonló jelenségek miatt fokozottan érzékelhetjük a Krúdy-könyv végére tett Gadamer-idézet igazát: „A játék megmutatásában láthatóvá
válik, ami van. Megmutatkozik és napvilágra kerül benne, ami egyébként rejtve van és
láthatatlan.”
Az Író esőköpenyben visszatérő kérdése: valóban polgári író, a polgárság írója-e Márai Sándor? Az ádáz támadók szerint igen. Horváth Márton például „a polgári írók legöntudatosabbjaként” aposztrofálta Márait. Szigeti József „nagypolgári elzárkózást” emlegetett. A marxistának éppen nem nevezhető oldalról Féja Géza ugyancsak megbélyegzésnek számító kijelentése: Márai mint „asszimiláns” a „polgárfiú jellegzetes lázadását” testesíti meg. Fried István mindjárt a könyv elején leszögezi. „…Márai Sándor mindig önéletrajzot ír, azaz sohasem ír önéletrajzot”. Ebből azonban még a kritikában, irodalomtörténetben is többnyire az következett, hogy az önéletrajzi vagy annak látszó művek homodiegetikus elbeszélőjét azonosították a könyv címlapján megnevezett empirikus szerzővel,
s autentikus Márai-életrajzot olvastak ki a művekből. Ezért tapasztalta Márai, hogy „vélt
személyisége elfedi a műveket”. Hogy félreértések, félremagyarázások veszik körül. Nem
volt egyedül, hiszen ettől a torzított képtől szenvedett például Németh László is, akivel

94

tiszatáj

egyébként kölcsönösen nem szívlelték egymást. Ám alaposabban szemügyre véve a dolgot éppen azt tapasztaljuk,
hogy például a népi-urbánus vitának valamennyi résztvevőjétől számottevő távolság választotta el mindkettőjüket. A rájuk aggatott jelzőkből minősítések lesznek. Márainál ráadásul a külső, a neki tulajdonított életvitelt is azonosítják irodalmával. A Márai Sándor tulajdonnevet azonban
nyilvánvalóan nem a szorgalmasan összegyűjtött életrajzi
tények kartotékdobozaiból ismerjük meg, hanem abból
a gondolati, hangulati, mentalitásbeli egységből, amit ez
a név a magyar olvasónak jelent. Fried István tehát joggal
hangsúlyozza, hogy végül is minden az olvasás folyamán
dől el, mivel a szövegbe kódolt narrációs és retorikai elemek szinte előírják az olvasó számára a szerző megalkotását. Ez az olvasó a jobbik esetben felfogja a mű intencióját.
Rosszabbikban
a szerzőnek vélt valaki azonos lesz azzal,
Helikon Kiadó
akinek
a
neve
a
címlapon olvasható. „Költészet és valóság”
Budapest, 2007
között (az olvasó számára is) rejtélyes kapcsolatok szövőd240 oldal, 3490 Ft
nek – példázva Ricoeur tézisét a történelem fikcionalizálásáról és a fikció historizálásáról, melynek kölcsönös súrlódásából, csiszolódásából születik
meg a narratív identitás. Márai tudós értelmezője úgy látja, hogy Márai gyakran instabil,
diffúznak tetsző ön(maga)-elbeszélésében „egy nem bizonyosan lezáruló/lezárható önazonosság-létesüléssel” szembesülünk.
Az életművé vált életnél is fontosabb, ami Márainál az írói én konstruálásával történt.
Milyen értékektől kell búcsúznia? S az értékek körébe itt egyaránt beletartozik mindaz,
amit a családtól, osztálytól vagy a századfordulós modernitástól örökölt. „Polgár voltam
(ha karikatúra is), ma is az vagyok, öregen, idegen hazában. Polgárnak lenni nem volt
számomra osztályhelyzet – mindig azt hittem, hivatás ez. A polgár számomra a legjobb
emberi tünemény volt, akit korszerű nyugati műveltség alkotott…” Ám „a felemás álpolgári pesti panoptikumban” – folytatódik az idézet – „nem volt számomra eleven polgári
légkör – igen, mint én magam, ez is csak karikatúrája volt annak, aminek emlékét Kassáról elhoztam és hűségesen őriztem.” Ilyen és ehhez hasonló kijelentések – mondja Fried
István – fölöttébb problematikussá teszik a polgárság írójának besorolását.
A Márai-művekből megismerhető személyiség bizonytalan polgári mivoltában, s végképp bizonytalan – minden akarat és racionalitás mellett (ld. az Egy polgár vallomásai
ráció-ódája) – a személyiség megalkothatóságát és föltárását illetően. „Miféle ének férnek
meg békésen vagy békétlenül a személyiségben, s mennyire tárható föl önmagának vagy
másnak a személyiség?” – kérdezi a szerző, hogy aztán kitárulkozásnak és rejtőzésnek az
életműre oly jellemző libikókája helyett egy még fontosabb kulcsszóval, a kilépéssel (exkurzus) jelezze a társadalmiasult ösztön-én megközelítésére tett írói kísérleteket. A tanulmányokban visszatérő kérdés, hogy a személyiség megalkothatósága iránti kételyekkel
párhuzamosan hogyan inog meg a világ nyelvi uralhatóságának hite. Ezek a kételyek
azonban nem vezetnek a nyelv tudatos lerombolásához. Marad – egyetlen bizonyosságként – „a jól megfogalmazott mondat”. Ezeket a dilemmákat fedezi föl a Krúdyt olvasó
Márai. A „nekrofil elemeket” látja: ahogy föltűnik „a hajporos barokk mögött a halotti

2008. március

95

maszk vigyora”. Látja a kiüresedő, személyiségük magjától megfosztott, olykor extravagáns szerepekbe, szerelmi és gasztronómiai kalandokba menekülő hősöket, akiknek mechanizálódását, elidegenedését csak látszólag takarja el a stílus pompája. A recenzens igen
egyetértőn olvasta a Mészöly Miklós Krúdy-értelmezésére utaló sorokat. („Krúdy azok
közé tartozik, akik számára a »strukturált valami« inkább csak arra való, hogy egy metszően éles bizonytalanra hívja fel a figyelmet… Mintha csak azért lenne a sok szó és mű,
hogy a »kihagyott« lehessen világosabb…”) Noha azzal is egyetért, hogy a mai Krúdykutatásban túlozni sem szabad Mészöly instrukcióit.
A Szomjas Gusztáv hagyatéka érzékeny elemzései az avíttnak és/vagy különcnek látszó tematika egzisztenciális érdekeltségét lépésről lépésre bontják ki. Az epekedő, érzelmileg hiperaktív urak és úrnők a szemünk láttára igyekeznek megkonstruálni másféleképpen megkonstruálhatatlan önmagukat. Prózatörténeti fordulópont körvonalazódik, hiszen
a mimetikus-realista prózának hátat fordítva már nem a cselekmény során születik a szubjektum illetőleg a cselekmény kibontakozását nem személyiségek konfliktusai determinálják. Az önazonosság tételezése válik egyre problematikusabbá. Rögzíthetetlen, ambivalens
figurák sora jelzi a személyiség kétségessé válását: „mindenkit másnak látnak, mint aki,
mivel mindenki másnak látná-láttatná önmagát és környezetét, mint aki/ami”.
A Krúdy-epika – ez is kitűnik Fried könyvéből – nagyon radikálisan vágja el a szálakat
a naturalista, a realista vagy a „programosan” lélektani regénnyel. Modernségét igazolandó sokan az 1910-es, 20-as évek „regénylázadásához”, mindenek előtt Prousthoz hasonlítják. Az ugyan nem kétséges, hogy Krúdy is „az Idő költője” (Kárpáti Aurél), műveinek időszerkezete azonban egészen más. Proust sok ezer oldalán az olvasó szinte beleszédül a jelen és a múlt közötti ingázásba. Krúdy prózájában jelen és múlt oly módon csúszik
egymásra, hogy észrevétlenül kialakul egy harmadik, irreális idősík. Nemcsak az elbeszélő
meghatározhatatlan, a tér és idő szabta korlátok is semmibe vétetnek. A Boldogult úrfikor, mint allegorikus téridő című tanulmány – a modern térpoétika szempontjait is kamatoztatva – mintaszerűen mutatja ki az idő térré és a tér idővé válásának folyamatát. Hiszen a Bécs városához címzett vendéglő és az emlékezésben jelenné tett és újrajelentett
Bécs városa között szünet nélküli az átjárás. A múlt idő (amikor Ferenc József volt a király) és a jelen másolódik egymásra, s a vendéglő egyszer csak rész-egész viszonyba kerül
Bécs városával. Ennek az „egymásra olvasásnak” számtalan más műben tanúi lehetünk.
A Rezeda Kázmér szép életében például a címszereplő régi korok divatát újítja fel. A komparatisztika európai hírű tudósa különösen elemében van, amikor művek egymásra
olvasását mutathatja ki. Jókai (Az arany ember), Gogol (Holt lelkek), Turgenyev (Tavaszi
hullámok) átírása, szövegbe léptetése mellett legalább olyan fontos az operákkal, operacímekkel és történetekkel (Carmen) való manipulálás. Miközben kirajzolódik Krúdy és
Márai nyelvi-poétikai fordulatának összetettsége, a szerző a sokféle modernségváltozat
között is próbálja hőseit elhelyezni. Mikor melyikhez közelíthetjük Krúdyt és Márait?
A két könyv tanulsága az is, hogy az irányzatpoétikai besorolás merevsége és áttekinthető
időbeli tagolása helyett inkább a kereszteződésekre, párhuzamosságokra kell figyelnünk.
Mindazonáltal fordulatok, váltások figyelhetők meg. Hogyan fordul át Krúdynál a századfordulós modernség elbeszélő magatartása? Hogy aztán az 1920-as években például
Márai Sándort terelje a másodmodernség poétikája felé.

Olasz Sándor

96

tiszatáj

Fiziognómia
AVAGY SZELLEMI KALAND „ A MŰVÉSZET ÉS A TUDOMÁNY HATÁRMEZSGYÉJÉN ”

„A test képében a lélek képét mutatja meg” – írja Giovan
Battista Della Porta Az ember fiziognómiájáról című XVI.
század végi kötetében, amely a modernkori fiziognómia
alapműve. A Vígh Éva szerkesztésében megjelent „Természeted az arcodon” A fiziognómia története az ókortól
a XVII. századig című szöveggyűjtemény Della Porta-traktátusa szerint a „fiziognómia művészete” segítségével leírható és felismerhető valamennyi jellegzetes lelkialkat – pl.
a dicsekvő, kishitű, nemeslelkű, fösvény stb. ember – számos külső jegye. Különösen a zoomorf-jegyek lélektani jelentésekkel való felruházása jelzi, hogy az emberi kultúra
legmélyebb rétegeiből eredeztethető művelődéstörténeti
hagyománnyal állunk szemben a fiziognómia esetében. Hiszen a természettel szimbiózisban élő archaikus életformák
totemizmusa, állatkultuszai, mítoszai és állatmeséi, valamint a törzsi kultúrák gyakran állatokra utaló nemzetségiJATEPress
Szeged, 2006
és személynevei bizonyítják, hogy az emberi identitás kifejezésében – mind a közösségi mind a személyes identitás
esetében – meghatározó szerepe volt az állatszimbolikának, valamint a külső jegyek és
a belső tulajdonságok közötti analógiának.
Ennek az ősi hagyománynak sajátos továbbélése mutatható ki az ókori görög-római
műveltségben (pl. Marcus Antonius Polemón A fiziognómiáról c. művének II. fejezetében), majd ennek nyomán az európai kultúrában; annak ellenére, hogy az ember állatok
fölé rendelt hatalmát valló keresztény hagyomány pl. a zoomorf jegyeket elsősorban az
ördögi hatalmakhoz rendelte. Mégis – amint azt Vígh Éva munkájából megtudhatjuk –,
a fiziognómia tovább élt az ókori szöveghagyomány nyomán a középkorban, többek között
egy Arisztotelész által írt vagy pszeudo-arisztotelészi mű tekintélyének köszönhetően,
majd a humanizmus korszakában – az ünnepelt ókori tradíciók egyikeként – ismét virágkorát élhette.
Vígh Éva kétkötetes munkája – a Szegedi Tudományegyetem Bölcsészettudományi
Karán folyó művelődéstörténeti kutatásokba illeszkedően – az Ikonológia és Műértelmezés sorozat 11. részeként a fiziognómiai irodalom történetének bemutatására vállalkozik.
A két könyv több mint reprezentatív összefoglalás, átfogó, hiteles képet nyújt egy több évezredes európai kulturális hagyományról. Az első kötetet, a téma részletes tudománytörténeti ismertetését tökéletesen kiegészíti a második kötet, amely a fiziognómiai irodalom
legjelentősebb forrásainak – Pszeudo Arisztotelész értekezésétől kezdődően többek között

2008. március

97

Leonardo da Vinci, Charles Le Brun szövegének – közlése,
valamint a fiziognómiai témájú szakirodalom tanulmányaiból történő válogatás. Művészettörténeti, irodalomtörténeti, szemiotikai, művelődéstörténeti tanulmányok bizonyítják a fiziognómiai szemlélet hatását és jelenlétét az európai tradícióban. Az olvasó ennek köszönhetően széles
körben tájékozódhat erről a sajátos kultúrtörténeti hagyatékról, amely a XVII. század végéig számos művészeti ágban, tudományban éreztette hatását. A test és a lélek öszszefüggését valló fiziognómiát a görög, majd latin kultúra
írásban rögzített hagyományként örökítette az utókorra,
amelyet részben arab közvetítéssel vettek át a középkori
Európában. Ezt a művelődéstörténeti folyamatot – a legjelentősebb források és szerzőik, működésük részletező
bemutatásával, pontos lábjegyzet adatokkal kiegészítve –
JATEPress
tárja az olvasó elé az első, tudomány/művelődéstörténeti
Szeged, 2006
kötet. A művelődéstörténeti fejezetet követő tíz tanulmányában az italianista szerző – művelődéstörténeti kutatásaival összhangban – irodalmi, művészeti alkotások elemzésén keresztül mutatja be a fiziognómiának az itáliai középkori, reneszánsz, barokk és klasszicista művészetelméletére és
műalkotásaira gyakorolt hatását. Betekintést nyerünk a fiziognómia orvosi-asztrológiai
kapcsolódásaiba, az irodalmi és művészi ábrázolásra, a retorikára és a morálfilozófiára
gyakorolt hatásaiba, valamint a mágikus-ezoterikus hagyományokkal való összefonódásaiba. Vígh Éva tanulmányai az interdiszciplináris kutatás, a művelődéstörténeti, kortörténeti kontextusba helyezett értelmezések létjogosultságát bizonyítják.
A bűn arcai az Isteni színjátékban című tanulmányban a XIII–XIV. században, Dante
korában széles körben ismert, részben arab közvetítéssel érkező antik eredetű korrespondencia-tanok tárulnak föl, amelyek alapján az emberi érzelmek és jellemek fiziognómiai,
asztrológiai jegyeit meghatározhatónak vélték és le is írták különböző rendszerezésekben,
általában négyes csoportokba foglalva. E források tükrében elemzi a szerző Dante jellemábrázolásainak „fiziognómiailag beazonosítható” momentumait.
Dante kortársa, az eretnekként máglyahalálra ítélt Cecco d’Ascoli befejezetlen művének, az Acerbának az elemzéséből egy jellegzetes középkori, okkult tradíciókkal átszőtt
tudományos nézetrendszer bontakozik ki – az „A szív tulajdonságait szemmel láthatod…”
Asztrológia, fiziognómia és erkölcsök Cecco d’Ascoli művében című fejezetben. Elsősorban az irodalmárok érdeklődésére tarthat számot a Petrarca költészetében megfogalmazott női szépség-kánon analógiákon, szimbólumokon alapuló fiziognomikus jegyeit tárgyaló Laura fizionómiája és a klasszicizmus fiziognómiája című tanulmány. A reneszánsz
képzőművészetek iránt érdeklődők új megvilágításban olvashatnak a korszak jeles képviselőinek alkotói szándékairól. A tanulmány címe: Fiziognómia és az érzelmek vizualizálása a cinquecento művészetelméletében, melyben Leonardo da Vinci, Pomponio Gaurico, Giovan Paolo Lomazzo szövegei alapján Vígh Éva elemzi az esztétika és az etika határterületeit érintő karakter-ábrázolások korabeli elméleti problémáit és törekvéseit.

98

tiszatáj

Az égi jelek tudományának tekintett asztrológia a középkor és a humanizmus műveltségében is jelen volt, fiziognómiával kapcsolatos összefonódásaira számos utalás történik
a két kötetben. Ezért is indokolt egy részletesebb, egyetlen kiemelt témára koncentráló
elemzés, amelyet A Vízöntő fiziognómiájáról olvashatunk. A következő tanulmány, Az
olasz klasszicizmus szemiotikusa: Giovan Battista Della Porta címében is jelzi: amikor
egy XVI. századi jellegzetes életműről, az évezredes hagyományok alapján kibontakozó
tudományos érdeklődésről és munkásságról olvasunk, valójában a legáltalánosabb értelemben vett emberi intelligencia – az analógiák, az összefüggések, a jelek és a hozzájuk
kapcsolt jelentések világának egy sajátos, koraújkori formája, szemiotikája tárul föl előttünk. A fiziognómia retorikai és etikai felhasználhatóságára, a „civilizált ember” ismérveinek elméletére mutat rá a Néma és zengő ékesszólás a XVI–XVII. század udvari irodalmában című fejezet. A „Jelek művészete” és fiziognómia Giovan Bonifacio művében
címmel közölt tanulmány az olasz barokk korszak viselkedés- és metakommunikációs
formáinak (metaforikus gesztusok, testbeszéd) retorikai, erkölcsi és társadalmi funkcióit
bizonyítja.
A petrarkista szépség-kánon változásait elemzi a barokk költészet fiziognomikus jegyeivel foglalkozó 9. fejezet: Fiziognomikus metaforák az olasz barokk költészetben. Az
antik hagyományokra épülő európai fiziognómiai irodalom tárgyalásában külön érték
a magyar vonatkozás bemutatása. Felvinczi György a Természet próbája című – a korabeli
fiziognómiai irodalomhoz kötődő – költeményének ismertetése és elemzése az első kötet
A barokk magyar fiziognómusa: Felvinczi György című fejezetében olvasható.
Úgy vélem, hogy Vígh Éva rendkívül értékes, művelődés- és tudománytörténeti téren
egyaránt hiánypótló szakkönyvvel gazdagította az Ikonológia és műértelmezés sorozatot.
A forrásokhoz kötődő illusztrációkkal gazdagon ellátott kötet megjelenése fontos adalékul
és forrásanyagul szolgál az európai (elsősorban itáliai) művelődés – többek között az ikonográfia, morálfilozófia, irodalomtörténet, művészetelmélet, orvostudomány-történet –
tanulmányozásához. A szerző szavait idézve: a fiziognómia története egy sajátos szellemi
kaland „a művészet és a tudomány határmezsgyéjén”. Ajánlom ezt a kalandot a művelődéstörténet iránt érdeklődőknek és a kutatóknak egyaránt!

Újvári Edit

2008. március

99

Alfiéri életműve és utókora
2006. december 7-én a Szegedi Olasz Kulturális Központ
egy könyvbemutatónak adott otthont. Ez alkalommal Pál
József, a Szegedi Egyetem Olasz Tanszékének vezetője méltatta Madarász Imre legújabb könyvét, mely a Halhatatlan
Vittorio. Alfieri utóélete: kultusz és kritika címet viseli. Ez
a mű a XVIII. századi olasz irodalom egyik legjelentősebb
alakjának, Vittorio Alfierinek az életművét mutatja be, pontosabban azt, hogy mi lett a páratlanul gazdag életmű sorsa
a szerző halála után. A könyv maga, és a róla szóló könyvbemutató is érthetetlennek bizonyulhat azonban az olvasó
számára, ha nem ismeri e műnek az elődjét, szintén Madarász Imre tollából, melyet e recenzió első felében mutatunk be.
A Vittorio Alfieri életműve felvilágosodás és Risorgimento, Klasszicizmus és romantika között e témában alapHungarovox Kiadó
műnek számít, bár korántsem jelent könnyű olvasmányt.
Budapest, 2004
515 oldal
Ez az életmű-monográfia Vittorio Alfieri munkásságát olyan
teljességgel, és széles perspektívába helyezve mutatja be,
amelyre kevés példa akad a modern irodalomtörténet és kritika területén, különösen
a neolatin, vagy még szűkebben véve az olasz irodalom témakörében. Mint az előszóban olvashatjuk, az Alfieri-szakirodalom, amelyet Madarász Imre igen kimerítően tanulmányozott és saját elemzésének viszonyítási pontjaiként, sokszor polemikus hangvétellel mutat
be e könyvében, eddig csupán a szerző egyes műveire, vagy a munkásságában felmerülő
egy-egy problémára koncentrált. Jelen kötet egyediségét tehát éppen a teljességre törekvés adja meg. Ezt a ambiciózus törekvést a szerző részéről az tette lehetővé, hogy az ez
előtt megjelent 19 kötete közül számosban foglalkozott e szívéhez igen közel álló szerzővel,
és e témában már két rövidebb könyvet is írt, s most 20 évnyi Alfieri-kutatás eredményeit
kívánta összegezni a tudományos világ és az érdeklődő olvasó számára. Műfajonkénti felosztást követve tehát Madarász Imre végighalad az olasz író életútján és minden művén,
páratlanul gazdag irodalom- és kultúrtörténeti, világirodalmi perspektívában helyezve el
azokat. Mivel a neves italianista Alfieri számos művét ültette át magyarra vagy gondozta
(lásd például Az olasz irodalom antológiája, Nemzeti Tankönyvkiadó, Budapest, 1996),
így a magyar olvasó is ismerhet bizonyos Alfieri-műveket, vagy azokból vett részleteket,
mint például az Életem, egyes tragédiák (Saul, Második Brutus, Juhos Lóránt fordítása)
vagy szatírák. Számos munkája azonban nem ismeretes az olaszul nem olvasó közönség
előtt, csak e könyv oldalairól értesülhet róluk s értheti meg általuk Vittorio Alfieri igen
komplex életművét, amely egyaránt magában hordozza a felvilágosodás és az olasz Risorgimento, a klasszicizmus és a romantika bizonyos ismertetőjegyeit.

100

tiszatáj

A kötet kiindulópontját nem csupán személyes választás alapján, hanem szükségszerűen Alfieri életrajzi művei, a Naplók és az Évkönyvek adják. Ezek megismerése mindenekelőtt azért fontos, szerzőjük egyedülálló módon már élete első műveiben meghatározta
saját élet- és munkaprogramját, fő motivációként pedig kimondta a halhatatlanság és az
irodalmi dicsőség iránti vágyát, amely arra indította, hogy be is teljesítse ezt a fiatalkori
ideált. Ennek bizonyítékát a retrospektív szemléletet tükröző Életem adja meg. Kijelenthető, hogy ő maga minden művének főszereplője, tükörként szemléli magát bennük,
„minden alakja mögött feltárul a szerző belső énje”(19.). Madarász Imre monográfiájának
egyik legjellemzőbb sajátossága, hogy Alfieri teljes életművét egységes egésznek tekinti, és
a különböző műfajokat (versek, tragédiák, értekezések, szatírák, epigrammák, levelek)
csupán „ugyanazon eszmei mondanivaló különböző kifejezési műformáinak” tartja (20.).
Ezt a hipotézist követve a kötet szerzője nem csupán Alfieri műveit veti össze egymással, hanem minden esetben bemutatja a rokonságot, vagy az egyediséghez nélkülözhetetlen eltérést az olasz irodalmi hagyomány és jelen (Dante, Petrarca, Benvenuto Cellini,
a „modernek” közül pedig Scipione Maffei, Giuseppe Parini), valamint az európai irodalom
szellemóriásaival és remekműveivel, mint például Shakespeare, Rousseau, Voltaire, Goethe vagy Schiller. E szerzőkhöz képest a magyar olvasó számára Alfieri szinte jelentéktelen
írónak tűnhet, ám amint e kötetből mindenki számára világosan kiderül, ez csupán művei
viszonylagos ismeretlenségének következménye. Alfieri lírai műveiben ugyanúgy a szenvedélyes szerelmet énekli meg, mint Petrarca, csupán újdonságként hozzáteszi még égő és
harcos hazaszeretetét, a zsarnokság minden formájával szembeni állhatatos és ádáz küzdelmét és a szabadság kultikus tiszteletét, egy szóval, forradalmi lelkületét. Értekező prózája a polgári kormányforma dicséretével és a szabad ember szemszögének rögzítésével
ugyanazt a politikai filozófiát tárja fel, amely megtalálható a versekben, a tragédiákban és
minden más általa felhasznált műfajban, s megállja a helyét az olyan szellemóriások munkáinak körében is, mint Machiavelli, Locke, Montesquieu vagy a már említett Rousseau.
Alfieri minden műve tragédiaköltészete felé mutat, ezért ez a témakör tekinthető
a kötet központi magjának is. Az olvasónak szinte rögtön szembe tűnik az a tény, hogy
a klasszicista neveltetésű Alfieri nem utasít el olyan modelleket, mint Aiszkhülosz, Szophoklész, Euripidész, Seneca, Shakespeare, Corneille vagy Racine, sőt, az általuk bemutatott témákat maga is feldolgozza egyfajta különleges kihívásnak tekintve azokat,
amelyben még jobban megmutatkozhat saját írói egyénisége és meggyőződése: lásd az
olyan tragédiákat, mint például az Antigoné, az Agamemnón, az Oresztész, az Antonius
és Kleopátra, vagy a Fülöp. A romantika hazaszeretetét előrevetítve az olasz történelmi
múlthoz is visszanyúl a Rosamunda, a Pazzik összeesküvése vagy a Don Garzia című tragédiák megírásával. Egyetlen bibliai tárgyú. ám talán legismertebb tragédiája a Saul,
amely a többi műben is bemutatott zsarnok és szabad ember párharcát még egy dimenzióval egészíti ki, hiszen a földi zsarnok Saul fölött szintén uralkodik valaki, mégpedig az
Ószövetség bosszúálló Istene. A kötet részletesen elemzi, és a kritika, valamint Madarász
Imre egyéni kutatási eredményei alapján mutatja be Alfieri mind a tizenkilenc tragédiáját.
Szatirikus művei, az Epigrammák, a Szatírák, a Misogallo és a Komédiák pedig, bár
a kritika szerint Alfieri „kisebb művei” közé tartoznak, e kötet alapján mégis egyedi hangvételű remekműveknek ismerhetjük meg azokat. Amint azt Madarász Imre kimutatja,
e műfajokra Alfierinél szintén igaz mind a klasszicista antikvitáskultusz és modellkövetés,

2008. március

101

mind az újító szándék egyidejű megnyilvánulása, és a költői ihlet egyéni kiaknázása. A kötet
utolsó fejezete pedig a magyar olvasó számára Alfieri legismeretlenebb arcát tárja fel, az
olasz Settecento legnagyobb műfordítójáét.
Az Alfieri-monográfia folytatásaként született meg Madarász Imre tollából az író életművének utóéletét bemutató Halhatatlan Vittorio. Alfieri utóélete: kultusz és kritika
című könyve. Mint a szegedi könyvbemutatón elhangzott, a két könyv nem lehet teljes
egymás nélkül, hiszen együtt írják le a nagy olasz szerző küzdelmeit és dicsőségét. Alfieri
életének végéhez érvén nem hal meg, hiszen emlékét, kultuszát az első pillanattól kezdve
évszázadokon át fenntartják barátai, tanítványai, kritikusai, és még ellenségei is. Mint azt
az egyes kultúrtörténeti korszakokon átívelő, és egészen napjainkig nyúló kritikatörténet
a könyv elején kiemeli, Alfieri személyiségét és műveit szinte egyetlen jelentősebb olasz irodalmár, filozófus sem hagyhatta szó nélkül. Hatása lenyűgöző volt. Az író első kritikusai és
méltatói egyaránt az olasz felvilágosodás és preromantika legjelentősebb személyiségei
közül kerültek ki, úgy mint Melchiore Cesarotti, Giuseppe Parini, vagy az olasz felvilágosodás élharcosai, Pietro és Alessandro Verri. Saverio Bettinelli pedig évszázadokig élő kritikát fogalmazott meg róla, mely szerint Alfieri nem volt más, mint „politikus, aki költő
akart lenni”. Alfieri kedvese, múzsája, Stolberg d’Albany grófnő indította el magát a kultuszt, amely az olasz Risorgimento, vagyis a XIX. század első felének kultúrtörténetében
élte fénykorát, hiszen Alfierit, a vátesz-költőt, a zsarnokölőt, a szabadság elkötelezett harcosát a politikai függetlenség és a nemzeti egység megteremtésének időszakában, a kulturális újjászületés éveiben szinte istenként tisztelték, s ahogyan Madarász Imre írja, „műveit olvasták, értették, és üzenetét valóra váltották”. (32.) Az olasz romantika irodalmában, „a nemzet és a szenvedély” kultuszának élharcosai a költők voltak, s legnagyobbjaik
műveikben meg is emlékeznek példaképükről, Alfieriről. Madarász Imre idézi az olasz
Romantika olyan jeles költőit, mint Ugo Foscolo, Giacomo Leopardi, vagy a Nobel-díjas
Giosue Carducci, akik Alfieri követői, vagy szellemi örökségének letéteményesei voltak.
A könyv következő fejezete a XIX. század második felébe kalauzolja az olvasót,
amelyet Itáliában a „hétköznapok korának” nevez, amikor is nem csupán az olasz nemzetés államépítés nagy időszaka fejeződött be, de az Alfieri-kultusz hősi korszakának végéről
is beszélhetünk. A nemzetközi irodalom- és szellemtörténet következő igen ismert alakja
a tizenkilencedik és a huszadik század fordulóján Benedetto Croce, aki mint ismeretes, iskolaalapító is volt, s legnagyobb érdemének az Alfieri kritikában két dolgot határoz meg
szerzőnk: az első, hogy a kritika figyelmét Alfieriről az emberről a művekre irányította,
a második pedig, hogy kijelölte Alfieri helyét az olasz irodalomtörténetben. A Költészet és
nem költészet (1923) című tanulmányában a Vittorio Alfieri – Ugo Foscolo – Giacomo Leopardi – Giosue Carducci vonalat jelölte meg az új olasz irodalom elindítójaként. Szintén
Benedetto Croce érdeme Alfieri elhelyezése az európai irodalomban: megállapítja, hogy az
olasz költőóriás közel állt a német Sturm und Drang mozgalom követőihez, s kimutatta,
hogy Plutarkhosz és Rousseau jelentős hatással volt műveire. Croce alapozta meg a historicista irodalomkritikát is, s bizonyos kritikusok szemében máig élő megállapítást tett Alfieri legnagyobb műveiről, tragédiáiról: eszerint műveiben a zsarnokok „sikerültebb figurák, mint a szabadsághősök, hiszen maga a szerző is rokonszenvezett velük, mi több, csodálta őket”. (66.)

102

tiszatáj

A nyolcadik fejezetben a historicista kritikai irányzat követőinek véleményét foglalja
össze Madarász Imre, amely azért is kiemelkedő jelentőségű, mert a mára már klasszikusok, Mario Fubini vagy Luigi Russo mellett máig is dolgoznak Olaszországban olyan igen
jeles irodalmárok, kritikusok, akik ezt az irányzatot követik. A legnagyobb Alfieri-kutatók
(Benedetto Croce, Mario Fubini, Luigi Russo, Raffaello Ramat) egyes művekre vonatkozó
állításait Madarász Imre is felhasználja monográfiájában, hivatkozik rájuk, polemizál velük.
A huszadik századról általános értelemben elmondható, hogy Alfieri személyét és
munkásságát különböző politikai irányzatok használták fel saját céljaikra, értelmezték
saját felfogásuk szerint, s a mai kutatók feladata ettől a hatástól a kritikát megtisztítani, és
egy átfogó Alfieri-monográfiával, műelemzésekkel megfelelő értelmezést adni a műveknek
és méltó elismerést szerzőiknek.
Igen érdekes a könyv tizenkettedik fejezete, amely Alfieri és műveinek külföldi ismertségét és népszerűségét ismerteti. Madarász Imre megállapítja, hogy bár az olasz költő
„csodálói között olyan világklasszikusokat is találunk, mint Madame de Staël, Friedrich
Schiller, Stendhal, Lord Byron, ő maga mégsem ért el nemzetközileg is elismert hírnevet.
Szintén kiemelkedő fontossággal bír az „Alfieri Magyarországon” címet viselő tizenharmadik fejezet, amely azonban sajnálatos módon Alfieri ismeretlenségét tárja az olvasók elé, egészen napjainkig. Talán érdemes idézni Madarász Imre megállapításait, melyek
Alfierit a legnagyobb magyar költőkhöz hasonítják: „Bessenyei Györggyel Ágisz tragédiája
rokonította, Batsányival a francia forradalom költői köszöntése, Kazinczyval nyelvújítószóteremtő géniusza, Csokonaival rousseau-i vonásai, Berzsenyivel preromantikus klaszszicizmusa, Kölcseyvel erkölcsi-eszmei patriotizmusa, Katonával zsarnokellenes tragédiaköltészete, Petőfivel szenvedélyes szabadságvágya…” (119.) A felsorolást minden bizonnyal kellene és lehetne folytatni, az itt felmerülő párhuzamok viszont egyértelműen
fontos kutatási irányvonalakat jelölhetnek ki napjaink kritikusainak. Ez azonban még
várat magára.
Alfieri a XIX. századi Magyarországon is igen gyér ismertségnek örvendett, kiváló tragédiáit sem játszották színházaink. Az első magyar Alfieri-fordítás 1836-ig váratott magára: Császár Ferenc két tragédiát, Az Oresztészt és a Sophonisbát is átültette nyelvünkre,
ám csupán az említett Oresztész jutott el még a legműveltebb magyar olvasókhoz is. Jeles
kivétel, s minden kor számára követendő példa a „legnagyobb magyar”, Széchenyi István,
aki Naplójában tanulságot tesz arról, hogy nem csupán olvasta Alfieri tragédiáit, valamint
önéletrajzát, hanem a nagy olasz költőt „legkedvesebb szentjei egyikének” nevezte. (121.).
A XX. században folytatódott Alfieri fordítása (a legkiemelkedőbbek Tótfalusi István, Kardos Tibor) és kutatása (elsősorban Pál József és Sárközy Péter kezdeményezésével és vezetésével), 1990-től kezdve pedig e kötet szerzője, Madarász Imre munkássága kétségkívül
a legjelentősebb: nevéhez sorozat- illetve kötetszerkesztés, számos önálló kötet, tanulmány, fordítás fűződik. Szintén a szerző példamutatásának és fiatal kutatókat lelkesítő és
összefogó tevékenységének köszönhetően a legutóbbi másfél évtized leforgása alatt Alfieri
az ismeretlenségből kitörve az olasz irodalom egyik legfeldolgozottabb klasszikusa lett, ám
ahhoz, hogy szélesebb körben is minél közelebb kerüljön a magyar olvasók szívéhez, nagy
szükség lenne olyan kiemelkedő munkáinak lefordítására, mint az Életem, vagy értekezései A zsarnokságról, A fejedelemről és az irodalomról, tragédiái vagy szonettjei.

2008. március

103

Zárszóképpen elmondható, hogy tudományos körökben a most bemutatott, nagy mértékben összetartozó két kötet évszázados hiányt pótol, s nem csupán Magyarországon, de
olasz viszonylatban is, egyértelműen kijelöli Alfieri helyét a világirodalomban, valamint az
olasz költő magyar és egyetemes kultúrtörténetben betöltött jelentőségéről tanúskodik.

Tekulics Judit

Művészet

A szelídség oltára
K ÁRPÁTI T AMÁS HALOTT BÁRÁNYA

Nekem közel sem újdonság az elütött, összelapított és széttrancsírozott jószág látványa.
S bizonyára így vannak ezzel sokan mások is. Főként azok a halandók, akik féltett, kényelmes járgányaikkal egyre-másra ott száguldoznak a terebélyes országutakon. Ahol alkalmanként eltaposott kutyus, netán nyuszi- és macskatetem kerül látóterünkbe. Ilyenkor
persze óhatatlanul elképedünk egynéhány minutumra, de semmi tovább. Mert az idő,
a sebesség virtusa dehogyis engedi, hogy menet közben holmi apró-cseprő dolgokkal foglalkozzunk. Csakhogy e jelentéktelennek tűnő momentumok lassan a küszöbünkig érnek.
A házunk előtti forgalmas útszakasz peremén mindenesetre egy anonim, kivételes lámpaoszlop található. Onnan tudom ezt, hogy az alját időnként sötét koszorúkkal, színpompás
virágokkal aggatják tele. Ami azt jelenti: valójában egy szerencsétlen, karambolos véghelynél vagyunk. Így aztán egy illegális magántemetőre nyílik ablakunk.
Miért idézem e felemás, lehangoló példákat? Alighanem azért, mivel első nekifutásra
még nem merek nyíltan odaállni Kárpáti Tamás egyik legfrissebb festői remeklése, a Halott bárány mellé. Majd rögvest nekifogni, hogy itt egy szerfölött puritán, mégis eléggé
mélyrenyúló, összetett vizuális sugallattal szembesülünk. Ne tagadjuk ugyanis: mi meglehetősen labilis, paradox viszonyban állunk a fatális súlyú, katasztrofális jelenségekkel.
Tán túl messzire kerültek tőlünk. Nem úgy, mint nagy- és dédapáink korában, amikor
a családok tagjai szinte együtt sírtak, együtt reménykedtek a legvégső útra készülő hozzátartozójukkal. Majd a kórházak átvették e kemény, emberpróbáló feladatot. Bár a társadalmi, technikai haladás bőkezűen gondoskodott róla, hogy azért ne szenvedjünk hiányt
felkavaró, tragikus élményekben. Hisz a tévé képernyője jóformán napi adagokban

2008. március

105

szállítja a tényszerű meg filmes borzalmakat. Ezekkel pedig félig-meddig érzéketlenné
váltunk a halál kivételes, katartikus természete iránt. Legfeljebb kellemetlen, sajnálatos
eseménynek tekintjük, alig többnek.
Más kérdés, hogy egy kontrasztos, posztmodern tendencia is ott munkál a társadalmi,
tudati alakváltozásokban. A fogyasztói, anyagias szemlélet széleskörű térhódítása tudniillik egyre nyilvánvalóbbá tette a magány, az elidegenedés és a lelki, erkölcsi elsatnyulás
nyomasztó árnyképeit. Mindenekelőtt ebből származott, hogy a 80-as, 90-es esztendőktől
újracsak hódítani kezdett a vallásos, transzcendens mentalitás. S mi sem jellemzőbb,
minthogy ezzel párhuzamosan a kultikus, biblikus festők tábora is egyre inkább megduzzadt. Jó néhányan az ikonpiktúra sajátos fény- és formamisztikáját vették alapul, többségük ellenben a klasszikus festészet ikonográfiai, szakmai példázataiból töltekezett. Mégis
úgy tűnik: ebben a szférában manapság már alig lehet hiteles erejű, revelatív műveket létrehozni. Ehhez kevés a hitbeli meggyőződés, a mesterségbeli alaposság. Itt valami érzéki,
gondolati többletre is csak-csak szükség lenne.
Nos, ezen a ponton érdemes elővennünk Kárpáti Tamás Halott bárányát. Miként a nagyszerű Fischer Ernő munkásságát is itt ajánlatos megemlítenem. Elvégre nemigen ismerek
kortárs festőket, akik náluknál konzekvensebben, karakteresebben és nívósabban
bánnának a keresztény, mitikus tematikával. Ők azonban nem csupán szellemi rokonok,
de alkati, érzelmi szinten is igencsak közel állnak egymáshoz. Azaz: valódi lírikusok. A mostani biblikus tartalmú olajképet is a sejtelmesen vibráló, talányos előadás teszi igazán szuggesztívvé. Egyben félelmetessé is. Mivel a látványból kiindulva korántsem bírjuk pontosan
meghatározni: ezúttal miféle állattetemmel van dolgunk. Kereshetjük itt a sajátságos
fejformát, netán a fehér szőrtincseket, nem fogunk rájuk találni. Ezért egészében a halál,
az enyészet csonka és feneketlen mélységű térképzeteivel kell szembenéznünk.
Más szóval: a megfoghatatlan, megnevezhetetlen végzettel.
Habár mi okunk lehetne, hogy egy percig is kételkedjünk a művész őszinte, átgondolt
címadásában? Az égvilágon semmi. Annál is inkább, mivel Kárpáti festészetében a krisztusi gondolatkörnek, a „jó pásztor” legendáriumának kimondottan domináns jelentősége
van. Ennélfogva egy jelképes beszédű, rejtőzködő alkotóval találkozunk. Aki lépten-nyomon elbújik a legkülönfélébb kultikus, figurális jelenetek mögé, hogy velük az emberi létezés historikus és kortársi dilemmáiról elmélkedjen. Ami annyit tesz: lényegében egy kollektív érvényű, közösségi szellemű piktúra közegében nézelődünk. Így van ez akkor is, ha
a szerző többnyire csak egy-egy biblikus vagy mitologikus alakra hivatkozik. Tőle a mozgalmas, csoportos komponálás valószínűleg idegen. Sőt árva, magányos figuráit is egyféle
koncentrált, lakonikus fogalmazás élteti. Ő főként a mozdulatok, a gesztusok, egyáltalán
a testbeszéd kifejező erejére aspirál, s az értelmező jellegű környezeti és tárgyi motívumokkal is roppant csínján bánik. Se kősziklát, se mérleget, se halat nem láttam még felületein.
Mint ahogy a legendás bárány képzet is most bukkan fel nála először (2007., 14,5×29,8
cm).
Talán a mű parányi mérete is ezzel áll összefüggésben. Mármint a tematikai váltás,
a szakmai kutakodás bizonytalanságaival. Ennek ellenére hatásos, lenyűgöző látomás keletkezett, amely feltehetőleg ott van e rangos, kivételes pálya élvonalában. S amely valamelyest el is távolodik Kárpáti megszokott, szintetikus előadásától. Nála ugyanis a szomorkás, tragikus hangzatok és a derengő, felemelő fénytünemények amolyan rendhagyó szim-

106

tiszatáj

biózist alkotnak. Most mégis szikár, nyomasztó letargia uralja a képfelületet: valami nyersebb, visszafogottabb, foszlékonyabb test- és anyagszerűség. Ahol egy-egy csont- vagy bordaelemre még úgy ahogy ráismerhetünk, csak ilyenképp sem ők a szószólók. Inkább a középtérben felvillanó, ferde állású lábforma a legszembetűnőbb. Ami azért csak-csak próbára teszi fantáziánkat. Minthogy a négylábú állatok világában e létfontosságú testrészek
majdnem univerzális szerepűek. Elülső lábaikat akár kezeknek is felfoghatjuk. Ám ennél
is fontosabb, hogy a nagyvonalú, határozott végtagjelzés mégiscsak az eleven mozgás,
a cselekvés megtestesítője.
Jóformán életszimbólum.
Határozottság és foszlányosság? Élet- és halálszerű képzetek? Bárhogy méregetjük
e szokatlan, szuggesztív látomást: leginkább az efféle kontrasztok fogják meg tekintetünket.
A kép jobb szélső terében például egy másik, halványabb lábformát is felfedezhetünk.
Noha ez pont légies, kísértetszerű voltával lep meg bennünket. A páros jelenléttel ellenben
most is a létezés elemi, duális és időbeli hangzatai sejlenek fel. Aztán a centrális, fényesebb lábmotívum síkszerű és monokróm kiképzése ismét csak a misztikus időtlenséget
villantja eszünkbe. Csakhogy a szomszédos testzónánál egy kiugró, tüzesebb fényfolt is
beépül a képbe. S némiképp úgy viselkedik, akárha ő lenne e pusztulásra ítélt világ sorsszerű vezércsillaga. Különben nincs nehéz dolga. Látható ugyanis: ezt az omlékony, félabsztrakt báránytetemet egy rendkívül súlyos és komor sötétségszféra övezi. Mintha kimondottan az éjszakák könyörtelen bugyrai közt leledzenénk.
Ne ijedjen meg a figyelmes olvasó, nem fogom túlterhelni az aprólékos elemzésekkel.
Ez bizonyára unalmas, felesleges lenne. Mi több: egy műalkotás mértéktelen szétboncolása a gyilkosság bűntettével analóg. Holott egyébként is a fájdalmas elmúlás, a világtalan
végzet kifejezési alternatíváit latolgatom. Mindenesetre a nyomasztó hatású, drámai komorságú festői alaphangot perdöntő üzenetnek tekinthetjük. Feltűnő azonban, hogy Kárpáti Tamás ebben az esetben szokatlanul nyújtott, horizontális képformát alkalmaz. Amivel akaratlanul is valami nyugalmas, földközeli effektust teremt. Más lapra tartozik, hogy
Halott báránya ilyenképp sem igazodik mindenestül a laposan elnyúló, türelmesebb kerethelyzethez. Végtére is egy töredezett, szakadozott testépítmény emelkedik ki előttünk,
amelynek a ferdén álló, központi lábmotívum az érdemleges tartóoszlopa. Úgy néz ki hát,
akárha e depresszív áldozati oltárban is jelen lennének a felfelé igyekvő belső energiák.
Mintha voltaképp csak egy eleven lénytől lehetne véglegesen elbúcsúzni.
Belső fények, belső energiák? Ha konkrétabb, érdemi tartalmat akarunk adni e lélektani, optikai képzeteknek, akkor Kárpáti korábbi munkásságába is célszerű bepillantanunk. Mert több mint három évtizedes pálya áll mögötte, rövidesen ott lesz a hatodik
iksznél. Látszólag szerencsés alkotónak tekinthető, mivel kezdettől fogva jókora figyelem,
elismerés övezi szerepléseit. Pedig sosem tartozott a kimondottan progresszív, futtatott
egyének közé. Inkább csak ment, mendegélt a maga mélységesen hagyománytisztelő és
poétikus nyomvonalán. Így kortárs festészetünknek ő az egyik legkonvencionálisabb
alakja. A főiskolán hiába volt Barcsay meg Sarkantyu növendék, neki a művészi inspirációk távolabbról, mélyebbről jöttek. A pályakezdő alkotó figurális töltetű tájlátomásait
ugyanis bizonyos mesés, játékos, oldott és álomittas fénykáprázat járta át. Más szóval:
Watteau és Gulácsy öröksége (1975–1980-as évek közepe). E derűs, ábrándos periódus-

2008. március

107

nak azonban csak halvány világszemléleti, hangulati köze van a mostani évek szemléletéhez.
Nem így a nyolcvanas, kilencvenes esztendők gazdag, vitális termésének. Habár szó
sincs itt valami átmenetek nélküli, radikális művészi fordulatról. Kárpáti Tamásnál nincsenek ilyenek. Számára a képek poétikus, transzcendens atmoszférája minduntalan belső
törvénynek számít. Mégis azt látjuk: ebben az időszakban mindenképp kesernyésebbé, feszesebbé és drámaibbá válik hangvétele. Nem elég, hogy nagyszerű Példázat sorozatával
az emberi agresszivitás fanyar, fenyegető tüneteit mérlegeli, ám ironikus, monumentális
krisztusi adaptációi ezeknél is katartikusabbak. Hisz esetleges, torz és fájdalmas alakjai
amolyan sárgásan, rozsdásan pulzáló fény-árnyék örvényben jelennek meg előttünk,
ahogy ez Mednyánszky Ágrólszakadtjánál is tetten érhető. Ámde a művészi ösztönzések
mindkét esetben egy zseniális, historikus mestertől származnak: nevezetesen Rembrandt
piktúrájából. Ő az a mágikus erejű alkotó, aki a tartalmi indíttatású megvilágításokat,
a belső, szubjektív fényeket egyszer s mindenkorra létrehozta. Ehhez viszont az áttetsző
meg áthatolhatatlan árnyék- és háttérzónák kimunkálásában is maradandó mintákat kellett teremtenie.
Szóval: be kellett bizonyítania az árnyak becsületét.
Félhomályos és komor, éjszakába vesző sötétségek? Majd az innen kibomló árnyalt,
koncentrált fényhatások? Itt máris visszakapcsolhatunk Kárpáti élettelen bárányához.
Hisz a holland nagymester szakmai, expresszív példaadása nélkül aligha képzelhető el ez
a parányi remeklés. Amúgy Rembrandt érdeklődésében is érdemi teret kaptak a különféle
döglött, elhullott állatok (pl.: Csendélet pávákkal, A disznó). Csakhogy a többször megfestett, drámai szépségű Mészárszékkel jutott el a legmagasabb esztétikai csúcsokra. Ahol
a felakasztott, kibelezett ökör drasztikus és fénypompás látványa lényegében az emberi
létezés paradox természetét hirdeti. Azt, hogy minden muníciónkat a halál démoniumának köszönhetjük. Más kérdés, hogy a nyolcvanas, kilencvenes évek Kárpáti Tamása még
nemigen foglalkozik a pusztulás drasztikus gondolatkörével. Felvillantja ugyan az ördögi
kígyó cselvetéseit, a vészjósló kardok suhogását, sőt egy levágott emberfejet is odatesz
a győztes figurája mellé. De nincs tovább. Akárha e profán, drámai ikonfestészetnek ennyi
lenne a tartalmi, stiláris befogadóképessége.
Hogy miként lehet túllépni a karakteres, embercentrikus felfogáson? Az ezredforduló
környékén nyilván az alkotónak is ez volt egyik legfontosabb dilemmája. Nem csoda így,
ha innentől indulóan bizonyos szemléleti, formai erjedés tapasztalható munkáságában.
Jóllehet hűségesen kitart krisztusi és mitologikus hősei mellett, csak mostantól lágyabb,
ideálisabb és féloldalasabb felállásban láttatja őket. Ezzel viszont a környező természeti és
elvont térszférák sejtelmes, kozmikus áramlása igencsak felerősödik. És csakugyan: jórészt ezen a nyomvonalon közeledik a művész egy nomádabb, természetközelibb valóságlátás felé. Megváltó alakjait már növényi, virágszerű értelmezésekkel is felruházza, nem
beszélve a biblikus vonzatú szuverén tájelemekről. (pl.: Akác, Avar, Fohász az erdőn, Vérrózsák, Közel a Genezáreti tóhoz). Másrészt e szomorkás, kutakodó festő a földi mélyrétegeket is komolyan számba veszi, ahonnan sorra-rendre riasztó képzetű, hamleti koponyacsontok bukkannak elő (Nárdus, Glória, Diana hazatérése a vadászatról, Koponyahely,
Ősz, Szép temető). Olyan ez, mintha a természet őszi és téli misztériumával együtt a létezés legvégső stációira is biztonságosan rátalálna.

108

tiszatáj

Szinte ismerkedik, barátkozik a halállal.
Ebbe egyébként szűkebb környezete is bizonyára besegíthetett. Már csak azért is, mivel a szentendrei alkotó műtermes lakása épp a temető mellett áll. Miként az is különös,
hogy Kárpáti pont karácsonyi születésű. Úgyhogy majdhogynem predesztinált, sorsszerű
egyéniség. Az utóbbi évek produktumai mégis tematikai, szemléleti oldódásról árulkodnak, ahonnan a Halott bárány forrásvidékére is jobban ráláthatunk. Mert e kultikus, mitologikus és szubjektív közegben Orfeusz keserves szépségű legendája ugyanúgy megkapónak tűnik, mint Debussy varázslatos zenéje. Nekem azonban az a legbeszédesebb,
amikor e poétikus festő Pán virágokban dúskáló, bukolikus völgyéről is igényesen megemlékezik. Ne feledjük: az antik észjárásban Pán a természeti világ mindenható ura, akinek szellemisége a növények és állatok létezését ugyanúgy átjárja. S amint tudjuk: az
ő halálával amolyan páni félelem lett úrrá az embereken. Minthogy pontosan megérezték:
éltető gyökerek nélkül menthetetlenül magányosabb, siralmasabb lesz életük.
Nos, az elpusztult bárány drámai felmutatása is hasonló irányba mutat. Annál is inkább, mert a szelídséget hirdető jó pásztor példázat mind az antik, mind a keresztény hitvilágban megtalálható. S ezen az útvonalon akár az ősi társadalmak mágikus állatkultuszáig visszanézhetünk. Most mégis egy olyanféle sugallatot kapunk, hogy mi egyre inkább
eltaszítjuk magunktól a hagyományos értékeket, legyenek azok tárgyi, természeti vagy elvontabb, szimbolikus képződmények. Holott e magatartással saját civilizációnkat, egyben
önmagunk létét tesszük kérdésessé! Hisz erkölcsi identitás és érdemi eszmények nélkül
lehet ugyan élni, ámde miféle minőséggel. Osvát Ernő is arra figyelmeztet bennünket, vigyázat: „Az idealisták tartják a világban a lelket” (Az elégedetlenség könyvéből, Helikon
K., 1988., 84.). Hajdanában az egyiptomi vallás többek közt a sólymokat favorizálta. Mármint a legmagasabban repülő madarakat (l.: fáraó portrék jelképi motívumait). A későbbi
korok szimbólumai azért földközelibb, szelídebb természetűek. A jézusi kötődésű bárány
mindenesetre békés, jóságos mentalitásáról nevezetes. Így lett belőle Istennek tetsző kivételes és áldozati teremtmény.
Ha ezt vesszük alapul, akkor Kárpáti Tamás katartikus bárány látomását amolyan
természetes, szolgálatkész művészi gesztusnak is felfoghatjuk. Kár lenne azonban a historikus eszméket a festészet valóságával mindenestül összemosni. A Van Eyck testvérek
a genti oltáron még nyugodtan megtehették, hogy egyféle méltóságos, telített környezettel
látták el A bárány imádása című mesterművüket. Ahol különféle papi, lovagi és angyali
csoportok tisztelegnek a vérző testű szent állat oltáránál. Miközben e progresszív festők
a természet pogány, élvezetes látványzónáját is belecsempészték áhítatos, vallásos tematikájukba. Ezzel aztán az európai tájpiktúra kibontakozásának is utat nyitottak. És tényleg:
Kárpáti jelenlegi báránytetemét is alighanem akkor fogjuk fel helyesen, ha bekalkuláljuk,
hogy a korosodó mester most egy újszerű, szintetikusabb pályán halad. S az ironikusabb,
drámaibb megváltó képzetek mellé a természeti létezés atmoszférikus, muzikális és drámai példázatait is türelmesen odahelyezi.
Annyi bizonyos: Kárpáti Tamás emlékezetes festői látleletei pusztán csak sejtelmesen
jelzik az alkotó személyes állásfoglalásait. A kilencvenes évek fanyar, esendő és fényáztatta krisztusi alakjaiból például csak fürkésző türelemmel bírjuk kihámozni a paradox,
kudarcra ítélt emberi igyekezetet. Azt, hogy többé-kevésbé magunk is képesek lehetnénk
a Megváltó erényeinek tisztes gyakorlására. Csak menet közben legtöbbször kiderül: ehhez

2008. március

109

ugyancsak gyengék, bátortalanok és eléggé parabolikusak vagyunk. A közelmúltban ellenben a művésznek valahogy elment a kedve a játékosabb, ironikusabb fogalmazástól.
Mintha a nomád, földközeli szférákban tekintélyesebb súlya lenne a szárnyaló, ideális
szépségeknek, egyúttal a komor, tragikus eseményeknek is. Kárpáti is magáénak érzi Pilinszky János gondolatát, hogy: „A művészetben csak az szárnyal, ami földhözragadt,
egyedül a szegénység gazdag és a vereség győzelmes”. A Halott bárány pedig mégiscsak
egy történelmi léptékű erkölcsi, emberi veszteség szószólója. Ahogy ez Nádas Péter egyik
legelső elbeszélésében is fájdalmas gyönyörűséggel kibomlik (A bárány. Új Írás, 1968. január, 10–34.).

Szuromi Pál

110

tiszatáj

Veres Mihály kép-látomásai

A 70. születésnap különleges, nagy és mélyértelmű ünnep minden ember életében. Veres
Mihály barátom, a nagyszerű ember és csodálatos művész 1937. május huszadikán született, idén ünnepelhetnénk a 70. születésnapját… Igaz örömmel ünnepelhetnénk, ha ugyanebben az évben, november 8-án nem kellene egy másik, szívfájdító évfordulóra, korán, túl
korán bekövetkezett halálára is emlékeznünk.
A képzelet próbál dacolni a kegyetlen tényekkel. Hisz történhetett volna másként…!
Állhatnánk most itt Veres Miskával ketten egymás mellett, úgy, ahogy utolsó kiállításán
a Rókus Kettes Iskolában, mosolyoghatna barátaira, tisztelőire, kollégáira, tanítványaira
ugyanúgy, mint akkor… Milyen más volt érezni a Mágikus Szertartást, a Mester és a Mesterművek együttlétének sugárzását.
Barátom, a Festő, akkor még mosolygott – akik eljöttek, ismerték, szerették, és ez
a Szeretet betöltötte a nagytermet. Az Ünnep nagyszerűségét éreztük át, elfelejtődtek a valamikori buta vádak, s csak valahonnan, a tudatalatti mélyéről ködlött föl annak a régi betiltott kiállításnak az emléke is.
Csak mi idősebbek emlékezhetünk rá, hogy volt egyszer egy kiállítás… Hol volt..? Szegeden volt..! Hol nem volt? Szegeden nem volt… Mert azt a kiállítást, az ÖTÖK megnyitásra kész tárlatát az utolsó pillanatban betiltotta a Hatalom.
Az intézményesített butaság nem tudott megbékélni a SPIRÁL – ezt a nevet kapta
a kiállítás – szabad szellemiségével, merész újszerűségével. Hadd említsem itt a művésztársak nevét is: az ÖTÖK csoport tagja volt még Vinkler László, Szűcs Árpád, Kováts Margit
és Lehel István. Egy zseniális csapat. Ők együtt és külön-külön is még-feketébb bárányai
lettek a szegedi piktúrának. Feldolgozható egy ilyen retorzió? Mekkora rombolást vihet
végbe egy ilyen óriás trauma a művész érzékeny lelkében…? Fölmérhetetlen…! Hogy
Veres Miskában kiváltotta a csakazértist, a „ha-tetszik-ha-nem-én-megmutatom-az-elvtársuraknak” keserű dacreakcióját, abban biztosak lehetünk. Ezt a képei tanúsítják. De
a Művész, ha föltámadni nem engedik, meghal, – nem azonnal, hanem sok kis halál során,
„részletekben” ahogyan Ady írta – barátomnál túl sok volt az ilyen kishalál, részlethalál,
túl sok a mellőzöttség, túl gyakran éreztették vele, hogy „túlment minden határon” (már
ami a támogatás-tűrés-tiltás szocreál határvonalait illeti).
Hogy Barátom, a Festő valóban túlment minden határon, hogy kialakította a maga
egyéni, összetéveszthetetlen, kristálytiszta formanyelvét, azt az itt felénk sugárzó képei is
bizonyítják. Mint minden igazán újra-törekvő, nagyot-akaró alkotás, minden, az emberfeletti szférákba hatoló IGAZI MŰ, a Veres Mihály-képek levetik magukról a határoló-rácsokat – hisz épp a Határtalannak, a Megfoghatatlannak, az Érzékfölöttinek az ihletésé-

*

Elhangzott 2007. december 17-én a szegedi Bálint Sándor Művelődési Házban.

2008. március

111

ben születtek. A teremtés kozmikus igézetében. A kozmikusság pedig természetszerűleg
ellenáll minden kisszerűségnek, beskatulyázásnak, irányzati kategorizálásnak.
Barátom, a Festő akkor, azon az emlékezetes, utolsó 1997-es kiállításon annak a mesternek a bölcs mosolyával állt a kép-teremtményei között, aki tudja már, hogy az élet
csupa odavágó és visszavágó. Nem, nem kapta meg sem a Hivataltól, sem a műkritikusoktól azt az elismerést, amit ez a kiérlelt életmű joggal megérdemelt volna. Kevés számú
egyéni kiállításának sikere volt, Szegeden, Pesten, Pécsett s máshol is… de a rendszerváltás előtt nem is álmodhatott rangosabb elismerésről. Az Alkotó Pedagógusok díját 1992ben, Szeged város alkotói díját csak 1994-ben kapta meg. Tartozott még neki az élet…
Sokkal tartozott! Úgy állt ott akkor Veres Miska, mint aki kész az újabb visszavágóra –
előtte az Idők bősége, a vásznak szabad végtelenje, szívében a teremtő vágyakozás.
Ezt hittük, ezt reméltük valamennyien. S új képeket vártunk a bátran újító művésztől,
ki a Lélek színeit próbálja kikeverni, ki a Szellem formáit akarja megragadni, a rejtett Isteni Energiák pulzálását szeretné képbe fogalmazni.
Sajnos, nem így történt. A sok kis-halál, amivel minden, az Élet nagy kérdéseivel magányosan vívódó nagy magyar művésznek naponta szembe kell néznie, egyetlen kegyetlen
Nagy-Halállá növekedett benne, s Barátom, a Festő elhagyta fizikai testét, és átlépett
a Határtalanba, a Belső Világok Végtelenjébe.
Onnét néz ránk, akik ismertük és szerettük, tiszteltük és nagyrabecsültük, s eljöttünk
immár másodízben ide, a Bálint Sándor Művelődési Házba, hogy újra szembenézzünk
ezekkel az elárvult, helyüket Szeged városában mindeddig meg-nem-találó, hatalmas és
gyönyörű és sugallatos, egyre mélyebb jelentést hordozó, lelkünknek szárnyat adó alkotásokkal. Onnét néz drága szüleire, testvérére és családjára, barátokra, kollégákra, tisztelőkre, onnét néz azzal a mindent-látó, a lélek mélyét és a Kozmosz végtelenjét egységbefoglaló, Téren és Időn áthatoló mindentudó festőtekintettel, amely az Önarcképén ma is
éppoly élő, éppoly kérlelhetetlenül számonkérő…
Ott, ahol van, az Örök Fény szférájában bizonyára meglelte azt a szellemi, lelki ragyogást, fölfedezte azokat a földi anyagból kikeverhetetlen színeket, s megtalálta azokat a gyönyörűségeket, megízlelte azokat az isteni törvényeket, amiknek sugallatos megérzéséből,
intuitív átéléséből születtek legszebb kép-látomásai.
Megdöbbentő és elszomorító, hogy ennek a csonkaságában is teljesértékű életműnek
Szeged kulturális vezetése mindmáig nem tudott egy megfelelő helyet biztosítani. Szeretném még megérni, hogy egy erre alkalmas helyen állandóan hozzáférhetők legyenek ezek
a képek a nagyközönség számára. Azt hiszem, újra át kellene gondolnunk, mit lehet tenni
ennek érdekében.
Hölgyeim és Uraim! Kérem Önöket, nézzék úgy Veres Mihály képeit, mintha élne…
mintha itt állna most velünk együtt! Mert így igaz: Barátom, a Festő ezekben a képekben
tovább él köztünk.

Simai Mihály

112

tiszatáj

Tüzes érzelempontok
A K ASS -CSALÁD KIÁLLÍTÁSA A HEGYVIDÉK GALÉRIÁBAN

A Hegyvidék Galéria termein végigpillantva először az jut az ember eszébe, hogy két klaszszikus – a grafikusművész Kass János és a textilművész Hajnal Gabriella – között mit keres a textil mellett (igaz, nem kiegészítő módon) a piktúrában is önkifejezésre törő festőművész, Kass Eszter. Kass Eszter, a gyermek. De rövid seregszemle után azonnal látni,
hogy a család legfiatalabb tagja nagyon is helyén van. Nem csupán tehetsége okán – volt
mit ellesnie az ősöktől –, hanem azért is, mert szín- (és forma-) világában az új festőiséget
érzékenyen láttató festészetével bátran „szembeszáll” szülei modernségében is klasszikus
életművével. Mer tőlük különbözni. Star(t/k)ing Point című olaj-vászon kollekciója legalább akkora ugrás – mitől is?, korábbi kísérleteitől –, mint apjának, Kass Jánosnak nevezetes, írók által is megszentelt (körbeírt) fej-sorozata
A családi kiállításoknak – 2007-ben is jó pár volt belőlük – az a különlegessége, hogy
nem csupán a műhely (indíttatás, műveltségélmény) gazdagságára vetnek fényt, az együtt
gondolkodás ösztönző szükségességére, hanem az egymásra épülő nemzedék(ek) különböző arcait is megmutatják. A különbözőség ellenére is az egészet.
Így van ez a Hegyvidék Galéria tárlatán is.
Még a kamarakiállítás jelleg – a szám szerint nem sok mű – sem akadálya annak, hogy
egységben lássuk a családon belül forrongó valóságot. Meghitt környezetben – különösen
Hajnal Gabriella rajzai tanúskodnak erről – az együtt töltött évtizedeket, a fiatal házasok
első napjaitól a cseperedő gyermek első próbálkozásáig. Van valami intim, a nagyközönségre alig tartozó hangulata a családi fészek ilyesfajta (a textilművészt festői-grafikai leleményeiben láttató) bemutatásának.
Evvel a – bárhogyan is történt később – boldogság-gesztussal azonban nem fedetik el
a lényeg (kinek-kinek az önállósulásért vívott küzdelme), hanem éppenséggel – nyitással! –
kiemeltetik. Az intimitás tehát nem más – legalább is a gyermek szemével nézve –, mint
az összetartozás-tudat újraélése, az idők folyamán később egymáshoz növő karakterek paradicsomi állapotának szinte dokumentumszerű rögzítése.
S mindez az anyához köthető. Egy fiatal művész, Hajnal Gabriella ámulva fedezi föl
a neki legkedvesebb – hozzá legközelebb álló – világot: édesanyját (Anyu – 1952; Anyám
– 1963), választott kedvesét (Janó portréja – 1952; ua. – 1955; Janó – 1955) és gyermekét
(A négyéves Eszter – 1963; Eszter – 1969). Ecsetjét, szénrúdját, ceruzáját a karakterteremtésen túl a szeretet működteti. S ez a gesztus visszatükröződik az ábrázolt arcokon.
A ceruzát kezében tartó férj, János gondolkodó tekintete (az egész test készenlétben van)
elárul valamit az ihlet különösségéről, s egy másik, ezúttal finom ceruzarajzon a maga elé
néző meditáló átszellemültségét láthatni. S a kisgyermek (a készülődő művész?) arcán is
ott az elszántság – egészen különös A négy éves Eszter című festmény (olaj, fatábla) foltokat érzelemtükörként visszaadó ecsetmozgása –, mintha révedően is komor szemvillaná-

2008. március

113

sával föl akarná mérni a később rászakadó terheket. Kass a családi panoptikumot – önismereti gesztussal? – egy ecsetrajzzal egészíti ki. Nem tudni, hogy A Gabi rajzol (1959)
című grafikán háttal ülő alkotóművész férjében bohócot tisztelhette (a férj ruházata e felé
hajlik), avagy királyt. S a tükörjáték eme vagylagossága nem kis erőt kölcsönöz a pillanatot végtelenné tágító kartonnak.
Hogy Hajnal Gabriella mily pontosan, szerkezetét és színvilágát, valamint motívumkincsét tekintve milyen leleménnyel készítette elő – a szövést megelőző legfontosabb fázisként – kárpitjainak tervét, az grafikáiból és festményeiből is kitetszik. Elsőbben biztos
rajztudását, kompozíciós készségét kell említenünk. A bibliai motívumokkal átszőtt organikus lét – a történelem baljós küzdelmeibe annyiszor belefáradt nép és szentjeinek az
édenkerten inneni és túli állapota – azáltal válik sorssá (mert szépséget is hordoz, igazságtartalommá), hogy a panteisztikus élményét érzelmi-gondolati telítettséggel drámaivá
teszi. A gobelinek szélét paradicsomi bőséggel díszítő bordűr ugyancsak egy sosem volt
(mert érzelemvilágában csak bennünk élő) kert hatásos kivetítője.
Ördögi-angyali világ ez, az életfát és egyéb rekvizitumokat körülvevő (körüllengő!)
ember-állat maszkokkal, melyek a fő figura, a pikájával a korpuszt megjelölő, öldöklő (vigyázó?) angyal testén belül, a kék-piros, illetve piros-kék szárnyak (vagyis az előbbi tükörképének) gótikájában, valamint a szegély sávjában helyezkednek el. Ugyanakkor nem
csupán az alul lévő vízszintes test mutatkozik artisztikus „sziklasírjában” korpusznak, ám
megfeszített pózában (Hold-, Nap- s csillag-jegyekkel) a mindenségre vigyázó, vagy épp
azt támadó, bűnös-bűntelen angyal is. A Brâncuşi Végtelen oszlopához hasonlító „fejoszlopok” egyedi arcai, vagyis azoknak minden karakterjegye a központi alak rajzos jellemrajzából vétetett, s így a Serietapisserie I–III. (1973–1976) szinte a teljességhez közelítő
bőséggel az élet-halál, bűn és bűnhődés, az organikus létet szakrális tartalmúvá emelő bizonyosság – hit az isten-emberben – megjelenítője.
A Serietapisserie sorozattal szembeni falra került a textilművész két – ugyancsak nagy
méretű – szövött kárpitja, a Fa (1975) és a Deltavidék (1979). Kék és vörös „lángoszlopok”
hirdetik – az organikus motívumokban tobzódó háttér (szín a színen) mindezek fordítottja –, hogy a dekorativitás önmagában is megálló érték. Az „ágaikat-bogaikat” tekintve
csaknem nonfiguratívba átváltó formák (a folyó deltavidéke sem más, mint artisztikus létében terjeszkedő fa) önmagukba is szépek. A nélkül is tudjuk ezt az elemi erejű kitárulkozást élvezni – mindkét gobelinen egy-egy fókuszba állított természeti motívum –, hogy kezünkbe kellene kapnunk a Jelképtárat. Kis szövött fejének (1979) ugyancsak megvan az
erotikája. A sorozat azon darabja állíttatott ki, amelyen a fogak között – kés helyett! –
tartott rózsaszál kelyhének fehérje (bimbó bimbóvá avatva) ott van a keblen is.
S ha Hajnal Gabriella mester, hogyne volna az a képzőművészet több műfajában
– könyvtervezés, grafika, festészet, fotó, animációs film, szobrászat – és az írásban is több
mint fél évszázada jeleskedő Kass János. Közelgő nyolcvanadik születésnapja előtt csak
fejet hajthatunk – a szorgos élet ezer művel jutalmazta –, tisztelvén a robbanó művészben
a mindig megújulni tudó alkotót, az embert. Kassnak is megvan az örömös szenvedéstörténete, hiszen a rajzoló – a pontos jellemrajz gyötrető megvalósulásaként a keresztre feszítést is vállalva – csaknem azonosul hőseivel. S minthogy a magyar és az egyetemes művelődéstörténetből – a Bibliától Az ember tragédiájáig, a Hamlettől és a Cantata profanától Radnóti Miklós Vérző fejéig vagy az ökonomikus voltában is zseniális Kassák-bé-

114

tiszatáj

lyegig – választja (nem egyszer megbízást teljesítve, fölkérésre) prófétáit, fölöttébb
otthon kell lennie évszázadok-évezredek zajló világában: történelmében, hagyománykincsében, szokás-erkölcsében.
Kass életművében a műfaji sokrétűség valaminő szellemi egységet involvált, melyben
nincs kis és nagy terrénum, csupán egymáshoz kötődő, egymást erősítő részek vannak.
A hajdani Új Írás tipográfiai arca – az idő tájt az ilyesfajta modernséget vérrel-vassal irtották – vajon távol van-e a londoni Határ Győző Golghelóghijának barokkosan lobogó hőseitől; vagy a rajztudás eleganciáját szintén hordozó – illusztráció helyett a művet újrateremtő – rézkarcok a költők által írással megtisztelt plexi-fejek, az időt személyiségjegyként megélő gólemek modernségétől? Ugyanaz a világ, csak érzelemhasábokra bontva.
Ugyanaz a muzsika, csak egyszer Kodály Psalmusának szívszorító panasza hallik, másszor
egy kipreparált (Szabados György-i?) zongora húrjának Bartók körüli szárnyverése.
Hogy a komor fejek komor tisztaságából mi menekíttetett át A kékszakállú herceg
vára férfi- és nőhősének arcvonásaiba – a szigor lélektárnákat tár föl, mítoszi kapukat
nyitogat –, nem tudhatni. De az bizonyos, hogy Kass észleli (tudatosan érzi), s ezért át is
hullámoztatja egymásra, az önfeltáró szenvedés karakterekben szintén megvalósuló tisztítótüzét. Mózes papol ezeken a piros (vörös)-fekete lapokon (a festményeken kívül az
idők folyamán a szitanyomat-variációkat ugyancsak élvezhettük) – a kiküzdhető legnagyobb szabadságért. A Bartók-interpretációkban tehát nemcsak a férfi és a nő, vagyis
a „kettős növésű ikrek” szabadságáról van szó, hanem a magának bizonytalan ösvényt választó emberiség szabadságáról is.
Kass Jánost, a mestert a Hegyvidék Galéria tárlatán hatásosan két nagyigényű sorozata, a Kékszakállú I–IV. (1970) és a Biblia. Ószövetség I–X. (1980–1990) képviseli.
Festmény és rézkarc. A Bartók-megjelenítés tüzes érzelempontok gyűjtőhelye. A festőgrafikus ezeket „satírozza” végtelenné. Színütköztetéseiben – a monokróm foltsziklák
egyidejűleg vonzzák és taszítják is egymást – hallatlan érzelem munkál. Nem véletlenül
írta egy helyütt az alkotóművész: „első perctől világos volt, hogy az indulatokat színnel
kell kifejezni. A kék, vörös, fehér és fekete kontrasztjából épült fel a grafikai lapok
ritmusa”. Bartók zenéje a Balázs Béla-i mesét már „megkeményítette”, s ehhez a lényeget
közlő karakterformáláshoz tartozik – mutatis mutandis – Kass nagy forrpontú májának
időtlenítése is. Magyarán, Judit ókori viseletformát idéző fejfedője nem csupán az égig
hosszabbodik, ám evvel az idő- és formanöveléssel (vágyott cél!) túllépi a szenvedélyével
őt fogva tartó férfit, a Herceget is.
A „színtelen” (zöldes kék, világos barna) rézkarc-sorozat, a Biblia színei – klasszikus
fogás – a képíró által igen csak kihasznált történetben gyökereznek. Kass Galileiként –
egyik korai lavírozott tusrajza őt formázza – látott át az időn. Nem a teremtett teremtés
bősége nyűgözte le (az évezredek előtti korokat és a mát böngészve csillagászként ő ilyet
sokat tapasztalt), hanem a bibliai történésekben-alakzatokban megjelenő törvények, igazság-módozatok, paradicsomi és kőtábla-konok életreceptek rendkívüli gazdagsága. Arra
keresett feleletet – és adott is művészi választ –, hogy a rajzháló, a bravúros vonalrács
kráterébe beleesett Ádám és Éva, a kőtáblatestű Mózes, az élet (a bűn) fája előtt térdeplő
emberpár, az oroszlánnal harcoló (szelídsége fegyver: az állatot térdén nyugtató) Dániel,
a szőlőlevelek s -kacsok által körülfogott, valamint a szegély ornamentikájában stilizált jel-

2008. március

115

ként megjelenő megannyi díszítmény (Nap, bivaly, stb.) képes-e intenzíven a beléjük rejtett igazságfaktorokat fölmutatni.
A drámának nincs heve, csupán tisztító – az ellen „igazságok” létjogát sem megtagadó –
konoksága-komolysága. A tíz lap közül talán az egyik legbravúrosabb (VIII.) valószínűleg
a Mózes és Cippóra (1986 – rézkarc, aquatinta) című grafikával azonos. Nem a keret itt is
organikus folytonossága (a női test mint termékenységünnep, stb.), s nem is a két egymással szembenéző alak „építészeti” elemekből font hajkoronája az érdekes – bár mindenik önmagában szintén hordoz valaminő értelmi-érzelmi adalékot –, hanem a két profil
formálta, szemből jól látható harmadik arc megjelenésének a rejtélye. Kass ezzel a többlettel – igézzél, hogy megigézhess! – az Ószövetségből újabb korok (akár a ma) szövetségébe ért.
És hová ér leánya, Eszter, amikor négy nagy méretű, zöldes jellegű, ám a kert virágkoronáját mindig színekben is érzékeltető festménye úgy kalauzol egy sosem volt – épp
ezért teremthető – érzelmi paradicsomba, hogy a festőiség aranyrögeiben a fölszabadító
álom sejtelmességével (a dekoratív én-tudat labirintusait újra és újra fényező kifejezésbeli
konoksággal) is meglepi a szemlélőt? A művész – képeinek címét (I.-IV.) idézem – mindössze annyit közöl, hogy Lenéztem a Földre. Kétség nem fér hozzá, hogy a Föld itt valóságos égitestként, ugyanakkor érzelemfaktorként működik. A „lenéztem” nyilván „belenézést” is jelent. Nem föntről lesz izgalmas a szemlélődő póza, hanem belülről, mintha
a szépség Jónásaként egyszerre ki is akarna törni „börtönéből”, meg bele is akarna fulladni
– kéjjel, a fogva tartott szabadság örömével – képzelt kertjének teremtett illúziójába.
A színes táblák dekorativitása senkit ne tévesszen meg, hiszen a szecesszióból idementett organikus motívumhálózat és szerkezet az új festőiség friss látásmódjával van beoltva. Hol (nagyjából) horizontális (I. – 2000), hol vertikális (III. – 2001) a rendezettség,
s a levél-foltok (színtömegek) egymáshoz való viszonya spontán – a kaleidoszkópot szinte
megszégyenítő – alakzatokat eredményez. Ösztönösség, s valaminő érzelmi áradás, a szép
lüktetése érződik a festményeken, viszont tudatosság nélkül csupán csorba csésze volna –
a fölhörpintés minden nehézségével súlyosítva – az organikus élmény belső élményként
való kivetítése. A művész nagyon is tudja (ha nem, érzékeli), hogy mikor szükséges a zöld
elemi erejű tobzódását s a nagy sárga levélfoltokat kis fénygyertyákkal megállítani, illetve
megszabdalni. A Lenéztem a Földre IV. (2003) piros golyói – cseresznyeszemei? vadbogyói? – iskolapéldái a külön-testek élésének: jól elhelyezett felületi megvillanásaikkal
oldják az organikus sűrűséget.
Hogy a remek Starking point (2006) fénymértana – az átlós elrendezésű zöld-sárga
almával az illúziótlan kék mezejében a sötétkék alapú Hold néz szembe – vagy a Lehet
másképp? (2005–2007) tizennégy kisméretű vásznának (ezeken is főszereplő az alma,
netán a körte vagy absztrahált formájukban a kör) felületi egyensúly-játéka segített-e az
újabb „földtérképek” megfestésében-kigondolásában, nem tudhatni. Azt viszont egyértelműen látni, hogy az organikus alakzatok helyébe egy csaknem nonfiguratívvá tágított,
csendélethez hasonló (virág, váza), meghitt motívum került. Az absztrahálódás folytán
a festmény nem veszített erejéből, sőt a nagyléptékű kertet itt – ugyanolyan intenzitással
működik a festőművész színéhsége, mint a korábbiakban – az érzelmi telítettség és valamilyen (meg nem nevezett) búcsú szimbólumává avatta (Lenéztem a Földre sorozat. Elmúlóban – 2007).

116

tiszatáj

Kass Eszter jókedvű adakozóként a látás örömével ajándékozott meg bennünket. Sőt,
arra sarkallja a nézőt, hogy vegyen részt abban a – bár önmaga előtt szemérmesen titkolt –
fejlődés-folyamatban, amelynek egyik legragyogóbb állomása a Lenéztem a Földre sorozat. Közelről. I–III. (2007) három vászna. Akinek szeme van a látásra, az rögtön látja,
hogy a korábbi organikus szerkezet valaminő konstruktív élmény hatására átalakult. A virágterítmény és a bozsgó tavasz a színsávok érésével „bölcsebbé” vált – a hagyományos
kert a közel hajolás nagyítójával vertikális hullámzású sávokra, nyughatlan földnyelvekre
bomlott –, s ebben a változásban benne van az alkotó kifejezésbeli elmélyülése is.

Szakolczay Lajos

A Tiszatáj Könyvek új köteteként jelent meg Görömbei
András Sors és alkalom című gyűjteménye, mely a szerző
válogatott beszédeit és vallomásait tartalmazza. A könyv
borítóját Görömbei Luca tervezte.

*
Tiszatáj-est volt január 24-én a Csongrád Megyei Közgyűlés székházában. A „Megyeházi esték” sorozatban a 62. évfolyamát jegyző Tiszatájról Gyuris György,
a kuratórium elnöke és Olasz Sándor főszerkesztő beszélt. Az esten Bene Zoltán
és Simai Mihály is részt vett.
*
1 % Köszönjük olvasóinknak, a Tiszatáj barátainak, hogy 2007-ben is felajánlották jövedelemadójuk egy százalékát alapítványunk támogatására. Kérjük, 2008ban is tegyék meg!
A Tiszatáj Alapítvány adószáma: 19082349-2-06
Áprilisi számunk tartalmából
INDRO MONTANELLI: Az álmok hajnalban meghalnak
(Az 1956-ban Budapesten játszódó dráma
Parcz Ferenc fordításában magyarul most jelenik meg először.)
Az élet mestersége. CESARE PAVESE naplójából
CESARE PAVESE versei
SÁRKÖZY PÉTER: A budapesti Dante-kódex kiadásáról
GIAN PAOLO MARCHI: A fejedelem és az irodalom.
Írás és hatalom az olasz irodalomban
PÁLMAI NÓRA írása Mario Rigoni Sternről
MARIO RIGONI STERN: Őrmester a hóban (regényrészlet)
Olasz számunkat Pál József professzor állította össze.

Ára: 450 Ft
Előfizetőknek: 400 Ft

nka

Nemzeti Kulturális Alap

9" 7 7 0 1 3 3 11 6 0 0 8

0 8003

