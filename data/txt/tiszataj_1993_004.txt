tiszatáj
1993. ÁPR. *

47. ÉVF.

Kiss Benedek, Simonyi Imre,
Szöllősi Zoltán, Visky András versei
Tornai József esszéje
Fried István: Lesz egyszer
egy Közép-Európa?
Vekerdi László: Transylván paradoxonok?
Diák-mellékletünkben:
Cserjés Katalin - Vajda Jánosról

tiszatáj
I R O D A L M I FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R
Rovatvezetők: ABLONCZY LÁSZLÓ
SZOKAI I M R E
Műszaki szerkesztő: ENGI M Á R I A

Főmunkatársaink:
BAKA ISTVÁN (Szeged)
D O B O S LÁSZLÓ (Pozsony)
KISS GY. CSABA (Budapest)
S Ü T Ő A N D R Á S (Marosvásárhely)
SZÉLES KLÁRA (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesitőknél, a Posta hírlapüzleteiben és a
Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül
vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
ISSN 0133 1167

Tartalom
XLVII. ÉVFOLYAM, 4. SZÁM
1993. ÁPRILIS
KISS BENEDEK: Húsvét; Újévi vers

3

SZÖLLŐSI ZOLTÁN: Ezredvégen; Álomtöredék

5

TORNAI JÓZSEF: Ádám csodálkozása
VISKY ANDRÁS: Áhítatok

6
17

KOVÁCS ANDRÁS F E R E N C : Dallam; Szegmentum;
Talizmán: Trisztán sóhaja; Von jetzt an

19

K Á N T O R LAJOS: Kolozsvári történetek

21

JUHÁSZ ERZSÉBET: „Valami leköti bennem a dalt"

23

SIMONYI IMRE: Tavasz, melybe beleőszültél; Szálfa;
Borravaló; A régi grundon; Toronyiránt

28

KABDEBÓ LÓRÁNT: Párhuzamosok (Szabó Lőrinc és
felesége levelezése a háború után)

30

NÉMETH LÁSZLÓ: Előadásvázlat az erkölcsi fejlődésről
(Közli: Földesi Ferenc); Németh László vásárhelyi
levelesládájából

36

Kelet-európai változatok
HEISZLER VILMOS: Az illanó illúzió: Közép-Európa

48

F R I E D ISTVÁN: Lesz egyszer egy Közép-Európa? (A Közép-Európa-diskurzus záró—nyitó gondolatai)

52

NÉZŐ
VEKERDI LÁSZLÓ: Transylván paradoxonok?

64

BOGDÁN LÁSZLÓ: Az új román prózáról - avagy utak
és tévutak az Ó-től az Én-ig

76

KRITIKA
ALFÖLDY JENŐ: Tárgy: a lírai személyiség (Rába
György: Kézrátétel)

86

SZIGETI LAJOS SÁNDOR: „Egy, ki márványból rak
falut..." (N. Horváth Béla: József Attila és a folklór)

91

Szerkesztői asztal

a belső borítón
ILLUSZTRÁCIÓ

VARGA MÁTYÁS rajzai a 20., 27., 35., 51., 63., 85.
és a 96. oldalon.
DIÁK-MELLÉKLET
CSERJÉS KATALIN: Üstökös-ember, Mont Blanc-ember
(Vajda János)

Kiss BENEDEK

Húsvét
Lombot fúj magából
a vadgalamb.
Dagadozó fákon
/ búg,
búg a hang.
Testünk-lelkünk ványadt,
tikkasztja bánat.
Üvegfúvók!
fújjátok
a zöld butéliákat!
Halott az ég és fold
glóriás királya,
lábszárcsontja
megtört,
döfte mellét dárda.
Harmadnap folzúdul
kápráztató fénnyel,
mi se sorvadozzunk
savós bárányvérrel,
váltatlan reménnyel!
Fújjatok zöld lombot,
szelíd vadgalambok,
torkotokból
tavaszi láng:
föltámadás harsog!

4

tiszatáj

Ujevi vers
Szeretném, szeretném
újból kezdeni
életemet feledném, feledném
fölöttem az ötvenet..
Mennyi vidámság,
terv és szándék
hant alatt bennem!
Kifelé megyek bár,
úgy érzem, még
meg sem születtem.
Anyám már meghalt,
de én toporgok
szülőnyílásánal az időnek —
szeretni kéne még,
szeretni kéne még többet!
Szeretni magunk-múlását is,
ha beteltenek a dolgok:
hiszen jussunk a boldogság is.
O, csak egy percig
lehetnék boldog!
Mit írtam is voltfekete világ
fekete, fekete, fekete ének.
O, csak egy percig
találna rám, mit
várnék: az élet!
Örök Faust, ki
kárhozatot halmoz
kárhozatra,
de fényre mászik,
futás futrinka,
egy pillanatra!
...Szeretném, szeretném
újból kezdeni
életemet
feledném, feledném
magam-hullását:
mögöttem az ötvenet
Kiss Benedek 50 éves. Sok szeretettel köszöntjük!

1993. április

5

SZÖLLŐSI ZOLTÁN

Ezredvégen
Árnyékával léckerítés
kőgerincen ásító borda
ezredvégen itt telkemen
tenger szürrealista roncsa
Jöttem szanaszét világom
hogy rendezzem Erőm sem kedvem
Azt is mit eddig sikerült
mindig emlékezetből tettem
Sárgán világít most a Hold
Sárga lent a körtefa lombja
De megint az égre nézek
mikor körtéjét földre dobja
Őszellő fényű csillagok
Darázs alszik pala ereszen
Félem mint Istent Hát fészkét
holnap cirokseprűvel verem

Álomtöredék
billegő mohos háztetők
tanyák-e Vagy város
Sírásom eső temetőt
országot alámos
Eszmélet rúg szíven Őröm
ébredjek Hol vagyok
Ébredésem lassan őrlőm
s nem én
Angyalom vacog

6

tiszatáj

TORNAI JÓZSEF

Ádám csodálkozása
Csak a történelmi emberf Ma már így teszem föl a kérdést: „Csak a történelmi
ember veszett el?" Vagy mindenki, aki a huszadik században él és érzékeny? Más
szavakkal: meg lehet-e kerülni a történelmet azzal, hogy belátjuk: nem az mutatja meg
az üdvösség útját, hiszen nem hihetünk többé a tökéletes immanenciában?
* * *

Mózes és Jézus. Jézus, a nagy moralista s a szív ismerője nem találkozhatott olyan
közvetlenül Jahvéval, mint Mózes, mikor a csipkebokor lángjai közül beszélt hozzá az
Ismeretlen. Jézus már ismerősként emlegeti az Égi Atyát. Természetesnek veszi (s ebben igaza is van), ami számunkra ma is a legnagyobb s a legfontosabb titok: a mi istenünk szólította-e meg Mózest a Sínai hegyen?
* * *

Tiszta rím, asszonánc? Se ezt, se azt nem csendíti már fülünkbe ez a kor. Egyre
inkább a szabad vers évadait éljük: nem találunk, nem hallunk semmiféle következetes
ritmust a történelemben és az eszmékben.
* » *

Beethoven: A-moll vonósnégyes. Félrefordított fejjel hallgatom. Meg akarok halni.
Nem lehet másként hallgatni, csak egészen oldalra fordított fejjel. Hulljanak bele a
hangok az arcomba, mint a magok a frissen ázott földbe. Meg akarok halni: „Szomorú,
ó, a test, és olvastam minden könyvet." Nem akarom tovább ezt a látszatot, ezt a látszatok miatti tűzvészben szenvedést. S ha még csak szenvedni kellene! De meg kell
érteni, föl kell fogni, ami itt velünk történik. Ez az, amit Beethoven se bír elviselni:
ahogy ezek a hegedűk sírnak, az az emberi lét mélyéről kitörő zokogás. Nincs vigasztalása, föloldása. Oda van a paradicsom! Minden lángban áll! Leborulok a földre és sírok
a megsüketült, de metafizikai füleivel annál élesebben halló Mesterrel együtt.
* * *

A közvetlen érzékelés csapdája. Egyik-másik versem ugyancsak becsap. Elsőre
nagyon egyszerűnek látszik a megírása. Ilyenkor igen hamar meg is írom az oldalamat
is kihasító emléket vagy benyomást. A kész vers azonban már elárulja föl nem dolgozott természetét. Szinte minden sorát, jelzőjét hosszan, nehézkesen, hetekig tartó
munkával kell javítanom. S amikor már szilárd halmazállapotúnak látszik, megint csak
változtatnom muszáj, s éppen a legkritikusabb, legkényesebb pontokon.
S akkor végre világos a bajok oka: túlságosan közel állok még a leírtakhoz. Nem
tudom átlényegíteni az élményt, mert nem merült még le a tudatom alá, hogy aztán
onnan egyszer megtisztulva, fölékesítve, megerősödve, mágikus metaforaivaLvitathatatlanná válva, csakugyan megszülessen. Vagyis újra bebizonyosodik: szinte lehetetlen
kimászni, ha az ember a közvetlen érzékelés csapdájába esik.

1993. április

7

Az abszurd értelme. „Az abszurdnak csak akkor van értelme - írja Camus a
Sziszüphusz mítoszában, ha nem fogadjuk el." De a normálissal éppen így vagyunk: nem
fogadhatjuk el természetesnek, hogy a napok szakadoznak, elfoszlanak az évek s az ember semmit sem tudhat meg örök sorsáról, arról, hogy mi célból vettetett ebbe az elhihetetlen világba, ahol „szebbnek ítéltetik a tört szem, mint a ragyogó."
* * *

Szenvedés és remény keresztjén. Sokáig azt hittem, legjobb verseimet kivétel nélkül
a szenvedés sajtolta ki belőlem. Mostanában egyre inkább ráébredek: egyoldalúan
ítéltem meg a tapasztalatomat. Néhány alkalommal igenis a semmivel szembeszögezett
remény, az önkéntelenül vagy valamilyen esemény hatására föltámadt bizakodás dolgozott bennem. Mondhatom: az vált a múzsámmá. Kétségbeesés és ünneplés keresztjére szögezve élünk és írunk a legszabadabban és a legintenzívebben.
* * *

Ádám csodálkozása. Miért nem tudta egyetlen nő sem úgy megnyitni magát előttem, hogy abból a paradicsom völgye virágozzon ki, mint ő? Elém terítette csókjait,
haját vállamra borította, és a bőre hullámival elvitt valahova a léten és isten létén is túlra. Minden ott nyúlt el csodálkozó ujjaim és tekintetem előtt. Elindított és végigvezetett a belső útjain, mintha mindez természetes és a csillagoktól rendelt üdvösség
volna. Pedig nem volt az: minden paradicsom mesterséges a huszadik században. Tudjuk, hogy nincs visszatérés, mégis vissza akarunk jutni az angyali sörények közé!
* * *

Megölni a szerelmünket? Vannak, akik elpusztítják szerelmesüket, ha az már
végleg nem szereti őket vagy másba szeret bele. A szenvedély - úgymond - ezzel is igazolja erejét, és persze szabadulási vágyát. A halott már nem lehet hűtlen, s szeretni is
lehet még, gondtalanul.
Én is sokszor elgondolkodtam a gyilkosság lehetőségén efféle helyzetben, de
mindig más érzelmek vezettek. Én azt akarom, hogy akit szeretek, élhessen, boldog
legyen, ha nem velem, mással. Gondolkodás nélkül, a legbensőmből ezt a boldogságot:
a szerelmet, az élet örömét (joie de vivre) kívánom neki. Sőt, úgy érzem, ha csak kicsit
is megszűnnék ezt kívánni, már nem szeretném annyira, amennyire tudatom szerint
szeretem.
Ilyenformán arra gondolni, hogy meg kellene ölni, mert elhagyott? Ki vagyok én,
hogy csak az méltó az életre, aki csupán engem választ bálványául? Nem, nem: én nem
tartom magam az egyetlen „istennek" (s örülök is, hogy egyáltalán nem vagyok az!).
A veszteség miatt érzett gyászom annál feketébb lehet, minél fehérebb lobogású örömöket, jókedvet, elégedettséget s új szenvedélyt képzelek volt szerelmem szívébe. Irtózatos arra gondolnom, hogy az én ostoba, szörnyeteg indulatom csak arra volna jó,
hogy elpusztítsam őt, mintha a meghiúsult érzelemnek büntetéssé kéne válnia.
Éppen ellenkezőleg: szerelmemet csak az igazolhatja, hogy a legtöbb életbeli jót
kívánom annak, aki szeretett, s most úgy folytatja földi útját, hogy megint imád valakit. Örömöt, örömöt kell kívánnom mindenkinek, de kiváltképp annak, akit itt belül
mindennap megcsókolok.
* * *

A kapcsolat filozófiája. Meglepődve olvasom Rónay György naplóiban, milyen
komolyan gondolja ő az isteni kegyelem dolgát. „Mindaddig félmegoldásokban mara-

8

tiszatáj

dok, míg rá nem eszmélek a kegyelem realitására, s arra, hogy a vallás nem pusztán az
evolúció eszköze egy »méltó« embertípus kialakítására, hanem a kegyelmi világrend
transzcendentális törvényeinek behatolása a természet immanens törvényszerűségeinek
világába." Néha olyan elesettnek érzem magam, annyira megoldhatatlannak látom a
helyzetemet, dilemmáimat, hogy ez az utalás az isteni kegyelemre reményt ad. Hátha
segít - egyáltalán nem érdemlem - a Szeretet Istene, hiszen ő az igazán „malaszttal teljes". (A malaszt eredetileg szeretetet kellett hogy jelentsen, mert lengyelül a miloscs
szerelmet jelent.)
Viszont, ha a kegyelem isten szabad döntésétől függ, nem hasonlít-e némiképp a
Kálvin-féle eleve elrendeléshez, a predesztinációhoz? Nem ismerem az utóbbi egész teológiai érvrendszerét, mégis azt hiszem, ha a világot összekötő univerzális szeretet a lényege, akkor nekem is szeretnem kell az Ismeretlent, tökéletlenségeim közepette is. Ez
az odaadás az, amit 25—30 éves koromban, inkább panteistának mondható elképzeléssel
„a kapcsolat filozófiájának" neveztem.
* # *

Gyermekpornó? Hallom a rádióból, hogy Ausztriában törvény készül a gyermekpornófilmek készítői, forgalmazói és vevői ellen. 3-5 évet kaphat a bűn elkövetője.
Eléggé megdöbbenek: seholse állhat meg a zuhanás útján az emberi természet? A pénz
hajszolásának csakugyan mindegy, milyen ocsmány eszközökkel sajtolja ki az eltévelyedett emberekből a gyors, könnyű hasznot? S majd lesznek, akik erre is azt mondják:
nem kell megtiltani, akkor magától eltűnik? Hogy jöhet így el az apokalipszis ideje
után a megváltás korszaka, amiről Hamvas prófétál?
#

*

*

Szeretet mint szerelem ? Mindnyájan azt hisszük: szeretet és szerelem rokon érzelmek. Hosszú tapasztalat évei kellenek ahhoz, hogy ráeszméljünk tévedésünkre. Hiába
mondjuk azt: „szeretlek" vagy: „már nem szeretlek", a kötődésnek abban a módjában,
ahogyan a szerelmes megtapasztalja boldogságát és egyúttal boldogtalanságát, másfajta
szituációról van szó. Ezt kiszolgáltatottságnak vagy hipnotizáltságnak kell neveznünk.
A szeretet nem fosztja meg az embert a szabadságától, azaz értelme és akarata normális
működésétől. A szerelemben pontosan ez történik meg. A szerelmes érzése attól
kezdve valódi és teljes, amikor választásáról már nem maga dönt. Bárki megélheti ezt,
aki ilyen vagy olyan oknál, érvnél fogva elhatározza: véget vet szerelmi kapcsolatának.
Vagy nem képes erre, vagy ha mégis, roppant nagy árat, esetleg idegbetegséggel, depresszióval tetézett árat fizet érte. A szeretet soha nem csaphat át gyűlöletbe, az ún.
szerelmet folyton fenyegeti ez az elsötétülés. A szeretet tiszta odaadás, a szerelem zavaros, ellentétek közt ide-oda vágódó szenvedély.
* * *

A szerelem mint lét. Miért nevezték a görögök a szerelmet őrültségnek, s miért
hívjuk gyakran ma is annak? A szerelmes - ha csakugyan az - nem gondol többé az
életre vagy nem szabad arra gondolnia, mert a létben van, s az annyival több, rnélyébb,
egzisztenciálisabb, mint az élet, hogy csak elronthatja vele a szenvedélyét. (Legtöbben
el is rontják, amikor szerelmüket életük rendezésére, biztonságuk vagy jólétük megteremtésére használják föl.) Igen, de élet helyett a mély, sötét, fönséges, kiismerhetetlen

1993. április

9

létbe merülni, úgy érezzük, nem lehet normális dolog. A lélek valahogy égni kezd,
mintha az érzelmektől egyszeriben elérné a maga gyulladáspontját. És ez semmi más,
mint őrület - a legjobb, mert a legtermékenyebb fajtából.
* * *

Az alkat is elaludhat. Kamaszkoromban „bandavezér" voltam a környékbeli
gyerekek közt. Erre tett alkalmassá, hogy mindig voltak ötleteim, terveim: mit kellene
csinálnunk; s ahhoz is értettem, hogy a fiúk ellentéteiben, vitáiban a mérleg nyelve
legyek, a kibékítő. Ezeket a vezetői képességeket a kommunista uralom alatt tökéletesen el kellett nyomnom magamban, nehogy a rendszer eszközévé tegyenek.
A menekvés útja az irodalom lett, hiszen erre szintén erős volt bennem a hajlam.
Vagyis a kifejezés, illetve az ismeret- és élménymegosztás ösztöne. Bizonyos értelemben ezek is vezetői tulajdonságok, csak nem a valóság, hanem a nyelvi, esztétikai
értékek síkján bontakoznak ki. Személyiségem teljesen ennek megfelelően alakult át.
Vezetői alkatomat sikerült végérvényesen elaltatnom. Olyan mélyen, hogy ha ma arra
gondolok: politikai vezetőszerepet kellene vállalnom, félelmet és létbizonytalanságot
érzek, s mindig az irodalmi értékrendet választom.
#

#

*

Galina és Misztiszláv hazalátogatása (1990 telén). „Nem Lenin és nem a cárok: az
oroszok teszik olyan naggyá ezt a népet." - mondja Rosztropovics azon a nemzetközi
sajtóértekezleten, melyet feleségével, Visnyevszkájával együtt tart, nem sokkal Moszkvába érkezésük után.
Nem tudom megrendültség és a legnagyobb elismerés nélkül nézni a világhírű
művészházaspár dokumentumfilmjét. Emlékszem: tizennyolc évvel ezelőtt vállalták,
hogy a hatalom minden nyomása és fenyegetőzése ellenére is befogadják az otthonából
elüldözött Szolzsenyicint. Ezért fosztották meg őket az állampolgárságuktól. így kerültek Amerikába. Galina egy BBC-beli interjúban kifejtette: „Míg New Yorkba nem
értünk, fogalmunk se volt arról, mi a szabadság. Otthon sose volt módunk, hogy mi
magunk döntsünk a dolgainkban." Nem volt igaza: amikor Szolzsenyicin mellé álltak,
tökéletesen bizonyították szellemük, akaratuk függetlenségét. Nagy emberek, a század
példamutatói.
* * *

Az amerikanizmus. Sokkal nagyobb veszélye a X X . századnak, mint a kommunizmus és a nácizmus. Nem lehet körülhatárolni, mi is valójában. Olyan, mint az édes
illatú gáz, mit parfümként szívunk be gondtalanul, s csak akkor döbbenünk rá, hogy
mérget nyeltünk, mikor már végez velünk. Az amerikanizmus: a pénz. Az emberiség
egyetemes csalimadara. Hatásának titka, hogy egy eredetileg szimbolikus, tehát dolgokat helyettesítő eszközt, amelynek ilyenformán nincs saját léte, létként céloz meg, és
minden mást ennek rendel alá. A pénzfetisizáló civilizációk ennek következtében
valóban az üresség, a legrosszabb értelemben vett semmi áldozatává válnak. A pénznek
mint minden alapértéket félretoló „értéknek" imádata: ez az amerikanizmus terjedésének és ellenállhatatlanságának magyarázata. Nem tűnik föl, hogy antihumánus, hogy
megfoszt a szabadságtól, a természet és az emberi személyiség méltóságától.
A nácizmus vagy a kommunizmus „eszméi közt" könnyű volt fölismerni „az
űrt". Az amerikanizmus a nyitott társadalom vezetőerejeként jelenik meg: demokráciát, emberséget, civil magatartást, az emberiség hagyományainak tiszteletét-ápolását
ígéri. Nincs szabadelvűbb alkotmány, mint az amerikai. A társadalom türelmes: nincs

10

tiszatáj

már faji megkülönböztetés, nemzeti előítélet, noha a néger- meg az indiánügy még
mindig traumatikus teher az Államokon. Nem nyomasztják az amerikai polgárt az
európai feudalizmus maradványai sem. A hatalmas országnak azonban csak kétszáz
éves múltja van. Ez nem elég ahhoz, hogy a modernséget, azaz a szellem megromlását
és fokozatos visszahúzódását megakadályozza.
Nem marad más, csak a habzsolás, a dolgok és tárgyak utáni mohó vágy.
A pragmatizmus, amelybe minden antihumánus tett, gondolat belefér, hiszen az elméletnek nincs értékkritériuma. Világos, hogy minden teret betölt a technika, ha egyszer
az elveket többé nem érzékeli egy civilizáció. Belülről kifelé fordul: minden a siker, s
már senki sem kérdezi: mi az emberi lét értelme, mik azok a metafizikai föltételek,
amelyek között életünket beépíthetnénk a valóságos létbe, nem pedig annak hamis
formájába: a hatalomba, a harácsolásba, a hétköznapi fogyasztási cikkek szintjére
leszállított gyönyörökbe. Az amerikai dráma, költészet, regényírás, de főként a film
hanyatlása jól mutatja a szellem hiányát. A hollywoodi film-imperializmusnak nem az
az oka, hogy „nem tudnak" rendezni, hanem az, hogy rájöttek: a sokmilliós pénzhaszon titka a banalitás. Az erre a szintre leszállított film - mindegy, hogy játékfilm,
thriller, krimi, akció- vagy szex-, illetve pornofilm - a világ bármely táján eladható a
moziknak, televízióknak egyaránt. Arról az ún. „zenéről" is érdemes beszélni, amit
általában a rockegyüttesek játszanak. Övék az ifjúság, s szintén övék a pénz: zene nem
marad, csak valamilyen elektronikus „zaj", amely egyúttal jól illusztrálja a nyugati
világ kultúrájának „ünnepélyes" összeomlását.
Az amerikanizmus befejezi a nihilizmusnak azt a folyamatát, amelyet a kommunizmus és a nácizmus „emelt" állami és tömeggyilkos világszintre, s amellyel szemben
legföljebb a társadalomból végleg kivonulva, mondhatnám, a sivatagba húzódva,
anachoréták módjára lehet csak védekezni. Másutt mindenütt utolér, mert „soft, warm
and sweet": halálosan édes. Az amerikanizmus nem ellenség, nem személy, nem eszme,
annál inkább az a névtelen antikrisztus, akiről Hamvas beszél. Megjövendöli, hogy eljön. Folyton ezt jövendöli.
* * *

A királyok titka. A történetre már nem emlékszem. Az mégis jól megmaradt bennem, hogy fölébredve azt kiáltottam: „De hiszen ez a királyok titka! Mindenféle
uralkodásra vállalkozók titka!" S hogy mi ez a titok? A törzsfőnek, a fejedelemnek, a
gengszterbanda vezérének, a diktátornak, röviden: a királynak gyilkoltatnia kell! Lehet,
hogy a király lágyszívű, akkor is; lehet, hogy igazságos, akkor is; lehet, hogy szent és
istenfélő, akkor is. Aki a trónra ül, annak másoktól meg kell védenie ezt a trónt; a
hatalmat, s a hatalomhoz vér kell, élet, szív, mások szíve. S a király gyönyörködve
vagy izzadva, rettegve, közönyösen vagy bűnét meggyónva, aláírja a kivégzésről szóló
parancsot. Ez a királyok titka, az uralkodás szörnyűséges törvénye! Boldog, aki sose ül
föl a trónra!
* * *

.. Úszni az áradásban. Úszni abban az áradásban, amellyel a másik szenvedélye önt
el: ez a szerelmi elveszettség s egyúttal az üdvözülés lényege. Többé nem a magunk
lábán járjuk be a világ tájait: egy más, ismeretlen hatalom „ragad el", s sző~szerinti
„elragadtatásban" rohanunk végig az időnek azokon a lépcsőin, amerre ez az ünnepi
állapot visz. Mindenesetre nem kell gondot viselnünk magunkra: bizonytalanságunk
vagy jövő-félelmünk megszűnik. A teljes jelen tölt el. Soha máskor nem azonos annyi-

1993. április 13
ra az Én az idővel, mint amikor egy másik Énnek megadja magát, ahogy beporzáskor a
virág megtermékenyül, anélkül, hogy a termésre gondolna. Az aratás már nem áradás.
* t *
A kettős látás életérzése. Még mindig nagyon nehezen tudom megfogalmazni a
kettős látásból következő életérzésemet. Csak azt tudom: „azóta" valami alaposan
megváltozott bennem a dolgok, események megítélésében. Mindig tiltakozom magamban, ha túlságosan bele akarok merülni valamilyen irodalmi, politikai vagy emberi
viszonyokat érintő ügybe. Az a homályos ösztön dolgozik benne, hogy ami itt a
földön velem vagy a világgal történik, elvesztette számomra az igazi jelentőségét.
A létezés dolgai elsuhanó tünemények lettek: mintha minden esemény, tény csak a
kiviruló, s aztán elsárguló és leszakadó levél gyors egymásutánban következő elvillanása volna. Csupán azt nem tudom, honnan látom én ezt ilyen „múló pillanatnak" honnan nézem valójában a dolgokat, történéseket: van-e módom arra a végleges
kívülállásra, amire a kettős látás elve végül is lehetőséget ad? S mint magatartást,
döntést, voltaképpen a lemondást tenné szükségszerűvé?
* * *

Az üres, hideg apotheózis. A Teschauer-ablak két üvegtáblája közé került őszi katicabogár: mindent jól lát a vakító fényben, ott van előtte és mögötte az egész ragyogó
természet. Le-föl mászik az üvegen, hogy a kijáratot, vágyai lehetőségének az útját
megtalálja. Soha nem sikerülhet neki. Ugyanilyen az ember metafizikai lehetetlensége:
minden adva van, sugárzik ránk örökre nyugtalanító fénnyel. De ott a „de": a kemény,
áttörhetetlen ablaktábla. S végül a pusztulás. Néhány nap múlva halál a dicsőségben,
üres, hideg apotheózisban. Nem, nem: legjobb a katicabogárnak világra se jönni!
#

* .*

Az abroncs alatt. Be kellene ismernem: tévedtem. Aztán egészen pontosan megfogalmaznom: a kommunista évek szoros abroncsa alatt nem makkegészséges személyek, igazságra, szabadságra éhes modern társadalom szenvedett, vágyakozott a szörnyű
történelmi súly megszűnése után. Nem: az abroncs alattiak, úgy látszik, másféle tünetekkel, de ugyanolyan torzak, betegek, mint az afölöttiek voltak. S amint az iszonyú
vas csakugyan szétpattant, föltárultak az összes kóros elváltozások.
Ez az, amire nem számítottunk, még csak nem is sejtettük. Mindnyájan súlyos
személyiségváltozáson mentek és mennek át, akik a fölszínen vannak, s főként, akik
vezető szerepet vagy hatalmi pozíciót vállaltak. Ezt kellene gondosan megvizsgálni:
ezeket a tudatalattiig ható egyedi torzulásokat, jelentős és közepes értelmiségiekben,
politikusokban egyaránt. Ködös gondolatokat fejtegetnek, gőgösek lettek; mellébeszélnek; föltétlenül ragaszkodnak „igazságaikhoz" és ellenfeleiket ellenségnek tekintik.
A jellegzetesen magyar sértődöttség és az álnagylelkűség utálatos nyálkája ott lóg az
arcukon.
Tahiti közmondás. „Egy polinéz akkor hagyja abba az evezést, amikor meghal."
Egy költő nem akkor hagyja abba a versírást, amikor meghal? Egyikük se juthat a tenger végére soha.
H- » »
Ahogy a muzsikáról beszélnek a zenetudósok. Az. elragadtatott, némelykor már-már
elfulladó hang: mit jelent ez? Mintha költők mondanák a versüket. Nem arról van szó,

12

tiszatáj

hogy zenéről nem lehet „beszélni"? Hogy a zene titok még a szakértőknek is, és nem is
a szó tartalma mondja igazán a lényeget, hanem az az eksztatikusság, ahogy kénytelenek a tudósok is megszólalni? Csak suttogni, elcsukló, izgatott hangon lehet szólni
arról, ami a zenében hatalmas alakot ölt, de verbálisan „leírhatatlan" (unschreiblichbar)?
#

#

#

A tárgyak gonoszsága. Vagy legalábbis gúnyossága. „Van a tárgyaknak könnyük."
(Sunt lacriamae rerum.) De van emberellenes természetük is. Fordítva veszed föl a
pulóverod, rosszul gombolod be az inged, leesik a törülköző a tartóról, becsattan mögötted az ajtó, amikor nincs a kezedben a kulcs, s még számtalan eset: nem azt kell
gondolnunk ilyenkor, hogy nem elég a magunk baja - még a tárgyak is ott ellenkeznek
velünk, ahol csak tudnak? Már a dolgok összeesküvését érzem magam körül, de lehet,
hogy csak öregkori babonásságom vezet félre.
* * *

„Titkos bánat szobájában." Senkinek sem mondhatom el, hogy vergődők paradicsomi és kiűzött állapotaim között. Hogy azt a szerelmest, akit egyszer megtaláltam,
de akit (természetesen) nem tudtam megtartani, most örökös mérceként látom magam
előtt, s nem győzök szomorkodni azon, hogy elszakadtunk. Nem az a kor ez, melyben
akár csak magánbeszédben szót keríthetnék erre a „titkos bánat szobájának" nevezett
kétségbeesésre. Ezért hordom a maszkomat, mintha vidám, normális irodalmár volnék,
akit csupán az a hiúság vására izgat, ahol mindenki maskarának öltözik.
* * *

Betörni a világirodalomba. Mindig gyanús volt nekem az az érvelés, hogy csak
azért nem tudunk „betörni a világirodalomra", mert ismeretlen nyelvű, kis nép vagyunk. Hiszen ez csak a líra, a költészet dolgában lehet igaz. A költészet a nyelvi létezés formája, s ha ez távoli, megközelíthetetlen a maga eszközei miatt, akkor átléphetetlen a szakadék. (Meg kell jegyeznem: amikor tizennégy-tizenöt évvel ezelőtt a
„Modern Hungárián Poetry" c. antológia valóban „betört" az angolul beszélő világba,
az volt az általános külföldi kritika, hogy: „Lám, jó ez a magyar líra, semmivel sem
rosszabb, mint az angol, amerikai, francia, német vagy spanyol, de nem annyira más,
eltérő, mint gondoltuk.")
Egész irodalmunk teljesítménye azért nem vált a világirodalom elismert, földolgozott részévé, mert nem voltunk képesek valamire. S ez a valami: a nagy figurák
teremtése. Azoknak az univerzális, tehát minden ember, az egész világ számára mintát
adó alakoknak a megalkotására, akik az ember léthez való viszonyának a szimbólumai
koronként vagy minden időben. Médea, Antigoné, Oidipusz, Cid, Hamlet, Bovaryné,
Raszkolnyikov, Don Jüan; Don Quijote, Robinson, Ahab kapitány, Karenina Anna,
Candide, Peer Gynt és a többiek jól mutatják, miről beszélek. A magyar irodalomnak,
regénynek, drámának, elbeszélő költészetnek egyetlen ilyen lét-jelképet sem sikerült
eddig létrehoznia. Talán ezután?
* * *

A szerelem szürrealizmusai Nem tudtam volna meghatározni, mi a szürrealizmus
a szerelemben, illetve, hogy miért szürrealisztikus a szerelem, amikor az azonos című
verseskönyvet írtam. Az világos volt számomra, hogy amit átéltem, szürrealista dráma.
De hogy elvileg mit jelent?

1993. április

13

„A szürrealizmus elsődleges szándéka szerint az abszolút lázadás, a teljes engedetlenség, a szabályok semmibe vétele, a humor és az abszurd kultusza, minden ellen
folytatott, mindig újrakezdődő perként határozza meg önmagát. Nyíltan, éberen, kihívóan elvet minden meghatározottságot" - írja Camus. S nem illik-e rá minden szava a
szerelemre? Az is lázadás, vagyis tagadása összes körülményeinknek, s az üdvösség és
bukás, amivel jár, éppen abból ered, hogy a mindennapi valóságon túllépünk - a
semmibe.
* * *

Álom Nagy Lászlóval. Miért álmodtam vele, most először a halála óta eltelt több
mint tíz esztendő után? A képek erre nem adnak választ. Növendék kukoricás szélén
igyekszünk valahova, Lacin nem látszik, hogy egyik lába nem ép. Nem sántikál. Nagy
egyetértésben arról beszélgetünk: a jelen ítélete szerint ő az igazán nagy tehetség, bár
nem lehet tudni, később, a korszellem változásai következtében, nem egyenlítődhetnek-e ki az ilyen különbségek?
Képváltás. Már egy nagy, népes társaságban vagyunk. (Előzőleg valahol, talán egy
rejtélyes ruhaüzletben, bámulatosan szabott, fekete zakók között válogatok, s Laci
helyeslő bólogatása közben kiválasztom a legszebbet.) A zakó most rajtam van, s jó
érzéssel tölt el. Laci mellettem ül, beszélget, tréfálkozik, ölében igen szép, de roppant
picike nővel. Távolabb és az én oldalamon is rendes növésű, izgató nők ülnek, ámde én
valahogyan csak Lacit méltatom figyelemre. A nők mintha tiltakoznának az apró kis
nő túlságos pályolgatása ellen. Laci nevetve elhárítja ezt, s még nagyobb szeretettel
szorítja magához a valóban gyönyörű, babaszerű nőt.
Ujabb képváltás. Az egész társaság vonul valahova. Szőlőbe érkezünk. Hatalmas
fürtök a tőkéken. Azt érzem: a szőlő másé, egyetlen szemet se szabad leszedni. A többiek azonban, köztük Laci is, valósággal rávetik magukat a fürtökre, s egymás után
fosztják le a tőkéket. Erre már én is nekilátok a habzsolásnak. A szőlő tele emberekkel.
Laci kézen fogva vezeti az apró asszonykát. Mindenki beszél, csámcsog, és halad át a
szőlőn. Karneváli hangulat.
Harmadik képváltás. Kerítés mellett, fasorban ballagunk, Laci és a kicsike nő
mögöttem, néhány lépéssel lemaradva, jókedvűen beszélgetnek, nevetgélnek. Ünnepélyesen öltözött férfiak és asszonyok jönnek velünk szemben. Nagyon nyúlánkak,
magasak a fák, eső szemerkél, s én ebben az esőben, a jólöltözött sokaságban anyaszült
meztelenül lépkedek. Senki sem lepődik meg, nem háborodik föl, mintha természetes
volna, hogy egy ismert társuk meztelenül jár. Gondolkodom erősen: nincs-e ruhátlanságomban valami szégyenletes vagy bűnös, de aztán az jut eszembe: nem először
vagyok felöltözött emberek között meztelen. Ebben megnyugszom, hátrapillantok
Laciékra: vajon ők mit szólnak hozzám? Mosolyognak rám.
Mindegyik képben arra kell figyelni, ami nem természetes. Az elsőben arra, hogy
Laci nem sántít, mintha egészséges volna a lába, ami azt jelenti, hogy ennek a testi
fogyatékosságnak semmi negatív hatása nem volt a lelkére, s főként a szellemére.
A második jelenet kisalakú nője egyszerűen egy jelző megtestesülése: Laci utolsó szerelme K. A. volt. A hatalmas szőlőfürtök azt az óriási alkotóerőt és életbe vetett bizalmat
vizionálják, amely Laciból és verseiből olyan mitikus méretekben áradt. A ragyogó
gyümölcs amúgy is a szépség meg a szenvedésen aratott diadal, megdicsőülés jegye.
A befejező képben megjelenő meztelenségem, azt hiszem, az egész álomsorozat koronája és értelme, éppen ezért éppolyan könnyű, mint nehéz magyarázni, hiszen nyilván
a Laci költészete és lénye iránti teljesen nyitott magatartásomról van szó, ráadásul eb-

14

tiszatáj

ben a jelenetben már nem ő, illetve ők ketten állnak reflektorfényben, hanem én.
Az én sorsom ismertetőjegyei bontakoznak ki benne: a naivság és kiszolgáltatottság:
mind a kettő állandó zavart okoz, és önvizsgálatra kényszerít. De itt éppen a nagy
költőtárstól kapnak világos igazolást és megerősítést.
* * *

Ó jaj, költészet! Csak amit abból az ismeretlenből áthall s áthoz, csak amit abból a
fölfoghatatlanból megsejt és megsejtet, pontosan úgy, ahogy gyerekkoromban megéreztem, pontosan úgy, ahogy ez a titok önmagában fölfejthetetlen - csak ami a
versben ebből megmarad, illetve valahol a szavak és képek alján lerakódik, mint az
aranymosó serpenyőjének fenekén néhány aranyszemcse - csak az az igazi vers: valami,
ami mégiscsak elárulja, bár tilos, büntetendő, letagadható és letagadandó: az, hogy istenekkel ültünk egy asztalnál, és ittunk az öröklét fénypoharából.
Ó jaj, költészet! mondd el, hogy „non omnis moriar" — ez itt azt jelenti: nem
vagyok árva, azt jelenti, valakihez tartozom a különben hideg, közönyös semmiben.
Ó jaj, vers, cáfolj meg minden immanenciát és materializmust. Nem akarok elveszni a
hasznok és érdekek törmelékében, darabokra szakadt lélekkel heverni a mindenség
egyik pókhálós zugában, akár egy véletlenül levert görög váza!
* * #

A teremtés tévedés, vagy...! Az isteni, a szellemi kimozdulása önmagából azzal az
egyensúlyvesztéssel járt, amely csak a Nagy helyrehozatallal szüntethető meg. Azt hiszem, ilyesmi rejtőzhet a különféle eszkatológiák, utolsó ítéletek és Második Eljövetelek teológiája mögött. Természetesen a buddhista nirvána gondolata mögött is. Hiszen
most már látjuk: ebben a teremtett világban a diszharmónia az úr, nem a szellem.
* * *

A fagy. Visconti filmjét nézem. A vágy arra tanít, hogy a szerelmesnek - éppen a
szenvedélye miatt - nincs esélye arra, hogy szeressék, vagy hogy szerelme megmaradjon, hogy boldoguljon a szerelemben. A szerelmes rohan, nem tud megállni, míg bele
nem zuhan a szakadékba. Vagyis, míg rá nem döbben: nem viszonozzák az érzelmeit,
becsapják, egyedül van. Csak akkor volna esélye, ha le tudna mondani, meg tudna
maradni a lángban, amelyben él. De akkor nem volna szerelmes. Ádám és Éva
ismétlődő mítosza ez: azt hiszik, együtt, egymást átkarolva küzdenek a létük lángjaival. Aztán kiderül: Ádám is, Éva is önmagában ég, s „köztük a jeges űr lakik". Biztos,
hogy ez a kiűzetés egyik, s nem is a legmellékesebb értelme. Ádám vagy Éva lángolva
menekül, mintha benzinnel volna leöntve.
* * *

Az igazi kiűzetés. Férfivakság, férfirövidlátás bűvköréből nézve Ádám bűne nyilván abban áll: nem ébredt rá, hogy Éva szerelme az egyetlen, az első és utolsó kozmosz
számára. Élte, tapasztalta a testi-érzelmi odaadás minden áldását, amit csak asszonyától
megkaphatott, ez azonban olyan természetes lehetett neki, hogy nem rázta meg rendkívülisége és pótolhatatlansága. Csak később, a száműzetés éveiben jelenhetett meg
előtte számtalan éjszaka és reggel víziója, s akkor döbbenhetett rá sírva, mit jelentett
az, ha Éva őzgida-puha, meleg térdeit a nyakára csukja s úgy egyesül vele, hogy közben
hatalmas ölét, dereka, keble, válla s mosolya, hajbozontja teljes szépségét a szemébe,
agyába ihatja.

1993. április

15

Ilyenformán a mítosz értelmezésére újabb rést találunk, hiszen ha - mint mondani szokták - Ádám és párja, Éva együtt menekült az édenkertből, együtt szenvedte
meg a külső sötétség, a vadállatok, a munka és a félelem összes átkát, akkor azért a férfi-nő viszony mai lélektana felől tekintve, nem beszélhetünk kiűzetésről, bukásról. Ezt
csak akkor tehetnénk, ha valamilyen oknál fogva (mert volt különbség kettejük viselkedésében, mikor a Csábító megjelent) elszakadtak volna egymástól. Férfi és nő pokla
az, ha elveszítik egymást, ha mindörökre bezárul előttük az idő és reménység kapuja.
Azt mondhatjuk tehát: a mítosz vagy elhallgat valamit, vagy csupán arra figyel, ami az
isten és az ember viszonyában történt a múlt mély kútjában. A mai Évák és Ádámok
ellenben tudják, sokszorosan megkínlódva tudják, hogy egymás szerelmében megmaradni vagy abból kiszakadni és egyedül keresni istent: ez az igazi különbség üdvözülés
és kárhozat, paradicsomi állapot és kiűzetés között.
>4 * >4
Az egyetlen dolog. Ádám tudja, végül egyetlen dolga maradt: ki kell bírnia a
fájdalmat és a hiábavaló vágyakozást. Abból kell kiindulnia, hogy Éva messze van,
nagyon messze tőle, talán már a létezésen is túl, s ez azt jelenti: magában kell tovább
vándorolnia. Az isten éppúgy jó, mint rossz hozzá. Legföljebb azért könyöröghet,
hogy mielőbbi és nem túlságosan kegyetlen halállal vegye vissza az életét. Azt az életet,
amely számára örökös meghasonlás, válság; egy-egy pillanatra föltörő örömsikoly és
megvilágosodás - de aztán sötétség és félelem. Vagyis: ide-oda vágódás a szeretet meg
a szorongás között. És most már öregen, belátja: nem is lesz másként. Éva emlék, a
tudatlan és várakozó ifjúság emlék. S ő talán örül is, hogy nem szomjazza már a jövő
meglepetéseit, amit általában gyönyörnek és szépségnek neveznek az emberek.
>4 >4 >4
A határ-költészet. Már csak az immanens és transzcendens határán elizzó költészet
érdekel. A pusztán földi részletszépségekbe belevakult versek messze kerültek tőlem.
Magam se akarok ilyeneket írni, írtam eleget. Sursum corda! Még talán lesz valami kínzóan-éles öröm abban a Pilinszky-féle „halálos magasban". Mert nem a kettős látás
ösztönösen megtalált példája a szinte naponta mondogatott négy sor?
Ama kései, tékozló remény,
az utolsó, már nem a földet lakja,
mint viharokra emelt nyárderű,
felköltözik a halálos magasba.
Mondjam azt, hogy az olvasó legalább olyan nehezen, lassan jut el a „végső valóság" fölismeréséig, ahogy a költő eljuthatott? Nem ingyen érjük el a megvilágosodás
ilyen határozott állapotát. A tagadást és igenlést. Aligha van jobb szavunk erre a belátásra, mint a remény. Hiszen emberi aggyal és lélekkel csak bizakodni lehet abban,
hogy van egy igazi, egy ideális világ. Hogy létezik egy hamis, vagy legalábbis konkrét
realitás is, abban Pilinszky sem kételkedhetett. De hogy melyiket tartotta fontosabbnak, azt alighanem pontosan érzékelteti ennek a versnek a tragikus ünnepélyessége.
>4 >4 >4
A nem született ember. A megszületés, meg nem születés antinómiája még csak
nagyobb attól, hogy Ádám egyenesen a Szellem műve. Szerelemből, szeretkezésből

16

tiszatáj

majd csak ezután származnak embermilliók sok viszontagságra és véletlen örömökre.
Ezért nem tudjuk soha végérvényesen eldönteni: jó-e vagy rossz új ivadékokat nemzeni, foganni, világra hozni. A teremtés mítosza mindenesetre azt jelenti, a döntés nem
a mi kezünkben van, bár örökké gondolkodnunk kell azon: adjunk-e újabb áldozatokat a szenvedés könyörtelen kezébe. Nem létezik érzékeny lélek, aki nem borzad
meg a létezés nyomorúságán. A legmélyebb érzésem nekem is az a kétségbeesett, tehetetlen megdöbbenés, ahogyan a növények, állatok, emberi lények tökéletes, föloldhatatlan kiszolgáltatottságát tudomásul veszem. Kinek, minek vagyunk odadobva, mint
valami áldozati madarak, bárányok? Erre nem válaszol a kiűzetés mítosza. Ez a válasz
homályos marad vallások és különböző korokban kigondolt metafizikák magyarázataiban is. Hiába kérdezünk rá: senki sem mondja meg, mi volt a bűnbeesés, az emberi
nem megromlása. Ez az a titok, amelynek kétes öröme és biztos fájdalma a hatalmába
kerít, amikor utódainkat elindítjuk azon az előre tragikusnak tudott pályán, amelyre
természetesen nem gondolunk az egymásnak kölcsönzött ősi gyönyör pillanatában.
* * *

A három istencsináló nép egyike. A zsidóságra sose mint zsidóságra gondolok. Nem
is úgy, mint a többi emberre. A három nagy istencsináló nép egyikeként tisztelem és
csodálom őket, akárcsak a hindukat és a görögöket. A próféták népének köszönhető az
emberiség alapmítoszai közül is a talán legnagyobb: Ádám és Éva fölfejthetetlen
története. Azóta se tudunk sokkal többet magunkról: olyan komplex színpad ez, ahol
összes kérdéseink fölrémlenek, s a válaszokat is megkaphatjuk, ha szinte szürrealista
képekbe bújtatott titkukat kellőképpen megértjük. Alig hihető, hogy ebben a drámában már minden lejátszódott, ami az emberi lénnyel történhet. Pedig így van: olyan,
mint valami jóslat, mint valami előkép. Mint Vörösmarty Előszó c. mitikus verse,
amelyben szintúgy benne van az emberi nem rossz útra fordulásának víziója. A Tudás
Fájának filozófiája mellé tegyük oda a szanszkrit világ lélek fogalmát meg a görög
mitológia isten-, szellem- és emberképzeteit, és összeáll annak a képe, amit létnek (és
nem létezésnek) nevezünk, s amire, ha már elfeledkeznénk róla, újra és újra figyelmezteti a kereszténység akár csupán halvány bélyegét viselő embert is az Ószövetség
költészete.
#

*

#

A Misztérium. Ádám tudott valamit, amit mi már nem látunk tisztán. Ő nem
nevezte istennek, úrnak, teremtőnek a legvégső Erőt és Szellemet, hanem Misztériumnak. Megélte, hogy ennél a névnél nem juthat közelebb a Névtelenhez; belenyugodott,
sőt, örült neki, hogy amivel (akivel) együtt kell léteznie, az maga a Rejtelem, a föl nem
oszlatható Köd, a Megérthetetlen. De ott dobog az ő szívében is minden lény és dolog
leglényegében is, mint Semmi, mint Minden, mint Harag és Szeretet, mint Befogadás és
Elutasítás. Csak éppen nem érheti el se az értelem, se az érzékek. Ádámban még volt
valami ezeken túl, s az közvetlenül adta kezébe a kulcsot a dolgok zárához, s ezt az ismeretet vagy titkos viszonyt nevezte Misztériumnak. Még megvolt lelkében az analógiák, a mindent átfogó megfelelések hatalmas képessége. A jelek, jelképek most is villognak: csak belső szem kell a látásukhoz, amilyen Ádámé volt. De melyikünk szeme
ilyen?
—

Áhítatok
kérész esők, kelet felől,
amerre, mindig így már,
az ablak, illatuk hagyottan
a cseppek, vég jő, madár
veri felhők cafat alját,
toronytól toronyig fölfeszül
a vihar vászna, nedvét alá
engedi, kövek, lámpaoszlopok
pengnek; cserepek alatt, mint
a darazsak, a halál fehér
arcú ismerői a levegőég
otthontalan állatait fürkészik
akácok halálos hintájában
*

akácok halálos hintájában
a lemenő nap, tisztult ég
tetemekkel borított utakra
néz, elidőz alant a kövek
között, önnön múltját
tekintete sugaraival matatja,
zúzott csontú bagoly vonszolja
iszonyú súlyú testét, ájult
gyümölcsökre lép, ismeretlenek
mind, hideg hamuszín húsuk
a sárban szertemállik, ő meg
maradék melegét kifújja
magából, az épület mögött,
hátul, meghitten
*

hátul meghitten hóra hó,
tartja a szóbeszéd, ám addig
még hiábavaló történetek,
tudható, bolygó ebek, szélütött
majorság vonaglik némán a
házak között, miként a lent bicegő
pára, addig még hullnia kell,

18

tiszatáj
így> neki-nekifeszülve saját
teste tollat borzoló fojtott
tüzének, vér csapadéka léte
gyér fényű hajlékaiban, erek
korbácsütései föl-fölrángatják
nedves lényét, libeg-lobog
mint egy roncs, gazdátlanul,
szemhatárig
*

és vissza, ki szólítja: föld?
ég? kő? tenger? reászorul a
dévaj évszak, térségei, bármerre
indul, sántít suta félsszel,
bejárhatatlanok, valamennyi
föllebegésekor elhágy valamit,
ami égi jelenéssel összecsomózta,
a nevét végül és a gondviselő
gyanakvást, azután, a farakáson
állván, fényképezkedik még tűr,
imbolyogva kissé, amíg egyenként
odaállnak és tollát érintve a gépre
élccel visszanevetnek, ő meg halálát
vajúdja, várakozva, csendben
*

pára száll föl, szerte, két
szárnya mozdulása elismételni
látszik születését, virító hasábok
gurulnak alá, mikor elrugaszkodik
és a valót végleg odahagyja
*
látni még a megfáradt tollak örömét,
védekezve peng a csőr az ég titkos
ütőhangszerein, ide, oda, majd
villám kél recsegve, belül,
csattan fondorlatosan, messze
világló retesz, vala pedig mintegy
hat óra, és sötétség lón az egész
tartományban mind kilenc órakorig

1993. április

19

KOVÁCS ANDRÁS

FERENC

Dallam
Emily Dickinson emlékére

Sajog a semmiben a sok,
sürög a sokban is a nincsen.
Esők suhognak - hallgatok...
Már senki sincs, ki rám legyintsen.
Már senki - már lélek, se test.
Se szem, se kéz, se cél, se tét...
Szeress nagyon! Szeresd! Szeresd
az űr kopár lélegzetét!
A boldog űr is elpihen suttog az okozat az okban...
Sajog a nincs a semmiben,
sürög a semmi - csak a sok van.

Szegmentum
Látott sokat: önlétén átsüvít
Egy gazdátlan sötét golyó, kiszáll
A semmi súlyos bársonyán keresztül.
Semmit se mozdít: elsüvít a szem.
Látott: lehunyja végül önmagát.

Talizmán: Triszt án sóhaj a
Izolda illess lüktető ereklye
Idők torkában hűlt homok peregj le
Viharba pördült megszélhüdt dereglye
Vergődöm ím kórság körülseregle —
Lakozz bennem s épüljek benned én
Létem betölt te vérző szent edény
Irgalmas kéz kardpengeél ha forró

20

tiszatáj

Itt perzsel ég süt szív szirtjén a porhó Arcod vakít légy orvos benn Yseult
Arcomra leplet szorgos semmi sző

Von jetzt an
Úgy tartalak. Hajlott faág a holdfényt.
Húsomba forrsz. Szétolvadsz tenyeremben,
Miként szemembe tévedt látomás:
Képsorrá oldódsz, álommá mosódol.
Árvád vagyok, s tiéd az áldozatban:
Foglak, szorítlak, mint a fájdalom,
Ha angyalszárny csapdossa puszta arcom.

1993. április

KÁNTOR

21

LAJOS

Kolozsvári történetek
A kesztyű
Ebben a kesztyűtörténetben nincs semmi balladás. A helyszín méltatlan a schilleri előzményekhez. A szóban forgó piacon már a cirkusz sem üt tanyát - nincs hát
oroszlánüvöltés, tigrisek vagy leopárdok vérszomjas bömbölése; a szörnyű macskák
csak egérre vagy patkányra vadásznak. Ujjával nem int a király, nincs Kunigunda és
nincs Delorges lovag. Legfeljebb aranyárus Gáborék kínálják, zsebből, a portékájukat.
A ropogós havon befelé igyekszem a szerkesztőségbe. Mindenki siet, már
amennyire óvatossága a letakarítatlan utcákon engedi. Csak egyvalaki áll lecövekelve, a
túlsó járdán. Idősebb férfi, kis kézitáskával a kezében. Előtte a hóban egy fél bőrkesztyű. Most ejthette le, nyilván mindjárt lehajol érte. De ő nem mozdul. Illetve, gyanútlanul babrál a táskán.
Mindezt ösztönösen regisztrálom, menet közben. S tanácskozom magammal:
szólni kellene, figyelmeztetni az embert.
Egyelőre csak lassítok. Nem szívesen szólítok meg az utcán idegent. Különben is,
mindenki vigyázzon a holmijára. De hát, hogyan is szólítanám? Magyarul? Románul?
A férfi (vagy tíz évvel lehet idősebb nálam, ám láthatólag jól tartja magát) még
mindig egy helyben áll. Nem néz rám, pedig tőle pár lépésre megálltam. Nézem az emberemet. És a kesztyűt a földön. Egye fene, megszólítom. Magyarul.
- Uram, leesett a kesztyűje.
A férfi hangja felragyog. Mint aki csak erre várt.
- Nagyon szépen köszönöm.
Könnyedén, sportosan hajol le a fél kesztyűért, mintha a teniszpályán, labdáért
nyúlna. Mozdulatában nincs meglepetés, nincs sietség. És elindul a híd irányába.
Megyek én is tovább, az ellenkező irányba. Vagy talán ugyanarra? Mert hiszen egy társadalom-lélektani kísérlet alanya voltam az előbb. És egy műfajelméleti következtetéssel is gazdagabb lettem: az anekdotát és a balladát csak az úttest választja el.

Csillag
Mostanáig csak mint lónevet ismertem. De tágul (vagy zsugorodik?) a világ: a minap egy japán pincsit szólított így a gazdája. A hajdani kapubástya tövében.
A Tűzoltótorony lépcsőin évtizedeken át a macskák futkároztak. A kutyáknak
inkább a külső fal jutott, legalábbis amióta vaspánttal lezárták a toronyhoz vezető
ajtót. Mondják, holnap-holnapután (vagy azután) csillagvizsgálót nyitnak itt. Szép
üvegesre be is fedték a torony tetejét, innen fognak kikukucskálni a messzelátón a
gyerekek, persze, nem a múltba, hanem a világűr-jövőbe.
Egyelőre azonban visszazárták az ajtót, rárakták ismét a vaspántot, lakatot. A rohangászó japán pincsi nyugodtan megemelheti a bástyafalnál a lábát, senki sem zavarja
dolga végeztében.
A sarkon előtotyog, kövéren és ráérősen, egy mélynövésű asszonyság. Belőle szállt
ki tehát a már előbb is hallott, amolyan palócos „á"-val, rövid „l"-lel szóló kiáltás:

22

tiszatáj

- Csilág!
A kutya nem hederít gazdájára. Az asszony viszont a moziba igyekvők tömegében nem láthatja a pincsit. Én, noha ki nem állhatom az ölebeket, emberbaráti meggondolásból (múltkori kesztyűsesetem sikerét nem feledve) elhatározom, hogy segítek.
- Ott fut - mutatok arra, amerről jöttem.
Az asszonyság rám néz, értetlenül.
Ösztönösen megismétlem, Csillag gazdájához fordulva:
- Ott a kutyája!
Most már szemmel láthatóan dühösen néz rám az asszonyság. Éppen csak hogy
nem vesz fel egy követ, hogy felém dobja. Én továbbra is értetlenül nézek vissza rá. És
újra hallom a kiáltást:
- Csilág!

• Hová tűnt a bolgár kalauz?
- Ezt el kellene mesélnem nektek - szólna Esti Kornél, ha az a vonat nem vitte
volna őt is olyan messzire, mint az általa elhíresült bolgár kalauzt.
A vonatok viszont nem tűntek el. Lerobbantak ugyan, de azért jönnek-mennek.
Hozzák az idegeneket, messzire viszik a helybelieket. A bennszülött s az idegen helyet
cserél. A nagy kavarodásban nincs idő éjszakai pöfékelésre a folyosón, a fülke előtt.
Hogyan is lenne türelmünk meghallgatni a másik végtelen történetét, s a végén még vigasztalni is őt?
A társaság sem kíváncsi már Esti meséjére. Ugyan mire lehet menni manapság
ilyen történetekkel? Mármint hogy az idegeneket az jellemzi, hogy annak az országnak
a nyelvén igyekeznek beszélni, amelyben utaznak - az odavalók viszont, a helybeliek
csak bólintanak, jelekkel értetik meg magukat.
A társaság tagjai ellentörténeteket tudnak. Rövidebbeket, amelyeknek tulajdonképpen csak csattanója van. Régebben anekdotának mondták. Van, aki viccnek veszi.
Holott egyszerű helyszíni gyűjtések, miniriportok egy székely kisváros főutcájáról.
- Fiatal házaspár sétál az őszi napfényben, hat-hétéves kislányával. Előttük egy
náluk is fiatalabb férfi és nő babakocsit tol, az asszony oda-odaszól, románul gügyög a
csecsemőnek. A mögöttük haladó pár leánykája előbb csodálkozva néz, figyel, aztán
előrefut, benéz a gyerekkocsiba, visszafut a szüleihez. Kérdőleg néz fel rájuk, aztán ő
adja meg a magyarázatot:
- Milyen kicsi - és már román!
A társaságbeli angoltanárnő (persze, magyar) tud egy ennél is rövidebb történetet.
Ő már Örkény egypercesein nőtt fel. Most egy saját félpercest ad elő.
- A megye történelem szakosainak tartottak előadást az új művelődési házban.
Program végeztével ki-ki sietett ebédelni, ám a két, frissen kinevezett történelemtanárnak itt nem volt sietős dolga, ismerkedtek az idegen utcával. Az ő beszélgetésükből
idézem (magyar fordításban):
- Hogy elmagyarosodott ez a megye...

Epilógus

—

Mikor is írtam ezeket a történeteket? Három vagy négy éve? Lehet, hogy ma reggel.
1992. november.

23

1993. április

JUHÁSZ ERZSÉBET (ÚJVIDÉK)

„Valami leköti bennem a dalt"
Hónapok óta ismételgetem magamban nehéz sóhajok közepette: valami leköti
bennem a dalt. E mondat eredetileg Kosztolányi Nérójából való, s nem valamiről,
hanem valakiről van szó benne. De már annyiszor elmotyogtam magamban, hogy lassan átalakult, s függetlenedett az eredeti szövegtől. Teljesen önálló életet kezdve éli
bennem a maga külön világát. Kezdetben esszé kívánt lenni az alkotói és a külvilági
válságról, de a terv megvalósulatlanul porlott szét a hamuszín semmibe, a mondat
pedig maradt. S maradt a válság is, kívül és belül egyaránt. S e kettős válság növekedik
nap mint nap, végeérhetetlennek látszó kilátástalansággal.
Hogy mi minden az a valami, ami „leköti bennem a dalt", hogy most már
maradjak e lírai megfogalmazásnál? Mindannyiunkat többé-kevésbé szakadatlanul
nyomaszt. Kezdve a legközönségesebb kenyérgondoktól a filléres ügyekben való futkározásokig, s a félelmek hideglelős rohamai, szűnni nem akaró, tompa szorongások. De
talán még ennél is inkább az a nyúlós, undorító massza, amely mindennek hatására elborítja az ember agyát, lehúzza a lelkét, hogy a legnagyobb öröme, ha végre alhatik, s
nincs is tudomása arról, mi minden forgolódik lénye megvilágítatlan szegleteiben.
Hiszen az a kibírhatatlan, ragacsos massza, mely elborítja az ember agyát, az minden
áldott nap újra megteremtődik. A háború egyfolytában tart, a mozgósítások is, az
elszegényedés is föltartóztathatatlanul, de ami igazán ragacsossá és undorítóvá teszi ezt
a masszát, az a manipulációs masinéria, amelyet politikának neveznek, s amely naponta
arcul köp bennünket vérlázítóan szemenszedett hazugságokkal, s egy olyan jövő
ígéretével, amely e pokolinál is mélyebben pokoli.
„Az elodázott, el nem végzett, a korjelenségek belső tisztázást elspóroló írólétből" következnek sok esetben a szépírói megtorpanások és válságok - mondja Sándor
Iván egy vele készített interjúban. Nehéz ennek a végére járni, mert sok-sok szálból
tevődik össze egy-egy alkotói válság, az is lehet, hogy egyéni alkati adottságainkból
adódóan következik be vagy marad el a szerencsésebbeknél, s úgyszólván soha semmi
kapcsolatban sincs a külvilág válságaival. Nehéz lenne egyetlen írás keretében a mi
világunk válságát elemezni. Hiszen ahhoz képest, hogy maholnap nem lesz mit ennünk, minden más csak részletkérdés. De ha mégis megpróbálunk előreláthatatlan jövőnkről gondolkodni, akkor nemcsak mindennapi kenyerünkre gondolunk, hanem
mindenekelőtt az ifjúságra. Hány száz középiskolás és egyetemista tanul például külföldön, mindenekelőtt Magyarországon? Hova fognak beilleszkedni, ha tanulmányaikat
befejezték? Oda, ahol tanultak, vagy visszajönnek mégis? Nyilván mindegyikük ott
fogja felnőttéletét megszervezni, ahol erre esélye van. Esélye a boldogulásra, a tevékeny
és kreatív életvitel kialakítására. Ha a mostani esélyek és esélytelenségek alapján latolgatunk, kétségtelen, hogy élni érdemes életet itthon nem remélhetünk. De elhihető-e,
hogy a társadalmi-politikai mozgások ennyire kiszámíthatóak volnának? Mert ha igen,
bátran kiírhatjuk Vajdaság „kapujára" is a dantei figyelmeztetést: „ki itt belépsz, hagyj
fel minden reménnyel!"
Semmilyen megbízható adataink nincsenek arról, hogy mennyien hagyták el végérvényesen vagy átmenetileg Vajdaságot a magyarok közül. Félő, hogy rengetegen.

24

tiszatáj

Nem magyarok is kétségtelenül, s ez lesújtó a többségi nemzet számára is, a kisebbségek esetében azonban egyenesen katasztrofális. Ugyanis nem lehet büntetlenül örökösen újrakezdeni. Az ember sohasem tanul meg tájékozódni. Egy-egy mikroközösségben való tájékozódás híján az ember örökké gyökértelen marad. A gyökértelenség
viszont értékek híján nem más, mint vegetálás, még ha, tegyük fel, a jóléti társadalmak
fogyasztói vegetálásáról van szó, akkor is az: éldöglődés. Értékek teremtése és
megőrzése nélkül nincs értelmes élet.
Ritkán sétálok szülőhelyem utcáin. A rajtuk tapasztalható értékpusztulások jobban szíven ütnek, mint másutt. De nemrég úgy adódott, hogy újra megtettem egy
bizonyos útvonalat, melyet gyerekkoromban hetente néha többször is. Az egész útszakaszról nem mondanék most egy szót sem. Csak a végállomásról. Egy több lakosztályos földszintes családi ház. Most ismeretlenek lakják. A meszelés és a fakapu most is
ugyanaz. A nagykapu félig bedőlve, s szinte teljesen elkorhadva. Csupa gyom az egész
virágoskert, a néhai homokozó is, melyet egykor bordóra festett saroktéglák kerítettek
körül, mint ahogy az ágyásokat is. Az utcai sarokszoba legjobb gyerekkori barátnőm
szobája volt. Ma félig üzlet - félig kocsma. Iszonyú ricsaj és piszok az egész helyiségben. A bejárati ajtóvá alakított ablaktól balra állt a zongora. Mellette könyvespolc. Valahol előtte állott egy kis fekete asztalka (valamelyik nagynéni örökségéből), s
rajta (szintén az örökségből) egy nagy és nehéz tengeri kagyló - mélyülő szürke
spirálisba sodródva. Valaha két kézzel kellett a fülünkhöz emelni, mert olyan nehéz
volt. Az a hír járta róla, hogy fülhöz szorítva meghallani benne a tenger morajlását.
Sokat írtam életemben az otthontalanságról. Arról is, hogy emigránsok vagyunk,
anélkül, hogy egy tapodtat is elmozdultunk volna a helyünkről. Fogalmaztam úgy is,
hogy tősgyökeres idegenek vagyunk születésünk és életünk helyszínén. Pedig csak arról volt szó, hogy nem éreztem eléggé a magam gyökereit, s amit éreztem, az elégedetlenné tett, örökösen hiányérzetekkel telivé. De hát ez természetes is, hiszen aki
értékeket akar teremteni és megőrizni, az mindig, mindenütt hiányérzetekkel küszködik. Még jobban meg van verve e hiányok átlátásával és átélésével, ha kultúra tekintetében oly szegényes helyre született, mint amilyen ez a mi vidékünk is, ahol az a kevés
is, ami volt, alig egy-két év leforgása alatt semmivé válhat. S erre ez a mostani háború
alaposan ráeszméltetett.
Olvasom Czeslav Mitosz esszéjét a száműzetésről. „A száműzetés - írja - épp viszonyítási pontjainktól foszt meg, amelyek pedig segítségünkre lehetnének, ha terveket
szövünk, célokat keresünk vagy teendőinket szervezzük meg. A szülőföldjén mindenkit sok kapocs fűz az elődeihez; az írókhoz, ha író, a festőkhöz, ha festő az ember, s e
kötődésekben a csodálat és szembehelyezkedés egyaránt jelen van. Igyekezünk őket
utolérni vagy túlszárnyalni, hogy nevünk a falunkban, városunkban vagy országunkban megbecsült nevek mellé kerüljön. Külföldön mindebből semmi sem marad, kikerülünk a történelemből - ami mindig egy jellegzetes földdarab története - , s szembe
kell néznünk - hogy egy emigráns író szavaival éljek - »a lét elviselhetetlen könnyűségével«".
Egyre riasztóbban tényleges valósággá kezd átalakulni mindaz, amit a száműzetésről írtam valamikor. Tapodtat sem kell odébb mozdulnunk ahhoz, hogy ne ismerjünk
rá egy-egy utca lakóira. Alig találunk a magunk számára könyvet a könyvesboltokban.
És síig látunk fiatalokat, akik a meglévővel való természetes szembeszegülésükkel is, de
tegyék a maguk módján a kultúrát. Létezik, hogy a társadalmi-politikai mozgások
egészen kiszámíthatóak? Mert ha igen, itt nem marad hely az élni érdemes élet számára!

1993. április

25

„Valami leköti bennem a dalt" - motyogom magamban mindazt továbbra is
megnevezhetetlenül, ami még a fenti reflexióknál is komorabb. S hogy miért kötött
meg bennem ez a mondat így, hogy dalt emlegetek? Talán azért, mert túlságosan is irreálissá lett már e szó, nem kötődik már békeidők kispolgári idilljeihez, sem a költészet
emelkedettségéhez. Tovatűntségével, messziségével azt a szikrát villantja meg képzeletemben, amely - a tökéletes hatástalanság, tehetetlenség állapotában is - utánanyúl még
annak, ami nem evilági, hanem irreális. Ez a mozdulat az egyetlen garanciám arra,
hogy még mindig nem fogadtam el, hogy az élet itt nem több, mint minden érték híján
való éldöglődés.

Egy gesztusértékű szó
Nemrég írtam arról, hogy a dal szó számomra mint valami kis szelence, magában
foglalja mindazt, ami bennem az irreális felé nyújtózik. Mert az utánanyúlásnak ez a
mozdulata az egyetlen biztosíték arra, hogy még mindig nem fogadtam el: az élet itt
többé nem lehet más, mint éldöglődés. Ez alkalommal egy másik ilyen gesztusértékű
szavamnál időznék el.
Alig merem leírni e szót: rózsa. Legalább két okból kifolyólag. Egyrészt, mert
mérhetetlen erkölcsi hígságra vallhat azon iszonyatok közepette, amelyekben élünk, s
a még pokolibbak eljövetelétől való szorongásaink és félelmeink mindennapi tapasztalatai között leírni épp e szót. S mégis megteszem. Ugyanis időről időre mégiscsak vannak hátborzongatóan irreálisnak tűnő felvillanásaim, amikor nem tudom elhinni, hogy
az élet itt ezután már csak éldöglődés lehet. Megint az irreális felé való kinyújtózás
gesztusértékű mozdulatáról van szó tehát. Másrészt viszont, ha már ezt az akadályt
mégis legyűrtem, fölmerül a kérdés, miért épp a rózsa szót választottam. Elmondanám
ennek történetét.
Úgy tíz évvel ezelőttig heveny rosszullét fogott el a rózsától. A virág sem
érdekelt, csak egy fokkal kevésbé vetettem meg, mint a szegfűt. De hát versbeli rózsára
gondolok mindenekelőtt. Nem úgy voltam vele, mint Nemes Nagy Ágnes, aki amikor
a versemlékezetről, versmegtartó és versfelejtő szokásainkról ír, azt mondja: „De eléggé meglepő módon - versemlékezetem és -felejtésem nem egy szögletében találkozom rózsákkal, tökéletesekkel és kellemetlenekkel, ilyen-olyan színűekkel, itt-ott fanyar hecsedlilekvárral is. Az emlékezet és a felejtés küszöbét nem a gyom veri fel bennem, hanem a rózsa, ha versről van szó." Mondom, a magam részéről a lehető
legtávolabb álltam ettől; csupa tüskös elutasítás. Számomra ugyanis nem volt érdekes
ötezer éves jelképes értelme, hanem kizárólag az, amit ugyancsak Nemes Nagy Ágnes
tesz szóvá, hogy ti. „a rózsa mérhetetlen szívóssággal divat maradt az alköltészetben.
Fülsiketítő táncdalokban («modern« sztereotípiák mellett), álnótákban, slágerekben
tartja helyezését". Jobb ízlésű és érzésű ember tehát ki nem ejtheti a száján, nemhogy
leírására vetemedne!
S ez a negatív varázs - úgy tíz év előtt - egyszerre csak egy pillanatra megtört.
Bár nem vagyok rendszeres versolvasó, mégis megkockáztatom, hogy a századvégen
változni kezd valami „a huszadik századi líra kötelező érzelemmentességének" ezen az
„igaz színlelésén". De az is lehet, hogy nem így van. Csak egy más korosztály máshonnan származó tapasztalatai alapján tűnik így. Igaz, hogy épp ezért akár igaz is lehet.
Az sincs azonban kizárva, hogy egy majdani, versekben tetten érhető tapasztalat
előszele suhintott meg egy pillanatra. Nincs kizárva, hisz gondoljunk bele, az a totális

26

tiszatáj

pusztítás és pusztulás, egyetemes lecsupaszítás, amely a mai fiatalok felnőtté érésének
sorsdöntő tapasztalata itt nálunk, mehet-e tovább „a kötelező érzelemmentesség igaz
színlelésének" útján? Az ő útjuk, ha járható lesz egyáltalán, vajon nem egy újfajta
bensőségesség keresésében rajzolódhat-e ki? Hiszen akik nem vetették bele magukat az
általános rombolásba, a bezárt kapuk, lehúzott redőnyök mögött mégiscsak vizionálják a maguk jövőjét.
Visszatérve ama káprázatos jégtörésre, mely bennem a rózsaszimbólum tilalmán,
kötelező elutasításán esett meg, Rilke: A költő sírfelirata című rövidke verséhez fűződik.
(E verset is Nemes Nagy fordította le, s lám, mégsem „merhette" mintegy húsz év előtt
a rózsát „vállalni".) így a Rilke-vers:
Rózsa, te tiszta ellentmondás, gyönyörűség
Annyi temérdek pilla alatt
Senki sem alszik.
De itt most újra csak visszarettenek. Féltem a világ e legveszélyeztetettebb
jelképét a mindenkori avatatlanok kezétől. S mégis az a beleborzongás abba az „annyi
temérdek pilla alatt"-ba, ami megpendül még bennünk, ha valahol az ébrenlét és az
álom határán felmerül egy rég álmodott álomtöredék (aranykori töredék?), amikor
egyszeriben ott csatangolunk valamely álombeli őszi erdő avarszórta ösvényein, vagy
elménkbe villan egy Gulácsy Nakonxipánjából való kiadós havazás, s Pilinszky
Schubert-zenéje talán, mint „a gyönyörűségen ejtett örökös baleset", nem merem tovább mondani.
Tulajdonképpen sohasem tört meg, nem törhetett meg a jég rózsa-elutasításom
terén. Mert nincs a valóságnak egyetlen olyan szeglete sem, ahol helye lehetne a titok,
delejesség, örökké elérhetetlen álom ama tömérdek pilla alatti ébrenlétének: meglétének, amelyet az a bizonyos rilkei rózsa sugalmaz. Igaza van Nemes Nagy Ágnesnek, a rózsa most már mindétig a „szóvátehetetlen" szavaink közé fog tartozni. Tudattalanunknak abba az értelmezhetetlen régiójába, amelyről Jorge Luis Borges ír. Versének
címe, persze hogy nem véletlenül:

A rózsa
A rózsa,
a hervadhatatlan, a meg nem énekelt,
e súly és ez az illat, a rózsa,
a mély éjszakák fekete kertjében,
minden kertben és minden este nyíló
rózsa, amely titkos alkímiával
felkelt a széthullt hamuból,
a perzsák rózsája és Ariostóé,
az örökké magányos,
a rózsa, mely rózsák rózsája mindig
a zsenge plátói rózsa,
a lángoló vak rózsa, a meg nem énekelt,
elérhetetlen rózsa.

1993. április

27

Utánanyúlás e felvillanás mindannak, ami oly irreális. Jobb pillanataink emlékezettartalékaiból való? Emlékezet? Még csak nem is az. Inkább a megvalósíthatatlan
tartományába tartozó képzettartalékainkhoz tartozik e rózsa, ahol az az örökké kicsírázhatatlan mag is lapul - hó alatt. Most tél van és halál. Hó pedig, amely alatt az a
bizonyos mag — sehol. Hogy a költői kép még pontosabb legyen. Ezzel a leheletnyi rájátszással, ami oly nélkülözhetetlen a valóság költői megragadásához. Költői megragadás és rózsa? Mindezekre gondolni a tudat rájátszásai, hogy a tisztánlátás, ha mégoly
lesújtó is, ami látható - elviselhető, fenntartható lehessen.

28

tiszatáj

SIMONYI IMRE

Tavasz, melybe beleőszültél
Nézd csak ősz van megint
no nézd csak!
Es látod hozzáőszültél szépen
illendőn no látod ez őszhöz.
Úgy igaz - hát minek is tagadnád? volt egy tavasz is volt egy nyár is:
svájcisipkás tavasz rakottszoknyás nyár.
Hát most már igazán bevallhatod:
abba a nyárba
őszültél bele
s abba a tavaszba.

Szálfa
De aztán mint a szálfa!
A nád maradhat állva
de csakis imbolyogva.
Te dőlj ha dőlni kell
és törj ha törni kell
- kettőbe vagy szilánkra.
De addig mint a szálfa!

Borravaló
Élni?Igen!- Csak épp nem minden áron.
Nagy áron? Talán. De nem bármi áron!
Meghalni? Igen. - Illő pillanatban.
S fizetni? Igen. - Gavallérosan.
Borravalóként: tisztes életet
dobni a Bandának
a végső tányérozáson...

1993. április

29

A régi grundon
A Fasorból a Fiúk hova lettek?
A Lányok hova lettek a Fasorból?
Egy vadgesztenye árnyékán megállok.
Körülnézek. - Senki a Régiekből.
Ezek csupán ócskák itten
de nem a Régiek:
itten a Régiek helyén: itt a Fasorban.
A Fiúk helyén meg a Lányok helyén.
Körülnézek igen:
ezek bizony már nem a Régiek.
Ezek csupán vadonatócskán - újak.

Toronyiránt
És induljál el még egyszer a régi
úton toronyiránt a régi cél
vagy a régi céltalanság felé
(egyre megy) de vágjál neki még egyszer
az útnak úgy régimódin szerencséd:
(régi jó szerencséd) ha újra melléd
csatlakozik hát kettesben az úton
összeakadhattok a Régiekből
egy- s másikkal s akkor kalaplevéve
mondhatjátok szívből hogy: ,pan szerencsém"
s ballaghattok tovább a régi úton
a régi cél felé - céltalanok! ti régi szerencsétlenek az újra
mellétek szegődött „van-szerencsémmel"...

30

tiszatáj

KABDEBÓ LÓRÁNT

Párhuzamosok
SZABÓ LŐRINC ÉS FELESÉGE LEVELEZÉSE A H Á B O R Ú U T Á N
1945-ben már majdnem negyedszázada házasok. Összetartoztak. Vagy mégsem?
Állandó lázadásban éltek kötöttségeik ellen: a férj a szabadságot kívánta, a feleség
ugyanezt csak fájdalmas panaszok közt tűrte. De hiszen - tudjuk - a kudarcok is
összekötnek.
Ekkor már nincsenek látványos lázadások, de nincsen már lázas reményű összebékülés sem. Beletörődés annál inkább. És talán megbékélés. Vágyakozás formájában
mindenképp. Verseket nem ihletnek e témakörben ezek az évek, már távol vagyunk a
Semmiért egészen önmegtisztító indulatától, de a Rossz férj panaszának kritikus-önkritikus háborgásától is. Mégis a harminchat év leveleinek nagyobb része ezekből az évekből való. A jó barát, Illyés Gyula okos felesége rá is csodálkozik erre a bőségre. De hát
aki nem élt évtizedeken át szinte minden percben végveszélyben, az nem is értheti ennek a két embernek ekkori egymásrautaltságát. „Tessék megérteni, hogy valamiféle háborúban élünk, a lövészárkok a szobáinkon mennek keresztül." Ennél pontosabban
nem is fogalmazhatnánk meg ezeknek az éveknek a család életkörülményeit is meghatározó külső helyzetét. Az „ötvenes évek" Szabó Lőrinc számára - részben korábbi
viszonylatok következéseképpen - már 1945-ben elkezdődtek, és tartottak szinte haláláig. (Legfeljebb temetése zajlott már a korszakos költői nagyságához méltó gyászpompával.) Ennek a „valamiféle" háborúnak a napi helyzetjelentései ezek a levelek.
Mi is történt Szabó Lőrinccel 1945 után? Állását elvesztette, verseiből alig, legfeljebb műfordításaiból élt és tartotta családját. Sújtotta egyéni sorsa - felnagyított legendák visszahatása - , állandó védekezésre kényszerítve: további pályáját ellenséggé lett
korábbi barátok nem bocsátó indulata ellenpontozta, és zavarta a megmaradó barátok
lassan oldódó bánata is. De a negyvenes évek végétől a közös sors is beárnyékolta életét:
ha eddig csak a múlt hatott zavarólag, most a legtöbb kiváló kortársával közös veszély
kényszeríti hallgatásra. Saját verssel a Válasz megszűnésétől, 1949-től 1954-ig nem is
jelentkezhet, átütő erejű újrajelentkezése az Illyés méltató bevezetőjével 1956 könyvnapjára megjelenő Válogatott verseinek kötete lehetett, amelyet A huszonhatodik év
szonettciklusa követ, majd a Tücsökzene bővített, újabb változata, mindhárom a megjelenést azonnal követő második kiadással. Csakhogy ekkorra már két infarktus nyomasztó emlékével, állandó vesebántalmaktól gyötörtén, a sok ízületi gyulladástól megkínozva vonszolja magát vendégségről vendégségre, hogy a nyugodt körülményeket
biztosíthassa alkotómunkája számára. Mert rákényszerült erre, végül hozzá is szokott,
hogy baráti környezetben élhetett csak jobb, zavartalanabb körülmények között.
Mégis állandó lelkiismeret-furdalástól gyötörtén: mi van családjával - feleségével, leányával, fiával - , akikért felelősséggel tartozik. Ha ő - ideig-óráig - jobban élhet, az paradox módon - csak a költői (ekkor jobbára csak műfordítói) teljesítményért-hozott
áldozat, amelyet - hátrahagyva családját - a segítő baráti együttestől kénytelen elfogadni. Ezért neki szigorú munkarend szerint dolgoznia kell. Akár akarja, akár nem.
Még ha beteg és pihenésre szorulna, akkor is. Mert ezt mérte önmagára. Szigorú

1993. április

31

moralistaként. Legfeljebb mindemellett, ha még marad valami rejtett idő: csak akkor
készülhet saját vers is. így erről már ezek a levelek nem adhatnak hírt. Pedig ezalatt két
versciklus is készül, a gyászszonettek 1950-1951-ben és egy újabb szerelem röpke
pillanatainak, de még inkább az elmulasztott találkozásoknak szösszenete 1953-ban.
(Az elsőre fény derül, elkészülte után - kiadásakor - már témává válhat a levelekben,
az utóbbira évtizedekkel a költő halála után figyelhetünk fel, rejtelmes körülmények
között.)
A levelek: a vendéglátás megszervezése, az otthon anyagi egyensúlyának biztosítása, újabb munkák szervezése, az elvégzett fordítások célbajuttatása és bonyolítása
(korrektúra, kész könyv adminisztrálása). A sornyitó vendéglátásra 1945 zimankós telén (benne karácsonnyal és újévvel) a Nyíregyháza melletti Sóstóhegyen kerül sor. Egy
régről ismerős család, Thomasék vendégszerető hívása indítja útra: a maguk is nyomorgók csodálatos idillt teremtenek a náluk is nyomorultabb körülmények közé szorult
városi költő számára. Ez egyszeri csoda maradt, amelyet szinte Szabó Lőrinc szeme
láttára szüntetett meg a történelem: a vonatjukról elszabadult szovjet katonák drasztikus éjjeli rablótámadása űzte szét az idill szereplőit. Ezután következik Igal, a Baumgartner család nagyszerű baráti oázisa, ez már szinte évenként ismétlődően. És aztán
benépesül a térkép, előbb még távolabbról (mint Ózdon Dóczi Antal református
lelkész családja), aztán főként a Balaton mentén: míg a barátok nyaranta üdülnek,
Szabó Lőrinc mellettük dolgozik, kötött napi munkarenddel. Vannak, akik csak alkalmanként tudnak otthont nyújtani számára, mint Kovács József balatonbogiári vaskereskedő; vagy az utóbb feloszlatott apácarend tagjai, a keresztes nővérek Hévízen,
akik - miután egyszer Tompa Kálmán doktor, az írók segélyező barátja szeretetteljes
gesztussal kifizette a költő vendégeskedését - annyira megszerették, hogy ingyen
vendégül hívták másodszor is. Vagy az a Kelemenné Takáts Ilona, aki a költő második
infarktusa után szinte ismeretlenül biztosít számára rövid pihenést Fonyódon az
Uzsoki utcában, amely utcát azóta már régen Szabó Lőrinc utcaként ismerünk, talán
elsőként írva a költő nevét utcanévtáblára, e pár nap emlékét idézve. Vannak, akik csak
pillanatnyi megállót jelentenek az állandó helyek közötti körutak alkalmából: Dobrovitsék - míg ott lehettek - Siófokon, Szikláné Lám Ilona Szemesen. Egyes barátokhoz minden „balatonozós" útján beköszön: Kodolányi Jánosékhoz Akarattyán,
Baránszkyékhoz Tihanyban. Az évenkénti, szinte menetrendszerű tartózkodási helyek
pedig: Bernáth Aurélék Kisörsön majd Ábrahámhegyen, Illyések Tihanyban és Liptákék Balatonfüreden.
A mások segítségére rászoruló: érzékeny ember. Hányszor szikrázik a levél, a legtöbbet segítő barátra neheztel meg leghamarabb. Kifelé nem is mutatja, de a levélben
nyoma marad: dörög, villámlik; persze aztán hamar elvonul a vihar. Bárha valami
bizonytalanságérzés mindig is megmarad. Az évek mind több rétegét gyűjtik a csak a
feleség érthette elégedetlenségnek. Magában bízom! - zárja így, kiemelten egyik ilyen
levelét. Mert ki is érthetné más a fájdalmat, amit a legjobb barátok között kitört vihar
jelent. A kiszolgáltatottság nyomasztó kényszerét, amely a legszebb emberi egymás
mellé rendeltség, az egyenrangú barátság tiszta kapcsolatát is kikezdi egy-egy pillanatra.
A tűréshatárt. A feleség ennek a Szabó Lőrincnek a társa. Mert fordított esetben: otthon ő a tűrő fél, aki vállalja a „Semmiért egészen" kényszerét. Ha néha panasszal is, de
még férje halott kedvesének sírját is magáévá fogadja. (És ez oly igen sajátjává válik,
hogy nemcsak férje életében, de halála után is meg-meglátogatta virággal nagy ellenfele
- valahai barátnője - sírját.)

32

tiszatáj

Egy minden eresztékében recsegő, minden tagjában széthúzó család összetartásában tudtak partnerek maradni. Szabó Lőrinc, aki költészetében és kapcsolataiban
mindig is függetleníti magát, életvitelében a családjáért felelős, lelkiismeretesen dolgozó
ember példájává magasodik. Főleg azok a levelek tanúskodnak erről, amikor ő marad
otthon. Ilyenkor rászakad a család és a háztartás pokla. Felesége 195 l-es többheti ózdi,
majd 1952-es, majd három hónapos kékesi tartózkodása alatt szinte naponta —
rendszerint sűrűn gépelt négy oldalon - küldött levelek jelentik: micsoda tojástánc volt
az otthon egyensúlyának biztosítása. A már sajátos egyéniséggé fejlődött gyermekek,
az elrontott háztartási alkalmazott és a betegségeivel küzdő költő kétségbeejtő együttese tarthatatlan világról számolnak be. Ezt a világot hordta a vállán a beteg Atlasz.
Hogy igyekezett szabaddá is tenni magát? Emberfeletti erőlködéssel. A levelek
naplószerű pontossággal tudósítanak mindennapjairól. Nagy részletességgel. Másnak
három napja is kitelne az ő egyetlen napjából. „Es még amit ezen kívül nem írt meg!" tette hozzá a feleség bölcs pontossággal évtizedek múlva. Valóban, arról már beszámol,
hogy a halott kedves sírjánál talál néha megnyugvást, de az élő kedves (és kedvesek)
jelenlétéről csak anekdoták és újabb versek tanúskodhatnak. Ez is hozzátartozik ennek
a két embernek az életéhez. Természetesen. Mint ahogy nemcsak a barátok, de a házastársak között is - ekkor is - nem egyszer dörgött és villámlott. Veszekedések nyomai a
levelekben is találhatók. De inkább csak egy-egy mondat erejéig. Morgolódások, hogy
veszekedés miatt pontatlan volt a csomagolás. Most már nem tágas levelek, legfeljebb
egy-egy bekezdésnyi könnypárás sóhaj, amellyel a feleség elsírja élete fájdalmát: a
szeretet hiányát környezetében. Már nem szerelmet, szeretetet két csak. Amikor a férjnek van erre szüksége, például amikor kedvesét elveszítette, ő boldogan ugrik, új
korszakot remélve kettejük történetében; ha ő jelentkezik, a férj oktatóan — néha
ingerülten - leinti. Mert az igényt indokolatlannak érzi. Nem érti, mit hiányol az
asszony. Hisz a maga módján mindig is tartja a kapcsolatot. Elete: áldozat a családért.
A feleség, aki szinte megismerkedésük pillanatától betegeskedett, jóval túlélte férjét. Segítségével indulhatott meg a Szabó Lőrinc-életmű méltó feltárása. Hősnő lett, aki
tárgyszerűen igyekezett beszélni a múltról. Amikor utolsó otthoni találkozásunkkor
kezembe adta saját leveleit és ifjúkoruk naplóját, csak ennyit mondott: „úgy közölje,
hogy az ne ártson Lőrincnek". Nem magára volt tekintettel ekkor sem.
Nyolcvankét éves volt, amikor távozott az élők sorából. A tulajdonképpen már
előre sejthető, mégis váratlan gyász pillanatában így láttam alakját, akit akkor már
több mint másfél évtizede szerencsém volt ismerhetni, hosszú időn át szinte naponta
kapcsolt össze vele hosszas (személyes vagy telefon-) beszélgetés:
„Mi történik még velem? - kérdezte a műtét előtt, azt hittük, a nyugtatóktól,
fájdalomcsillapítóktól, orvosainak megfigyelése szerint a gyengeségtől bódultan. Ha lehetne
kottázni a hangsúlyt, akkor egy élet, nyolc évtized szenvedését, veszélyérzetét visszhangozná
ez a kérdés. Mert Szabó Lőrincné született Mikes Klára, baráti körének
szóhasználatával
Nagyklára, mintha egy életen át vonzotta volna a tragédiákat. Talán azért, hogy helyt álljon a veszélyek közepette, hogy védje, segítse, gyámolítsa mindazokat, akik rábíztak magukat. Holott ez a kemény, viharedzett asszony nagyon is szerette volna, ha becézik, védik,
gyámolítják és ápolják.
Mennyi szenvedés, veszteség érte, mennyi beteljesületlen remény
kísérte'életútját!
Hiszen fiatal leányként nagybeteg édesanyját; öreg törődött asszonyként pedig évekig haldokló lányát, Kisklárát (a Gáborjáni Klára néven ismert és népszerű színésznőt) kellett
látnia fokozatosan összeomlani, elsorvadni; de szinte élete minden mozzanata a súlyos be-

1993. április

33

tegség a korai halál pusztításával kapcsolódott. Halottak emlékével élve-viaskodva, majdnem megvakulva, hosszú évekig életben maradni, közben újra és újra búcsúztatni, búcsúzni
— görög sorstragédiába illő élet.
Nagy költő környezetében élni, ezt a környezetet összetartani, a történelem és a
magánélet viharait átélni, megszenvedni, percenként hinni és percenként mégis feladni a
harcot, aztán megint újrakezdeni és ismét összeomlani, hogy végül is a nehéz percekben
mégis jelenthesse az összetartozást, a biztatást, az erőt - dosztojevszkiji sors.
Pedig nem volt hősnő, csak egy szenvedő asszony, aki végül talán már nem is tudott
örülni, ha nem panaszkodik, aki sokszor azzal védekezett, hogy keményen szembefordult, de
aki ezt a nehezen összetartható családi környezetet mégis minden viharon átmentette. Feleség volt.
Es ezért köszönet sem járt A ,fájó glória", a szenvedély lángolása más nőket vont dicsfénybe. A verskedvelők körében népszerű szonettek mást sirattak el. Az otthont, a feleséget a
„rossz férj panaszai" idézik csak költeménybe. A köztudatban azután ez, a költészetből
megismert kép élt tovább: legendák keltek Szabó Lőrinc szerelmeiről és a házastársak
vitáiról, ellentéteiről.
De más a költészet és más az élet. A feleségnek ahhoz mindig volt ereje, hogy férjének a
szabadságot felajánlja. Ha a költő csapongott is, a családapa és az alkotóművész sohasem
fogadta el a felkínált szabadságot, sohasem adta fel az otthont, amely egyszerre volt műhely
és menedék élete viharzásában. Es ezt az otthont a feleség teremtette meg és tartotta fenn.
Haldokló férje búcsúzó szavaival ezt az asszonyt ölelte magához.
Az Est-lapok bölcs irodalmi szerkesztője, a húszas évek fiatal íróinak, költőinek felfedezője, támogatója, dr. Mikes Lajos hiába óvta leányát ettől a szerelemtől: a Babits
házasságát ünneplő összejövetelen összeismerkedett fiatalok szülői beleegyezés nélkül, titokban kötöttek házasságot 1921 szilveszterén. Es ha az elkövetkező harminchat év rengeteg
megpróbáltatást hozott is e kapcsolatra, Mikes Klára méltó társává edződött férjének.
O lett az otthon őrzője és a költő titkára. Vezette levelezését, gépelte kéziratait,
megépíttette könyvtárát, biztosította nyugalmát. Levélváltásuk eléri a másfél ezer gépelt
oldalt: a napi tennivalók pontos megbeszélése, egy nagy költő életmenetének,
alkotói
munkájának részletes leírása, irodalmi és magánéleti kapcsolatainak jelzése és jellemzése. Es
még valami átsüt ezen a levelezésen, amit még a legközelebbi ismerősök is alig mertek
hinni, ismerve keménységét, sorsedzettségét: asszony volt, szenvedélyes szerelemmel szerette
meg a férfit, és ez a gyönyörűség tartotta meg minden fájdalmas tapasztalat közepette, ez
visszhangzott utolsó, még néhány nappal ezelőtt is hangoztatott megjegyzéseiben, amikor
kapcsolatukra visszaemlékezett; egy megjegyzésre („nincs is igazi szerelem, minden csak
illúzió") büszkén válaszolta: „akkor csak én voltam, szerelmes ezen a világon". A szenvedély, a szerelem éltette, még akkor is, ha ez életében jobbára keserűséggel vegyült. Ha a férfinak az élet volt a szerelem, neki a szerelem volt az élet; mint ahogy ezt a tragikus különbözést, minden fájdalma okozóját oly pontosan írta meg egyik versében a költő.
Ez az asszonyi szerelem mégsem jelentett öncsalást: számolt minden realitással, pontosan, illúziók nélkül ismerte a költő életének minden mozzanatát. Es ebben is társa tudott
lenni férjének. A kíváncsiság a megismerés, a tudás vágya éltette. A mindent megismerni
vágyó költő tanítványa volt. Öregen, betegen, amikor évek óta már olvasni sem tudott friss figyelemmel követte filmrendező fia, a versekből jól ismert Lóci útját; és barátai,
tisztelői híradásaiból a világ eseményeit. A telefonja állandóan szólt, mindent tudni akart.
Es mindenben segítette azt a kutatómunkát, amelynek során a Szabó Lőrinc-életmű tel-

34

tiszatáj

jes egészében közkinccsé válhatott Tapasztalatból mondhatom, ideális segítőtárs volt
Még a kórházi ágyon is kérdezhettük, pontosan közölte a szükséges adatokat,
emlékeket.
Az életmű nagy része megjelent, az a kötet, amely Nagyklára szerepét tisztázza, egy
élet félreértéseiért elégtételt adhat a számára, most készül. Ennek megjelenését már nem
érhette meg. Sokáig élt, sokáig szenvedett - ő tudta magában, hogy miért és hogyan tette.
A sok keserűség ellenére végül talán elégedett is volt Hiszen, hogy eddig is, a sorscsapások
ellenére is életben maradt, emberfeletti erőt követelt tőle. Mi pedig majd már csak utólag
ismerhetjük meg a költő feleségének szerető, fájdalmas, áldozatos történetét"
Egy nagy életmű létrehozásának anyagi megalapozása és egy nehezen összefogható családért érzett felelősség tartotta össze a két embert. Különbözött világuk? Lényegileg. De az alapvető dolgokban - a költői teljesítmény értékében és a rájuk bízott
emberekért érzett felelősségben - egyetértettek. Egymásba kapaszkodtak. Görcsösen,
fojtogatóan is. Összetartoztak. Ennek a párhuzamos életkapcsolatnak a dokumentumait adja majd közre a könyvhéten a Magvető Kiadó.

Szabó Lőrinc feljegyzése házasságukról, 1950-ből
Kedveseim! Klára már vagy öt napja itt tartja a levelét (mely engem rosszul hangolt),
s kér, hogy írjak hozzá. Örömmel írtam volna máris. De nem olyan könnyű! O azt érintette, ami belsőleg központi problémánk, mihelyt napokra vagy órákra felejtkezni tudunk
egyebekről, amik kívülről szorongatnak. Ti közelebb álltatok és álltok hozzánk, semhogy
meg ne érdemelnétek annyi fejtörést, amennyibe annak összeszedegetése kerül, hogy mi is
van és hogy hogyan van most a szívünkben. Aztán meg: még az ő számára s a magaméra
sem fölösleges talán, ha magamba nézek egy kicsit. Viszont hogy lehessen ekkora, ily régi s
ily bonyolult ügyet utóiratban, levélben föltárnif De azért megpróbálom. — Bármily
rendetlen volt az életem, közben mégiscsak igen nagy áldozatot hozott olyasmiért, amit a
rend, a család stb. fogalma fejez ki. Áldozatokban különben mindegyikünk
meghozta
a magáét: erről nyilván én tudhatok legtöbbel Amióta hármunk közül az, akit főleg most
utólag visszanézve annyi esztendőre, a legelhagyatottabbnak, legkárpótlásnélkülibbnek s így
a legönzetlenebbnek kell mondanom, úgy összeroppant, énbennem csakugyan szörnyen elapadt minden életkedv; apasztja amúgy is elég minden. Ilyen érzelmi csapás még nem ért.
Ne mondjátok itt most azt, hogy mindennek egyáltalán nem lett volna szabad megtörténnie; hiába: ezen nem változtathatunk. En azt a riasztó, vérköpéses dolgot, a felugrott vérnyomást stb. mind innen indult testi visszahatásnak tulajdonítom. Mindamellett jobban
látom, mint valaha, hogy öreg vagyok, öregek vagyunk. Klára pár héttel a halál után
nagyon szépen ajánlotta fel a segítségét. Ami eddig nem borult fel, az most már igazán céltalanul borulna. Nem azt a szenvedés-porciót látom legnagyobbnak, ami Klárának jutott.
Múlt s mai érzéseimnek s ügy-megítélésemnek teljes és szívszerinti átvétele, annyi — egyébként érthető- gyűlölködés, fájdalom és torzítás után, most közelebb hozhatna, s lehetővé tehetné valami konstruktív szemléletét az elmúlt 25 évnek s mindannak, mi, mint emlék,
gyász, mint valami hagyaték, tovább él és kikerülhetetlenül keveredik a jövővel. Nagy
örömömre és megnyugvásomra szolgálna az összebékülésünk, vágyom rá, szeretném, jólesik
bíznom benne. Sok válaszfal máris eltűnt köztünk: hálás vagyok érte. Hisztéria^azonban,
s további rombolás-rombolódás sejtetése vagy éppen előidézése, formalisztikus-jogi szemlélet s
olyan bekebelezési törekvés, melynek viselésére én alkalmatlan voltam, vagyok és leszek,
időnkint megingat a siker tartósságának reményében: fenntartja azt az örök, imbolygásos,

1993. április

35

ideiglenességre mutató érzést, amely miatt még nyugodtabb kis korszakaiban is mintegy
mindig tengeribeteg volt az együttlétünk. (Ahogy egyébként a másik is.) Ilyesmit, úgy látom,
nem jóságnak, nemességnek, nem is a ragaszkodásnak a hiánya váltja ki, hanem egyrészt
kicsinyhitűség, másrészt valami totális birtok ösztön s rejtett gőg illetve a kettő egymásbajátszása. Amikor ez nincs így, kapcsolatunk jobb, mint... tán jobb, mint valaha volt. De
ha tartósan jelentkezik, félő, hogy robbant. Önvádjaimról nem írok. Ami a Klára
,félreállását" illeti, utólag én is úgy látom, hogy jobb lett volna. Most viszont teljesen
értelmetlen volna, s csak tovább rongálna mindent. Bizonyos nehéz kényszerektől eltekintve, melyek azonban vitális természetűek, úgy vélem, hogy nem vagyok alkalmatlan élettárs
hátralevő éveimre. Az én hűségem a kötelességtudás. Higyjétek meg ez sem utolsó dolog.
Most nagyon fáradt és kedvetlen vagyok. Mindez sokkal inkább lírai megtárgyalást
kívánna, mint ilyenféle okoskodót. Ami történt, az sorsnak, tragédiának tekintendő;
Erzsike pedig lelkiismeret szerinti, halott feleségemnek: bárhogyan gondolok rá, iránta
féltékenységnek vagy gyűlölködésnek helye nincs, azazhogy nem lehet anélkül, hogy ne
veszélyeztetné az élő iránti bizalmat, szeretetet. Klárához már csak mint fájdalmaim és
sorsom osztályosához is ragaszkodni tudok; s mennél bensőségesebben és önkéntesebben
alakul ki benne a megfelelő lelkiállapot, annál jobban erősödik a harmóniánk. Kérlek,
olvassátok szavaimat lassan, átérezve; csak külsőleg józanok, nagyon a szívemből szóltam.
Mindezt sokszor átbeszéltük Klárával is, nagyon emberien, őszintén, s az ő magatartása eddig általában lehetségesnek ígérte jó jövőnket, vagyis a múlt és a jelen ilyesféle összefoglaló és
kibékítő látását. Az egész ügy szinte nem is „bizalmas", bár kettőnk ügye csupán; sőt szeretném is, hogy, ha majd tartósnak bizonyul a hitünk, valahogy deklaráltan is így vegyen
tudomásul bennünket „a baráti világ". Legközelebb könnyen s tarkább dolgokról; most ez
volt soron. Mindhármótokat szeretettel ölellek és csókollak:
Lőrinc

36

tiszatáj

NÉMETH LÁSZLÓ

Előadásvázlat az erkölcsi fejlődésről
Én egy ilyen - egyéni használatra készült - etikát mutatok be most maguknak,
amelynek a filozófiája nincs kicsiszolva - de arra elég jól bevált, hogy az én erkölcsi
küzdelmemet - világképemmel - összhangba hozza.
A biológiai órákon - emlékeznek rá — beszéltünk az ősszervezőről. Ez az a sejtcsoport, amely az oszló petében a többi sejt oszlását, elhelyezkedését, differenciálódását
irányítja. Az ősszervezó szerepét később alszervezők - a szervek megszervezői - veszik
át; aztán a magzati belsőelválasztás - a méhenkívüli életben: a belsőelválasztás. Azt
mondottuk, hogy egy növésterv volt petébe írva - ahogy a kibomló ábra a rakétába —
s e bonyolult sejtrakéta lökésekben kibomlása s visszahullása: az egyéni fejlődés.
Az erkölcsnek - én úgy érzem - két rétege van. Az egyik: a feltételes reflexek
sora, amelyeket a nevelés létesít bennünk. Ezeknek a kiképzése szinte az élet kezdetétől folyik. A kisgyermek, mint a jó kiskutya nem piszkít oda, nem veti dühében a
földre magát, nem fut oda hívatlanul az óvónőhöz. Az erkölcsnek ez a része: a környezet feltételei velünk szemben. Ha köztünk akarsz élni: ezt meg kell tartanod. Van
azonban egy mélyebb összetevője is az erkölcsnek - az, amelyik belőlünk s nem a világból ered, s ez éppen ahhoz a biológiai növéstervhez hasonlít - vagy tán azonos is
vele - , amely sejtjeink államát létrehozza.
A tétel tehát így hangzana: a morális hajtóerő (Kant imperatívusza) a biológiai
hajtóerő szellemi jelentkezése s egyben szellemi fúróhegye. A magzati életben s a gyermekkor első felében az ember fejlődik - morál nélkül is. Ahogy azonban sejtjeink
állama is jobban, meg mindjobban kialakul a hormonoktól, az alakítás munkájában
egyre többet vesz át a mélyebb zónáktól: az idegrendszer. Önök most vannak túl az
élet utolsó nagy biológiai lökésén: a nemi érést követő hossznövésen. Testük nagyjából
kész - az önalakítás láza azonban (mint értelmiségi próbáikból is kitűnt) sohasem volt
ilyen heves maguknál. Mért? Mert most már nem testüket, hanem egyéniségüket...
Növéstervük - most ért el igazán: szellemi részéhez, fejlődésükből még hátra van:
elsősorban a morális fejlődés... Testük körvonalain már nem sokat változtathatnak de az egésznek a végső hangszerelését - viszonyát a kozmoszhoz s emberekhez: most
teremtik meg.
Az ember, amikor szülei kromoszómái összekeverednek: egy feladattá válik.
Az összeöntött génekből egy harmonikus embernek kell felépülnie... s családba,
nemzetbe, világba kell beszövődnie. A feladat hol könnyebb, hol nehezebb, hol
lehetetlen. Ez az, amit a vallásalapító gracia dei-nek vagy predestinációnak nevezhet de nem szűnik meg egy pillanatra sem. Az ember kezdetben inkább épül - a faj múltja
előírja az egymás után következő lépéseket - , később azonban már maga is építi magát,
s ekkor kezdődik az erkölcsi küzdelem. A zsenge test fölött már kigyúl s a hanyatlót is
kényszeríti... Erkölcsiségünk tovább nő, amikor hajunk már kihullott, és rostjaink elfajulnak.
Az ember épp ezzel az „erkölcsi nyúlás"-sal több az állatoknál. Ez viszi be a szabadságot az ember életébe. Az állat szinte csak a biogenetikai utat járja meg: faja életét
éli - az épül s nem építi magát (bár bizonyosan ezt sem mondanám) egyéni élete

1993. április

37

inkább csak a sors elszenvedésévé válik. Az embernek azonban egyénisége van: a biologikum szigorú növésterve - az ő bonyolultabb idegrendszerében - a tervek százaira
hasad. O nem az ösztön kész útján megy. Neki az események minden változatára
megvan a maga terve. Alkalmazkodik és őrzi magát. Egyszerre lehet a sors rabja és szabad. Az állat törik; az ember hajol: de épp ezért ő a szabad s amaz a rab.
Az embernek, tanultuk, van olyan érzéke, amellyel helyzetét érzi. De van olyan
finomabb helyzetérzéke is, amellyel kifejlődését tartja számon. Figyeljenek meg egy
fiatal lányt - aki először érzi hormonjait - , ott van az arcában, könnyűvé teszik
lépéseit, kinyújtják derekát: milyen mámorosan veszi észre a nőiségének szóló első
pillantásokat. A kifejlődés diadalittassága ez. Ellentéte a fejlődés bűntudata is - az elnyűtt szervezet közérzete, amely érzi, hogy nem méltó lehetőségeihez. Ez a helyzetérzés - mellyel az önök korában még összekeverednek morális és fizikai szorongások
(szépek is szeretnének lenni és kiválóak is) az élet későbbi során egyre inkább erkölcsivé válik - bár a kettő alapjában annyira egy, hogy egészen sosem választható szét.
A diadalmas erkölcs tiszta érzelmeket jelent, s az érzelmek, láttuk: érreakciók, amelyek
a test tónusában - szellemi szépségében is megnyilvánulnak. Míg az erkölcsi tévedés
érzete a legszebben indult testet is fölkavarja, nyugtalanná és nyugtalanítóvá teszi.
Az erkölcstan feladata: ennek a helyzetérzésnek a tudatosítása. Észre kell vétetnünk, hogy a beidegzett tilalmak, parancsok alól jön egy mélyebb és igazibb hang is.
Azt mondja: töltsd be lehetőségeidet. Ez ebben a biológiai erkölcstanban az első parancsolat... A második: nincs norma. Minden élet magában hordja a normát, mindenki a
maga módján bukik és üdvözül. Az ember - ahogy Isten mint oszló petét a világba behívja - individuális feladvány. Mennél egyénibb, annál kevésbé lehet számtani sablonok szerint megoldani. A nagy korok - a görögség, középkor érezték ezt. Sokféle
normát kínáltak, amelyekben az is találhatott életére egy első vázlatot, akire a mai világ
abnormálist kiált. A különféle görög istenek, a középkor szentjei: mind egy aspektusa
az életnek - de erkölcsi módszerek is: az aggszűz, a nyomorék, mind ezen vagy azon
elindulhat. - A mi korunk „a normális ember" szűk jogú képével oktalan bűntudatot
olt millió és millió emberbe, akik előtt nyitva volna az individuális morál merész útja s görcsösen erőlködnek, hogy egy alacsony normához hasonlítsanak.
Ez az első két parancs voltaképpen csak azt mondja, amit a múlt század individualista gondolkodói is tudtak. Egyiküknek-másikuknak a szemében ott is látom a
gyanút: Ezt még Zarathustra is prédikálhatta volna; Raszkolnyikov is ilyen „biológiai
alapon" ölt. A múlt század individualizmusa azonban az önérvényesítés individualizmusa volt s nem a valódi kifejlődésé. Mi a különbség a kettő közt? Emlékeznek Peer
Gynt jelszavára: „Én, Peer, a császár." A vallás és társadalom tekintélye alól felszabadult ember áhítat nélkül fog hozzá a maga útjának... A mások, a világ rovására akar
nőni: nem a maga és nem a dolgok természete szerint - hanem ahogy megdagadt önhite, übermenschi önérzete, vagy kisebbségi érzése viszi. Ezzel azonban épp a valódi
kifejlődés, az igazi individualizmus útját zárja el maga elől, amelynek a módja az önismeret s a dolgok mély tisztelete. Ha Raszkolnyikov, Peer Gynt, Nietzsche: az álindividualizmus kora, Goethe és Tolsztoj a valódié...
Azt megértik, mért feltétele az apollói önismeret az individualista erkölcsnek. Ha
az ember - erkölcsével - önmaga növéstervét építi tovább: nyilván éreznie kell e növés
irányát, igaznak, őszintének kell lennie belsejében - hogy ne hamis képet erőltessen
magára. A hamis önarckép épp oly kifejlődésgátló, mint a hamis norma. Egy gátlásos,
idétlen ember, aki pogány istenekhez akar hasonlítani - végül is ha elég tehetséges: tán

38

tiszatáj

belenő abba is - de a természet bűntudata meg fog érződni minden szaván. Míg ha
meri olyannak látni magát, mint amilyen (s ezt nem kisebbségtudatában - hanem mert
a természet sokféle) akkor egyszerre az ő természetéhez, az ő növéstervébe illő képek
jelennek meg előtte), s azok felé próbál - reális adottságai közt - kormányzódni.
(A maga lehetőségei közt akar különb lenni magánál.)
De az ál-individualizmus nemcsak efféle magacsaló önképekkel gátolhat majd.
Nincs meg a kellő alázat benne, hogy igazi viszonyokban szívja a világot magába. Ha
egy fa komolyan nőni akar, akkor komolyan kell vennie lába alatt a követ, feje körül a
napfényt és levegőt: hiszen ezekből kell kiformálnia magát... levelet, nagyságot. Az álindividualista azonban nem vesz komolyan sem feleséget, sem családot, sem hazát, sem
csillagokat. O csak önmagát veszi komolyan, önmaga fantomját növeszti - s ennek (...)
nagyságával vigasztalja magát testéből hiányzó valóságért. Az álindividualista: nem
azért kártékony ember és világ ellensége - mert individualista, hanem mert rosszul az.
Az igazi individualizmus épp azáltal, hogy fejlődése a világra utalja - be is nő ezekbe a
nagy egységekbe: igazán, szervesen közösségi, vallásos ember.
Egy példa jobban megvilágítja. A szerelem még ebben a lusta városban sem szokatlan dolog. Mondjuk, hogy maguk is szerelmesek egyik vagy másik osztálytársukba.
Ha ezt a viszonyt nem veszik komolyan, akkor ilyesmit éreznek: milyen nagyszerű
ember vagyok én, milyen hatalmas érzés forr bennem. Vagy: milyen nagyszerű ember
vagyok, hogy megbolondítottam én ezt a lányt vagy fiút. Vajon mit fog még megtenni
értem? Miféle nagyszerűségem bizonyul be ebben a viszonyban? Milyen még csodálatosabb viszonyokhoz lesz lépcső? Minthogy az önzésnek van némi szerelem-gerjesztő
hatalma: lehet, hogy az ilyen szerelmes, látszólag jól jár. Ki tudja: még lúgot is isznak (...) Hamis önérzeten vagy ál (...) kívül azonban alig nyer valamit ebből a viszonyból. Az igazi individualistát, akiben a szerelem is lombként és fa-szerűen
működik, a lány fogja érdekelni; családja, otthona, szokásai: mind olyan érdekesek
lesznek a számára. Felnőtt ésszel - de a gyermekkor érzéki fogékonyságával jegyez meg
mindent, ami összefügg vele. Megtanulja a félelmet és boldogságot, amelyet egy másik
életből érkező jelek okozhatnak. Megismeri - egy másik léleknek rezzenéseit — esetleg
igazán lesz boldog s igazán esik kétségbe — s akárhogy végződik a szerelem - ő nővé és
férfivá nőtt közben.
De ugyanígy minden komolyan vett viszony: a barátság, az önképzőköri tagság, a
természet nézése, foglalkozásunk, állampolgárságunk - ha komolyan vesszük - szépét,
rosszát végigszenvedjük: növeszt és gazdagít - lassan tán ki is növünk belőlük egyre
magasabb viszonyokban. Ha pedig magasabb peeri gőgünkben elhárítjuk, otthagyjuk éppen csak defloreáljuk őket: üres árnyak maradnak - pózaink mögött magunk is untatjuk magunkat. Az ember első burka a pete - hártyájú - az utolsó azonban az, amelyikbe az új, végessé vált világot zárja a modern fizika... Kifejlődni annyit jelent, mint
ebből az első burokból pólyán, családon, városon, emberiségen át eddig az utolsóig
nőni. Nem a felülkerekedés tehetetlen vágyával, hanem mindenfelé gyökeret vetve,
mindből serényen beépítve magunkat.
Közelibb magyar példát akarnak az ál és a valódi individualizmus művére?
Állítsák egymás mellé Szabó Dezsőt és Móricz Zsigmondot. Itt egy pogány isten,
amott egy szerény, vigéc-kabátú ember. S az egyik öreg korában - a hiú" szavak üres
kongása; a másik öreg korában: a zengő világ és millió fejjel problémává vált haza egy
áhítattal teremtő emberagyban.

1993. április

39
JEGYZET

A vásárhelyi Németh László Emlékház anyagának összegyűjtésekor Gál Etelka, az 1947ben érettségizett lányosztály, a „drága jó nyolcadik" egykori tanulója jó néhány levelet, kéziratot
adott át a múzeumnak. Köztük van az a 4 filléres, 10 lapos, vonalas iskolai írófüzet is, amely a
fentebb olvasható előadásvázlatot tartalmazza. Megírásának valószínű ideje 1947 tavasza. Ezt a
föltevést számos körülmény támasztja alá. A Homályból homályba cím alatt kötetbe rendezett
önéletrajzi írások „Vásárhelyi évek" fejezetében olvasható, hogy az Iszony második felének
megírását - Illyés Gyula és Ülés Endre biztatására - 1947 tavaszán a Révai Kiadóval megkötött
szerződésben vállalta Németh László.
Az író kiváló monográfusa, Grezsa Ferenc szerint „az Iszony: erkölcsregény. Hősei
metaforikus jelentést is hordoznak: Nelli és Sanyi az új korban individualizáló erkölcs két lehetséges változatát képviseli. Egyrészt a Németh László-i növéstervét, másrészt az egzisztencializmusét. Nelli eszménye az organikusan növő élet, a növényi természet, Sanyi viszont a tettmániás
egzisztencialista ragadozó."
A regényírói feladat most is összekapcsolódott a Németh László emberi és írói pályáján
végigvonuló eszmei, erkölcsi vezérmotívumok: „üdvösség-harc", „növésterv", „erkölcsi küzdelem", „emberidegenség", „gyülekezeti ösztön" stb. újragondolásával, fogalmi-képi kidolgozásával,
egyre áttetszőbb fényűre csiszolásával.
Iskolai dokumentumokból és tanítványai visszaemlékezéseiből tudjuk, hogy Németh
László az 1946-47-es és az 1947—48-as tanévben is vállalta az önképzőkör vezetését, s a foglalkozásokon maga is tartott előadásokat. A kortársi magyar irodalomról szóló előadásának meg
is maradt a fogalmazványa egy ugyanolyan írófüzetben, mint az itt közölt vázlaté. Nyilván nem
közlésre, hanem tanítási célra készült ez a töredékes vázlat is. A kézirat nagyon nehezen
olvasható; sok benne az áthúzás, a félbehagyott mondat: a gondolkodás gyors tempóját nyilván
nem bírta követni a kéz. A szöveg hiátusait három ponttal, a kibetűzhetetlen szavakat zárójelbe
tett három ponttal jelöltük. Címet sem írt Németh László a fogalmazvány fölé; ez a tény is a
tanítási célt valószínűsíti.
A fogalmazvány még ebben a kidolgozatlan, töredezett formájában is érdekelheti Németh
László olvasóit. Jól dokumentálja az író munkásságának egyik jellegzetességét: az életbevágónak
érzett problémák, eszmék új meg új arcot öltő, de az eredeti karaktert mindvégig megtartó felbukkanását. Az üdvösség-harc, a növésterv, az igazi individualizmus problémája köré szövődő
gondolatok ott vannak már az Emberi színjátékban, aztán az Ember és szerepben, később az
Iszonyban, majd az Irgalomban. Végső gondolati megfogalmazásukat az 50-es évek végén megírt
nagy esszében (A „vallásos" nevelésről; Kiadatlan tanulmányok; Magvető, Budapest 1968.) nyerik
el. Itt találjuk meg a biológiai alapú erkölcsnek azt a definícióját is, amelynek bábállapotát ebben
az 1947-es előadásvázlatban olvashatjuk: „Erkölcsnek azt a bonyolult idegi regulációt nevezzük,
amely a testi kibontakozás alatt, de főként annak a lanyhulásával harcoltatja az embert további
fejlődéséért."
Ugyancsak Gál Etelka adományából valók az alább olvasható levelek is. A már említett
Homályból homályba című kötet megfelelő fejezetei eligazítást adnak arról, hogy milyen
szerepet játszottak e levélírók és a levéltémák Németh László vásárhelyi korszakában.
FÖLDESI FERENC

40

tiszatáj

Németh László vásárhelyi levelesládájából
LEHOTAI ÁRPÁD - NÉMETH LÁSZLÓNAK
Igen tisztelt Uram!
Megtisztelő sorait tegnap, azaz október 23-án vettem kézhez. Sietek rá válaszolni annál is inkább, mert darabjának, a „Cseresnyés "-nek hódmezővásárhelyi bemutatója ügyében
álláspontunk azonos. Véleményem szerint ugyanis a darab súlyát nem szabad kezdő színészek, vagy műkedvelők vállára tenni, s ha a címszerepet - a régi szerepemet játszanám is,
az előadás nem tudná kellőleg közvetíteni a darab értékeit és súlyos mondanivalóját.
így
tehát a hozzám forduló fiatalokat ezen tervükről magam is le fogom beszélni annál is
inkább, mert nekik sem érdekük az, hogy egyébként szimpatikus kezdeményezésük ilyen —
számukra túlságosan súlyos - feladattal induljon.
Nagyon érdekel azonban az, hogy milyen új darabjai vannak. Mint irodalmi
munkásságának lelkes híve és mint szegedi Nemzeti Színházi igazgató nagy örömmel
olvasnám el azokat, és Hódmezővásárhely közelsége folytán könnyű volna alkalmat találni arra, hogy egy megbeszélés alapján kiválasszunk azok közül egy idei Németh László bemutatót
A Cseresnyés előadásahoz magam sem ragaszkodom jelen pillanatban, bár a darab
szívügyem volt akkor is, s ma is az. De egyetértek Önnel abban, hogy az akkori gáncsoskodóknak ne adjunk most támadási lehetőséget A Cseresnyésre később visszatérünk még ha
majd Ön is alkalmasnak fogja találni a viszonyokat s az időpontot
Tisztelettel kérem tehát, hogy kész darabjait hozzám eljuttatni szíveskedjék, — azokat
minél előbb el fogom olvasni, hogy megbeszélhessük a további teendőket.
Szeged, 1945. október 24.
Őszinte tisztelettel köszönti
Lehotay Árpád
a Szegedi Nemzeti Színház
igazgatója
T Ö R Ő IMRE - NÉMETH LÁSZLÓNAK
Kedves Laci!
Gulyás Kláritól tudtam meg a címedet, ki jelenleg tanítványom, és remélem hangot
adsz Magadról. A múltkorában, mikor Debrecenben jártai, elmentél anélkül, hogy megkerestél volna, pedig szerettem volna beszélgetni egy kicsit, hiszen olyan jólesik az embernek keresni a másik ember gondolkozásában valami biztatót, valamit, ami reményt nyújt
és ahonnan erőt lehet meríteni. Ezekről nem is lehet levélileg értekezni,
ehhezszemélyes találkozás kell, levélileg talán inkább magunkról írok, mert Tőled is ilyen értelemben szeretnék hírt kapni. Szerencsésen átvészeltük Budán az ostromot és márc. 30-ikán
jöttünk vissza Debrecenbe. Kisfiam bal tüdeje kapott egy kis nyomot az ostrom alatti

1993. április

41

nélkülözésektől, de jelenleg már kezd meszesedni, hála Istennek. Nagy baj, hogy nem
tudom kellően táplálni, hiszen mindaz, ami neki most kellene, egy vagyonba kerülne.
Még mindig csak a munkalehetőségek megteremtésén fáradozunk, a komoly munka
nem indult meg. A tanítás is nagy nehézségbe ütközik, mivel rengeteg hallgató iratkozott be.
Hallom, hogy nem lehetetlen egy debreceni utad, s remélem, akkor felkeresel majd
Hankisstől hallottam, hogy esetleg ide kerülsz a könyvtárba; szeretnék erre vonatkozólag
valamit hallani Tőled, hogy miért késik ez a dolog. Amennyiben ebben segíthetnék, szívesen
felajánlom szerény támogatásomat Érdekelne, hogy mit dolgozol most és milyen terveid
vannak, mert amit annak idején Pali halála alkalmával írtam Neked, nem csak frázis volt,
hanem őszinte kívánságom is, és ezért nagyon örülnék, ha Debrecenbe jönnél és többször
találkozhatnánk. Családodról dióhéjban mesélt Klári. írj tehát mielőbb Magadról, örömmel
hallok mindig hírt Rólad.
Sok meleg baráti üdvözlettel
Törő Imre

Debrecen, 1945. okt. 30.
KERESZTURY DEZSŐ - NÉMETH LÁSZLÓNAK
Kedves Barátom!

Budapest, 1946. március 9-én.

A hétfői társaság március 11-én délután fél négy órakor
boldogasszony-útja 11/13.) találkozik. Örülnék, ha Te is eljönnél. A
mellékelem.
Sajnos, pontos címedet csak most sikerült megtudnom, a fenti
megkésve. A legközelebbi összejövetelről idejében értesítlek, remélem
Szívesen üdvözöl

a lakásomon (Nagymeghívottak jegyzékét
meghívó ezért érkezik
addigra feljösz Pestre.

Keresztury Dezső
GULYÁS PÁLNÉ - NÉMETH LÁSZLÓNAK
Kedves Laci!
Nem érezte meg hogy ebben a poros, szomorú városban úgy vártak Magát, mint a
Messiást.
Ami kis körünk-karikánk is életet remélt. Hittük, hogy reánk is fény esik, s az életnek
értelme lesz.
A nagy köröknek tovább kell keringeni.
A kicsiknek is.
En sokat veszítettem. De akinek csak pár nehéz, kötelességéve van még itt a földön,
jobb ha minél kevesebbet örül. Lassan-lassan készülődni kell.
A szegény cinkék nem kopogtatják már éhezve-fázva a Pali ablakát. A szoba várja. Mi
is, baráti, testvéri szeretettel:
Rozó
Debrecen, 1946. III. 17.

42

tiszatáj
VERES PÉTER - NÉMETH LÁSZLÓNAK
Kedves László!

Sárközinétől is üzentem, de a leveledre is válaszolok. A legteljesebb szellemi szabadságot szeretnénk minden írónak. Karácsony Sándornak is ezt mondtam. Nekünk nem a
párttagság a fontos, hanem a lélekben való barátság. Ha eljöttél volna az előadásra,
szeretettel és meleg bizalommal fogtunk volna körül, és semmi botrány nem lehetett volna.
De ha ezer gond, baj és minden közt nem tudunk íróinkkal foglalkozni, ne vegyétek rossz
néven. Forradalom van a népben, még akkor is, ha ez külső formákban nem jelentkezik.
Innen visszaút nincs. Óriási dolog a nemzet életében. Egyes vidékeken zsong a nép, mint a
méhkasban az új raj. Persze nyűgös, zavaros a felszín, de a mélyben - különösen az Alföldön
a nemzet születik meg véglegesen.
A folyóirathoz papír és pénz nincs. Könyvkiadás és folyóirat nincs és egyelőre nem lehet. Illyés is félrehúzódik, de erről majd ő ír bizonyára.
Az írók ellen nemigen történhetik semmi. Egyelőre a demokráciában
osztályjellegű
lázongások vannak Ezek urak ellen indultak, úgy látszott, hogy zsidók is mozognak benne,
sok helyen már (Ózd, Szegvár, Karcag Szabolcs stb.) ellenük ment a dolog. Mégegyszer
mondom, forradalom van, magyar forradalom. Történelmien és szeretettel kell nézni,
nem reakciós polgári ösztönnel, és akkor, ami másnak ijedelem és keserűség nekünk öröm és
reménység.
Bocsáss meg a hevenyészett írásért: nincs időm.
Szeretettel Veres Péter.
Bpest, 1946. III. 20.
A FRANKLIN TÁRSULAT LEKTORA - NÉMETH LÁSZLÓNAK
Kedves Laci!

Budapest, 1946. ápr. 2.

Nagyon örülök, hogy végre megérkezett k levele, amelyet már nagy érdeklődéssel
vártam. Nagyon megértem álláspontját, az írói tiszteletdíj - mint minden szellemi munkáé
- koránt sem Ml azon a szinten, amelyen kellene, és egyáltalán nem valorizálódott úgy,
mint bármely más cikk Persze ez nem jelenti korántsem azt, hogy az író kevesebbet ér, csak
azt, hogy sajnos a szellemi terméknek előállítása az általános drágulással halad, terjesztése
pedig olyan súlyos akadályokkal küszködik, amelyek - legalább pillanatnyilag — jó formán a
teljes eladhatatlansággal egyenlő. Kérdezzen meg bárkit, hogy milyen szórványosan és kis
értékben tudnak a könyvkereskedők és terjesztők könyvet eladni - biztos vagyok, hogy az
az optimista kép, amelyet Ella négy héttel ezelőtt e téren a vidéki helyzetről festett, megváltozott.
Tekintettel arra, hogy itt a helyzet - ha lehet - még súlyosbodott, a Franklin —
bármennyire szeretném is - sajnos nem tud kedvezőbb ajánlatot tenni, mint amelyet már
Ellával közölt. Talán a mai helyzet gyors átmenetet jelent és őszre már kedvezőbb kép tárul
fel e téren, - nem lenne a legjobb a kérdés eldöntését néhány hónappal elhalasztani?Addig is
forgalomba hoznánk raktáron levő köteteinket - nincs előttem a kimutatás, de úgy emlékszem, négy-öt féléből van kruda - amelyek most készülnek a könyvkötészetben, és így
nemcsak elvben, de gyakorlatban is kaphatók lennének művei. Ha a szerződés egyelőre füg-

1993. április

43

gőben való tartása nem felelne meg a terveinek, kérem közölje, hogy milyen megoldásra
gondol. En teljesen megértem, hogy meg kell élni valahogyan, és ha ehhez valami jó kiutat
talál, nem fogja mellőzni, de én azt hiszem, hogy még az a kiadó sem mert ma nagyobb
kötelezettséget vállalni, aki nem vérzett úgy el, mint szerencsétlenségünkre a Franklin.
Minden esetre nagyon kérem, fontolja meg alaposan a dolgot, nemcsak a pillanatnyi helyzet,
hanem a jövő szempontjából is, és legyen meggyőződve róla, hogy a Franklin nagyon fájóan
mondana le Magáról, ha erre a maga elhatározása folytán kényszerülne. Mondanom sem
kell, hogy viszont semmiképpen sem óhajtanánk egy olyan megoldást, amelybe maga valami
ellenérzéssel menne bele, ezért igazán az az egyetlen kérésem, hogy alaposan és őszintén 'megfontolva a dolgot, értesítsen döntéséről.
Mindnyájukat legszívélyesebben üdvözli
Anna
GULYÁS PÁLNÉ - NÉMETH LÁSZLÓNAK
Kedves Laci!
Hála Istennek, hogy ott tud dolgozni. Mi is szeretnénk már olvasni. Mi van Sámsonnal s a többi ismerőssel? Jászait nem álmodta-e még meg?
Nem balgasága kutyákat komolyan venni?
Hiszen olyan sajnálatra méltó lények. Mégsem emberek. Miért akarja a dudva
megölni a nemes növényt, s miért van meg minden kelléke hozzá?
Magának nem szabadna törődni az apró emberkékkel. Bocsássa meg ha fáj nekik,
hogy hiába hívják szélmalom harcra. Szeretnék, ha az ő útjukat, céljukat olyan ember is
nagyszerűnek látná, aki nem visel szemüveget.
Ma volt a parasztpárt gyűlése. V. Péter hosszú beszédet mondott. Elszomorodtam. Ha
az a sok-sok ember az ő megálmodott parasztsága lenne!
Figyeltem az arcokat, és nem láttam a szemekben a szent tüzet. Kihűlő sámánok ezek?
Vagy szegény, fáradt emberek.
Üdvözöljük, várjuk:
Rozó
Debrecen, 1946. III. 31.
(Más tintával írva:) „Kedves Laci Bácsi, én csak annyit írok, hogy nagyon várom:
Klári".
(Ceruzával folytatva:) „Kedves Laci, most én is úgy jártam, mint Maga. Itt maradt a
levél valahogy. Csak már jönnének, ha Maga nem, Ella, mert a Bocskayt is el kell rendezni.
Ha jön, Ucót is hozza!
Rozó"
1946. IV. 10.
VÁRKONYI NÁNDOR - NÉMETH LÁSZLÓNAK
Kedves Barátom
tegnap kaptam meg leveledet (azaz vasárnap); ma sebesen informálódtam s örömmel
tapasztaltam, hogy semmi baj. Igaz, hogy a Rektori Hiv. még szintén nem kapott értesítést,
de ez nem a Ti hibátok, hanem a VKM. kiváló adminisztrációjáé. Tehát: amíg nem kapsz

44

tiszatáj

hiv. értesítést, nem is jelentkezhetsz, s amíg az Egyet nem kap, nem várhat A pénz azonban
tényleg megérkezett, több dolgok vannak Horatio; én ezt, mint szerény Hamlet, avval
magyarázom, hogy a pénz kiutalást más ügyosztály végzi, mint a személyi értesítéseket
Egyszóval 500 frt. jött, a kvtár részére személytelenül utaltatik ki „könyvtárrendezés " céljára, s a min. rendelkezése szerint Neked adjuk át; tehát Te itt mint „könyvtárrendező" vagy
beosztva. - Mihelyt a Rektori Hiv. értesítést kap, azonnal jelzem; viszont Te is, ha megjön a
leirat címedre, írj egy levelet a kvtár. igazgatóságának, hogy iskolai elfoglaltságod miatt ekkor és ekkor jelentkezel. T.i. azt írod, hogy kb. egy hét alatt elintézed a maturánsokat, s
később visszamégy vizsgáztatni. Ennek semmi akadálya.
Igazán nagy szívbeli öröm és enyhülés fogott el a dolgok ilyen nem remélt helyrebillenésére, mert már igen el voltam keseredve. Nagyon örültem előző levelednek is, hogy
mindenek ellenére kedved volna eljönni ide, s már kész tervezetet szerkesztettem, csak
Kanyar visszaérkezését vártam Pestről, hogy vele megbeszéljem, mielőtt írok. így most
föltétlenül jobb a helyzet, de talán a terv sem vált fölöslegessé. Azért röviden jelzem: Kanyaréknál megvárod, míg K. Jóska kollégium-alapítási terve, ill. munkája valóra válik; a koll.
létalapot jelentene számodra tetszés szerinti működés fejében. Ez idő alatt a sorsunknak is
vagy meg kell döglenie, vagy lábra áll, önállósul, s akkor közreműködésedet honorálással is
biztosítani tudjuk. Mind a két ügy (koll. és S) átmeneti állapotban van, s ezt az időt most a
könyvtári alkalmazás könnyebben kihúzhatóvá teszi. Azaz: javulásra van kilátás.
Ma megjött Kanyaróska, náluk ebédeltem; mindketten élénk hurrázással fogadtak a jó
hírt, s újból üzenik; bármikor jössz, minél előbb, szívesen s igaz örömmel várnak, teljesen
Tőled függő, tetszés szerinti időre, akármeddig. - A magam és a S nevében nem kisebb
szeretettel hívlak, ahogy már tavaly nyáron tettem; mi sem kívánunk egyebet, minthogy
magadénak tekintsd a lapot. Egyetlen figyelembe veendő körülmény, hogy amig a S nem
független, támogatások, segélyek tartjak fenn az exisztenciáját, addig nem manifesztáljuk,
hogy alap a Te orgánumod; tudom, hogy úgysem kívánod a dobverést, ezt tehát mellőzzük.
Benned és munkádban szilárd szellemi bázist nyerünk, s ez a lényeges.
Mindezekről, remélem, hamarosan beszélgethetünk. Hallottam Illyés, Lukács, Révaival való tárgyalásodról; hasznosnak hasznos, gondolom, de nem döntő. Horváth-Zsolték
bizonyára támadni fognak, de ennek eredménye, hatása nem lesz, s ha elmúlnak az első,
válságos békehónapok, a vad rohamok a hatalomért, természetesebb egyensúlyi helyzetnek
kell kialakulnia, vagy pedig mindnyájunkat kitaszítanak a szellemi életből. Szóval, úgy
érzem, mindnyájan egy döntő várakozás átmeneti állapotában vagyunk, s ezt kell kiböjtölnie a Sorsunknak is, többek közt.
Másfelől úgy hallom, jó viszonyban vagy Ortutayval, s ez sem jelentéktelen körülmény, noha, reméljük, nem lesz sok dolgod a VKM.-mel. - Igaz: tegnap itt volt Krleza s még
egy jugoszláv író; nagy parádé volt, város, vármegye stb., nagy irod. est; Krleza közölte,
hogy szeretne Hozzád menni Vásárhelyre: ez néhány nagyfejűt kissé meglepett, de annál
jobb. Vándor Gyula bevezető előadásában kiemelte Krlezahoz való viszonyodat stb.: ez se
volt rossz. — Erről jut eszembe, hogy az egyetemen a Te ügyedben az ellenállásnak árnyéka
sem jelentkezett, sőt; s mikor közöltem, hogy megfúrtak, az illető Prof. igen-igen méltatlankodott és felháborodott. Nos, megnyugodsz-e végre, k. Lászlóm?
Remélem, hogy k Magda lányod sürgetésére most már csakugyan elküldték az
utasításokat Neked is ide, s hamarosan jelezheted jöveteledet; erről írj nekem is egy-két szót,
noha minden nap bemegyek majd a kvtárba érdeklődni (ti. szabadságon vagyok). Azt is
remélem, hogy, ha jössz, podgyászodban a S számára is lesz írás, nagy örömet szereznél vele;

1993. április

45

t.i. ne értsd félre, amit fentebb a munkád honorálásáról írtam: ott rendszeres, állandó,
mellékkereset-szerű t. díjra gondoltam; még az meglehet, ingyen munkát természetesen addig sem kérhetünk.
— Befejezem, mert most már az élőbeszéd korszakának kell következnie. Leveled
értelmében nem sürgönyöztem, - ez az ügy egyáltalában nem sürgönytempóban bonyolódik,
de azért ne késlekedj jönni - meleg szeretettel ölellek
Várkonyi Nándor
P. 947. IV. 14.
U. i. Ha a min. leíratok megjönnek, az 500frt-ot, gondolom, átutalhatjuk Neked; ha
szükséged lesz rá, jelezd; itt máris felvehető volna, természetesen.
SZŰCS LÁSZLÓ - NÉMETH LÁSZLÓNAK
Kedves Lacim!
Hosszú idő után újból jelentkezem nálad és kérlek, hogy tekints ma is úgy, mint régen
igaz tisztelő hívednek. Sorsodról hál' Istennek mindig hoz hírt a baráti posta, így hát tudom,
hogy dolgozol és bízol a munkádban. A munkád felöli érdeklődés biztat a legjobban, hogy
soraimmal zavarjalak. Nem a színház dramaturgjának sablonos érdeklődése kopog az
ajtódon, hogy darabot kérjen — bár ma már ez sem időszerűtlen - hanem a színpadi kiadó
megbízottja, aki szeretné lekötni a külföld számára műveid, vagy egy-két darabod jogát. Egy
pénzember barátom - nagy tisztelőd - akar foglalkozni - egyebek közt - kiadói dolgokkal is.
Azt hiszem, lehetne opciós szerződést kötni vele. Gondoskodna az arra alkalmas darabok
sokszorosításáról, lefordításáról és propagálásáról. Külföldi összeköttetéseinket és barátainkat
most végre felhasználhatjuk a helyes magyar propaganda tevékenységre.
Lacikám, örülnék, ha pesti utad kapcsán beszélgethetnénk ezekről a dolgokról. Ha Te
nem jönnél fel, esetleg Feleséged Őnagysága tárgyalhatna helyetted. Mindenesetre írj, kérlek,
néhány sort ebben az ügyben.
Címem a színházban. Telefonüzenetet a központ ad át, egyéb üzenetet a portás, ha t.i.
nem volnék az épületben.
Minden jót kívánok, erőt egészséget! Kézcsók és sok szíves üdvözlet a Tiéidnek!
A régi barátsággal szeretettel köszönt híved
Szűcs László
Bp. 1946. V. 3.
SÁRKÖZI G Y Ö R G Y N É - NÉMETH LÁSZLÓNAK
Budapest, 1946. dec. 5.
Kedves Laci, megkaptam levelét, és először én is, mint szerkesztő felelek. Nekem
Gyula úgy mondta, hogy minden meg van beszélve és én csak sürgessem a kéziratot. így
persze egészen másként fest a dolog. Hogy Grandpierrenek kritikákat írjon, és pláne magyar
szerzőkről, ezt én is abszurdumnak érzem. En azt vártam, hogy Szabó Zoltán ígéretéhez
híven küld néhány érdekes külföldi művet, és azokat akartam magának
továbbítani.
A következő számba gondolom jobb volna regényrészlet, mint színdarabrészlet, tekintve,
hogy az ehavi számban bőven nyújtottunk a kedves közönségnek Németh László színdarabot. En persze teljesen magára bízom, hogy mit küld: akár olyan részletet a regényből, ami

46

tiszatáj

megállhat magában is, akár - és ez volna a legjobb - valamit a Jegyzet" rovatba, akár
pedig bármilyen részt az Óraadókból. A terminus nem 10 hanem 15-ike, de az se lesz
katasztrófa, ha késik pár napot, pláne ha a korrekturát ittfogja megcsinálni.
Most még mint privátember szomorkodom levelének keserű hangján. Higyje el, mindenkinek van oka elkeseredni, de most nem időszerű a kesergés. Lássa, én egyet se panaszkodtam még magának, pedig tudnék! Hogy csak szemelvényeket küldjek a panaszaimból: a
Válasszal kapcsolatban naponta hol lekereszténybérenceznek, hol lezsidóbérenceznek a legkomolyabb és legfenyegetőbb formában. Ella az utca sarkán sebtiben felolvassa
nekem
Bereczky Boriska leveléből, hogy Bibó cikke milyen hitvány baloldali, Rubleczky Géza a
zsúfolt autóbuszon keresztül ordítja nekem, hogy Bibó cikke milyen reakciós „beállítottságú". Ugyanakkor az Athenaeum azon a címen, hogy Gyurinak 24 évig semmiféle
vezető pozíciója nem volt náluk, csak a legminimálisabb nyugdíjat hajlandó nekem megszavazni, a Sarló viszont minden kommentár nélkül visszaküldi Gyuri már kiszedett
„Összes verseit", mert meggondolta magát, és nem hajlandó kiadni őket. Közben az Athenaeum kiadta Gyuri teljes Thomas Mann fordítását karácsonyra, erről engem még csak nem
is értesített, a fordításért nem fizetett egy krajcárt sem, de még csak egy példányt sem küldött
belőle. Végül, hogy el ne bízzam magam, Darvas Lilitől és apámtól kaptam egy együttes,
ügyvédileg láttamozott levelet, amiben felsorolják fillérenkint az apám összes velem kapcsolatos költségeit. Kínos részletességgel van felemlítve minden karácsonyra és születésnapomra
kiutalt százpengős ajándék, és végül apám romházáról, amit most 40 ezer forintért eladtam,
megállapítják, hogy békeérték szerint 45 ezer dollárt ért. Mindez annak bizonyítását szolgálja, hogy én már apám életében ki vagyok elégítve, tehát semmiféle további
követeléseim
nem lehetnek vele szemben. Azt is ecsetelik szívhez szóló formában, hogy apám egy krajcár
nélkül érkezett ki Amerikába, ami nyilvánvalóan azért történik, hogy kinti óriási vagyona
már Darvas Lilivel szerzett közös szerzeményként szerepelhessen, amiből engem ki lehessen
zárni. Mindez engem elképzelhetetlenül kevéssé érdekel, hiszen majd csak felnevelem valahogy a gyerekeimet magam is, és egy-két év múlva a nagyok már kereshetnek maguk is.
Inkább a gyengéd forma tetszett: Gyuri halála óta ez volt apámnak első levele. Mindez,
ismétlem, nem panasz. Csak azt akarom bizonyítani, hogy nekem is van okom panaszra és
keserűségre.
Nagy szeretettel üdvözli

Márta

SZALAI SÁNDOR - NÉMETH LÁSZLÓNAK
Kedves Barátom!
A Pázmány Péter Tudományegyetem Társadalomtudományi Intézete az egyetlen
bölcsészetkari tudományos intézet a magyar egyetemeken, amely szociológiai, szociálpolitikai stb. kérdésekkel tudományosan foglalkozik. A legújabb közoktatásügyi miniszteri rendelet értelmében a magyar középiskolai tanárok szociológiai képzése is teljesen reánk hárul.
Intézetemben ezenkívül tudományos kutató munka is folyik, amely azonban elképzelhetetlen a magyar nyelven megjelenő és munkakörünkbe vágó irodalom ismerete nélkül. Ezért
szeretném hallgatóim és az intézetben dolgozók kezébe adni műveidet,
amelyéklzámunkra
igen fontosak.
Intézetem dotációja azonban rendkívül csekély, abból még az
adminisztrációs
kiadásokat is csak nehezen tudjuk fedezni.

47

1993. április

Arra kérlek ezért, hogy eddig megjelent és ezután megjelenő munkáidból egy-egy
példányt intézetemnek díjmentesen elküldeni szíveskedjél. Természetesen saját publikációinkat, amelyek rövidesen nyomdába kerülnek, örömmel fogjuk elküldeni - viszonzásképpen
szívességedért.
Remélem, hogy kérésem teljesítése nem fog Neked nehézségeket okozni; azért előre is
köszönetet mondok.
Baráti üdvözlettel
Szalai Sándor
Budapest, 1947. máj. 23.

NEVEK MAGYARÁZATA
BERECZKI BORISKA: Bereczki Gábor békési kisgazdapárti vezető felesége.
DARVAS LILI (1902-1974): színésznő, 1935-ben férjével, Molnár Ferenccel kivándorolt az
USA-ba.
GULYÁS KLÁRA (1926): muzeológus, a Petőfi Irodalmi Múzeum munkatársa, Gulyás Pál
költőnek a lánya.
GULYÁS P Á L N É Farkas Rozália (1900-1989): Gulyás Pál költőnek a felesége.
HANKISS JÁNOS (1893-1959): irodalomtörténész, egyetemi tanár a debreceni egyetemen.
H O R V Á T H ZOLTÁN (1890-1967): újságíró, műfordító, történész, 1945-től a Népszava rovatvezetője.
K A N Y A R JÓZSEF (1916): történész, levéltáros, 1945 után a Pécsi Szabad Szó szerkesztője.
KARÁCSONY SÁNDOR (1891-1952): pedagógiai, filozófiai író, egyetemi tanár, a koalíciós
korszakban a Szabad Művelődési Tanács elnöke.
L E H O T A Y ÁRPÁD (1896-1953): drámai színész, 1945-től 1949-ig a szegedi színház igazgatója.
N É M E T H JUDIT (Ucó): fizikus, Németh László lánya.
N É M E T H LÁSZLÓNÉ Démusz Gabriella (1905-1989): Németh László felesége.
RUBLETZKY GÉZA (1881-1970): szobrász, első jelentősebb megbízását a hódmezővásárhelyi
bank épületének díszítésére kapta, Hódmezővásárhelyen élt 1908—1914-ig, itt segítette a
helyi művészet fellendülését.
SÁRKÖZI G Y Ö R G Y N É Molnár Márta (1907-1966): szerkesztő, ifjúsági író, műfordító, Molnár Ferenc író leánya, első férje Horváth Zoltán publicista, második férje Sárközi
György író volt, 1946-tól 1949-ig a Válasz c. folyóirat kiadója és egyik szerkesztője volt.
SZALAI SÁNDOR (1912): filozófus, szociológus, egyetemi tanár, 1946-50 között a Társadalomtudományi Intézet igazgatója.
SZŰCS LÁSZLÓ (1901): irodalmár, színházi ember, 1935-től 1949-ig a budapesti Nemzeti Színház dramaturgja.
TÁRKÁNY SZŰCS E R N Ő (1921-1984): jogtudós, néprajzkutató, a háború utáni években titkára a Tornyai Társaságnak, szerkeszti a Puszták Népét.
TÖRŐ IMRE (1900): orvos, hisztológus, 1947-50 között a debreceni egyetem tanára.
ZÁDOR A N N A (1904): művészettörténész, 1936-50 között a Franklin Könyvkiadó munkatársa.

tiszatáj

48

Kelet-európai változatok

HEISZLER VILMOS

Az illanó illúzió: Közép-Európa
Ha volt népszerű, szinte már közhelyszerűvé koptatott fogalom a 80-as évek
politikai-történeti irodalmában, Közép-Európa, a közép-európaiság fogalma feltétlenül
ide sorolható. Az Európa keleti felére tenyerelő posztsztálini rendszer ellen lázadó
disszidens értelmiségiek (Konrád, Kundéra), szigorúan a szaktudomány keretei között
maradó tudósok (Szűcs Jenő), a változásokkal és szellemi áramlatokkal ügyesen számoló, azok hátán lavírozó politikusok (E. Busek) eszmei lázadása a vasfüggöny által
teremtett realitás ellen létrehozta a virtuális Közép-Európát, azt a képződményt, melynek képzeletbeli létezése is tagadta Európa kettéosztottságát, e kettéosztottság egyik
legtragikusabb következményét: azt, hogy az Elbától Vlagyivosztokig terjedő birodalomban Kelet-Európát a Nyugat-Ázsiává válás veszélye fenyegette.
Jellemző folyamatot mutat a hazánkat magában foglaló régió elnevezésének változása az elmúlt negyven esztendőben: eleinte megkérdőjelezhetetlenül és egyértelműen Kelet-Európa részének tekintve tárgyalták a szakmunkák Magyarországot és közvetlen környezetét (pl. Arató Endre munkásságában). Később szemérmesen bekerült a
fogalomtárba a „közép-" jelző is, igaz, hogy még a „kelet-" alárendeltjeként: a gazdaságtörténeti munkákban egyre sűrűbben szerepelt a „Közép-Kelet-Európa" megjelölés,
vagyis régiónkat Kelet-Európa középső részeként értelmezhettük. Fogalmazhatunk
úgy is, hogy a tudomány és publicisztika világában is töredezőben volt a szovjet érdekszféra monolit egysége: a szűken vett szovjet birodalmat jelentő (Észak-)Kelet-Európa
mellett újból megjelent Délkelet-Európa (a Balkán) és a lengyel-cseh-magyar vidékekből álló Közép-Kelet-Európa kategóriája is.
A kelet-európai nagyrégió leginkább nyugatias „alegységeként" felfogott KözépKelet-Európa fogalma lassan elindult az önállósodás útján. A régió társadalom- és
gazdaságfejlődésének tagadhatatlanul nyugatias vonásait egyre bátrabban mutatták ki
a történészek, míg a kutatások összefoglalását és csúcspontját jelző Szűcs Jenő-féle monográfia már önálló, „harmadik" fejlődési egységként mutatta be a lengyel-cseh-magyar térséget Nyugat és Kelet között, inkább a nyugatos elemeket kiemelve. így lett Közép-Kelet-Európából, Kelet-Európa középső részéből Kelet-Közép-Európa, vagyis
Közép-Európa keleti része. Újból polgárjogot nyert tehát az a Közép-Európa, melyet
előszeretettel Mitteleuropaként emlegetve csak mint a német imperializmus szellemi
előkészítőjét emlegettek harcias, nacionalizmusukat marxista mezbe öltöztető történészek. Volt olyan előadó, aki előadások egész sorát áldozta annak bizonyítására, hogy
már maga a Közép-Európa-fogalom eoipso nonszensz, értelmezhetetlen, mivel senki
sem tudja megvonni a térség egyértelmű határait.
A kritika nem volt jogosulatlan, hiszen valóban csak a Közép-Európa-fogalom
meghatározásáról több vaskos munka született. S ha valaminek már a meghatározása
sok problémát vet fel, ott valami baj van a kréta körül. Ha azt mondjuk: Közép-

1993. április

49

Európa, akkor egy olyan európai területre gondolunk, ami centrális pozíciót foglal el.
Ha földrajzi-térbeli meghatározásra gondolunk, akkor Közép-Európának nagy valószínűséggel valahol Észak-, Dél-, Kelet- és Nyugat-Európa között kell elhelyezkednie.
S mivel az újkorban a fejlődés tengelye az Atlanti-óceán lett, az ehhez közel első
nyugat-európai területek váltak középponttá, s Európa jellemző ellentétpárja a Nyugat-Kelet kapcsolat lett. Most már csak az a kérdés, hol húzódik Nyugat-Éurópa keleti
és Kelet-Európa nyugati határa? Mert valahol a kettő között kell lennie a mi kedves
Közép-Európánknak.
Kelet-Európával viszonylag egyszerűnek tűnik a dolgunk: ameddig a bizánci
vallási és kulturális hatás elért, addig beszélhetünk Kelet-Európáról - mondja a legelterjedtebb felfogás. Mások viszont a szlávok dominálta térség egészét idesorolnák,
beleértve a nem szláv (magyarok, albánok, románok lakta) térséget is.
Nyugat-Európa meghatározása már nehezebb. A római ritusú egyház által befolyásolt szféra egészét - a lengyel-magyar régióval együtt - alig szokás Nyugat-Európának nyilvánítani. Vita inkább akörül szokott kirobbanni, hogy Németország egésze
Nyugatnak tekinthető-e? S ha elfogadjuk Szűcs Jenő meghatározását - aki az antik római örökség meglétét tekinti a Nyugathoz tartozás egyik legfőbb ismérvének - , Németország egészére ez sem ad egyértelmű eligazítást: Germánia ugyanis itt is legalább
két részre osztható e szempontból: a romanizált Rajna- és Duna-vidékre, s a „barbár"
Germániára a két folyótól keletre, ill. északra.
A német fejlődés kulcskérdésnek látszik régiónk értelmezése szempontjából. Ha
a németlakta területeket megbonthatatlan egységként fogjuk fel, akkor Németország
egésze vagy Nyugat-, vagy Közép-Európához tartozna. Meg is jelent ez a problematika
a német történeti-politikai irodalomban, a „Sonderweg"-tézis vitájában. A német
fejlődés sajátos, egyedi vonásaira figyelő elemzők igyekeztek leválasztani Németországot a nyugat-európai fejlődési képlettől, s önálló típusnak beállítani Kelet és Nyugat
között (mintha ismerős lenne a módszer). Talán nem meglepő és nem bántóan politikus eljárás, ha megemlítjük: a nemzetiszocializmusba hajló nacionalista és a kommunizmusba hajló szocialista áramlatok számára volt leginkább rokonszenves ez a
felfogás.
Ha elfogadjuk ezt a Sonderweg-felfogást, mely Németországot egységként tételezve választaná le Nyugat-Európától, s ruházná fel közvetítő szereppel Nyugat és Kelet
között, akkor nem vagyunk már messze a Mitteleuropa-elképzeléstől, mely kifejezett
imperialisztikus hátsó gondolatok nélkül is, csúpán Németország természetes súlya
miatt joggal nyugtalanította a keleti szomszédokat.
Magam is úgy vélem, hogy német területek nélkül Közép-Európa nehezen
elképzelhető. A múltba tekintve viszont azt mondhatjuk, hogy a német fejlődés egyik
sajátossága pontosan a szétszórtság, a németek által lakott területek fejlődésének koordinálatlansága. Általában Németország régiói nem a többi német régióval, hanem más,
nem német szomszéd vidékekkel tartottak fenn intenzív kapcsolatokat (a Raj na-vidék
Franciaországgal, a dél-német területek Itáliával és a dunai országokkal, Poroszország
Oroszországgal és Lengyelországgal, a Hanza-városok Angliával és Skandináviával).
Ezért míg a Rajna-vidéket vagy a Hanza-városokat nehezen sorolhatnánk KözépEurópába, Poroszország esetében már elgondolkozhatunk ezen, a bajor és sváb területekkel pedig nyugodtan megtehetjük, Ausztriáról nem is beszélve. Tehát ha egész Németországot nem is, déli és keleti szomszédaival intenzív kapcsolatokat ápoló régióit
bátran Közép-Európához számíthatjuk - ha történelmi nézőpontból vizsgálódunk.

50

tiszatáj

A jelenbe átlépve ez a kérdés bonyolultabbá válik, hiszen az egységes német
nemzetállam létrejötte felgyorsította a német régiók közötti integrációt, s az 1871 óta
figyelemre méltó szintet ért el. Az 1945-1990 közötti megosztottság ugyan jóval komolyabb társadalmi és tudati következményekkel járt, mint azt a nemzeti érzés abszolutizálói gondolták (láthatjuk ezt az újraegyesült Németországot megrázó osszi-vesszi
ellentéten), Németországot mégsem emiatt tartom veszélytelennek keleti és déli szomszédai számára. Inkább a német társadalom tanulékonyságában, a szövetségi köztársaság negyvenéves demokratikus iskolájában s a modern Németország európai beilleszkedésében bízhatunk, amikor többé nem rettegünk Bismarck és Hitler (egymástól
egyébként ugyancsak különböző) hagyományának feléledésétől.
Németországnak, pontosabban a német nyelvterületnek a keleti felét (mely jóval
több, mint az egykori NDK) tehát a közép-európai régióhoz sorolhatjuk - ezt a részt
nevezhetjük Nyugat-Közép-Európának. E közép-európai régió keleti kiegészítőjének,
helyesebben kiteljesítőjének tekinthetjük a Szűcs és mások munkáiban kirajzolt
szférát, a lengyel-cseh-szlovák-magyar-szlovén-horvát együttest, Kelet-Közép-Európát. Persze, ha nehézségeink vannak a közép-európai régió nyugati határainak megvonásánál, keleten is találkozunk hasonlóakkal. Kérdéses, hogy a nagyon fontos és
jellemző vallás- és kultúrtörténeti választóvonalak egyértelműen eligazíthatnak-e a fejlődési régiók felvázolásánál? Ezért kétséges pl., hogy a kifejezetten fejlett polgársággal rendelkező magyarországi szerbség által lakott vidék kapásból a Balkánhoz sorolható-e? A galíciai unitus ukránságot (vagy ruténséget), s vele együtt Ukrajna nyugati
részeit minek tekintsük? Mi legyen a katolikus litvánokkal s az evangélikus lettekkel és
észtekkel? Milyen típusúnak tarthatjuk a román fejlődést, mely bizáncias-ortodox
szellemi és vallási jegyeket, de néhol a nyugati feudalizmusra emlékeztető társadalmi
jellemzőket mutat fel?
Mindezek elsősorban a múltra vonatkozó kérdések. Minket viszont most legalább annyira, ha nem jobban érdekel a jelen, s főleg a jövő: van-e, lesz-e értelme, tartalma Közép-Európának, a közép-európaiságnak? Nem úgy vagyunk-e a hőn áhított,
buzgón dédelgetett elképzeléssel, mint annyi más rendszerváltás előtti vágyálmunkkal?
Sajtószabadság, többpártrendszer, parlamentarizmus, piacgazdaság — mi lett e vonzó
jelszavakból? Médiaháború, acsarkodások, munkanélküliség, infláció - egyelőre inkább
ezt érzékeljük. Hát Közép-Európa? Szigorított ellenőrzés az osztrák határon, prostituáltak kilométeres sora az országút mentén a cseh-német határ előtt, kolduló cigányok a berlini pályaudvarokon, véres háború a széteső Jugoszláviában, vámsorompók
Csehország és Szlovákia között - egyre több határ, egyre több ellenőrzés Qászi érzett
ilyesmit a Monarchia szétesése után). Holott a kommunista rendszerek összeomlásának
jelképes aktusai éppen a határok megnyitásához kapcsolódtak a soproni pikniken éppúgy, mint a berlini falomláskor.
S a közép-európai gondolat vonzereje éppen abban állott, hogy tagadta azt a
vonalat Trieszt és Lübeck között, melynek a jó stílusú Churchill a vasfüggöny elnevezést adta. Megfújták a közép-európai gondolat elkötelezettjei a kürtöt a vasfüggöny
előtt, s az egyszer csak leomlott - de úgy látszik, egyelőre csak a por és az omladékok
közt kószálunk, elveszítve még azt az orientációt is, amit a fal biztosított.
Az Európát kettéosztó vonal tagadásával a Közép-Európa-gondolat hirdetői voltaképpen Európa egységét hirdették, Közép-Európa Európát jelentette. Lehetőséget, s
egyúttal keretet az Európához való csatlakozásra. A Penta-, majd Hexagonale kudarca,
a visegrádi csoport lassú bomlása azt mutatja, hogy a kisállami egoizmus nemcsak a

1993. április

51

sokszor leszólt Balkánra jellemző, a koordinált fellépés helyett többen az egyéni sikerrel próbálkoznak. Németország most el van foglalva az új keleti tartományok integrálásával, neki egyelőre ennyi elég a közép-európai szerepvállalásból. Ausztria már 1990ben kétségbeesetten tiltakozott a felmerült ötlet ellen, hogy esetleg összehangolja EKcsatlakozását a visegrádi csoporttal, s Busek keleti aktivitása is feltűnően alábbhagyott.
Az Expót elutasító bécsi népszavazás jelzésértékű volt: a német kapcsolatokat szorgalmazó Szabadságpárt ügyesen aknázta ki a bécsiek vonakodását - a várható kényelmetlenségek erősebbnek bizonyultak, mint a Bécs-Budapest világkiállítás, s ezzel a keleti
kapcsolatok intenzifikálása. Csehország sokakat meglepő könnyedsége, mellyel tudomásul vette a szlovák elszakadást, hidegfejű számítással magyarázható: a kellemetlen és
fejletlen keleti testvér nélkül közelibbnek tűnik a hőn áhított EK-tagság - a csehek
gondolkodásában most, nem félve a német imperializmustól, felértékelődik középkori
betagolódásuk a Német-Római Birodalomba.
Úgy látszik, hogy a történeti áttekintésben felvázolt közép-európai régió nyugati
fele - a volt NDK, Ausztria, Csehország, s minden bizonnyal Szlovénia is - szívesen
elhagyná a csak koloncnak érzett keleti szomszédokat, s a bizonytalan Közép-Európa
helyett a biztos Nyugat-Európában igyekszik minél előbb helyet biztosítani magának.
Mindenki helyezkedik, igyekszik jobb pozíciót kicsikarni magának - darwini versenyfutás folyik, melyben a nyertes a centrumhoz, a legfejlettebb régióhoz való tartozást
reméli, a vesztes perspektívája a lassú lecsúszás a harmadik világba - hol van itt hely
Közép-Európának?
Attól tartok, hogy a közép-európai gondolat visszakerül az antipolitika köreibe,
a fennálló realitásokat merész gondolati konstrukciókkal elhárítok közé. De talán nem
is kell tartani ettől. Egy illúzióval ismét kevesebb - ez még nem baj. Sőt: mint ahogy
jelenlegi közállapotaink miatt nem adhatjuk fel demokrácia iránti reményünket és
igényünket, ugyanúgy a közép-európai elképzelések jelenlegi fiaskója sem veheti el bizalmunkat és hitünket egy egységes Európában, melynek karakteres részeként kialakulhat a közép-európai entitás. Csak addig kell kibírnunk valahogyan.

52

tiszatáj

FRIED ISTVÁN

Lesz egyszer egy Közép-Európa?
A KÖZÉP-EURÓPA-DISKURZUS Z Á R Ó - N Y I T Ó G O N D O L A T A I
Szlovén ragozás: -én jó vagyok, te rossz vagy,
ő szemét".
(Zarko Petan aforizmája, Bor Ambrus ford.)
Közép-Európa csak Közép-Európából érthető meg
igazán, és közép-európainak lenni főként azt jelenti, hogy önmagunkat nem értjük.
(Esterházy Péter: A vihar kapujában)

Aligha mondható derűsnek, megnyugtatónak vagy biztatónak az a beszélgetéssorozat, amelyre a Tiszatáj (1992-1993-as számaiban) vállalkozott, amikor KözépEurópai változatok című töprengéseimet a vitaindítás céljából közreadta, arra számítván, hogy az égető és sokat foglalkoztató kérdések számos érdeklődőt ösztönöznek
hozzászólásra, ingerelnek ellenkezésre. Részben a folyóirat jellegéből következően nem
alakult ki túlságosan messze tekintő kollokvium, mivel a még Ilia Mihály kezdeményezésére szerveződött rovat, a Németh László örökségét magáénak valló, kelet-európai
tárgyú cikksorozat óta szinte nincs és nem volt a „legális" Tiszatájnak olyan száma,
amelyben valamilyen módon ne került volna szóba operett-régiónk, véres-vérző zónánk, viharzó térségünk, Európának gondteli mostohagyermeke. S mivel a magyar
folyóiratok közül a leginkább következetesen és a leginkább a hídépítés illúziójával ezt
a nemes ügyet a Tiszatáj vállalta, a tudományos igényeket is kielégítve lett eszmei
jogutódja az 1930-as évek sokat ígérő és morális szempontból nagy értékű folyóiratkezdeményeinek, az Apollo, a Láthatár, a Tanú közép-európai és kelet-közép-európai
kutatásainak. Tudománytörténetileg még nincs fölmérve, hogy az Ilia Mihály által átformált „vidéki" folyóiratból miként lett a magyar közép-európaiság értékteremtő
műhelye, információs bázisa; mily roppant jelentőségű és az irodalomközi folyamat
szempontjából mily lényeges az a tény, hogy a zónánk szláv és román nyelvű
irodalmainak elkötelezett ifjú irodalomtörténészek és részben történészek rendszeresen
hírt adtak a zóna egy-egy irodalmának újabb fejleményeiről, keresve a magyar irodalommal párhuzamba hozható jellemzőket, bemutatva a műfaji-tematikai változatokat
az együttélés, a dogmákkal szembeforduló irodalmiság témáira. Németh László (és Bartók Béla) örökségének vállalása munkált azokban a rövidebb írásokban, amelyek „műfajilag" ugyan inkább minősíthetők olvasmánynaplónak vagy élménybeszámolónak, de
amelyek éppen ezért a személyesség hitelességével igazolták a magyar irodalom tágabb,
közép-európai, kelet-közép-európai kontextusa kutatásának jogosultságát.
S minthogy az Hia Mihály kultúraközvetítői-szerkesztői elveiből jottányit sem
engedő, jelenleg is működő szerkesztőség ezt a fajta regionális elkötelezettséget érvényesíti (amely természetszerűleg a zóna valamennyi irodalmát egyként "bemutatásra,
méltatásra érdemesnek vélte és véli, külön hangsúllyal a nemzetiségi, kisebbségi irodalmakat, amelyek komparatisztikailag is teljes joggal tarthatnak elemzésre igényt): így a
közép-európai kultúrák és kulturális kontextusok megvitatása valójában szinte minden

1993. április

53

lapszámban napirenden van, akár egy szlovén irodalmi blokk adja erre az ürügyet, akár
Erdély városainak demográfiai változásai, mint a nemzetiségi lét és kapcsolatrendszer
jelzése, akár a szó szorosabb értelmében vett fejtegetés arról: létezik-e Közép-Európa?
Ennek a nem annyira vitazáró, mint inkább egy közbülső fázisról gondolkodó
cikknek címe Mészöly Miklós Volt egyszer egy Közép Európa című kötetének sugalmazásában egyszerre mélabús, ténymegállapító, történetivé nemesülő gondolatát idézi, a
Közép-Európával szemben ma lehetséges magatartások változatait, méghozzá nem
külön-külön élő variánsokat, hanem az érzékenység korában divatba jött vegyes
érzelmű mentalitást, amely a fájdalom gyönyöre, az édes melankólia képzetekhez hasonló, vagy a Traviata „mysterioso" dallamait magyarra rejtelmes-édesként adaptáló (aligha
tagadhatóan szentimentális) világérzékelést. S ha csak volt egyszer (mint a mesében?)
egy Közép-Európa, akkor talán gondolatban, emlékekben, reflexekben, vágyakban,
indulatokban még él, talán föltámasztható, talán szükséges is volna föltámasztása.
Tény, hogy Prágában rendszeresen jelenik meg Közép-Európa címmel folyóirat, amely
Bibó Istvántól Konrád Györggyel bezárólag több magyar szerzőt is közöl; a klagenfurti illetőségű Information zur Deutschdidaktik (amely feltehetőleg sok osztrák és talán
néhány németországi tanárhoz is eljut) 1991-ben Közép-Európáról tematikus számot
közölt, benne Johann Holzner, innsbrucki egyetemi docens értő tanulmányával Esterházy Péter Fuharosok című művéről (időszerű, a szovjet rendszer magyarországi berendezkedését hírül adó alkotást láttatva a regényben), és a folyóirat hátlapján Fred
Hergovich verse díszeleg. A kurta-furcsa versezet mintegy összefoglalni látszik mindama szkepszist és nosztalgiát, iróniát és lehetőséglatolgatást, amely a Közép-Európagondolat jelenlegi képviselőit jellemzi.
A kommunális politikusok
soknemzetiségű államra esküsznek,
töprengenek egykori nagyságán,
éjjelente Ausztriára gondolnak,
Lembergre, Prágára, Triesztre gondolnak
és nem a Parapatié-hegyre.
Közép-Európa minduntalan fel-felbukkan mint gondolat, mint létrehozandó - a
Nyugat amerikanizálódásától, a Délkelet „balkanizálódásától", a Kelet kiszámíthatatlan
és kaotikus, ám számításon kívül aligha hagyható hatalmi pozíciójától nem zavart egység, szellemi entitás, szellemi vámszabad terület, kulturális örökséget ápoló, továbbörökítő mintatelep mint utópia, újra meg újra „anti-politika". S ismét Magyarország,
magyar folyóiratok a (Tiszatáj mellett például az Európai utas vagy a Kisebbségkutatás)
játszanak itt fontos szerepet, a nagy hatású, színvonalas Lettre Internationale már magyar változatában is szolgálja a kultúraközvetítés ügyét, a goethei ihletésű kölcsönös
fordításirodalom világirodalomig vezető eszméjét. Volt egyszer egy Közép-Európa: elmúltába, emlékké válásába nemigen akar belenyugodni az a nemzedék, meg az utána következő sem, amelytől elrabolták utópiája valóságra váltásának lehetőségét. S ha a
Tiszatáj-ankétra szánt és ígért hozzászólásokból szám szerint viszonylag kevés kapcsolódott közvetlenül (de ez a kevés annál jelentősebbet mondott ki!) a Közép-Európa-diskurzushoz, viszont a folyóirat egésze, erdélyi és magyarországi adalékaival, vajdasági és
egyéb tájak problémáit idéző hozzájárulásaival ennek a szimpóziumnak részesévé avatta mindazokat, akik ennek a soknyelvű és megosztott térségnek krónikásai, hírvivői,
szószólói, elemzői.

54

tiszatáj

Kezdjük azonban záró és nyitó fejtegetésünket (Madáchcsal szólva: kezdet és vég
egymást éri) nagyon messziről. Lapozzuk föl Julián V. Bromley írását (A szovjet néprajztudomány a jelenlegi gyakorlatban. Ethnographia 1989). Különös figyelemmel olvassuk az „ősközösségre" vonatkozó fejtegetéseket, a néprajzi anyag szerepét az „etnogenezis kutatásának problémáiban". Az egykori Szovjetunió területén élő népek kialakulásáról szól, arról nevezetesen, hogy az etnogenezis kérdése azoknál a népeknél vetődik föl a leginkább, amelyek „nemrég alakultak át nemzetté", s ezért arra törekednek,
hogy visszafelé haladva a múltban megkeressék történelmi gyökereiket, jelenlegi lakóhelyük jogos birtoklásának múltba nyúló, messzi múlttal igazolható ideológiai megalapozását. „Például a Kaukázusban, Azerbajdzsánban a jövevény török nyelven beszélő
népességet őslakosnak adják ki, jóllehet, a türkök csak a X. század körül jelentek meg a
Kaukázus délkeleti részén. Orményföldön pedig kétségbe vonják, hogy a helyi, kaukázusi eredetű urartui kultúra megelőzte volna az indo-európai származású örményekét."
Más kérdés, hogy még ott, ahol az etnikai folyamatosság a tudomány jelenlegi állása szerint többé-kevésbé megbízhatóan igazolható, még ilyenkor sem lehet a „kulturális folytonossággal" azonosítani, „ezek ugyanis nem vagy csak részben fedik egymást,
annál is inkább, mivel egy-két kivételtől eltekintve, a népek nagy többsége jelenlegi
etnikai területén jövevénynek számít, és a népek mostani elterjedése általában nem esik
egybe az őshazájuk területével."
Nemigen kell térségünkben analógiákat keresnünk; az a típusú őskeresés, őshazabizonygatás, kulturális küldetéstudat, amelyről Bromley akadémikus kaukázusi viszonylatokban szól, a közép-európai, kelet-közép-európai zónában is nem egy (új)
államalakulat hivatalos ideológiájának szerves része, s mintegy a közép-európai összefogás ellen ható tényezőnek számít. Hagyományra épít ez a felfogás, amely a „nemzeti
ébredés"-ként minősített periódusban (kb. 1780-1849) kezdett kiépülni, az államszervezés végső célja érdekében a birtokolni vágyott territórium fölött megszerzendő politikai-gazdasági uralom mellé a szellemi tanúsítványt kiállítandó. S korántsem idillt sugalló, nosztalgiát ébresztő ellenpéldaként idézem Eugen Lemberg önéletírásának egy
jellemző részletét. Az 1903-1976 között élt-működött, csehországi születésű irodalomés művelődéstörténész, aki emigrációban élt, a II. világháborút követőleg gyermekkorának, a Monarchiának világát eleveníti föl: „Ha valaki az elemi iskolás gyerek Eugen
Lemberget megkérdezte volna Plzenben vagy akár Litoméíice-ben, mi volna valójában,
osztrák, német, »Böhme« vagy cseh (Tscheche), zavartan kereste volna a választ."
Az osztrákok ugyanis - úgy gondolta - Bécsben laknak, a németek az országhatáron
túl, a Böhme: gúnynév (Schimpfwort) és csehet jelent, és csehnek semmiképpen sem
tudja magát. Még inkább jellemzi a két világháború közötti cseh helyzetet Max Brod
egy regényrészlete (Der Prager Kreis. 1966.), amely a közép-európai béke és középeurópai megosztottság dilemmáit mutatja föl:
„A »Színészek klubja« színházi előadást szervezett, és ehhez az alábbi vígjátékot
választotta: A cseh és a német, méghozzá a modern cseh irodalom kezdeteinek korszakából. A színdarab éppen azért oly érdekes, mivel egy-két szerepet benne németül
[...] írtak meg, más szerepeket viszont cseh nyelven. A két nemzet között támadt
félreértéseket ábrázolta, igen szelíd módon, ám ezek a félreértések legalábbis szűkebb
körben egy szerelmi idill révén simulnak el. Az előadás a Köztársaság kritikus "napjaiban jött létre, a hitleri csapatok betörése előtt néhány hónappal, a müncheni kapituláció előtti időszakban (1938), és Prágában szenzációt keltett. Benes elnök is megjelent
az előadáson páholyában, s a nézőközönség lelkes tapssal fogadta. Minden jegy elkelt.

1993. április

55

Az előadást meg kellett ismételni. A cseh és a német fasiszták távol tartották magukat,
sajtójukban hevesen támadták a kulturális megértésnek ezt a kísérletét. Figyelemre
méltó, hogy a cseh színház jeles művésze, Vydra úr, aki kiválóan beszélt németül,
szerepét ebben a színdarabban németül játszotta, míg a német színház egy művésze és
rendezője, Taub úr, a színpadon szép cseh nyelven alakította szerepét. Az emberek ebből az ártatlan vígjátékból politikumot csináltak, mindkét részről sok jóakaratot tanúsítottak - ám a rombolni szándékozó hatalmak ez idő tájt erősebbnek bizonyultak."
A közép-európai megosztottság forrására (vagy egyik forráslehetőségére) a megbékélést célzó szándékokra hozott (típus)példák után térjünk vissza Mészöly Miklóshoz, aki a Közép-Európa-diskurzusoknak két alapfogalmáról töpreng megfontolandó
módon, a nemzetiről és a nemzetköziről. „Nemzeti és nemzetközi: a század két nagy
feszültségcentruma. Éljük a nemzeti érzés, a legkisebb népcsoportot is megillető jogok
eufóriáját - másrészt a multinacionális tömbök szerveződése teremt a nemzetinek kemény, csonkító normákat (hol hogyan). S egyre szaporodik a két trend közé szorult
»történelmi rokkantak« száma [...] ami nemzeti, az zavarokkal küzd, ami nemzetközi,
annak az ideologikuma nem elégséges terápia." (A negyedik út. Szombathely, 1990. 82.)
Mészöly Miklós pontos meghatározása a közép-európai dilemmákat előlegezi: hiszen például a Közép-Éurópa gerincét alkotó Monarchiát éppen a „nemzeti" erők feszítették szét, mivel a „nemzetközi" (vagy „nemzetek feletti") sem érzületben, sem gondolkodásban, sem célszerű tájékozódásban nem volt képes megfelelni a korszerű magatartást megcélzó követelménynek, a goethei értelemben vett egyetemes kritériumainak.
Hiszen a Goethe által kívánatosnak és kialakítandónak minősített világirodalom folyamat eredménye, és a partikulárisai, az egyedit, az egyénit, a sajátszerűt nem megszüntető, hanem éppen ellenkezőleg: megőrző-értékképző-összmunka gyümölcse; s az
Egész annál értékesebb, minél lényegesebb az egyéni, egyedi, a partikuláris hozzájárulása. Más kérdés, hogy Goethe irodalomban, művelődési kapcsolatokban és kölcsönös fordításirodalomban gondolkodott, amelynek hátterében, „gazdasági" ösztönzésében a közlekedés rendkívül gyors fejlődése, a világkereskedelem kiépülése, tehát
népek, régiók rendszeres (és békés) érintkezése áll. Igen jellemző, hogy még a Monarchia iránt illúziókat táplált Franz Werfel szerint is - Alma Mahler-Werfel emlékezése:
Mein Leben. Frankfurt/Main 1986. 149-150. - az operett őrzi a leghívebben a régi
Ausztriát: „ebben a banális műformában - mondta Werfel - tükröződik a régi Ausztria, ritmusaiban, tréfáiban..." Márpedig az operett cseh, lengyel, magyar mű-népdalainak, Bartók Béla szavaival élve „nemzetközi zenei zsargonjának" Monarchiajellemzővé válása jelzi: mennyire illuzórikus a néhány nemzeties külsőségre épített
„nemzetköziség". Ám - ez is kitetszik Mészöly szavaiból - a „nemzeti" régiónkban
kezdettől fogva zavarokkal küzd: nemcsak a magyar irodalmat kísérte végig, Kisfaludy
Sándortól Ady Endréig, onnan Németh Lászlóig, Illyés Gyuláig „Herder árnyéka", a
nemzethalál gondolata, megjelenik az a cseh, a szlovák irodalomban (Kollár „denevérszerű lét"-en kesereg Slávy dcera című eposza előhangjában az 1820-as években), a szerb
nyelvű irodalomban: a montenegrói püspök-fejedelem, Petar Petrovic Njegos drámai
formájú, eposzi funkciójú művében, az 1847-es Gorski vijenac-ban (Hegyek koszorúja)
az igazhitűeket ért nemzeti sorscsapásokat Isten büntetésének tulajdonítja, amellyel bűneik miatt sújtja, azaz a török elnyomással Montenegro népét. A nemzethalál tudata
mellett a szüntelen nemzeti fenyegetettség, az elfajzás, a saját hazában-földön kijutott
idegenség különböző korokban, különböző irodalmi-publicisztikus formában bukkan
föl. S mindezzel a népet-nemzetet sújtó csapássorozattal szemben egyetlen védekezés

56

tiszatáj

lehetséges: a nemzeti eszme tettre váltása, amely a nemzeti függetlenség, a nemzeti önszerveződés révén valósulhat meg, szemben a külső és belső idegenekkel, elidegenedettekkel szemben. Minthogy a régió valamennyi népének a soknemzetiségű államközösségben adatott meg a hol szerencsésebb, hol - többnyire - nagyon kevéssé szerencsés
lét, egyrészt a (nemzeti jellegű) sérelmek halmozódtak egymásra, másrészt a kultúra
óhatatlanul magán viselte a soknemzetiségű állam több kulturáltságából (és többnyelvűségéből) fakadó jelleget. A Monarchiához visszatérve: éppen ez a tény adta a
Monarchia-kultúra megkülönböztető vonásait az európai kultúrán belül, ez a kulturális sokféleség és a kultúra területén jó darabig élő és ható „pluralizmus", amely természetesen kifejezetten nemzeti kultúrák szabad egymásmellettiségét segítette, sugalmazván a kultúrák magától értetődő kölcsönhatását. Ám azt is mondhatjuk: a Monarchián
belül egyszerre működtek a centripetális és a centrifugális erők, nem egyenlítették ki és
nem semlegesítették egymást. Annyi tetszik bizonyosnak, hogy a Monarchia gazdasági
és kormányzási egység volt, ennek számos előnyével és a kortársak szerint számosabb
hátrányával. Arra mindenesetre alkalmatlan volt a Monarchia szervezete, hogy a nemzeti mozgalmaknak irányt adjon, elfogadható alternatívát kínáljon; s csupán a kései
utókor döbbent rá: a Monarchia romjain létesült, magukat nemzetinek hirdető (többnemzetiségű!) államok örökölték a Monarchia hátrányait, azonban annak előnyei nélkül, fenyegetettség-érzésüket pedig nem oldotta, nem oldhatta a (vélt?) nemzeti függetlenség mámora, hiszen gazdaságilag válságról válságra vergődtek, politikailag pedig
előbb a német, majd a nem kevésbé mohó orosz-szovjet imperializmusnak áldozatai
lettek. S így újra meg újra a nemzetekfölöttiség-nemzetköziség látszatával leplezett
idegen nacionalizmusok foglyaiként ábrándozhattak arról, hogy volt egyszer egy KözépEurópa.
Már aki ábrándozott. Hiszen az igazi felszabadulásukat ünnepelni kész nemzetek
vagy újabb osztódásnak néztek elébe, vagy a fenyegetettség más változatával kerültek
szembe. S a legkevésbé sem avval foglalkoztak, miképpen lehet együtt, egymást segítve,
közös problémákon közösen töprengve megjelenni a „népek hazája, nagyvilág" előtt.
Ehelyett egyre-másra az idealizált Közép-Európa-lét gondolatának kisajátítását lehet tapasztalni, a közös múlt megtagadását, a szomszéd szegény rokonnak minősítését; miközben a gazdagabb pártfogó önzetlenségére számítva igyekeznek (nem egyszer egymás
rovására) elsőként az egységesnek hitt Európa-birtok sáncai mögé jutni.
Akik a Tiszatáj-ankétnak inkább a jelenkori politikai helyzetre vonatkoztatható
gondolataira reagáltak, teljes joggal tekintettek némi mélabúval a Közép-Európa-fogalom inflálódására, elmosódottságára - sőt arra is, hogy több évszázad sem volt elegendő
arra, hogy nemzetté vált népek saját múltjukat és viszonyukat a szomszédokhoz és a
világhoz feldolgozzák, illetőleg az újonnan alakult államok (nemzeti) lényegüket eleve
ne másokkal szemben kíséreljék meg meghatározni, lehetőleg azokkal szemben, akikkel őket a történelem több évszázadon át összekötötte, és akikkel - tetszik, nem tetszik - a kultúrát, a mentalitást a világ eseményeire való (többnyire ingerült) reakciót
tekintve számos hasonlóság rokonítja. Mélabú, sőt helyenként ború fogja el mindazokat, akik a mottóban idézett Zarko Petan egy másik aforizmájának igazát kénytelenek
bevallani, minthogy azok, akiket illet, nem óhajtják a múltat bevallani. Az aforizma
így szól: „Szlovénnak lenni főleg Szlovéniában nehéz". S még egy aforizma, amelynek
tanulsága talán általánosítható, jóllehet, a Balkán történései a mondás helyi időszerűségét tanúsítják: „A »Ki kicsoda?« jugoszláv kiadása: »Ki kicsodát?«"

1993. április

57

Ezenközben többek szerint a Nyugat sugalmazására létrejött „visegrádi hármak"
(egy utópia szerint Közép-Európa lehetséges kemény magja) a valóságban előbb
bizonytalankodó négyekké bővült, majd a cseh fél részéről hangzottak el határozott megnyilatkozások a lengyel-magyar-cseh ellenzékiek egykori „virtuális KözépEurópá"-jának fölöslegességéről és kétes hasznáról. S alig rejtve egy más típusú orientáció rémlik föl: nevezetesen a Németországgal való szorosabb (gazdasági? politikai?
kulturális?) együttműködés talán eredményekkel kecsegtethetne? Megszűnt a félelem
Naumann Közép-Európa-tervétől? Az egykor valóban fölösen túldimenzionált Drang
nach Osten-jelenség egyáltalában lehetőségként sem létezik, a történelmi emlékekből is
kiirthatóan szűnt meg? Vagy valós az a remény, hogy az „új szövetségi államok" át- és
megszervezésével, az eltérő közeli múlt kölcsönös gyanakvásokat hozó német-német
ellentétei kiegyenlítésével, a szociális demagógia keltette idegengyűlölet szerveződésével
küszködő és a Közös Piacnak egyébként is sokszorosan elkötelezett Németország
altruista erényeket fog csillogtatni? S mit szólnak ehhez a Németországban szép számban élő, tehetős és olykor hangos szervezeteket létrehozott szudétanémetek?
Kossuth Lajos vagy Jászi Oszkár konföderációs terveinek „szláv" és román fogadtatása el kellene hogy gondolkodtasson mindenkit, aki Közép-Európa lehetőségein
töpreng; meg az a tény, amit Heiszler Vilmos említett: a társszerzős könyvekkel,
kulturális projektumokkal, majd politikai aktivitással a közép-európai gondolatot népszerűsítő Erhard Busek a pártpolitikába vonult vissza, és ma már nem látja oly sürgető
feladatnak egy osztrák-magyar alapozású „Projekt: Mittel-Europa" körül végzendő
szervezőmunkát, mint ahogy jóindulatú figyelmeztetésként kell tudomásul vennünk
Freiburg im Breisgau Egyeteme Szlavisztikai Tanszéke vezetőjének, a cseh Antonín
Méstannak több mint szkeptikus tanulmányát, aki vizsgálódásai summázatát ekképpen
adja: „sehol a szépirodalomban még a nyoma sem lelhető föl annak az eszmének, hogy
szorosabb politikai együttműködés jöjjön létre a lengyelek, a csehek, a szlovákok, a
magyarok, a horvátok, az osztrákok, a németek stb. között; más szóval: a középeurópai népek összetartozásának gondolata hiányzik a háborút követő szépirodalomból. A nosztalgikus emlékezés az egységes államban egyesített különféle népekre
(a Nagy-Morva Birodalomra, a középkor és a barokk periódus cseh vagy lengyel államára, a Habsburg Birodalomra) aligha viszi előbbre az egyesült Közép-Európa ügyét.
Nem tudom elképzelni, hogy a Pentagonale vagy a Hexagonale a jövő szépirodalmában visszatükröződhetne". (Der mitteleuropäische Raum in den Literaturen Mitteleuropas nach 1945. In: Westmitteleuropa, Ostmitteleuropa. München 1992. 376. - azért
idéztem a hosszú német címet, mivel a régiónkat övező és történetét végigkísérő terminológiai zavar mellett a cseh kutató sokkal tágabb Közép-Európa-elképzelését is dokumentálja. Amikor Méstan professzor Közép-Európáról szól, beleérti Németországot is,
Ausztriát is, viszont Erdélyt vagy Ukrajnát nem; s a kötetnek szlavista szerkesztői
Kelet-Közép-Európa mellett Nyugat-Közép-Európát is tételeznek, a tanulmányok természetszerűleg különböztetik meg a földrajzi, a politikai és a történelmi „teret", egyes
tanulmányírók segédfogalomként tárgyalják viszont Kelet-Közép-Európát.) A följebb
ismertetett nézetekhez egy erősítő és egy vitatkozó megállapítást illesztek. Leszek
Szaruga szerint „mindenkinek megvan a maga Közép-Európája". A bon mot a Mitteleuropa. Traum oder Trauma. Bremen 1985. kötetben látott napvilágot (ismét németül
idéztem, mivel a magyar fordítás: Közép-Európa. Álom vagy trauma, nem képes
visszaadni az eredeti szöveg morbid humorát). Annál szívesebben hivatkozom az

58

tiszatáj

egykori román kultuszminiszter, Andrei Plesu bécsi beszédére, a romániai németek
sok viszontagságot megért folyóiratából, a Neue Zeitung 1990. évfolyama 3—4. számának 96. lapjáról.
„Az osztrák Monarchia a XVHE. században Európának mintegy kisebb méretű
foglalata volt. Németek, olaszok, magyarok, lengyelek, csehek, szlovákok, szerbek és
románok éltek egy igen ügyes kormányzat alatt anélkül, hogy nemzeti sajátosságaikat
elveszítették volna."
Nem szívesen foglalnék állást abban a kérdésben, hogy az egymással homlokegyenest ellenkező nézetek közül melyiknek nagyobb, melyiknek kevesebb az igazsága, hiszen a napi politika „realitása" sokszor nem azonos a távlatos politika ritkán
megtervezhető „realitásáéval (bár az aprómunka sosem teljesen eredménytelen),
megint más minőséget képvisel a történelem, az irodalom, a pártpolitika „igazsága",
ritkán fedik egymást. Martinovicsék föderatív államideálja óta annyi szép terv, gondolat, kezdeményezés vallott kudarcot a kultúrák, népek egymáshoz közelítése,
„rokonítása" terén; annyi sok magános és intézmények szorgalmazta elképzelés törekedett az ősök vívta harc békévé oldására, hogy ezek historikuma (vagy csupán
elemzése) több doktori értekezést tölthetne meg tanulságos tartalommal. Annyi azonban bizonyos, hogy ha ennyit vitatkoznak egy fogalomról, ennyien kísérelnek meg elvontabb meghatározást adni, ennyi kezdeményezést ihlet meg, az mégsem lehet
egészen halott, azt mégsem szabad eleve eltemetni. Még akkor sem, ha - mint ezt a
múlt tanúsítja - föderációra, megbékélésre, kiegyenlítődésre, méltányos rendezésre
néhány kétségbeesett vagy reménykedő írón-művészen kívül mindig a vesztesek, a
történelem kárvallottjai gondoltak; a Birodalom trializmussá átformálásával a cseh
nemzet egyenjogúságát igénylő Palacky, az emigrációban többnyire visszhangtalanul
politizáló Kossuth (sajnos, a cseh kérdésről írt tanulmányát sem hallgatta sem a magyar
politika meg a közvélemény), a veszett fejsze nyelét menteni igyekvő Jászi Oszkár,
majd az 1930-as évek „nagy illúzió "-sorozata; a szomorú halált halt Anton Straka, a
szintén emigrációba kényszerült Bartók Béla, a Duna partján a vén „folyam-róka"
Adytól ellesett titkait továbbgondoló József Attila, a Nyugat árulásába belehaló Karel
Capek munkája látszott veszendőbe menni, ha a politika árfolyamait tekintjük, és legfeljebb a kevesek által őrzött hagyománnyá nemesedésről hihetjük, hogy tartósabb,
mint századunk „perc-emberké"-inek „dáridó"-ja.
Vekerdi László pontosan látja az antiutópiává süllyedés valós veszélyeit: „Máma
Közép- és Kelet-Európát komolyan fenyegeti a lehetőség, hogy gigantikus monolitikus
kaszárnyából komplett pluralisztikus pokollá alakuljon át." Hasek Svejkjére hivatkozva állítja, hogy a Monarchia is válhatott volna ilyenné, ámde „a Monarchia sokfélesége
inkább csak azért volt elviselhető, mert ha nem is tolerancia, legalább valami hanyag,
sőt olykor egyenesen nagyvonalú nemtörődömség kísérte." (Tiszatáj, 1992. 7. 49.)
Csupán erősítésül hivatkozom Alois Woldan tanulmányára, aki a X X . századi lengyel
irodalom kétféle Monarchia-értelmezésére hívta föl a figyelmet. Az egyik típusú a
Monarchiát valóban a népek börtönének vélte, és a Vekerdi László emlegette kaszárnyát, kiképzőtábort rajzolta meg - mintegy szimbolikus helyként, olykor pokoljárásként, mint például Józef Wittlin A fold. sója című regényében.-Más;—főleg a
Galícia-irodalomba sorolható alkotások egyfelől kedélyesebb, illetőleg humorosabb
képet festenek a Monarchia hadseregéről, másfelől a „múltra irányuló utópia" szerint a
nemzetek feletti állam kiegyenlítő szerepét méltatják. (Tiszatáj, 1992. 8. 74-78.)

1993. április

59

Vekerdi László idézett tanulmányának még két gondolatát emelem ki. Az egyik
Predrag Matvejevictyel összhangban állítja, hogy „a sokféleség, a különállás, a partikularitás magában egyáltalában nem érték". Általában - teszem hozzá - divatos fogalmak
mitizálása vezethet az elhasználódás, a közhelyszerűség irányában, s ezáltal nemcsak a
fogalom értéke vész el, hanem a fogalom mögött egykor létezett tartalom is gyanúba
keveredhet. Lényegében ez történik manapság a Közép-Európa-fogalommal, hiszen a
nosztalgikus-operettes Monarchia-idézés legföljebb a giccses Sissy-filmek nézőit kápráztathatja el. De legalább olyan jelentékeny a veszély akkor, ha egyes fogalmak önkényes kisajátítása történik meg, eredetileg jól hangzó, tartalmas fogalmak manipulációt szolgálnak azáltal, hogy hamis eszmerendszerbe kerülnek. A különállás: a nemzeti
függetlenség gondolatrendszerében pozitív töltést kap meghatározott korszakokban,
miképpen a homogenizáló törekvésekkel szemben a partikuláris - joggal - értékelődik
föl. De - Vekerdi László gondolatmenetére hivatkozva - a partikuláris könnyen lehet
„parciális"-sá, a kicsi, de az enyém gőgjének kifejeződésévé, legfeljebb rész szerint
igazzá. (Arany Jánossal együtt hiszem, hogy olyan kell, mi „mindig és egészben az".)
A másik fontos megjegyzés alapján: amellett, hogy Nyugat- és Közép-, vagy
Kelet-Közép-Európa hasonló vagy eltérő viszonyain kell gondolkodnunk, legalább oly
mértékben Gazdag-Európa és Szegény-Európa ellentétén. A Nyugat nem sok gazdasági
lehetőséget lát a jelenlegi marakodó, az egyes országokon belül (nem a Parlamentekben
érdemi vitát folytató, hanem) civakodó, helyenként gyűlölködő pártok SzegényEurópájában. Szóbeszéd útján terjed az olyan példa, hogy a várva várt „nyugati" tőkésnek elkótyavetyélt gyár arra kellett, hogy a felvásárló beszüntesse a termelést, eggyel
kevesebb konkurenssel kell így a piacon számolnia. Ebből azonban nem a külföldi
tőke kiátkozása és kirekesztése következik, hanem a felelősségteljesebb és „szakértőbb"
(dehogy, egyszerűen: szakértő!) privatizációs stratégia. Vekerdi Lászlóéval sok tekintetben hangzik egybe Sándor Iván bölcs megfigyelése. (Tiszatáj, 1992. 7. 56-58.) Eszleli,
miszerint „miközben a közép-európai (és kelet-közép-európai) kisnemzetek egymással
vannak elfoglalva, valójában számukra (és számunkra) szinte mindent az dönt el, hogy
az európai erőcentrumoknak mi a szándéka (gazdasági segítség, határkérdések, továbbá
a kaotizálódások kiterjedésének megakadályozása, avagy a hátatfordítás, akár addig,
hogy a zónát — mint korábban - a nagyhatalmi manipuláció terepének tekintik)".
S ebből következik egy másik észlelet: „Közép-Európa ma már újra negatív zóna Európa számára..." Az író-esszéista, a kor ütőerén kezét tartó, világosan látó Sándor Iván
megkockáztatja tapasztalatainak végtanulságaképpen ama kijelentést: „El kell sajátítanunk a sokáig fontos megközelítések elfelejtésére való képességet, hogy közel kerülhessünk ahhoz az újdonsághoz, amelyben lehet, hogy Közép-Európa (történetének epilógusaként) végleg lemond önmagáról."
Ha a magam szűkebb szakterülete felől gondolom végig Sándor Iván realista
(s ezért optimistának aligha nevezhető) megközelítését, igaza felől győződhetek meg.
Hány iskolai tankönyvbe került „nemzeti" igazság jutott a lomtárba, a „csehszlovák"
(így, egy szóba írva) irodalmi kontextustól a jugoszláviaiságig, mint megkülönböztető
(partikuláris?) kultúra-egységig, a szerbhorvát testvériség gondolatáig. Irodalomelméleti
fogalmakról tetszett ki, hogy a napi politikának alárendelt (s kevéssé elméleti, mint
inkább elmélet helyett konstruált) tételsor, amely megtanulásra és nem megvitatásra
való. Továbbá: a közép-európai irodalomtörténet egy eleve „virtuális" szellemi együttes krónikája lehet csupán, mindmáig megíratlan, talán megírhatatlan, ha a sok előtanulmány, kísérlet, nekirugaszkodás nem biztatna reménnyel. S ha politikailag, gaz-

60

tiszatáj

daságilag egyelőre egy Közép-Európai Egyesült Államok („keleti" Svájc?) messzebb áll
a megvalósulástól, mint valaha, a „közép-európai szellemi együttműködés" vállalkozásként akkor sem reménytelen, ha térségünk nem mindegyik politikus-írója nevezetes
a toleranciáról vagy demokratikus meggyőződéséről.
Juhász Erzsébet és Pomogáts Béla egymástól függetlenül a leginkább a századforduló Monarchia-irodalmát idézik meg tanúnak a nagy perben: „elméletileg lehetséges
Közép-Európának egy ilyen, értéktöbbletünket fitogtató értelmezése is" - írja Juhász
Erzsébet (Tiszatáj, 1992. 6. 60.) Majd számot vet Danilo Kis, Eric Hobsbawm nézeteivel, hogy Mészöly Miklósig jusson, és végkövetkeztetésként - kissé vigasztalónak szánt
szavakkal a Vajdaság jelenlegi helyzetében - ekképp zárja naplószerű följegyzéseit:
„Közép-Európa tagadása ma sokkal inkább következik önismerethiányból, mint
néhány évvel ezelőtt. Ez a mostani azt látszik bizonyítani, hogy az eszmei totalitarizmus megszűnte után a vélt vagy valóságos nemzeti szabadság és önrendelkezés is járhat
önismeretzavarral. Mindebből persze nem következik közvetlenül az, hogy helyes
önismerettel rendelkezni e térségben annyi, mint közép-európainak lenni, de orientáció szempontjából a legmérvadóbb látószögnek látszik e tekintetben." (Uo. 62.) Pomogáts Béla Közép-Európa bizonytalan körvonalaitól értekezik (Tiszatáj, 1992. 9. 47-59.), a
fogalom történetéről (és viszontagságairól) éppen úgy áttekintést adva, mint az integráció és dezintegráció lehetőségeiről. írásának kulcsfontosságú fejezetében Trianon
következményeit vázolja föl, teljes joggal hangsúlyozva, hogy „Trianon a középeurópai egységfolyamatok egyik legnagyobb akadálya volt". Hiszen például a két
világháború között még a gazdasági kapcsolatok szükséges növekedésének is útjában
állt az egyik részről a revizionista, a másik részről a status quo-t őrző „retorika";
továbbá még a „szellemi termékek cseréje" (E. B. Lukác kifejezése) is a hivatalosság állandó gyanújától kísérve működhetett a maga szerény kereteiben. A II. világháború
után az ellentéteket ugyan erőszakosan elhallgattatták, de a protokollárisra szervezett
kapcsolatok mögött kisebbségellenes indulatok parázslottak. S mint azt napjaink igazolják, csak a kitörés alkalmát lesték. A megannyi (többségében értékes) fordítás, a
szintén többségében használható közös tanulmánykötet híjával találtatott a „bundás
indulatok" mérlegén; az idegengyűlölet célpontjai ebben a régióban nem a gazdasági
növekedésben, a zavartalan termelésben jelentékeny szerepet játszó vendégmunkások
voltak, hanem az ősellenségnek kikiáltott „szomszédok"; a „mitológiai gyűlölet" (ez
viszont a szlovák író, V. Minác szerencsétlen kifejezése) a valaha egy országban, egy
közigazgatás alatt élt-élő másik néphez, valláshoz tartozó, védtelen lakosság ellen
irányult. Mitológiainak nevezhető ez a gyűlölet annyiban, hogy szinte a bűnbakképzés
rituális szertartása szerint megy végbe szerveződése, az észérvek nem hatnak az olykor
orwelli „gyűlölet-hét" típusú megmozdulások kitervelőire. Pomogáts Béla rámutat
arra, hogy a Monarchia romjain létrejött államok szétszakítottak és lehetetlenné tettek
természetesen kialakult kisebb gazdasági területegységeket, városokat fosztottak meg
„hátországuktól", mezőgazdasági termelőket vágtak el közeli piacaiktól, „sajátos
huszadik századi abszurdumként megjelentek a térképen az olyan vasútvonalak,
amelyek mintegy a semmibe vezettek". Tegyük hozzá, hogy a szimbólumok iránt
érzékeny kelet-közép-európai olvasó, aki ráadásul Kafka műveiben is járatos, a régió
jellegzetességeként éli meg a hirtelen megszakadó sínek árvaságát. ATjeléríben folyamatosan és erővel zajló dezintegrációs folyamatok - s ezt is pontosan látja Pomogáts
Béla - a trianoni béke fölött elmondott ítéletekként foghatók föl, és talán egy tanulási
folyamat kezdeteinek, jóllehet, egyelőre a tanulatlan tanárok nádpálcát suhogtatva

1993. április

61

fitogtatják erejüket, és diadalmas ábrázattal akarják elhitetni nemzetvezető elhivatottságukat. Heiszler Vilmos politikai-történeti elemzése (összhangban a Közép-Európadiskurzus résztvevőinek vélekedésével) a perspektívátlanságból következő, ismételten
hangoskodással leplezett szorongásokra mutat rá; „médiaháború, acsarkodások, munkanélküliség, infláció", sorolja Szegény-Európa gyermekbetegségeit, félelem a bevándorlóktól, újabb határsorompók emelkedése a határok spiritualizálása helyett...
A helyzetelemzésekből inkább szomorú, mint vidám hangok hallhatók ki. S ez
Közép-Európa 1993-as helyzetét, torzsalkodásait, külső és belső bizonytalanságait tekintve indokoltnak mondható. Ismét, mint mindig - még mindig? - költő siet segítségünkre, hogy megfogalmazhassuk, miért évszakunk még „rosszkedvünk tele"? Faludy
György római kalandozásának nagyszerű termése a Róma, 1992. című költemény.
Magán viseli a letisztult, a nyelvi bravúroktól, csillogásoktól megszabadult, a szinte az
élőbeszéd természetességét rímbe-időmértékbe (többnyire jambusokba) foglaló költő
versbeszédének jellegzetességeit. A költő Rómában jár, figyeli a rómaiakat. S miként
Közép-Európa-diskurzusunk tanúságtevőitől is következtetéseiket idéztem, szólaljon
meg a Faludy-vers záróakkordja:
Szörnyen irigylem őket. Nem tűzték fel
bal mellükre országuk bánatát,
nem érdekli őket, hogy ki a lombárd,
a görög a germán, a római,
a zsidó vagy a gót, és nem gondolják,
hogy kihaló nemzetség fiai,
nem szomorkodnak elvesztett csatákon,
a jövendőtől nem várnak csodát,
a valóság nékik más, mint az álom,
de pontosan tudják, hogy kicsodák.
(Forrás, 1993. 2. 1-2.)

Juhász Erzsébet a „sérült nemzettudat" kifejezéssel él (Tiszatáj, 1992. 6. 63.), majd
ezt írja: „Itt tengődünk valamennyien az egymásnak feszülés gyilkos poklában.
A sartre-i egzisztencialista tétel, miszerint a pokol: a másik ember, kelet-közép-európai
változatban: a másik nemzet." Pomogáts Béla Trianon helyesebb megítéléséhez szolgáltatja adalékát: „A szomszédos országok területi nyereségei nagyon is látszatnyereségek
voltak, minthogy később ezek okozták a térség elszomorító politikai lezüllését, pontosabban azt a folyamatot, amely által a közép-európai térség valósággal játékszerré vált a
nagyhatalmak kezében." (Tiszatáj, 1992. 9. 56.) Ez viszont visszavezet Faludy pontos
verséhez. A rómaiak „tudják, hogy kicsodák"; régiónkban viszont bőséggel akadnak
önjelölt nemzetmentők, akik kisajátítanák a jogot: ők neveznék meg - a maguk fogalmazta kánon alapján: ki a magyar, a horvát, a szerb, a szlovák, a cseh, a lengyel, ki
ellenség és ki a társ; a „mit ér az ember, ha magyar? adys kérdését, a „mi a horvát?"
krlezai töprengését eltorzítva, tudatosan félreértelmezve, meghamisítva hangoskodnak.
Egyben jelezve, miféle téveszmék jegyében inflálódnak ismét a fogalmak; mily elérhetetlen távolságba kerül megint az, ami 1989-1990-ben még reménykedésnek, fejledezni
készülő valóságnak látszott.

62

tiszatáj

Nem tölt el vigasszal, hogy az elemzés újra csak a kelet-közép-európai párhuzamosságokat mutathatja ki; hogy Juhász Gyulát megidézve a magyar költő sóhajának véres időszerűségét állapíthatjuk meg. Szeged poétája a szerb költővel töltött nagyváradi napjaira emlékezik, Magyarok, szerbek: emberek című 1919-es cikkében. Teodor
Manojlovic Ady Endre verseit, Ernőd Tamás meg Manojlovicét fordította németre.
„Bizony jó volna - bukik ki Juhász Gyulából - megint együtt ülni a váradi teraszon, a
vörös hold alatt, békén, boldogan, még mindig fiatalon, kezet fogni és ünnepelni a szolidaritást, amely ledönti a vámsorompókat, összetöri a szuronyokat és megcsinálja,
amit ezer háború és millió áldozat nem tudott: a munka és az alkotás szent szövetségét,
ahol nincsenek kis népek és nagy népek, csak népek vannak." Az idézetek bőséggel
szaporíthatok: a Közép-Európa létét féltők, a meggyötört régió jövőjén aggódok, az
utópiába hajló tudósi vagy publicisztikus töprengések. De nem kevés a „gyújtogató,
csóvás ember"-ek száma sem, akik nemzeti szorongássá puffasztják a maguk kisebbrendűségi érzését, népcsoportok testén átgázolni kívánó hatalomvágyukat KözépEurópa és a közép-európai gondolat szétdúlása árán is kielégíteni kívánnák. A világpolitikai és világgazdasági helyzet egyelőre nem kedvez a virtuális Közép-Európa
elkötelezettjeinek, a tudósok és művészek „köztársasága" halvány és óvatos rokonszenv-megnyilvánulásokat könyvelhet csupán el, olyanokat, amelyek nem kötelezik a
hatni képes politikusokat (van ilyen?) az eredményekkel kecsegtethető, jóllehet, kockázatokat rejtő fellépésre.
A német tényezőt számításon kívül hagyó Közép-Európa sosem volt, sosem lehetett politikai realitás. Amikor viszont a németországi érdek határozott és egyértelmű
közép-európai orientációt igényelt, Németország gazdasági és katonai túlsúlya kétségeket ébresztett a régió kisebb nemzeteinek gondolkodói körében a szorosabbra fűzendő kapcsolatok hasznát illetőleg. Viszont - és erre Heiszler Vilmos utal - a jelen helyzetben a régió államai közül nem egy törekszik a német gazdasági jóindulat megnyerésére, jóllehet, a mégoly önzetlen (és teljesen bizonytalan) német gazdasági részvétel
sem pótolhatja a gazdasági átszervezés számtalan nehézséget okozó munkáját, és nem
hitelteleníti azok felfogását, akik a régió államainak érdekegyeztetésében, sokoldalú
együttműködésében lehetőséget és kölcsönös hasznokat vélnek fölfedezni. S ha esetleg
a Nyugat oly hátsó gondolattal igyekezett volna a visegrádi hármak (négyek) laza szövetkezésének támogatására, hogy ennek révén mentesítse magát az igényelt és szükséges (mindenekelőtt kézzelfogható) segítségnyújtástól, ez legfeljebb a Nyugat szándékait
minősíti (ha voltak egyáltalában ilyenek), nem pedig a közös érdekek együttes
képviseletének indokoltságát. Más kérdés, hogy éppen az irodalomban, az irodalomtörténeti és a történeti kutatásban a századforduló iránt föltámadt és már jó ideje tartó,
nem lanyhuló érdeklődés a soknemzetiségű állam alaposabb megismerésére irányul, az
irodalomtörténet pedig azt a szellemi örökséget kívánja keletkezésétől máig tartó és
talán a jövőbe átnyúló utóéletéig követni, amely a hétköznapi élet egyes jelenségeiben
éppen úgy tetten érhető, mint az igényesebb művészi alkotásokban: egy életforma és
egy világérzékelés histórikuma tanúsítja egy valaha volt Közép-Európa szellemi létét;
s ha a ma irodalma ugyan valóban nem előharcosa a Pentagonale vagy Hexagonale
gondolatának, a szellem közép-európai birodalmának föltámasztása mégis régiónkban
találta meg világvisszhangot kiváltó képviselőit; itt lelt hívekre és vitató-felekre,-itt .vált
utópiává és antipolitikává; és tegyük hozzá, hogy régiónk meghatalmazott és rendkívüli szellemi nagykövetei, Aleksandar Tisma, Danilo Kis, Hrabal, Drago Jancar, Mészöly Miklós, Esterházy Péter, Nádas Péter, az osztrákok közül kiváltképpen Peter

1993. április

63

Handke éppen régiónk irodalmi és nyelvi sokszínűségét fölmutatva, a közép-európai
történelem tanulságait groteszk történetté fordítva szólnak anyanyelvükön, szólnak
egymáshoz Közép-Európa népeinek nyelvén, váltakozó sikerrel Németország könyvkiadóinak segítségével, időnként francia vagy angol nyelvű tolmács közvetítésével.
Pontosan lokalizálható történetek szólnak a közép-európai és kelet-közép-európai
életlehetőségekről, a nemzeti tudat zavarairól, a „hamis realitásáról, a rossz paktumokról, az egyes ember lépéskényszereiről - de a „sajátosság méltóságá"-róí is. Arról
nevezetesen, hogy a partikuláris nélkül az egyetemes, az általános üressé válhat, meg
arról, hogy önmagát csonkítja meg Európa, ha megfeledkezik Európa kevéssé szerencsés sorsú régiójáról, régióiról.
Közép-Európa: ma nem politikai realitás. Gazdaságilag egyelőre csupán a KGSTben osztott-kapott sebeket nyalogatják a nyalogatás szakemberei, a piacvesztést, a
csődöt, a fizetésképtelenséget hangoztatva. A nagyhangú ideológusok a nemzetegyéniség
önerőre támaszkodó kifejtését ígérik anélkül, hogy jól körvonalazható és a megvalósíthatóság esélyeivel rendelkező programmal állnának elő. Már Petőfinél is ezt
olvashattuk pedig: Minden Demoszthenésznél szebben beszél a tett... Úgy tetszik azonban, hogy a tett (ismét?) a szellem embereire vár, nekik kell posztmodern bástyáik,
idézethaímaik, szövegköziségük mögül vállalni annak kimondását, amit a politikusok
nemigen tudnak, nemigen mernek megtenni. A szellem emberének csekély a lehetősége, hogy eljuttassa üzenetét azokhoz, akikhez kellene. így Közép-Európa csupán
megálmodott álom, történeti-irodalomtörténeti irányzatok, korszakok színhelye, remény, talán jövő is, ébren tartandó hit. Az egység felé botorkáló Európában egyként
Traum és Trauma (álom és trauma), de mindenképpen (ismét) az egész világ számára
fontos mondandók, fontos művek jobb sorsra érdemes műhelye.
Szeged, 1993. február.

64

tiszatáj

N É Z Ő

VEKERDI

LÁSZLÓ

Transylván paradoxonok?
„Olyan ellentmondásos helyzetekben élünk paradoxonokkal, amikor magunk is
ellentmondások hordozói vagyunk, és ezt hol »igazságunk« indulatos kifejezésre juttatásával, hol cinizmusunkkal reagáljuk le." Miskolczy Ambrus vezette be ezzel a szómagyarázattal a Tiszatájban (1991. 2. sz.) közölt recenzióját Nicolae Iorga Istoria románilor din Ardeal fi Ungaria című, először 1915-ben megjelent, s 1989-ben újra kiadott
könyvéről. A „paradoxon" persze - gondoljunk csak az eleata Zénonra vagy Tóth Imre
Ahile-jére - nem korlátozható erre az egyetlen értelmezésre; meglehet, a szó fő jelentése egyáltalában nem is ez. Ámde az adott kontextusban elvitathatatlan Miskolczy
Ambrus értelmezésének a relevanciája. Románok és magyarok, helyesebben román és
magyar értelmiségiek és politikusok viszonyát aligha lehetne egyetlen szóval találóbban
jellemezni, eltekintve mindenesetre a mindkét oldalon megtalálható kivételektől. Miskolczy rendkívül alapos és felelősségteljes recenziója éppen azt mutatja meg, hogy még
egy olyan óriási tudós és kivételes jellem életműve sem tartozott teljes egészében a
kivételek közé, mint Iorgáé. Nem mintha Iorga nem törekedett volna mindig az
idézőjel nélküli igazságot kideríteni és képviselni. Ellenkezőleg. Kevés tudós akadt, aki
nagyobb művészettel és tisztább meggyőződéssel fordította a leleményesen és lelkiismeretesen föltárt adatokat egy eszme és egy cél szolgálatába. Józan ésszel nem vonható kétségbe az Eszme nemessége és a Cél jogossága se, még akkor se, ha megvalósulása
mélységesen sértett magyar érdekeket. Amint a magyar nemzeti érdekek érvényesítése
meg mélységesen sértett román érdekeket. Ha egyszer a gazdasági, a kulturális és a társadalmi fölemelkedés legelső feltételének, sőt szinte egyetlen lehetséges útjának a nemzeti keretek megerősítése, illetve megteremtése látszik, s ha a nemzeti kereteknek — jórészt épp a 19. századi liberális eszmék terjedésével - egyre inkább a „nép", illetve
ahogy akkoriban egyre inkább mondták; a „faj" válik a legfőbb eszmei igazolásává,
akkor szomszéd nemzetekből kevert népességű területek, hacsak már jóval előbb autonóm és gazdag államként meg nem szilárdultak (Svájc), óhatatlanul a szomszédok vetélkedésének és egymás elleni küzdelmének válnak forrásaivá és tárgyaivá.
Nem is személy szerint Iorgának rója fel Miskolczy Ambrus a „paradoxonokat".
Azt keresi, hogy a hatalmas tudással és kivételes történeti éleslátással megírt könyvben
mit különíthetünk el a releváns történeti felismerésektől a politika közvetlen hatásaként, „mint a győztes nacionalizmus termékeit". De sohasem ítélkezik, és nem mulasztja el felsorolni Iorga néhány jelentős magyar kollégájának ugyanazon szellemet a
románok - és speciálisan Iorga műve - ellen fordító termékeit. „Az összehasonlító
módszer jelzi - írja összegezésképpen - a Iorga-kutatás perspektíváit. Reméljük - mi
magyarok és románok - , túl vagyunk az egymás múltjának befeketítését célzó korokon. Vizsgálódásainkban Iorga már nem lesz a magyarellenesség karikatúrája vagy pró-

1993. április

65

fétája, hanem egyik szereplője lesz annak a korszaknak, amelyet találóan az újkori
Európa harmincéves háborújaként jellemeztek, hatalmas életművében pedig a tudomány és politika felfejtése mindannyiunk okulására szolgál."
Az a kis írás, amit Makkai László és Miskolczy Ambrus Iorga hatalmas életművéből kiválasztott, 1932-ben jelent meg először, s aztán - magának Iorgának a kezdeményezésére - 1940-ben magyarul. A nemzetek közötti gyűlölködés ellen szól, és elsősorban a középkor fényében vizsgálja románok és magyarok kapcsolatát. „Az a szenvedély, amely napjainkban sok nemzetet arra sarkall, hogy - akár hasznavehetetlen
földeket bekebelezve - határait kiterjessze, abban a korban ismeretlen volt" - állapítja
meg és ismétli nagy nyomatékkal a honfoglalás koráról. „A manapság annyiszor emlegetett nemzeti különbségeknek, amelyek oly mély nyomokat vésnek a lelkünkbe, akkoriban az égvilágon semmi jelentőségük nem volt. Ennélfogva egyformán értelmetlen
hódító magyarról, illetve behódoló románról mint olyanról beszélni. Ahhoz meg éppenséggel eszelősnek kell lenni, hogy valaki azt képzelje: a két nép közötti gyűlölködést akkortól kell eredeztetni, és ezek a történelmi körülmények adják meg rá a
magyarázatot." És ez akkor is maradéktalanul igaz, ha valaki nem ért egyet azzal, ahogyan Iorga a két nép korai történetét felvázolja. Az pedig minden magyarnak rendkívül érdekes és tanulságos lehet, ahogyan Iorga román szempontból felvillantja közös
történelmünk egy-egy jól ismert szakaszát. Ahogyan például Árpád-házi királyaink
apostoli szerepvállalását és telepítési politikáját tárgyalja, vagy ahogyan vázolja Havaselve, Moldva és Magyarország konfliktusos összjátékát a 13. században, amely azután a
következő században a növekvő török előrenyomulás elleni nagy - ma úgy mondanánk - ökumenikus fronttá alakult, ahol „a kor szokásához híven egyik országot
hűbéreskü fűzte a másikhoz, ami senki számára nem volt megalázó, s a román fejedelmeket sem adófizetésre, sem katonai szolgálatra nem kötelezte. Nem voltak ebben a
táborban nagyok és kicsik, urak és alárendeltek, hanem csak egyenjogú, hasonló
dicsőségre hivatott katonák. A fővezér tisztét egy ideig a magyar király látta el, de később az Erdély nyugati részén fekvő román megyékből kiemelkedett az a két román
fivér, Hunyadi János és Jankó - akik közül a nagyobbik, miután Itáliában is megfordult, ahol megismerte a hadviselés tudományát és némi vagyonra tett szert - előbb a
Bánság védelmezője és Erdély vajdája lett, végül pedig Zsigmond király sógora, Albert
halála után elnyerte Magyarország kormányzói méltóságát... Moldva és Havasalföld
vajdáival igen szoros kapcsolatban állott. Az egyik nem alárendeltjeiként parancsolt a
másik kettőnek, hanem egymás társai voltak a hadviselésben, és egyetlen nagy keresztény hadat alkottak, a románok pedig a székelyek, bizonyos számú szász városlakó és a
magyar nemesség oldalán, az első sorokban harcoltak." Ám Mátyás - Zsigmond császári örökségét óhajtva - Nyugatra fordult; és a „Kelet elleni védekezés feladata ezzel a
moldvai vajdára, §tefan cel Maréra hárult. A harci szövetség összetétele változatlan
maradt, vezérletét azonban 1504-ig, amikor hosszas és termékeny uralkodása lezárult,
Moldva ura látta el. Egy negyedszázaddal azután, hogy §tefan cel Mare lehunyta a
szemét, a török csapásai alatt Mohács mocsarai elnyelték az egykori Magyarországot.
Területének északi, nyugati és déli része a Habsburgok kezére jutott, Szolimán szultán
pedig török basát ültetett Buda várába." Érdemes lenne egyszer magyar történészeknek
ebből a nézőpontból is megvizsgálni, mi történt Mohácsnál és Mohács után. Ugyanígy
érdemes lenne ma is megfontolni Iorga Erdélyi fejedelemségre vonatkozó kérdését:
„Minek köszönhette fennmaradását a régi Magyarországnak ez a keresztény és szabad
része?" Iorga tudja jól, hogy sok mindennek. Elsősorban tán a hatalmi körülményeket

66

tiszatáj

hasznosítani képes tehetséges és bátor vezetésnek, „azután a szász kereskedővárosok
pénzének, akik nem nyitották meg városaikat a fejedelem csapatai előtt, a határvédő
székelyek vitézségének, de az ezer meg ezer román munkájának is, hiszen a legtöbb
falut ők népesítették be, s a városok határában is tanyát vertek, időnként pedig a többi
nemzet főembereivel egyenrangú nagy férfiakat adtak az országnak."
A román nemesség intenzívebb részvételének Erdély s Magyarország életében
nem utolsósorban a vallás állta útját. Ebből a szempontból is tanulságos lehet az Egyház
és forradalom, a köröskisjenői ortodox román egyházi zsinat jegyzőkönyvének szakavatott bevezetéssel felszerelt kiadása. A bevezetés a zsinatot nagy gonddal illeszti be a
kor zaklatott politikai és hadtörténetébe; bemutatja a főszereplőket, mindenekelőtt az
értelmes és kölcsönösen hasznos kiegyezés tervezőjét, Ioan Drago§-t. Drago§ nem ábrándokat kergetett. A magyarországi megyék román értelmisége között - ellentétben a
szűkebb értelemben vett Erdéllyel - számosan akadtak, akik kellő engedmények esetén
hajlottak a kiegyezésre. „Miután az egyház volt a román társadalmat összefogó legerősebb és leginkább nemzeti jellegű politikai-művelődési szervezet, annak autonómiáját akarták körülbástyázni, nemzeti jellegét biztosítani." Kossuth és Drago§ személyes jó kapcsolata is sokat nyomott a latban, ám az egyházi hierarchia csúcsain
csakúgy, mint a kormányban, jócskán akadtak, akik minduntalan sokallották a másik
fél követeléseit, és kevesellték engedményeit. Még Szász Károly is, „aki a magyar kormányzat részéről a legtöbbet foglalkozott a zsinattal, a román igényeket a liberalizmus
elvi szempontjából és bürokratikus pragmatizmussal közelítette meg", elutasította az
etnikai aránynak megfelelő tisztségviselés elvét, s a külön minisztériumi osztály
felállítását az ortodox románok egyházi és iskolai ügyének kezelésére. Folyt a vita, s
így az események gyors zajlása miatt a zsinat kívánságaiból és ajánlásaiból nem lehetett
törvény: de a felirat nyilvános közzététele alapul szolgálhatott valamiféle megbékélési
politikának. „A zsinat - összegez a Bevezetés - a magyar kormányzat és a magyarországi román nemzeti mozgalom közötti politikai kompromisszumként is értékelhető. Állami, társadalmi és nemzeti érdekek érvényesítésén nyugodott. Mindkét fél
úgy érezhette, hogy nyert valamit, miközben mindkét fél módosított valamit az álláspontján, és egyben világosabban fogalmazta meg azt." De a zavaros politikai helyzetben, a felszított indulatok közepette a megbékélési politika két tűz közé került.
Hiába kérte Drago§, Kossuth az érchegységi hadműveleteket nem függesztette fel.
„Sőt, amikor megérkezett az orosz támadás híre, állítólag más rémhírek hatására is,
május 11-én még a hadműveletek folytatására adott parancsot. Igaz, ekkor az Erchegységben már minden elveszett. Előzőleg hiába intette óvatosságra a magyar hadügyminisztérium a Brádon állomásozó magyar hadtest vezérét, április végén az erdélyi
katonai vezetés, éspedig Bánffy János ezredes, április 29-én Brádon, a magát őrnagynak
nevező ügyvédből lett szabadcsapatvezért, Hatvani Imrét nevezte ki parancsnoknak
»az e vidéken teendőket erélyességére és belátására bízva«. A dilettáns olyan bonyolult
helyzetbe került, amelynek megoldása meghaladta képességeit. Elődje, Csutak Kálmán
őrnagy, akit visszaélései és sikertelensége miatt visszahívtak, legalább képzett katona
volt, és annyira józan, hogy április 20-án nyolcnapos fegyverszünetet hirdetett. Ez
viszont éppen most járt le, amikor Dragoj újra az Erchegységbe érkezett. Hatvani
bizonyítani akart. Hiába rimánkodott neki Dragoj, május 6-án bevonult a tárgyalások
színhelyére, az addig román ellenőrzés alatt álló Abrudbányára, és ezzel újra kiújult a
gyilkos polgárháború. Dragojt a románok árulónak vélték és megölték." A megbékélés reménye szertefoszlott, a köröskisjenői zsinat fölé pedig hallgatás borult; igaz,

1993. április

67

demokratikus és liberális tendenciái is alámerültek a kölcsönös nemzeti türelmetlenség
hullámaiban, rengeteg szenvedést és számtalan egyéni tragédiát okozva, „mert »a polgárok szilárd jóléte és valódi boldogsága attól függ, hogy mindenki megkapja-e azt, ami
őt megilleti (suum cuique) és az igazságot - amely valamennyi ország és tartomány
alapja - rendesen kiszolgáltatják-e. Ha ez így van, akkor állani fognak; ha másképpen,
akkor összeomlanak a leghatalmasabb birodalmak is.«"
Ez a meglepően modernül hangzó idézet ül. Károlynak az 1721-es erdélyi Diéta
elé terjesztett fejedelmi propozíciójából származik, és Hajdú Lajos közli Gál László
1839-ben összeállított Javallatának a kiadásához írt előszavában. Az előszó azokat a
kodifikációs törekvéseket tekinti át, amelyek Gál Lászlónak az első erdélyi magyar
nyelvű büntetőtörvénykönyv-tervezet összeállításában forrásul és minta gyanánt szolgáltak. Az előszóból és a szövegkiadásból így a Habsburg-uralom alatti Erdély büntetőjogi gyakorlata alapján bepillanthatunk a tartomány mindennapi életébe; a Javallat a
maga liberális és humánus paragrafusaival és praktikus szempontjaival szép dokumentuma a polgárosodás korabeli terjedésének, „a nemzet tsinosodásának".
A nemzeti keretek kialakulásával és a polgárosodás nehézségeivel foglalkozik
Trócsányi Zsolt és Miskolczy Ambrus munkája, A Fanariótáktól a Hohenzollernekig.
Másfélszáz lapon összefoglalni ezt a szerteágazó és bajosan áttekinthető folyamatot
úgy, hogy az írás tárgyilagos, kellőképpen teljes, követhető és még (viszonylag)
élvezhető is legyen - igencsak nehéz feladat még akkor is, ha kitűnő modern romániai
szintézisek szolgálhatnak alapjául, és az itthoni előzmények között olyan jó összefoglalás található, mint a Makkai-Gáldi szerkesztette 1941-es Románok története. Ez a mű
bizonyosan hatott a Trócsányi-Miskolczy-könyvre; de inkább csak néhány részletében, mint pl. amilyen a Sulzer-idézet a fejedelmek hatalmukkal fordítva arányos
fényűzéséről, vagy Bukarest szerepe a görög diaspora szellemi centrumaként; egyébként a két könyv felépítése és szemlélete merőben különböző. A régebbi könyv a
korabeli magyar historiográfia élvonalának (egy kis jóféle pozitivizmussal megjózanított) szellemtörténeti szemléletét sugározza, az új könyv pedig széles körű gazdaságtörténeti, demográfia-, társadalom-, művelődés- és politikatörténeti kontextusban adja
elő a románok nemzetté formálódásának a történetét. Azazhogy így nem is egészen
pontos a megfogalmazás; inkább arról szól tán - megintcsak a korabeli historiográfia
szemléletének megfelelően - a könyv, hogy három birodalom találkozásánál, három
(Braudel értelmében vett) „gazdaság-világ" ütköző perifériáján miként teremtődnek
meg szinte észrevehetetlenül egy új modern állam keletkezésének a feltételei, s miként
tudják azután ezeket a feltételeket papok, írástudók és politikusok egyre tudatosabban
és hatásosabban esélyekké alakítani egy egységes nagy nemzet megteremtésére. Ennek a
bonyolult, rejtett dinamikának a fölvázolása a kis könyv nagy érdeme. Látjuk, amint
Sztambul legelőkelőbb görög családjai - akik jórészt eddig is kezükben tartották a
birodalom külkereskedelmét és diplomáciáját - a maguk hasznára fordítják a Habsburg-birodalom délkeleti végeiről kiszoruló Porta kényszerét, hogy pozícióit a havasalföldi és a moldvai fejedelemségben megerősítse: kilépve a város Fanar negyedéből,
Bukarestben és Ia§iban a fanarióták a török kegyéből és közvetlen fennhatósága alatt
fényűző fejedelmi udvart teremtenek maguknak. A fényűzés, csakúgy mint a töröknek
pénzben, búzában és juhban beszolgáltatott hatalmas adó végső forrása természetesen a
parasztság munkája volt; a fanarióta fejedelmek a bojárság hierarchizálásával és tulajdonjogaik pontos körülírásával az adó hatásos begyűjtéséről gondoskodtak. „Még az
olyan valóban kiváló tehetségű személyiség, mint Constantin Mavrocordat sem tesz

68

tiszatáj

egyebet, mint hogy a spontán fejlődéssel kialakult helyzetnek megfelelő jogi rendszabályokat dolgoztat ki, vagy szigorú kormányzati szempontok szerint racionalizálja
a vezető elitet - nincs itt szó tehát valamiféle délkelet-európai felvilágosult abszolutista
uralkodóról." Meglehet, szerencsére. Meglehet, épp a „spontán fejlődéssel kialakult
helyzet"-hez való alkalmazkodás tette lehetővé, hogy az európai gazdaság-világéhoz
képest elmaradottabb, vagy mondjuk inkább tán archaikusabb mezőgazdaság a maga
parlagoló és kétnyomásos földmívelésével és az ezzel ügyesen szintetizált intenzív
állattenyésztésével eredményesen (az adók nagyságából és a népességszámból ítélve
meglepően eredményesen) termelhessen, és ez a viszonylagos eredményesség tette
lehetővé, hogy a 19. század elején sikeresen alkalmazkodhassék a politikai és gazdasági
erőviszonyok újabb nagy eltolódásához. Amikor az 1829-i drinápolyi béke felszámolta
a bénító hatású török monopóliumok rendszerét és szabaddá vált a Dunán a hajózás, a
két fejedelemség, bár továbbra is függő helyzetben maradt a Portától, közvetlenül
bekapcsolódhatott „az átalakuló világ munkamegosztásába. Ezután a nyugat-európai
hajók maguk is felkereshették a román kikötőket, amelyek forgalma - az egykorú
szóhasználattal - a civilizáció és a gazdagság zálogává vált. Konstantinápoly »éléskamrái« fokozatosan Nyugat-Európa gabonaszállítójává léphettek elő. Az oszmán gazdasági világ peremvidékéről a modern világgazdaság perifériájára kerültek."
A gondos fogalmazásban a feltételes mód nem egyszerűen a megnyílt lehetőség
ügyes kihasználására utal. A román fejedelemségek az alkalmas pillanatban azért is
léphettek be a modern világgazdaság perifériájára, mert ezt a lépést hosszú belső politikai és társadalmi fejlődés készítette elő. A 18. század második felétől kezdve, a Török
Birodalom hanyatlásával és a másik két nagy gazdaság-világhoz való közeledésével
párhuzamosan megjelennek a fejedelemségekben a nyugati hatalmak és Oroszország
képviselői. Oroszország egyre inkább „védelmi jogot" szerez a fejedelemségek, kivált
Moldva felett, a nyugati hatalmak pedig, már csak az orosz befolyás ellensúlyozására is,
a 18. század végén és a századfordulón egymás után állítják fel konzulátusaikat a
fejedelemségekben. A fővárosok görög, örmény, román kereskedői, elsősorban
nagykereskedői azután a konzulok segítségével - és busás hasznával - külföldi állampolgárságot szereznek, és így - akkori elnevezéssel „sudit"-okként - még nagyobb
eréllyel és haszonnal vethették magukat a nemzetközi kereskedelembe, s a fennálló
török monopóliumok ellenére egyre jobban kezükbe kaparintják a Török Birodalmat
Nyugattal és Oroszországgal összekötő egész kereskedelmet. Egy ilyen román nagykereskedő, Hagi Ioan Moscu például „gyapotot Szmirnában vásárol, és Bécsben vagy
Triesztben ad el, firenzei organtint vesz égy livornói görög kereskedőtől, hogy Moszkvában adjon túl rajta, brusszai selymet konstantinápolyi kereskedőktől, ezt is
Moszkvába szállítja. Foglalkozik a pénzváltási üzletággal is." Kincstárnokként ő a
pénzügyek vezetője, de hatalmas vagyona révén ő a fejedelem és a kincstár hivatalos
bankára is, és nemzetközi kapcsolatai következtében jelentős tényező a nagypolitikában. „Kincstári bérletek (részben mindjárt albérletbe adva), kincstartóság, fejedelmi és
kincstári bankárság, pénzváltási üzlet és nemzetközi nagykereskedelem: ez Hagi Ioan
Moscu vagyonszerzésének útja. A kereskedelmen kívül voltaképpen csupa élősdi tevékenység. E társadalmi csoport nem létesít ipari üzemeket, nem állandósulja fejedelemségekben (ha megszorul, átteszi székhelyét Szebenbe, Brassóba vagy Bécsbe). Mindez
részben már a fanarióta kor első felében is áll, de itt válik a kép még élesebbé - nem
utolsósorban a konzulok körül kialakult sudit-rendszer révén."

1993. április

69

Azon persze, hogy melyik tevékenység „élősdi" vagy inkább élősdibb, nem
érdemes vitatkozni; és adott esetben a „székhelyáttevések" sem minősülnek feltétlenül
elítélendőnek, hiszen segíthetik az ország - ma divatos szóval - „integrálódását". A lényeg mindenesetre az, hogy ez a jelentős „kereskedelmi tőke" az „ipari beruházásokat"
valóban nem ösztökélte. Még valamirevaló manufaktúra is csak elszigetelten, itt-ott
tudott gyökeret verni. A céhes keretek között termelő kézműves ipar megmarad a két
fejedelmi udvar és a nagybojári udvarok vonzáskörében, itt is elsősorban az egyszerűbb
cikkekre korlátozódva, mert a luxuscikkeket külföldről szállítja a virágzó nagykereskedelem, a növekvő igényeknek megfelelően egyre többet. „Az uralmi rendszer eltartása most sem kerül kevesebbe, mint korábban, a változások pedig nem érintenek túl
széles kört. Még ha nő is némileg a fejedelmek és kíséretük (nagybojároktól a szolgákig
értve) biztonsága, még ha a suditok láthatólag eredményes védelemben is részesülnek mindez egy néhányezres kör. A francia vagy orosz konzul nem a ialomitai földművelőt vagy a havasaljai pásztort veszi védelme alá. Pedig végeredményben továbbra
is ők fizetnek a Portának, ők tartanak el fejedelmeket, bojárt, érseket, kolostort."
Ebben a felsorolásban kitüntetett hely illeti meg a kolostorokat. S nemcsak azért,
mert a földbirtok egynegyede az Ortodox Egyház kezén volt, azért inkább, mert a két
főváros kolostori iskoláinak köszönhető elsősorban, hogy a fejedelemségekben a görög
kultúra centruma alakult ki, Iorga szavával valóságos „Bizánc utáni Bizánc". Ez a
„Bizánc", ami után a bukaresti és a ia§i következett, persze már nem a klasszikus antik
Bizánc volt, hanem az a Bizánc, amit át meg átjártak a középkori nyugati hatások, s
ebben a nyugatihoz „feudalizálódott" alakjában alkalmazkodott a török hódításhoz. Ez
a „Bizánc" konzervatív volt, de egyáltalában nem merev. A maga módján jól megalkudott a változó körülményekkel. Ennek a megváltozott Bizáncnak a művelődése
vonult be a Fanariótákkal a Fejedelemségekbe.
A bukaresti Szent Száva kolostor iskolája a 17. század végén tiszta görög tanárokkal, görög nyelven indult, tartalmát tekintve a korabeli magyarországi és erdélyi
kollégiumokénak megfelelő oktatással. Ám a 18. század hetvenes éveiben „megnő a
latin nyelv oktatásának súlya, a francia és az olasz nyelvet is tanítják, az óegyházi
szlávot már nem - a románt még nem". Kilenc tanárt foglalkoztat ekkor már az iskola,
„ebből három a természettudományokat tanítja". Iajiban a 18. század elején jön létre
hasonló kolostori iskola, a jeruzsálemi pátriárka támogatásával. „A ia§i iskola mozgékonyságát jelzi, hogy 1741-43-ban bevezetik a latin és arab nyelv oktatását. Görög és
román bojárok, az ortodox egyház és az arab kultúrterületektől LengyelországigNémetországig húzódó üzleti tevékenységet folytató görög kereskedők érdekei jól
összeférnek ennek az iskolának a fenntartásában." Mindkét iskola „elitképző"; „csak
nemesemberek (ill. szegény idegenek) gyermekei számára van nyitva, kereskedők és
iparosok fiai csak az első, elemi fokú ciklust látogathatják - a parasztok fiai még azt
sem". A görög és a román vezetőréteg gyermekei szerezhetnek itt olyan műveltséget,
amely „alkalmassá teszi őket igazgatási feladatok ellátására és külföldi egyetemeken,
főiskolákon való továbbtanulásra". Ám alacsonyabb szintű iskolák egyre inkább
találhatók vidéki városokban is, Moldvában a ia§i iskolán kívül 1766-ban 25 fejedelmi
iskola működik, „23-ban román, Galacban és Boto§aniban görög tannyelvvel". 1814ben Gheorge Asachi a ia§i fejedelmi főiskolán román nyelvű mérnöki osztályt nyit,
Bukarestben az új fejedelmi iskolában 1818-ban az Erdélyből áttelepült Gheorge Lázár
kezd román nyelven tanítani, a dák-római-román kontinuitás szellemében. Ez azonban már egy új kor jele, illetve nyitánya, merőben másféle kulturális hatásokkal.

70

tiszatáj

A modern román nemzeti öntudat kibontakozásának a szülőföldje Erdély volt,
párhuzamosan a hasonló jellegű magyar törekvésekkel. A könyv részletesen ismerteti a
folyamatot, kiemeli a Habsburg-politika szerepét, vázolja Inochentie Micu-Klein küzdelmeit és tragédiáját, bemutatja az erdélyi triász munkásságát. A recenzióban azonban
aligha szükséges mindezt részletezni, hiszen nálunk is általánosan ismert, hála a
szerteágazó erdélyi művelődéstörténeti kutatásoknak, a romániai magyar művelődéstörténeti - egyszerűsítéssel szólva - „iskola" szakadatlan felvilágosító munkásságának.
De tán nem felesleges idézni a könyv kis statisztikáját Erdély nagy és növekvő szerepéről a román - egyre világibb jellegű - értelmiségi fejlődésben. A főszerepet ennek a
román értelmiségnek a felnevelésében most is az erdélyi magyar katolikus és református iskolák játsszák, bár Balázsfalva szerepe nő. A kolozsvári piarista iskolában
1794-ben az összes diák 27,1%-a unitus és ortodox, 1846-ban már 49,2%-uk. Az akadémia felső (filozófiai, jogi és orvosi) kurzusaiban ez az arány 1794-ben 12,7%; 1846-ban
20,43%. „...A világiasodás olyan arányú az értelmiségi sorba jutó román fiatalok közt,
hogy már csak jó 1/4-ük megy papnak, kb. 1/6-uk tanárnak vagy tanítónak, s 43,6 százalékuk kormányhatósági vagy más állami tisztviselőnek. Ez a réteg lesz a bázisa a modern román nemzeti tudat kialakulásának." Elsősorban ennek a rétegnek a nevében
összegezte a román nép jogos közéleti és közigazgatási igényeit a Suplex Libellus
Valacborum, ám sem Bécs, sem az erdélyi országgyűlés nem ismerte föl a folyamodvány jelentőségét, és nem vették be a románokat negyedik nemzet gyanánt.
Az erdélyi vetés így szükségképpen a Kárpátokon túl érett be. A fejedelemségekben időközben a gazdasággal együtt a művelődés is Európa felé fordult: a görög nyelvet
az akadémiákon felváltotta a francia, Párizs valóságos Mekkája lett a gazdag bojárfiaknak, s nem egyszer szegény származású kísérőiknek. A világlátott ifjakban feltámadt a
nemzeti kultúra iránti szomjúság, közülük kerülnek majd ki a modern Románia
megteremtői. „Vágyaik az európai nemzeti egységtörekvések vonulatába illeszkedtek.
A Berlinben tanult Mihail Kogálniceanu, a majdani Románia egyik megteremtője — a
német egységgondolat román parafrázisát nyújtva - büszkén vallhatta, amikor 1843ban elfoglalta a ia§i akadémia történelemtanárt tisztét: »Hazámnak azt a földet tekintem, ahol románul beszélnek, és nemzeti történelemnek a szétszakítás előtti egész
Moldva, Havasalföld és az erdélyi testvérek történelmét.« Kogalniceanu tehát 7 millió
román történelemtanárának vallotta magát; ennek a hétmilliónak több mint a fele a
két dunai fejedelemségben élt, a többiek kétharmada a Magyar Korona országaiban,
ennek fele a szűkebb értelemben vett Erdélyben, fele Magyarországon. A megosztottság következtében a román nép egyetemében a nagy tájegységek saját arcot és jelentést
nyernek. „A nemzeti integráció igényéből következően Havasalföld az egésznek irányt
szabó, minden újra fogékony politikai központtá kezdett emelkedni; Moldva mint a
krónikások földje a hagyomány és a korszerűség szintézisének lett a terepe, a politikaival szemben a kulturális fejlődés melegágya; Erdély pedig a nemzeti identitás alapját
jelentő római származás hagyományának éltetője és átörökítője."
A könyv legérdekesebb oldalainak egyike, ahogyan megmutatja, miként fonódik
össze mindaz, amit legszélesebb értelemben szellemi kultúrának nevezünk, szervesen a
politikával. „A nemzeti művelődés terén szerzett érdem már politikai szerepre is jogosított. Sok nagy politikus a szellem embereként is szerepet játszott a^nodern román
kultúra megalapozásában. Többé-kevésbé általános vonása ez a kor romantikus
nacionalizmusának itt Kelet-Európában, mint ahogy az is beleillik az általános képletbe, hogy a kultúra fejlődése az elmaradottság leküzdésének távlata, a függőség fel-

1993. április

71

számolásának ígéretét jelentette. Innen fakadt az önmegvalósítás lázas igyekezete,
amelyet még a nemzeti ébredés mozgósító élménye táplált, olykor - akarva vagy nem
akarva - feledtetve szerves előzményeket, azt, amit az elődök nem is olyan régen
tettek."
Ahogyan azután a könyv elemzi a kultúra különféle területeinek politikai relevanciáját, színháztól irodalmon át a népdal felfedezéséig és felértékelődéséig, mindez
óhatatlanul a magyar reformkort juttatja az ember eszébe. És nem lenne ugyanúgy
elmondható, hogy a magukat alulról felverekedő értelmiségiekből és a neves középbirtokos családok sarjaiból képződött olyan vezető gárda, „mely úgy kért részt a hatalomból, hogy a polgári fejlődést a liberális elveken nyugvó korszerűbb állami és társadalmi berendezkedéssel akarta biztosítani"? Az előzmények ismerete nélkül néhány
kiragadott mondatról gyakran egyáltalában el sem lenne dönthető, hogy kiről, a
magyar vagy a román „vezető gárdáról" szól, mint pl. az alábbi konklúzió: „1848-ban
pedig a nép és a nemzet nevében kitűzte a forradalom zászlóját, és így mint a 48-as
nemzedék vonult be a történelembe."
A nyilvánvaló hasonlóságok azonban nem a kölcsönös megértés, hanem a kölcsönös gyűlölködés és az elkeseredett küzdelem forrásává váltak. „Az együttlakó népek
nemzeti célkitűzései - ha nem is végzetesen - keresztezték egymást." Miskolczy Ambrus arra is reámutat, hogy miért. „»A kultúra és a boldogság — idéz Simion Bárnupu
balázsfalvi tanár cikkéből - mindegyik erdélyi nép fő célja, ezt a magyarok magyar, a
szászok szász és a románok román úton akarják elérni, mindegyik a maga természetes
útján. Ezek az utak mind jogosak, századok óta békében jártunk rajtuk, és csatlakoznak az emberi boldogság és kultúra fő útjához.« Csakhogy ezek az utak most a hegemóniára törő nacionalizmusokhoz is vezettek, amelyeknek Bárnujiu is egyik kimunkálója volt. Kimunkálója annak az ideológiának, melyben az embernek emberhez való
viszonyát a némethez fűződő viszony határozza meg." S mint minden, ami ember és
másik ember szükségképpen sokrétű viszonyát egyetlenegyre korlátozza, ez az ideológia is előítéletekre, türelmetlenségre, erőszakra buzdított, és végül tragédiákhoz vezetett. Magyar, román és szász liberális reformerek kölcsönös megértést kereső törekvéseit a Habsburg-diplomácia a nemzeti ideológiákra rájátszva könnyen semlegesítette, a
cár segítségével kivívott győzelem után pedig épp olyan könnyen el tudta hárítani az
erdélyi románság nemzeti igényeit. A kiegyezés után pedig átvette Bécs szerepét a Monarchia magyar fele. A románok többsége „Erdély autonómiájának programjával
ugyanazt az ellenállási formát választotta, mint korábban a magyarok. [...] Az adott feltételek mellett a kétes kimenetelű politikai csatározások helyett a román értelmiségiek
a gazdasági életet, a hiteléletet választották működési területként. így aztán fokozatosan kialakult egy olyan román »középosztály«, amelynek hiányát Romániában
lépten-nyomon szóvá tették. [...] A kapitalizmus korában a magyarországi román polgárság születését és megerősödését a magyar vagy inkább a közép-európai jogállamiság
és liberalizmus érvényesítése tette lehetővé, amennyiben biztosította a gazdaság autonómiáját." Ezt kihasználva a magyarországi román polgárság kialakította egyházi
autonómiáját és a közéleti szabadság intézményeit (sajtó, egyletek). S minél inkább haladtak a gazdasági és a kulturális fejlődésben, annál elviselhetetlenebbnek érezték az
állami asszimilációs törekvéseket, annál tudatosabban fordultak Bukarest és Iaji felé.
„Nem irigyelték a romániai állapotokat, de életük szerves része lett a román kulturális
közösségbe való tartozás ténye és tudata, valamint az a hit, hogy Románia emelkedése

72

tiszatáj

sorsukat jobbra fordíthatja, akár úgy, hogy fellép az érdekükben, akár valamiféle
Nagy-Ausztria keretein belül egyesülve, akár, ha esetleg úgy alakul az európai politika,
egységes Nagy-Romániát hozva létre."
Befejezésül néhány lényegre szorítkozó oldalban vázolja fel Miskolczy Ambrus,
hogy milyen ügyesen alkalmazkodtak a fejedelemségek, Alexandru Ioan Cuza alatt
egyesülve, az európai politika alakulásához. A gyorsan és kiszámíthatatlanul változó
európai politikai erőtérben Cuza politikai stabilitást teremtett, amely lehetővé tette,
hogy Románia a maga perifériális helyzetében is beépülhessen a világgazdaságba.
„A felgyorsuló román fejlődés nem a nyugati kapitalizmust reprodukálta, hanem azzal
kölcsönhatásban bontakozott ki, és annak elemeit próbálta felhasználni. Nem volt és
nem is lehetett a nyugatihoz hasonló polgárság. Az egyének és rétegek helyét és
szerepét érdekeik és vágyaik ideologikus tudatosítása határozta meg a képlékeny viszonyok társadalmi konglomerátumában. A különböző társadalmi rétegekből összeálló
politikai csoportosulások próbáltak a nyugati polgársághoz hasonló szerepet játszani;
megtalálni, kialakítani azokat a társadalmi erőket, amelyek a polgári fejlődés hordozói
lehettek." A felzárkózás ideológiájában - ahogyan például Ion Bratianu megfogalmazta
- a kereskedők és az iparosok (mai szóval: a vállalkozók) a kor hősei, akik a kor
liberális szemléletének megfelelően egyaránt lehettek „született románok" vagy bevándoroltak, akik „itt találtak szabadabb és nagylelkűbb hazát." De a hazaiak nem
nagyon tudtak versenyezni a máshol székelő vállalkozások megbízottjaival. „A román
búza és kukorica kivitele az 1833^f0-es évekhez képest megháromszorozódott. De a
világgazdasági forgalom hasznából nem sok jutott a hazai, ill. a hazai terepen mozgó és
megbízható partnernek bizonyuló burzsoáziának. Ez közvetítő szerepet játszott, és az adott viszonyokból sarjadó - uzsoratőke hordozója volt. Gyűlölt, de nélkülözhetetlen." Köztük - kivált Moldvában - fokozódó szerephez jutott „az 1820-as évektől
létszámában megháromszorozódó zsidóság". Hiába élt az önmagában is rendkívül
tagolt zsidóság - már csak az egymásrautaltság miatt is - jószomszédi viszonyban
a lakosság egészével, a politikai „elit" politikai eszközökkel mindig kézben tarthatta a
gazdasági „elit" egy részét. Kézben tarthatta de - a gazdasági liberalizmus korában - ki
nem küszöbölhette. „Talán az »idegenek« versenyének nyomasztó hatására is alakult
ki az a felfogás, hogy a román nem iparos és kereskedő nemzet, és annak a románnak,
aki már néhány osztályt kijárt az iskolában, egyetlen célja: a hivatal. E magatartás torz
megtestesítője a csokoj", aki meggazdagodva akár bojári rangot is vehetett, és „kisebbrendűségi érzésből lokálpatrióta gőggel eltelve szidta a Nyugatot, ahol azért ő is szívesen megfordult", hasonlóan egykori s kortárs bojárokhoz, ámde „a 48-as nemzedék
bojárfiainak idealizmusa helyett neki már csak nacionalista szólamokra tellett". Ezek a
viszonyok egyre inkább „a politikát tették a legjövedelmezőbb iparrá, a parlamentet
pedig - egykorú francia megfigyelő szerint - börzévé, ahol a képviselő pozícióra
vadászik, vállalkozásai számára adókedvezményt szerez, pereit dűlőre viszi." Cuza
„felülről" megvalósítani kívánt forradalmának „buknia kellett: jobb- és baloldali »reakció« kereszttüzébe került." Ám a nemzetközi erőviszonyok alakulásának, a román
diplomácia ügyességének, nyugati liberális alkotmányok mintául vételének és az új
uralkodó tehetségének köszönhetően megteremtődött a jogállamiság, ü stabilis állami
lét alapja, amely „lehetővé tette a kapitalista fejlődésben döntően fontos nyugati tőkebehozatalt, amire addig csak egy-két kísérlet történt. Románia történetében beköszöntött a polgári fejlődés »aranykora«. A stabilitás azonban súlyos következményekkel is

1993. április

73

járt. Cuza trónfosztásával megtört a társadalmi reformok progresszív vonulata. A jobbágyfelszabadítás! törvényt úgy hajtották végre, hogy fokozták a parasztság kiszolgáltatottságát... A polgári alkotmányosság intézményei pedig olyan torz módon működtek, hogy nemzedékeken keresztül kísértett annak tudata, hogy csak a nyugati
civilizáció formáit vették át, és azokat nem sikerült tartalommal megtölteni. A társadalom* és kultúrkritika szabadsága azonban bővítette a meglévő szabadság határait, az
ettől elszakíthatatlan kultúra fejlődése is lazíthatott a perifériális helyzet szorításán."
Az illetlenül hosszú idézetek elkerülhetetlenek, ha el akarjuk kerülni az „áthallás"
vádját, annyira lépten-nyomon magunkra ismerhetünk a leírásban. Méghozzá nem is
csak a múlt század közepére-második felére vonatkozóan, hanem mutatis mutandis
napjainkra szólóan is. De ne busongjunk tegnapi és mai csokojainkon és Csurkáinkon;
említsünk meg inkább egy különbséget, ami a magyar századvéget a romántól bizonyosan elválasztja. Éspedig azt, hogy ellentétben a magyarral, a román szellemi élet
kisebb-nagyobb képviselői töretlenül folytatták a századközép román emigrációjának
a hagyományát, akik „az európai közvélemény várakozásainak megfelelően tudták
tudatosítani azt, hogy a két fejedelemség, ha önálló állammá egyesülhet, az európai
civilizáció védőbástyájává alakítható; olyan szerepre hivatott most a cári orosz előretöréssel szemben, mint a középkorban a török ellenében. S ha a fanarióta korszak nem
illett bele ebbe a heroikus modellbe, annál inkább a nép szellemi kultúrája, amely pontosabban, amit megismerhettek belőle - az élő mitológia varázsával, egy nép
életerejének, vagy inkább kreativitásának kifejező bizonyítékaként hatott otthon és
külföldön egyaránt."
Valamiképpen ez a nagy hagyomány tükröződik még a Henri H. Stahl
(1901-1991) műveiből összeállított válogatásban is. A régi román falu és öröksége
gyönyörű és okos dokumentálása egy nép életerejének és alkotókedvének, ide számítva
magát a Szerzőt is, ahogyan agrártechnikák, jogszokások, agrártájak tüzetes elemzéséből kiindulva elvezet hajdani parasztok és pásztorok életéhez, ahogyan föltárja a román
falu múltjának minden aspektusát, ahogyan felmutatja a falu egyszerű népében a maga
szerény lehetőségeit közös erővel találékonyan hasznosító okosságot. A román tudós
portréját megrajzoló bevezetésében Miskolczy Ambrus vázolja, hogyan jutott Stahl
Marc Bloch-kal egy időben, s tőle függetlenül rokon módszerekre, hogyan vált, amikor
megismerte, tájainkon az Annales-iskola legelső munkatársává, legfőképpen pedig
hogyan került az ifjú történész Iorga közvetlen hatása alól Dimitrie Gusti (1880-1955)
közvetlen szellemi környezetébe. „Csodálatos egyéniség lehetett Gusti professzor" írja a jelzőkkel mindig roppant takarékos Miskolczy Ambrus. Voltak ilyen csodálatos
professzorok a két világháború közötti Magyarországon is, némelyikük még a háború
után is taníthatott egy-két évig, míg mindent el nem nyelt, kivált a humán tudományok területén, a mindenható mediokrácia. A korlátolt középszer korlátlan uralomra
jutását kétségkívül segítette a Párt és a Szovjet rendszer, ám a döntő mégiscsak a középszerűek „önépítése" volt (és maradt; lásd Bence György helyzetelemzését a BUKSZ
1992 őszi számában). Nem történt ez másként Romániában sem, így hát Stahl - akkor
már nemzetközi elismertsége ellenére vagy inkább miatt - a perifériára szorult. „Közben történészeket felülmúló akríbiával írt esettanulmányokat - írja Miskolczy - , olyanokat, amelyek nagy horderejű elméleti következtetéseket is kínáltak. Nem is sejtjük,
hogy az agrártechnikákról és a tributáris formációról írt - válogatásunkban is szereplő - cikkeiben mennyi munka és tapasztalat rejlik, és történelem... Stahl egyike azok-

74

tiszatáj

nak a történészeknek, akik erkölcsi és tudományos hitellel tudják érzékeltetni, hogy
Kelet-Európában mennyire másképpen fejlődött a feudalizmus, mint Nyugaton." Es
ez bizonyára így is van; mégis ahogyan Stahl leírja a vranceai faluk szerkezetét,
működését és szövetségi rendszerüket, abból a laikusnak nyomban eszébe jut nemcsak
a rendtartó székely falu, de térben és időben jóval távolabb a francia középkor is, az
irtásfalvak állattartáshoz igazított közös földmívelésével és a szomszédos falvak
kölcsönös függéseivel. Mert a középkori faluk - ahogyan Róbert Fossier hangsúlyozza
- „százarcúak", már csak a természeti és a társadalmi környezethez való alkalmazkodás
kényszere miatt is; de a sokféleség alatt ott a variánsokban gazdag, ám alapjaiban azonos munkára alapuló élet népeket és korokat átívelő egysége, egy változatokban gazdag
és alkalmazkodásra képes egyszerű emberi létforma egyetemessége.
Ennek az emberi egyetemességnek a fölismert s méltányolt szépsége sugárzik az
öregen múltja fölé hajló Stahl gondolataiból. Ezekből az emlékezésekből érti meg az
ember, mennyivel többet jelentett a falusi adatgyűjtés és a monográfiák elkészítése
Gusti professzor ifjú tanítványainak a szokásos szociológiai feladatnál. Jelentette azt is,
természetesen, hiszen mindent a szakma korabeli legmagasabb színvonalán csináltak;
épp ennek a tudományos nívónak a méltánylásaképpen kívánták a világ szociológusai
1939-ben Bukarestben megrendezni kongresszusukat. De nem ez lehetett a Gusti-iskola
legfőbb sajátossága és erénye. „A román falu-monográfia iskola - írja a maga tudósán
visszafogott modorában Miskolczy Ambrus - az alkotás légkörének és feltételeinek a
kialakításával mutat messze előre, túl a mán. A csoportmunka ez alkalommal nem a
hivatali hierarchiát reprodukálta. Gusti nem - mai kifejezéssel élve - felvilágosult
abszolutizmussal akart vezetni, hanem azzal, hogy mindenkiben tudatosította jogait,
kötelezettségeit és felelősségét - önmagával, társaival és mindenekelőtt az üggyel szemben." Gusti professzor tanítványai tehát az iskola tagjaként a maguk önálló útját
járhatták. „Következésképp - emlékezik Stahl - csoporttagként »gustianus« szociológus voltam, de » szociológus« és »történész« a magam szakállára, »történelem« alatt értve azt a szándékot, melynek célja megérteni, hogy történelmünk nagy társadalmi
folyamatai miképpen tisztázhatók egyrészt jelenlegi formáik tanulmányozásával, másrészt »visszafelé« haladva, a tetszőleges mélységben megismerhető jelenből az adataiban
szegényes múlt felé haladva."
A tervezett bukaresti Nemzetközi Szociológus Kongresszusra készült Nerejmonográfiában Stahl ennek a visszafelé haladó történelemfeltárásnak iskolapéldáját
mutatta be; emlékezéseiből azonban az is kiderül, hogy ez a nereji és vranceai gyűjtőút
az önálló tudományos látás megszerzésén túl még valami egyébbel, valami nem
tudományossal is megajándékozta: „ez pedig a részvétel öröme mások életében, nemcsak szemlélőként, hanem mint tényleges résztvevő. Megtörténhet, hogy a parasztok
folklórja, beszéde, szokásaik és életfelfogásuk olyannyira szenvedélyévé válik az
embernek, s nem egyszer annyira megindító a számára, hogy a »tudós« már képtelen
mindezt leírni jegyzetfüzetébe. Mivel híjával van az irodalmi tehetségnek, s belátja,
hogy a tudományos erények hatástalanok, az egyetlen, amit tehet, hogy úgy gyönyörködik bennük, amilyenek: ezek az élet közvetíthetetlen jelenségei azok számára, akik
ezt nem élték át." Ezért járt vissza 1927-es gyűjtőútjuk után Stahl folytoirVranceába,
ezért vett részt a hegyi faluk küzdelmében Neculai pópa oldalán a hegyeket letaroló és
ezzel a falukat tönkretevő Erdészeti Társaság ellen, ezért menekül nehéz pillanataiban a
folklórba. Mindez gyönyörűen kiderül az itt közölt emlékezésekből; ám ezen túl

1993. április

75

sejthető az is, hogy ez az aktív részvétel a mai falu életében ugyancsak segítette a
történészt is Vrancea és általában az ilyesféle parasztköztársaságok múltjának a megértésében, meglehet, épp ez tette a visszafelé dolgozó módszert - a klasszikus görög
értelemben vett analysist - lehetővé.
Egyfajta „longue durée" ez is: a részvételen át érteni meg, a részvételen át jobban
megérteni a múltat. Nem efféleképpen hatolt be Fernand Braudel Raguza levéltáraiban
a Mediterráneum kora újkori történetébe? Stahlt Neculai pópa okos lova Vrancea meredek hegyi útjain visszavitte a régi szabad parasztköztársaságok világába, amikor még
bőven akadt föld a parlagoló vagy a kétnyomásos földmívelésre, amely az intenzív állattenyésztést szervesen kiegészítve lehetővé tette, hogy maguk ellátásán túl a szövetkezett falucskák közösen, autonóm egység gyanánt viszonylag könnyen kifizethessék az
adót bojárnak, töröknek, fejedelemnek. A válogatásból követhető a román falu fejlődése, a rendszerint patak vagy folyó mentén elszórt néhány kunyhóból álló pásztortelepüléstől az önmagukat igazgató falukból szerveződő „adófizető köztársaságig",
variációk végtelen gazdagságán keresztül. „A falu közigazgatási szerve maga a »falu«,
hangsúlyozza Stahl különböző formában újra meg újra,, miközben „társadalmi régészetiének találékony eljárásaival feltárja - egy ma divatossá váló történettudományi
diszciplínát előlegezve meg - ennek a közigazgatási szervezetnek a szerepét (és sikerét)
a falu, a közösség alkalmazkodásában természeti környezetéhez. De nem csak a sikert
regisztrálja. Látja pontosan azt is, hogy meddig terjedt ennek az alkalmazkodásnak
a lehetősége. Demográfiai, társadalmi, politikai tendenciák erőterében a falu hagyományos közigazgatási és termelési módszerei előbb-utóbb elégtelennek bizonyultak,
a helyükre lépők pedig, legyenek azok a jobbágysorba taszító bojári vagy a jobbágyfelszabadítást kihasználó kapitalista kizsákmányolás módszerei, soha nem kedveztek a
falu autonóm életének, s szinte mindig gazdasági és társadalmi süllyedést eredményeztek. így aztán a régi faluból úgyszólván csak afféle társadalmi és kulturális
romok maradtak, még az olyan hegyek közé zárt tájon is, mint Vrancea, ahol a
fakitermelés és a véle kapcsolatos üzleti tranzakciók két nemzedék alatt szinte még az
emlékét is eltörölték az egykori egyensúlynak az egyén és környezete, természeti és
társadalmi környezete között, „nem hagyván hátra mást, mint romlást és pusztulást".
Nerej például „két nemzedéken belül szinte teljesen megkopasztott erdeivel eljutott az
éhínségig. A nereji parasztok elfelejtették a pásztormesterséget. Elpusztították először
is az erdőt, s ezután innen már csak elvándorolhattak..."
Stahlt olvasva az embernek minduntalan Erdei Ferenc jut az eszébe; s tán nem is
csak azért, mert nálunk leginkább ő fordult ezzel a jelent javító szándékkal a parasztság
múltja felé. A hasonlóság valahogy túlnő a két tudós személyén; az egész szellemi
mozgásterük is hasonló, s még azon is túl a két közeg, melyben élniük, írniuk és
tanítaniuk adatott, az egész magyar és román világ... De hagyjuk, hisz utolérhetetlenül
szépen írt már erről régesrégen Németh László, és utolérhetetlenül hiába; olyan hiába,
hogy lassan tán már a Iorga korában még joggal elmondhatott vigasz se lesz érvényes:
„Az újságok és a könyvek táplálta gyűlölködés, amelyet az iskolák is ébren tartanak,
csak a felsőbb rétegeket járta át. A társadalom alsóbb rétegeiben a hasonló munkát végzők között nem szakadt meg a megértés." Ha így haladunk, megszakad. S akkor
nekünk itt Európa keletibb tájain sovány vigasz lesz, hogy Európa nyugatibb fele
mintha megértette volna Iorgát: „Minden épeszű emberben felmerül a kérdés: lehet-e
még folytatni azt, ami az emberiséget ellenségeskedő népekre osztja...?"

76

tiszatáj

Az ELTE Román Filológiai Tanszékének a könyvsorozata mindenesetre határozott „nem"-mel felel a kérdésre; a dolog természetéből következően halk, de okos és türelmes hangon. Bár hallatszana minél messzibbre, románok és magyarok közt
egyaránt.
E G Y H Á Z ÉS FORRADALOM. A köröskisjenői ortodox román egyházi zsinat. Román Filológiai Tanszék ELTE BTK 1991.
GÁL LÁSZLÓ: Javallat. Az első erdélyi magyar nyelvű büntetőtörvénykönyv-tervezet 1839.
A bevezető szöveget írta és a szöveget sajtó alá rendezte: Hajdú Lajos. 1992.
HENRI H. STAHL: A régi román falu és öröksége. Válogatta, a bevezetést és a jegyzeteket írta
Miskolczy Ambrus. 1992.
N I C O L A E I O R G A : A nemzetek közötti gyűlölködés ellen. Előszó Makkai László és Miskolczy
Ambrus. 1992.
TRÓCSÁNYI ZSOLT és MISKOLCZY AMBRUS: A Fanariótáktól a Hohenzollernekig. Társadalmi hanyatlás és nemzeti emelkedés a román történelemben (1711-1866). 1992.

BOGDÁN

LÁSZLÓ

Az új román prózáról
- AVAGY UTAK ÉS TÉVUTAK AZ Ő-TŐL AZ ÉN-IG
§ Az ég tiszta, derült. Sokáig néztem a
sarkcsillagot.
(George Calinescu)
§ Mindenekelőtt megpróbálom a másik ember helyzetébe képzelni magam. Az ember
képzelje bele magát a fiatalok lelkületébe.
(George Báláivá)

I. Rések a szövegben
Antonioni Nagyításának nevezetes jelenetében nem létező teniszlabdát ütögetnek
egymásnak hippi bohócok.
Büchner Liviu Ciulei rendezte Leonce és Lénájának egyik kulcsjelenetében a
szereplők buzgón dobálnak egymásnak egy nem létező tárgyat. A nézők megbűvölten
követik a színészek tekintetének irányát, a nem létező tárgy útját, részesei lesznek a
játéknak, azt hiszik, végre megértettek valamit, beavatódtak, már-már boldogan, felszabadultan mosolyognak - íme ilyen egyszerű, ilyen egyszerű minden! - , amikor az
egyik szereplő váratlanul kidobja a színfalak mögé ama nem létező, titokzatos tárgyat,
és az ott hangosan csörömpölve ér földet.
A nézők értetlenkedve, idegenkedve kapják föl a fejüket, nem értenek végképpen
semmit! Először („még") hajlandók voltak elfogadni azt, hogy egy nem létező valamit
dobálnak egymásnak „ebadta, fránya komédiásai", de nem láttak semmit, nem is volt
semmi; de ha nem volt semmi, akkor mi csörömpölt?!?

1993. április

77

Alighogy konszenzust teremtett egy konvenció - reálisnak fogadtatva el az irreálisát, létezőnek a nem létezőt
a nem várt zaj máris új és váratlan szituációt hozott
létre, ahol az éppen beálló „megegyezés" már nem érvényes.
Az események logikusan(P) gördülő menetében RES támadt. Ezen a korántsem
képzeletbeli résen megzavarodott arcokra látni.
A hetvenes években fel-feltűnő, és a nyolcvanas években virágkorát élő posztmodern-nek nevezett áramlat irodalmi - prózai - műveinek (szövegeinek) egyik bevett
fogása a konvenciók által teremtett konszenzus újabb és nem várt fordulatokkal való
szétzúzása, brutális megsemmisítése, az önfelszámolás, le-, meg-, ki-, valamint beszámolás.
Azaz a szándékos zavarkeltés.
A szövegen így rések támadnak, a szerző - ama bizonyos ÉN - terrorizálja saját
szövegét, kibeszél belőle, belebeszél, mellébeszél, félrebeszél, megbeszél valamit elképzelt olvasójával, mégis-mégis fenntartva a „beszélgetésnek", a kommunikációnak
legalább a látszatát; hiszi, hogy (legalább) olvasói vannak még - a szöveg is alakítja a
szerzői ÉN-t, mindketten szeretnék az olvasót.
Közbevetőlegesen hogyan is írja Mircea Nedelciu - az elkövetkezőkben vizsgált
kísérletező „fiatal" román próza egyik jeles alakja - Tratamentul fabulatoriu (Körülbelül: Mesés gyógykezelés, 1986) című regénye terjedelmes és tudós idézetekkel ironikusan teletűzdelt előszavának végén: „Az olvasónak nyilván szabadságában áll csak a
regényt elolvasni, vagy csak az előszót. Vagy sem az egyiket nem olvassa el, sem a másikat. De az utóbbi esetben honnan tudja meg, hogy én megadtam neki ezt a szabadságot?"
Száz szónak is egy a vége: a „mindent tudó szerző" látványos bukásának lehetünk
tanúi Nedelciu vagy Bedros Horasangian magyarul is megjelenő szövegeiben (Módosító javaslat a birtoklás ösztönéhez, 1986; Magányos ló az autópályán, 1990 - mindkét fordítás Székedi Ferenc munkája) számtalanszor megfigyelhető, hogy a narrátor maga a szerző! - állandóan belekotyog saját történetébe, állandóan purpárlézik, de
egyre bizarrabbak és önironikusabbak ezek a közbeszólások. A szórakoztató, vagy éppen ellenkezőleg, dühös - sőt dühödt! - posztavantgarde szövegekben a mindent tudó
szerző állandóan elcsúszik a valóság elére csalétekül helyezett „banánhéjain", panoptikumként igyekszik kezelni a valóságot, bohóckodik, locsog, fecseg, okoskodik, zavart támaszt, idézget, igyekszik önfeledten játszani, az olvasó pedig közben a fejét kapkodva bizonytalanodik el, mint beásott állásában, esetleg erődjében a katona, amikor
egy deszant egység rohama ellen kell(ene) védekeznie.
Nem véletlen, hogy a nyolcvanas évek fiatal román prózaíróinak (a bukaresti
egyetem Junimea elnevezésű irodalmi körének tagjai alkotják a „kemény mag"-ot)
1983-ban megjelentetett kötete büszkén viseli címlapján: Desant '83...
De térjünk vissza a furcsa, önellentmondásos szövegek olvasásához. Ha egy képzeletbeli ideális olvasó annyit legalább eltanult a tanulmányozott szerzőktől, hogy bátran reflektáljon helyzetére, eltöprenghet azon is, hogy vannak-e még történetek, vannak-e még olvasók? Mert írók, legalábbis az előtte lévő könyvek tanúsága szerint még
vannak. Megtapogatja önmagát, tükörbe néz, kétségtelen, hogy ő még van. Létezik!
Megnyugvással olvassa azután a Gombrowicz naplójában - és ez a lengyel író előkelő
helyet foglal el az avantgard e századi múzeumában, a posztmodernista előzmények
között: ÉN! ÉN! ÉN! ÉN! Igen, a posztavantgarde prózaíró megteszi az utat visszafelé,
az O-től, ahová Kafka az Én-től jutott, az Én-ig, hogy Maurice Blanchot Irodalmi teré-

78

tiszatáj

nek egyik szellemes magyarázatát parafrazeáljuk. Az egyik kísérletező fiatal román
prózaíró, Bedros Horasangian idézi eme szöveget - s nem véletlenül - a Parcul Ioanid
(A Ioanid park, 1986) című hosszabb-rövidebb szövegeket tartalmazó könyve elején.
Igen, a mai író önmagát elemzi fáradhatatlanul, erejét nem kímélve, s az alkotás tárgyává maga az alkotás, a műalkotás technikája lép elő, a mű technikai részletei, a szövegmondás módozatai, a narráció lehetőségei mint megannyi csábító jelennek meg, ideoda ráncigálva a történetet. Minden megvan ideig-óráig, de semmi sem pontosan olyan
ideig-óráig sem! és semmi nincsen pontosan ugyanúgy. Mintha mégiscsak Kafka szkepszise öltene állandóan (szöveg)testet.
„Kora reggel volt, az utcák tiszták, üresek, a pályaudvarra mentem. Ahogy a toronyórát az órámmal összehasonlítottam, láttam, hogy sokkal később van már, mint
hittem, sietnem kell, e felfedezésemtől megrémültem, elbizonytalanodtam utamban,
nem ismertem még jól a várost, szerencsére akadt a közelben egy rendőr, odasiettem
hozzá, és lélekszakadva kérdeztem tőle az utat. Mosolygott, s azt kérdezte:
- Tőlem akarod megtudni az utat?
- Igen - mondtam —, mert magam nem találom.
- Add föl, add föl! - mondta, és nagy lendülettel elfordult, mint aki nem akarja,
hogy nevetni lássák."
De a posztavantgarde prózaíró sem adja fel, természetesen, mint ahogy őse,
nemzője, szülőatyja, előzménye, az avantgárd szerző is a megértés reményében handabandázott. Több mint tanulságos a kísérletező román .prózaírókra kétségtelenül ható,
polgárpukkasztó gesztusairól is ismert Eugen Ionesco egyik szövegét idézni: „Tisztelt
publikum! Azt akarom, hogy tegyenek mérlegre! Ez nagyon könnyű dolog. Egyfelől
értsenek félre - másfelől értsenek meg. A mai napig nem értettek eléggé félre. Itt az
ideje, hogy megértsenek."
„A posztmodern műalkotás - írja Valóságban közölt tanulmányában Tallár Ferenc - már nem mint megkérdőjelezett, analitikus eljárásoknak alávetett műindividuum, nem mint »mű«, hanem eleve mint »szöveg« jelenik meg. Szerkezeti elve nem az
egységes struktúra, hanem az utánzás, az idézet, kifordítás, rájátszás. Ez a folytonos
szövegköziség, az idézetek és »vendégszövegek" szabad alkalmazása révén nemcsak a
posztmodern szöveg, de a megidézett mű individualitását is megkérdőjelezi."
Mindez a nyolcvanas évek kísérletező román prózaíróinál is sokszínűen, izgalmasan, érdekesen, néha dühítőén agresszíven, provokálóan jelentkezik. Itt nem tarthatunk névsorolvasást, pusztán Nedelciun és Horasangianon túl - akikkel még foglalkozunk - megemlíthetjük George Cu§narencu regényét (Tangóul Memoriei. 1988.).
A cím fordítása bonyolultabb, mint hinnénk, hiszen nyilván az emlékezésről van szó,
de a főszereplő nőről is, a „hős" feleségéről, akit Memóriának hívnak, és „kívülről
tudja felmondani mindazon helyek történetét, ahol él"...), utalhatunk esetleg George
Cráciun rendkívül izgalmas köteteire (Acte oroginale) Copii legalizate, 1982. Eredeti
iratok. Hitelesített másolatok vagy Compunere cu paralele inegale 1988. Komponálás
nem párhuzamos vonalakkal.) Itt írja: „Csak úgy létezzek, mint egy várakozó utas,
annyiban csupán. Merthogy engem senki nem bízott meg semmi speciális feladattal..."
- ami körülbelül programnak is felfogható. Még annyit, hogy a nyolcvanas évek
egymás után jelentkező új prózaírói nem is tolakodtak eme specw/is~feladatokért,
jellemző módon az 1989-es decemberi változás után Contrapunct címen azonnal létre
is hozták irodalmi hetilapjukat. Visszatérve a brassói Cráciunra - aki különben egyik
szerkesztője az Intenval című két-három havonta megjelenő, kinézésében talán leg-

1993. április

79

inkább a 2000-re hasonlító folyóiratnak - ó különben is előkelő helyet foglal el a
generáció tudatában, főszereplője Bedros Horasangian - részleteiben magyarul is olvasható - Pillanatképek a próza állapotáról című szövegének. A befejező sorok a
nyolcvanas évek Romániájában — egy a sivár unalom és a perfid balkáni diktatúra permanens mobilizáltságában vergődő világban - az egész nemzedék mottója is lehetett
volna: „Kiálts. Üvölts, ha már nem bírod. írj!"
A sort lehetne bővíteni Radu fuculescuval, Alexandru Vladdal, Ioan Grosannal,
Stefan Agopiannal, Hannibal Stánculescuval vagy az ellenzékiként is ismert Stelian
Tánaséval, akinek egyik kéziratban maradt, a cenzúra által többször eltanácsolt regénye a Corpuri de iluminat (Az átvilágított test) csak 1990 tavaszán jelent meg. Ebben a
kitűnő regényben is, akár egy laboratóriumban figyelhető meg az eljárásokkal való
elegáns és bátor zsonglőrködés. Furcsa magányos alakok, öregek, fiatalok, kutyák,
macskák, csupa meghatározatlan lebegés, arcuk kérdőjeleivel kérdez a szerző, meghatározatlan, legtöbbször alany nélküli, sejtelmesen lebegő mondataiban: valami készülődik itt, valami mintha mindig állandóan jelen lenne, csak épp napfényre nem tud
vergődni, csak megfogalmazni nem tudja magát, csak épp identitását nem találja.
A regényben „természetesen" kottatöredék is olvasható, az elképzelt dallam törött
szárnyú madárként indul el a könyvből... Talán elér a befogadóig? Csak sajnálhatjuk,
hogy Tánase pályája határozott irányt vett a politika felé, talán az irodalom - legalábbis a balkáni politizálás jelenlegi fázisában! - többet veszít vele, mint amennyit a politika
nyer(het)?... (Tánase különben egyik alapítótagja volt a Társadalmi Dialógus Csoportnak, majd a Polgári Szövetségnek, főszerkesztője majdnem egy esztendeig a román
értelmiség legjobb lapjának, a „22"-nek, jelenleg az Acum [Most] című ellenzéki hetilap
főszerkesztője...)

II. A vállalt naplószerűség - avagy a semleges tanú
A nyolcvanas évek kísérletezői persze a román irodalomban sem jelentek meg
előzmények nélkül, s itt nemcsak a bátorító Caragialéra vagy a román és a francia
avantgárd olyan nagy alakjaira gondolunk, mint egyfelől Urmuz, másfelől Tzara vagy
Ionesco, hanem közelebbi előzményekre is, mindenekelőtt a tírgovi§tei írócsoportként
számon tartott Radu Petrescu, Mircea Horia Simionescu, Tudor 1' 0 P a v a gy Costache
Oláreanu műveire, a hetvenes évek elejétől fokozatosan megjelenő könyveire is. (Mircea Horia Simionescunak novelláskötete - Századunk elején, déltájban, 1979 - , regénye
- Intelmek Delfinhez, 1988 - is olvasható magyarul, mint ahogy megjelent Radu Petrescu fő műve is, a Matei Iliescu című regény, Rendhagyó szerelem címen, 1986-ban...)
A nyolcvanas évek generációja és a „tírgovijteiek" közötti kapcsolat semmiképpen nem kerülhető meg, még mielőtt bemutatnánk és elemeznénk a tírgovijteiek műveiben megnyilvánuló szövegszerűséget és uralgó naplójelleget a hetvenes évek elején
jelentkező, sokat és kosztümös történelmi regényeket is publikáló Eugen Uricariu
egyik regényéből idéznénk jellemző részletet, a posztmodernista irodalmat erőteljesen
átható szkepszis konkréttá tételére. A lételméleti kétely filozófiai, szociológiai elemzésére most nem vállalkozhatunk, az viszont, hogy mennyire áll kapcsolatban a művészi
elképzelésekkel, és mennyire áthatóan motiválja ama tételt, hogy a posztavantgardista
író már nem hisz a mű mindenhatóságában - úgy gondoljuk, nyilvánvaló.
így beszél tehát A méz című, magyarul is megjelenő regény egyik öreg értelmiségi
szereplője; mintegy kioktatandó a főszereplő-írót: „A múltat nem lehet megváltoztatni,

80

tiszatáj

fiatalember, a világot csak azután ismerjük meg, miután borzalmas élettapasztalatot
szereztünk, olyan tapasztalatokat, amelyektől megkímélhettük volna magunkat, de
erre csak azután jövünk rá, miután keresztülmentünk rajtuk. Azt mondja, igaz könyvet
akar írni, a valóságnak megfelelőt. De vajon tudja, milyen most, és milyen volt a
valóság [...] Maga [...] mások életéről akar könyvet írni a saját elveiből kiindulva. Biztos
abban, hogy az elvek alkalmazkodnak a valósághoz? Mert ha nem, sok boldogtalanságot fog előidézni vele."
Uricaru ugyan megtalálja - önmaga számára! - a kivezető utat, noha író-hőse
végül is „megbukik a valóság ellenállásán" (semmi sem olyan, mint ahogy elképzeli,
semmi nem beskatulyázható), a többieket — akik panoptikumban mozognak: az író
szenvedélyes érdeklődésének panoptikumában - összegyűjti és (átmenetileg) közösséggé
kovácsolja egy árvíz, a közös katasztrófa.
Persze mi lesz, ha eltűnnek az árvizek?!
Az előttük járó regényírók, Dumitru Radu Popescu, Fànuj Neagu, Constantin
f o i u , George Báláivá, §tefan Bànulescu, Augustin Buzura látszólag nem foglalkoztak
ilyesfajta kételyekkel. E szkepszist kívül utalták a mű világán, s D. R. Poppescu F.
ciklusának ügyészhőse magabiztosan jelentette ki, hogy a „meghatározatlan múltba
kell most alászállni", kideríteni az igazságot. Ez a hit tételezi azt is, hogy van... Igazság... És természetesen azt is, hogy van ítélet!
A már emlegetett tírgovi§teieknek viszont kezdettől fogva közvetlen, átélt élményük ez a lételméleti, alkotás-lélektani kétely. Ezért is fogadják meg talán, még a negyvenes évek elején, szülővárosuk líceumában, hogy csak negyvenéves koruk után
publikálnak(?) és ezt a hihetetlen, bizarr fogalmat törvényszerűen be is tartják! Igaz, a
„gyötrelmes évtized"-ben, ahogy Préda nevezi a negyvenes évek végén elkezdődő és
tulajdonképpen máig véget nem érő ötvenes éveket, ez nem is volt olyan nehéz...
Amikor végre a hetvenes évek elején „teljes fegyverzetében jelentkeznek a szépirodalomban, Radu Petrescunak például már kész a teljes életműve(!) ő már csak átír, átdolgoz és javít a végkimerülésig, s noha a Rendhagyó szerelem után még közöl regényeket
(O singurà vírstá, 1975 - Egyetlen élet; Ce se vede, 1979 - Ami látszik), egyre inkább
igazi műfaja, a Napló felé fordul. Mircea Horia Simionescu beskatulyázhatatlan
szövegeket ír, Costache Oláreanu „kísérleti regényeket" tesz közzé, regényt egy képzelt
regényről...
Ha ezek az írók nem is jutnak el Danilo Kis expressis verbis megállapításához
A holtak enciklopédiájából - „A történelmet a győztesek írják. A legendákat a nép szövi. Az írók fantáziálnak. Bizonyos csak a halál." - , a ragyogó kivételektől, elsősorban
Radu Petrescu nagyregényétől eltekintve „igazi mű" (hagyományos értelemben vett
regény) írásába nem is fognak, s amikor regényei után Radu Petrescu közölni kezdi ötvenes évekbeli falusi tanárkodása idején elkezdett és mániákusan vezetett naplóját
(Ocheanul intors, 1978 - A fordított távcső; Párul Berenicei, 1981 - Berenice fürtjei;
A treia dimensiune, 1984 - A harmadik dimenzió), az irodalmi közvélemény eléggé
meg is döbben. Egy öntörvényű, kész életmű kezd a hetvenes évek elejétől lassan
kiemelkedni úgyszólván a semmiből, és láthatóvá válni. Nincsenek előzményei, látszólag nem kapcsolódik senkihez. Ilyen titokban, ennyire teljes, végzetes elszigeteltségben,
fullasztó magányban a kor romániai írói közül talán még csak VasilFVöiculescu-dolgozott Shakespeare képzelt szonettjein és csodálatos prózáján...
A huszadik században a naplónak több változata ismeretes. Gombrowicz vagy
Márai Sándor bizonyos motívumokat következetesen visznek végig könyvvé szerkesz-

1993. április

81

tett naplójegyzeteikben, csiszolják a részleteket, „megírják" a fragmentumokat, felerősítenek bizonyos kételyeket... Kétségtelen, hogy velük szemben Thomas Mann-nak a
halála után ez ideig öt vaskos kötetben megjelentetett naplófeljegyzései hevenyészettebbnek tűnnek, de - hitelesebbeknek is. Bizonyos monotóniával számolnak be egy
író hétköznapjairól. Ez a monotónia Radu Petrescu naplóiban is megfigyelhető.
A szerző kegyetlen, önvetkőztető hitelességgel számol be eseménytelen hétköznapjairól - Romániában a sztálinista diktatúrák végtelen évtizedeiben úgyszólván nem történik semmi! - és a nagy művek igézetében élő sznob önmagáról. Meditációi kiváló
esszéistának mutatják Petrescut, és tudatában van annak is, hogy a napló „hőse" pontosan olyan teremtmény, mint egy regényhős. A napló - véli másutt Petrescu - mint
élettörténet, mint biográfia, rekonstrukció - nyilvánvalóan illúzió. És mégis: a pedáns,
s olykor taszítóan sznob irodalmi meditációkat bátor és őszinte önmegfigyelések szövik át, a napló „grammatikai terében" pedig, mint hálójába a pók, nagy terveket szövöget az ÉN, műveket ír és átír, önmagát nem kímélve. Nem lehet tudni, mennyire
heroikus és mennyire illuzórikus - tehát irodalmi - mindez. „Az élet problémájának a
megoldását e probléma eltűnése jelenti - írja Wittgenstein Logikai filozófiai traktátusában. (Vajon nem ez az oka annak, hogy azok az emberek, akik számára hosszas
kételyek után az élet értelme világossá vált, nem tudják ezután elmondani azt, miben is
állt ez az értelem?) Kétségtelenül létezik a kimondhatatlan. Ez megmutatkozik, ez a
misztikum."
Radu Petrescu - és az emlegetett írók - mindezt nem is kerülik meg, erre vonatkozólag műveikből becses kis breviáriumot lehetne összeállítani, talán ebben hisznek a
nyolcvanas évek kísérletezői is, akiknél az ÉN provokálóan parádézik a szövegek kirakatában.
„Az emberek - írja Radu Petrescu - jóvátehetetlenül zuhannak életükbe, mint
egy alagútba. Minden gesztusuk, minden gondolatuk újabb és újabb őrült erőfeszítés,
és íme a művész néhány vonallal reprodukálja eme mozgásokat, mintha játszana, és ezzel is bizonyítja értetlenségét. Minden valamirevaló mű éppen ezért - paródia, minden
művész felfogható humoristának is - olyan humorról van persze szó, amelyekből
»kifinomult fülek« kihallhatják a baljós suttogást."
Nem véletlen, hogy Bedros Horasangian egyik írása elé pontosan ezt a meditációt
illeszti, hiszen egy egész generáció szemléletének kulcsa lehet.
Az avantgarde mindig szembesít a hagyománnyal, vagy legalábbis a művészettörténet múzeumba száműzött, vagy még onnét is kimaradó, lemaradó, elmaradó, de teljesen ám lám soha el nem vesző részével, amit ő jogosan vagy jogtalanul annak érez.
Akkor is, ha lerombolja, akkor is, ha megtagadja: A posztavantgarde azáltal, hogy
idézi, parodizálja, sarkaiból kiforgatja - újra is rendezi. Bedros Horasangian alakuló
műve is tipikus puzzle-játék. A szerző állandó ingajáratban van könyvtől a világig, a
világtól ismét a művészetekig leng ki az inga, és közben meg szeretné határozni az elfutó pillanatot is, amelyben mint borostyánba kövülő bogár, benne van régi arcunk is.
és lejegyzel mindent amit láttál és hallottál, a látás és a hallás, számíthatsz még rájuk,
szükséges, de nem elégséges feltételek, ugyanilyen értelmű pontos jelekkel, nyelvezet ez
is, betűrend, lám, mi minden történt már, a tények, a gesztus lassan odalesz, írsz,
kommunikálsz [...] és reméled - régebbi bűnöd már ez - , hogy talán megértenek, szó
sincs technikáról, eszközökről..." Horasangian fáradhatatlanul idéz - idézetei teljes
felderítésére profi citátumvadászokra lenne szükség! - , idézeteivel el-eljátszik, mintha
már maga sem tudná néha, hol kezdődik az irodalom és hol végződik az élet. „Erő és

82

tiszatáj

állhatatosság. Mindkettőben szűkölködöm. Életem az íráshoz kötött. Olyannyira egymásba hatolnak, hogy ámulva kezdem felfedezni: életem fonalát összekuszálom hőseimével. Már pontosan nem is tudom, kivel, mivel. Kinek tartozom? Mi az élet? Mi az
irodalom? »Ezt a kérdést« már felvetettük, elvtársak!..." Persze, ha csak ennyi lenne,
mint kuriózumot tarthatnánk számon, csakhogy van itt valami más is, az élet, igen, a
valóság, a maga naturális jelenvalóságában, pazar és mellbevágó konkrétumaival
és brutális töredékeivel állandóan belejátszik a „széplelkű" naplóíró feljegyzéseibe és
mélakóros emlékezéseibe. „Az utcák. A város. A Szem és a Fül. Alkalmazkodás az
érzékelés kezdetlegességéhez. Készen kapott sírhant: az érzékeken elhaló események.
Egyszerű oksági kapcsolatok. Összefüggések, viszonyok, vonzatok, metareál, egy kis
nekibuzdulás, mindent elölről. Egy lakás, egy szöveg. Cement, homok, idő, vasbeton,
márvány, egy fénykép, évszámok. Jelentéstartalmak. És mindaz, ami a felszín alatt
marad."
De ott marad-e igazán? Egyáltalán?! A világ - hogy 1986-ban megjelenő regényének címére is utaljak, tényleg „váróterem", bármikor megejthet a helyszínek
hatalma. Soha sehol ennyi bűvöletes, pedánsan részletező topográfiai leírás, az egyik
próza címe egyenesen a szerző és az újabb román irodalom életében olyan fontos
szerepet betöltő bukaresti Ioanid park! Az intellektuális „köldöknézés" mintha állandóan építőtelepen történne vagy zsúfolt autóbuszon, ahol mindentől függetlenül
nyugtalanítóan zajlik az élet. Mintha az előzmények (a hagyomány!) szembesülésével,
az életformák kritikája is készülődne...
S itt visszatérhetünk a román posztavantgarde írók - Nedelciu, Cujnarencu,
Agopian, Stelian Tánase hagyományértelmezéséhez is. A társadalmi vétetésű realista
román próza - mindenekelőtt Marin Préda, Constantin f o i u , Fánus Neagu, Buzurá
vagy Ivasiuc műveiben szép eredményeket mutathat fel a „gyötrelmes évtized" kirívó
igazságtalanságainak, elkent társadalmi ellentéteinek elemzésében. E regények dicséretre méltó hangyaszorgalommal és ügybuzgalommal igyekeztek helyreállítani a társadalom megbolydult, megzavart, „megerőszakolt" erkölcsi értékrendjét. Túl nagy volt a
feladat. Méltó a téthez. Sikerült? Nem sikerült? Mintha nem vettek volna figyelembe néhány olyan kényes, de kikerülhetetlen, elkendőzhetetlen nemzetkarakterológiai
tényt vagy vonást, vagy specifikumot, amely a kérdésfelvetés komorságát is oldhatta
volna, és azon túlmenően emberibbé, tehát hitelesebbé - tehette volna ezeket a nagy
leszámolásokat. A tragikus hangoltságú írók — akiket az általuk megélt és ábrázolt
korszak komorsága is befolyásolhatott, mintha nem vetettek volna számot példának
okáért Ralea még 1934-ben írott baljós jóslatával: „Ha az ember a mi történelmünkre
gondol, felötlik benne, hogy csakis ennek az ösztönnek köszönhetően menekedtünk
meg. Alkalmazkodó képességünk olykor, a legsúlyosabb pillanatokban, már-már a halál
tettetése volt. Minimumra csökkentettük egyéniségünket és harcosságunkat, tartózkodtunk énünk minden kinyilvánításától, hogy mentsük az életünket. A karakterünk
mentett meg. Az, aki alkalmazkodni tud, az élni tud." Ezt mintegy meghosszabbítva
Cálin Andrei Miháilescu Román utópia című esszéjében arról beszél, hogy „a román
nép az iróniát szegezi szembe a valósággal." És később: „Ma [...] tesszük magunkat,
hogy teszünk valamit [...] Egy németnek éppoly nehezére esik nem dolgozni, mint
amilyen nehéz egy levanteinek dolgozni, mi azonban valahol félúton~aZ~elnöki-utópiától ösztökélve - a szöveg az emigrációban íródik, a nyolcvanas évek közepén! mímeljük a dolgot. Vannak történelmünkben különböző korszakok, amelyekben
»tenni magunkat, hogy teszünk« - lazítás, ma azonban kötelező, és ez jelzi a korszak

1993. április

83

tragikus lényegét." Ennek az alapvetően és mélyen tragikus lényegnek a felmutatása,
megragadása, ábrázolása viszont épp a benne rejlő kettősségek, iszonyú ellentmondások miatt - groteszk. Ezt vette észre Horasangian és nemzedéke, amikor óriási erőfeszítéseket téve kezdte kialakítani a maga szuverén autonóm nézőpontját, hogy legalább a szöveg grammatikai terében létrejöhessen az autonóm reflexió...
Még egy idézet: „Egyik szomszédja azt nyilatkozta, hogy lecsúszott a párkányról.
A vizsgálat feltételezte, hogy baleset történt. Fent nevezett a függönyt akarta megigazítani és lezuhant. Bizonyítva, ha még szükséges egyáltalán, hogy számára nincs mintakép. Esetleg csak tükörkép."

III. Az emlékezés tangói
Ha Radu Petrescuval a nyolcvanas évek íróinak szellemi kapcsolata nyilvánvaló,
úgy Simionescuval, Oláreanuval a szövegek közötti is. Nemcsak a művekben fellelhető, a művekre irányuló közvetlen reflexiók okán, hiszen megteszi ezt nagyon sokszor
különálló prózájában Mircea Ciobanu is (két kisregénye, a Tanúk és A favágó szintén
olvasható magyarul), de George Báláivá is, akinek A világ két napban című regényéből választottuk egyik mottónkat (s a regény belső terében, összefüggései között ez
egyértelműen és gyilkosan ironikus), ez nyilván ellenpontja a másiknak, George Cálinescu Szegény Ioanide című nagyregénye utolsó mondatának, amelyik egyfajta megbékélést, várakozó álláspontot sugall.
Erről a várakozó álláspontról alaposan kimozdult a román próza. S hogy kimozdult, abban nagy szerepe volt Mircea Horia Simionescunak is, aki pályakezdő művével,
az Ingeniosul bine temperát (Kellően mérsékelt leleményes) című ciklus első könyvével
a Dicponar onomastickal (Névszótár, 1969) tette le a névjegyét. Máig is ez a legjobb
könyve, itt jelenti be művei sorában folytatandó harcát az ÉN-ért; a személyiség
villódzóan, tűzijátékszerűen ironikus-látványos álarcokkal takart, de a lényegiekben
véresen komoly szabadságharcát... Ez a harc művek sorában folytatódik, egyik utolsó
könyve különben ifjúkori napló (Trei oglinzi, 1987 - Három tükör), megjelennek
benne társai, barátai, Radu Petrescu és Costache Oláreanu is.
Miben áll a Névszótár izgalmassága? Elsősorban abban, hogy nincsen - hagyományos értelemben - se eleje, se vége. Bárhol elkezdhető, befejezhető. A nevekhez
asszociációs futamok, etűdök, biográfiák, glosszák, szatírák, paródiák, versszerű rögtönzések, listák, lajstromok - valami őrült körtáncban követik egymást... Mint lexikon
formájú könyv az első a kelet-közép-európai irodalmakban, a nyolcvanas években két
kitűnő kísérlet is követi majd: Milorad Pavic Kazár szótára és Temesi Ferenc Pora.
Módszereik összevetése és elemzése megérdemelne egy külön dolgozatot is...
Persze a Névszótárba is beszivárog a valóság sok, nem várt, pikareszk, bohózatszerű részlete. Ezek Mircea Nedelciu szövegeiben és George Cu§narencu regényében
öltenek majd izgalmas méreteket. Az ÉN személyes ügyeinek minősíthető tények a
való világ tényeivel, látomással, hallomással vegyülnek - szétválaszthatatlanul.
Costache Olareanunál is megfigyelhető a naplójelleg - „még van múltam, tehát
létezem!" - vallja egyik hőse, legkiválóbb művében viszont (Cvintetul melancoliei,
1985 - A melankólia kvintettje) már szétválaszthatatlanul keveredik regény és napló, a
regény mint provokatív textúra, a napló mint ún. előkészítő szöveg. Schubert felülmúlhatatlan pisztrángötösének elemzésére készülődnek a szereplők, ez a zenemű a regény
modellje is, öt hang figyelhető meg a műben. Leontin úr a napló valós szereplője,

84

tiszatáj

a regényben mint „hős" jelenik meg, az író vélt önéletrajza Leontin úr alakuló biográfiájával keveredik. A napló „szerzője" múltbeli kulcshelyzeteket elemez, amelyekben
feltámad és uralg az eltűnt idő, hogy értelmezési kulcsokat adhasson mai, mindennapi
létezésünkhöz, múltjának immár hőssé előrukkoló szereplője, Leontin úr az olvasó
előtt készülő regényben viszont „tényeket" tereget ki, anekdotizálja és bagatellizálja a
múltat. Az élet meséje és az alkotásé már-már elválaszthatatlanul összekeveredik.
De szét kellene-e választani?!?
Bedros Horasangian egyértelműen azt vallja: nem! Nem kell. Cu§narencu regényében, a Memória tangójában is vegyül képzelet és valóság. A művön belüli valóságos
és tévképzetekről van nyilván szó. Mircea Nedelciu villódzó szövegeiben is ez érhető
tetten, akárcsak Simionescu Intelmek Delfinhez című regényében. Mindez egyértelműen parodisztikus is. Olyanformán valósul ez meg, mint egy zenekari próba, mint
egy készülő film forgatása. Sokszor ez lehet az érzésünk, nem is egymáshoz való elemek fércelődnek össze, a „férc" mindenesetre kilátszik, elvarratlan szálak sérthetik a
szemet, valahogy minden „úgy marad", mint Bedros Horasangian Ioanid parkról készülő történetéhen a mozdíthatatlannak tűnő) park és a látvány előhívta asszociációk a
román irodalom e fontos helyszínét megörökítő történeteiből...
És hirtelen süvölt a nedelciui figyelmeztetés: „S a hideg szélben a kopár sziklára
felkapaszkodó törpefenyők? Rájuk miért nem figyel fel senki?"
Mindezek után az emlegetett könyvekből levonhatók bizonyos nyilvánvaló következtetések. Az irodalom, nyugodhatunk meg, még mindig tükrözi Mircea Nedelciu
idézi egyik regénye bevezetőjében Lukács György esztétikájának idevonatkozó
nézeteit. Ha ez a tükrözés - parafrazeálhatjuk a paródiaíró Bajor Andort - mint elmélet egyetlen lehetőség, mondhatni kötelezővé válik, mint az ötvenes években, akkor egy
a valóságról kialakított egységes(nek állított), de a valóság legenyhébb szellőjének
fuvallatára is széteső ábrándkép szélsőségességig idealizált - tehát torz! - változatáról
lesz szó. S ezt az ábránd-, illetve torzképet tükrözi azután a korszak lelkes irodalma.
És közvetve nyilvánvalóan azokat is, akik ajándékként mindezt nekünk létrehozták,
eltorlaszolva az élő hagyományhoz vezető utakat. Anélkül azonban, hogy a valóságot
valóban, ábrándjaik ékes mintájára meg tudták volna változtatni! Volt egyfelől az
unalmas, sivár, kiábrándító, nyomorúságos kelet-közép-európai valóság, másfelől meg a
róla kialakított irodalmi kép, a maga lelkes és rózsaszínű árnyalataival. Egyesek tehát
anélkül, hogy a realitásokat meg tudták volna változtatni, kialakítottak róla egy
követendő (torz)képet, amit azután a korszak teljes irodalma buzgón, az elvárásokat
időnként még túl is teljesítve, lelkesen „tükrözött". Az irodalom tehát egy illúziók
formálta képet alakított ki a valóságról, ezt igyekezett realitásként elfogadtatni, de
közben mintegy „önhibáján kívül" tükrözte mindazokat a buta és perfid elképzeléseket
is, amelyek mindezt létrehozták, illetve előhívták...
Aztán természetesen visszaállt a rend.
A hatvanas években a büszkén önállósuló román regénynek legalábbis egyik kritikusa, az azóta Párizsba emigráló Mircea Iorgulescu szerint: „...egy rendkívül jellemző
tünetszerű helyettesítés és terjeszkedés révén sikerült átvennie a történetírás, a szociológia, az erkölcsbölcselet, a politológia, sőt még a hírlapírás funkcióit is!" visszaállítva
„az erkölcsi világrendet"... Ezek a regények megmutatták, milyen volt válójában az ötvenes évek zsibbasztó valósága, a törvénytelenségek egymást követő évadai. A Desantgeneráció viszont már abban - EBBEN! - a világban ébredt önmagára, amelyiket
„apái" kialakítottak, és örökségül ráhagytak. Fontos lett hirtelen a személyiség. A sze-

1993. április

85

mélyiség állandósuló szabadságharca művekben folytatódott, ugyanakkor épp a „tükrözés" szent és sérthetetlen elméletének következtében a nárcisztikus ÉN mellé a
szövegbe bekerült a valóság egy-egy sodró vagy éppenséggel karcos részlete is. S azt is
érdemes megfigyelni, hogy Nedelciu és társai szövegeiben a „hősök" mennyit kínlódnak a számukra érthetetlennek, sőt értelmetlennek tűnő történelmi tényekkel. Nyilvánvalóan az olvasók közül sokan dühödten kapták fel a fejüket: ezek gúnyolódnak,
komiszkodnak, szemtelenkednek! Ezek komolytalanok! Nedelciu regénye bevezetőjében az író „gyermekbetegségei" közül két tulajdonságot emel ki: a teoretizálási hajlamot és a barokk iránti olthatatlan vonzalmat. Milyenek lesznek „öregkori betegségei"
- kérdezi elsöprő öniróniával. Valószínűleg - válaszolhatunk - a monumentalitás iránti
vágy és a klasszicizálódás erősödő igénye...
Maradjunk egyelőre ebben!
A terepen földet ért, „talajt fogott" és megindult a Desant-egység. A többi már
nyilván nem csak (és nem kizárólag) rajtuk múlik - hanem a körülményeiken is.
A bohóc hippi visszaüti a nem létező labdát. Leütése most sikerül. Ugrándozik
örömében. Boldog.
A színészek, a Leonce és Lena végén, kijönnek a rivaldafénybe, meghajolnak, és
dobálni kezdenek egymásnak egy nem létező tárgyat. Azután kidobják. A csörömpölést most mindenesetre nem hallani. Elnyomja a taps...

86

tiszatáj

K R I T I K A

Tárgy: a lírai személyiség
RÁBA G Y Ö R G Y : KÉZRÁTÉTEL
Mottó:
Egy összehasonlítás nem azért érvényes vagy
érvénytelen, mert azonos nagyságrendre utal,
hanem mert vagy jól, vagy rosszul, de szemlélteti
a hasonlóságban a különbséget, s a különbségben
a hasonlóságot.

A régi vágású poézis a költő érzelmeiről akar meggyőzni a ritmus, a dallamosság,
a festőiség, az analógiák, a szépség, rútság vagy groteszkség eszközeivel. A modern
költészet lényegében két ágon járja a lírai megismerés és kifejezés új útjait. Egyik az a
fajta objektivitás, mely a költői személyiséget mellékesnek tekinti, s legföljebb a világ
dolgainak érzékeny reagenseként fogja fel. Másik is „objektív" módszer, de azzal a megszorítással, hogy korántsem személytelen. Ellenkezőleg: a költői személyiség tudati és
tudatalatti tartományait hozza felszínre, s ezeket kezeli az elfogulatlan megismerés
tárgyaként. A stílus, a hang is személyes lehet, anélkül, hogy a költő törekedne rá. Ha
az első típus jellegadó képviselője Weöres Sándor, aki a „legyél egyén-fölötti" programját vallja Ars poeticájában, akkor az utóbbi egyik pregnáns képviselője Rába György
lehet: „az Én nevű esetemen / nem másíthat senki sem" - vallja új kötetében, a
Kézrátételben. Egy ilyen vagy ehhez hasonló kijelentés Weöresnél is előfordulhatna, de
következtetése homlokegyenest az ellenkezője volna Rábáénak. Weöres azt vonná le
belőle, hogy bár az „én"-t mellékesnek tartja, egyéniségén csak és csakis ő változtathat
tetszése szerint - hol Kölcseynek, hol Kisfaludy Sándornak, hol Arany Jánosnak, hol
Tarasz Sevcsenkónak, hol a képzeletbeli költőnőnek, Psychének álcázva magát. Rába
ritkán vállalkozik ilyesféle kalandra: az ő útja és egyetlen, nagy lehetősége, melyre minden lapot föltett, az önmegismerés.
A „gnóthi szeaután" - az ismerd meg önmagad — évezredek óta áll az európai, s
csakúgy a keleti ember temploma homlokfalán. Ezt a fajta személyességet azonban
éppúgy nem szabad összetéveszteni a hagyományosan felfogott, vallomásos költészettel, mint a Weöres által vállalt személytelenséget, mely a világ dolgaiban, a rajta kívüli
személyek sokaságában végül is egy omnipotens egyéniség lehetőségeit veszi sorra és
valósítja meg, lemondva saját személyiségéről, de személyességet adva az élettelen
anyagnak is.
„Már fiatal koromban arra ébredtem, hogy belső életem a külső fölé kerekedik, és
a prózánál karcsúbb soraimban a valóság motívumai főként a lelki történéseket és az
emberi sors személyessé vált összefüggéseit szemléltetik. [...] ilyen alkáTleginkább belső
eseményeket fejez ki, de még az életképhez, leíráshoz közel álló verstárgyaiban is Én-je
szól. [...] Ha egy költészet a belső világból táplálkozik, éltető forrása a teremtő
képzelet, s egy-egy versen belül gyakori a határátlépés a tapasztalásból az emlékezésbe,

1993. április

87

az érzékelésből az éberálomba, olykor az igazi álomba" - írja Rába György a könyv
utószavában. Amikor Weöres arra szólít fel, hogy „vesd le nagy-költőséged, ormótlan
sárcipődet", és „szolgálj a géniusznak, add néki emberséged", akkor nem azt kívánja
önmagától és költőtársaitól, hogy bújjanak ki bőrükből, belső univerzumukból. Ez a
belső univerzum ugyanis, bár a kozmikus arányokhoz képest parányi, azért végtelen
belső térségekre tárhatja ki ablakait - Weöres egyik kulcsfogalma a „belső végtelen" - ,
évezredek emlékeit őrzi a génekben, élményekből, benyomásokból, öntudatlanul és
módszeres tanulással szerzett információkból tevődik össze. Feltárásuk, érzelmességtől
mentes, tárgyilagos megfigyelésük és költői regisztrálásuk annyi, mint az ember és a
világ egymással szembefeszülő hatásainak megragadása.
Rába prózai önvallomását számos versrészlete közvetlenül igazolja. „Bezárhatatlan kapun át / falhoz érkezem én / ott válok magammá időm / nyomommal telten az
enyém" - írja Az enyém cím alatt; „az Én nevű esetemen / nem másíthat senki sem" idéztem már az Egy falásnyi mindenségb&\; az életrajz tényeit is versképző elemeknek
láthatjuk a versek egy szorosan összetartozó bokrában, a Válaszút ciklusban {Skanzen,
Till Eulenspiegel újabb csínye, Az elvarázsoltak, Egy jószándékú kritikára, Az öregedés
vidékén stb.) Összevetését Weöressel ugyancsak indokolttá teszi az a vers, amelyben
emlékművet állít Weöres Sándornak (A kis japán). Mint minden méltó tisztelgés, ez is
jellemzés, értelmezés, mely ugyanakkor az értelmezőt magát is jellemzi, értelmezi,
„...fülelte amit évszámra észak / dél és kelet nyugat hozzá beszélt"; „ringott önfeledten
/ a mindenség hangjaira"; „a rég voltak távolodó világok / rejtélyeit dalba szedve"; „ő
csöngettyűi nyelve"; „csöpp testében zsong-bong az emberi / esélyek összkara és ezt a
cselt is /a mókára fúrt agyú neveti" - íme Weöres jellemzése, mely hosszas filológiai
fejtegetések sűrítménye is lehetne. Ezt követi a verszárásban a szerzői önjellemzés:
„ráocsúdtam milyen ha a mulandó / az Énen túlra hág". Ebben benne rejlik, hogy
Rába az Én világán belül maradt, s Weöres tér- és időbeli nyitottsága, stiláris lehetőségeinek korlátozatlansága olyasmire ismertette rá, ami önmeghaladásra készteti.
Egyszersmind azt is érzékelhetjük, hogy a kétféle költői indíttatás - a nyitott személytelenség és a koncentrált önismeret - nemhogy kizárná egymást, számos ponton találkozik. Rába elfogulatlan megfigyelt belvilága, ha kevésbé látványosan is, ha jóval kevesebb húron játszva is, ugyanúgy informál a mindenségről, mint az Én-t másodlagosnak
tekintő Weöres költői kozmosza.
Az összehasonlító elemzés azonban szembeötlően mutathatja ki a két költő közt
az ellenkező pólusokat: „Végtelenül únom szüntelen / zártságomat egy férfi-testben" így Weöres Nocturnuma-, és mintha csak erre válaszolna Rába az Allegro non troppóban:
„Akár tetszett akár nem / ezt a testet / kaptam én / otthonomul...". Szinte egy meghitt beszélgetés - egy jó vita - részletének érezhetjük ezt a két egymás mellé helyezett
idézetet. De az egyetértésnek is szép eseteit láthatjuk, ha pl. Weöres Nagyság (áthúzva)
és Rába Fityisz az óriásnak című versét vesszük. A különbözés meg a rokonlelkűség
együttes példáját szemlélhetjük, ha Weöres Füst Milán emlékére és Rába A tűzokádó
emlékezete (in memóriám Füst Milán) művére tekintünk. Weöres versében a megszólaltatott mester mintha éppen a Rába György által képviselt egyembernyi lét nevében
korholná, azaz „kárpálná" az őt megszólaltatót: „Tudod-e mennyire tapadsz / a kis ehhez-amahhoz? [...] az élet édes betegség". Rába Füst-hommage-ában pedig a weöresi
„átváltozás" kulcsfogalma zárja a költeményt: „az írott szavak emberalakká testesednek
[...] vár a csontfonnyasztó ámulat az átváltozás". A két költő - Weöres és Rába - kö-

88

tiszatáj

zött alighanem az a különbség (az ugyancsak el nem hanyagolható formai változatosságon és egyneműségen alapuló különbségen túl), hogy Weöres felülről szemléli az
életet, Rába pedig fölfelé nézve - az élet felől néz magasra.
*

Személyességet hangsúlyozó ars poeticáját érdekesen egészíti ki tárgyias munkamódszere, és ehhez le nem becsülhető alapot ad tudományos munkássága, mely tárgyával - Én-jével - szemben távolságtartásra, objektivitásra és fegyelemre szoktatja.
(XX. századi költőink többségükben esszéírók, publicisták és tárcaírók; még Babits
európai irodalomkönyve is inkább az esszéhez közelít, mint a tudományhoz. Rába a
szó szigorú értelmében filológus.) A versírás alkimistája ő, aki össze tudja egyeztetni
a mágiát és a filozófiai tudatosságot, aki megtanul minden megtanulhatót, de minden
tudatosíthatóra tekintettel levő mesterként is a tudattalant vagy tudatalattit célozza
meg. Tudásszomja arra irányul, hogy felszínre hozza a lélek mélyén rejlő tartalmakat,
és megfigyelje, regisztrálja, hogy a félig racionálisan, félig az álom mechanizmusa szerint megfogalmazható szavak, szókapcsolatok véletlenszerűségei milyen új törvényszerűségeket mutatnak. Ez az ő paradox természete - és talán nem túlzás, hogy Ady
óta minden jelentős költészet a „két meggyőződésű emberek" lélektani és — ezzel szorosan összefüggő - stiláris paradoxonán alapul.
Nyelvezete ennek a kettősségnek felel meg: nem tartozik azok közé, akik az áttételességet úgy értelmezik, hogy a pőre fogalmakat rendre képekbe bújtatják - csínján
bánik a metaforával és allegóriával. Ugyanakkor nem zárja ki a képi közlésmódot, s
szimbolikus megnyilatkozásai fogalmi és tárgyias kifejezéseket ötvöznek. E kétféle kifejezésmódot így váltogatja egy versrészletében: „Az esztendők zsetonjait / elvesztegettem / az asztaltól tápászkodom / én is nyeretlen / makacsul a csupa hit / tétjét
ugyan mire vetettem". Idáig ez a beszédmód a képes beszéd módszere - de a vers így
folytatódik: „Merítgettem arcomat / az elfolyó vanba a mostba / eszméltessen rá ki lakik / abban a láthatatlan egyben" - és ez már egészen másféle építkezés: itt minden pőre fogalommá tisztul, az eredeti szerencsejáték-asztal mint jelképes cselekményszíntér
mintha feledésbe merülne, szinte „ott hagyja" a költő, s fesztelenül siklik át egy hérakleitoszi folyam-hasonlatra, a képmást felmutató víztükörre és a sodrásra, zátonykövekre, a hömpölygést az idő mozgására váltva. Az interpunkció nélküli verssorok, melyek
szabad asszociációs láncolatra hasonlítanak, egyszercsak visszahozzák a rulettasztal képzetét, s kerekre zárják a költeményt: „kin áthömpölyög a jelen / szerencsejáték magam /
játszottam meg nyerőre / az utolsó esély belőle / vesztesből is lehet történelem"- talán
sikerült szemléltetnem, milyen fesztelenül áll egybe a kétféle kifejezésmód, a képi és a
fogalmi. A hömpölygő jelzővel ellátott jelen és a lefolyt szerencsejáték zökkenő nélkül
egyesíti őket. Ami oly könnyen képzavarba fordulhatott volna, vagy széteső képek
halmazává silányulhatott volna másnál, az itt példásan egyenesedik ki egy aforizmában.
Önmagában is figyelmet érdemel ez az aforizma: „vesztesből is lehet történelem".
A rímpár is érdekes: a történelem a jelenre csendül vissza - állapot a folyamatra, mulandó a maradandóra, egyes az általánosra. A veszteségtudat pedig Rába második világháborús eredetű belső terhe. De míg régebbi verseiben inkább arról tudatta olvasóját,
hogy a történelem milyen módon tette őt vesztessé, most - ha rezignáltán is - megfordítja a sorrendet: a veszteségből lett történelem mint utolsó esély is, egyfajta^ reményt jelez.
Rába a gazdag szókincsű költők egyike, holott nem törekszik arra, hogy elbűvöljön a verbalitás mámorával. Józan megfigyelője kíván maradni önnön lelkületé-

1993. április

89

nek, melyből a félig tudatos, félig álmodásszerűen öntudatlan szókapcsolatok feltörnek. Egyben lelkes szógyűjtő, aki elraktározza magában a ritka zamatú, meghitt és
játékos szavakat, s olyanokkal illeszti össze, melyek egészen más hangulati tartalmúak,
így olyan szókapcsolatokat teremt, melyek belső ellenpontozása különös feszültséget kelt: „fülkagylóban morajló emlékezet"; „kürthangok édene"; „krónikátlan kaland"; „a legyen délibábja"; „sorsra tárt kockamerés"; „kölcsön élet"; „álöltözékben az
ige"; „tűzimádó nyarak"; „Csapra vert egek"; „dupla fedelű testek dínom-dánoma";
„olajálmában kanóca". A felsorolás hosszan folytatható. Érdekes, hogy mégis azt kell
mondanom: Rába nem törekszik mindenáron a szépségre, ámulatkeltésre, s viszonylag
kevés színezőelemet használ, azt is főleg a rendkívüli lelki mozgalmasságra utaló
igékből és a tárgyi világ iránti érzékenységére utaló főnevekből. A jelzőkkel, határozókkal takarékosan, szinte puritánul bánik, s olykor egyenesen a „nyelvi szegénység"
hitvallójához, Pilinszkyhez közelít ebben. Mégis, mintha külön fenntartana egy tartományt az emberi természet naivabb felének, melyre egy-egy megvidámodó igével, névszóval utal; önnön gyermekségére, az emlékezetben megőrzött kamaszra is elvonatkoztat ezzel. Nem aszkétikus alkat - verseiben a boldogságképzet rendre megjelenik,
ha rengeteg gyűrődés, lemondás, rosszkedv, melankólia és olykor düh közepett is.
Ha visszafogottnak érezzük, ez inkább a hatalom körüli tülekedés elől visszahúzódó alkatából következik, mintsem a természettől való idegenségéből. De következhet formafelfogásából is: poétikai alakzatai ritkán látványosak, brillírozók; célirányosan, sokszor szálkás, érdes szűkszavúsággal hordozzák a kifejezendő tartalmat.
A ritmusai sem játszanak táncritmust, bár zeneileg roppant igényesek. Rímei nem
csengenek-bonganak, inkább távolból csendülnek egymásra, tompán visszhangzanak,
és sosem közhelyszerűek. Legjobban a dísztelen, mondattanilag a szakadozottság benyomását keltő szabad verset kedveli, számos belső kötöttség hozadékával. A maga
költői világát teljesíti ki eszközeivel - nem törekszik valamilyen költői makrokozmosz vagy szimfonikus összhangzat kiteljesítésére; zárjuk le ezzel a Weöressel való
összevetést.
Föl is merülhet a kérdés: talán afféle „kismestert" tiszteljünk-e benne? Ha mindjárt a legkiválóbbat is, aki, mint a régóta népszerű és szakmaszerte tisztelt „kismesterek" némelyike, egyre fényesebben ragyog a költészet antológiáiban, egykor „nagymesternek" vélt kortársakat homályosítva el?
A nagy költészet lehetősége, úgy érzem, megvan Rába poézisében. Ahogy régebbi
köteteiben is rá-rábukkanhatunk a testesebb aranyrögökre, úgy most sem csupán
aranyhomok pereg a kezünk között: ahogy nagy vers a korábbiakból az Indián nyár,
az Angyalfold, 1930, A teremtés, a Tizenegyes, a Hadifogság az Egy katona története, Az
ellenállók emlékművére, a Túszok, 1944, a Purgatórium, vagy a közelibb múltból a
Káromlás Scott kapitányért, a Zörgetés Zuboly ablakán vagy az Előszó a halálhoz (s nemcsak a nagyívű költeményekből, hanem a belül monumentális miniatűrökből is sorolhatnék), úgy most is jól körülhatároltan látható a poéta maior, a nagymester igényével
és költői erejével írott darabok együttese. Különösen a Barguzin, A hellének, a kelták
meg a többiek, a Pasztemák könyvtára filozófiai távlatossága érezteti, hogy korántsem
éri be a vállon veregetésekre alkalmat adó poéta minor besorolással.
Rába nem az a költő, aki versről versre a maga sorsát mutatja fel, s életrajzát vagy
legendáját - mint annyi más költőét - össze lehetne állítani verseiből. Mégis személyes
hangot üt meg azzal, hogy - mint utószavában mondja - „...a valóság motívumai
főként a lelki történéseket és az emberi sors személyessé vált összefüggéseit szemlélte-

90

tiszatáj

tik". így ad személyes hitelességet az általánosság szintjére emelt élménynek, véleménynek. Kiemelkedő példa erre a Barguzin. Finom distinkcióra irányítja figyelmünket, amikor megállapítjuk, hogy költeményeinek tárgya (egyszersmind alanya) a lírai
személyiség. Tárgya, vagyis ez áll a figyelem fókuszában (és ez figyel, ahogy egy
tükörben a szem nézi a szemet). Ugyanakkor vétózik az ellen, hogy a költők - mint
Petőfi a barguzini szenzációvadászat idején - a „jövendő tévelygők", a balítéletű
„bírák" kiszolgáltatottai legyenek holtukban, és tárgyként kezeljék vélt vagy valódi,
gyarló földi maradványaikat. „A szenvedők se éltükben se holtukban nem tárgyak" figyelmeztet, és arra int, hogy „...a tévelygő bírák / jövendő tévelygők ítélete által /
maguk is azzá válnak", torz szokásaik áldozatai lesznek maguk is. Rábától szokatlan
iróniával hangzanak fel a meghurcolt, beládázott, „irattartóban laposra vasalt" egykori
személyek preparátumként kezelt leleteinek abszurd jellemzői. Nemcsak a barguzini
expedícióban buzgólkodókat gúnyolja - ez nem verspamflet, nem glosszavers, nem
szatíra, noha szatirikus elemei is vannak. Ahogy egy másik fontos versében, A hellének,
a kelták meg a többiek ben mondja, „csak a' fenség számít ami nincs de lehet / amiért
halni érdemes", és miközben a Barguzin oly szánnivalónak tünteti föl a mohó ereklyevadászokat, a kulturális trófeagyűjtőket és a megdicsőültekből származtatott szuvenírek hajhászóit, közvetve ráéreztet az életükben szenvedő, nélkülöző, félreállított,
üldözött vagy megölt nagyságok fenségére, még utókori kiszolgáltatottságukban is.
„minden lánglélek [...] élve-halva egyként kiszolgáltatott" - mondja ki háborgó szentenciáját, és a kétségbeesés határán hangzik fel a kétség szava: „beszélj te ódákat szertehurcoló és most töredező csont / válaszolj ordíts érdemes-e".
Profán hasonlattal élve: Rába szüntelenül működteti a lélek fekete dobozában a
felvevőgépet, s az ihlet pillanataiban lejátszatja ennek a hiteles videofelvételnek egy-egy
villanatát, átteszi a nyelv jelrendszerébe. Költészetét ilyen feketedoboz-költészetnek
érzem.
Modernségét nemcsak absztrakt, szürrealisztikus stíluselemeivel vagy intellektuális igényességével jellemezhetjük. Régóta észlelhetjük vonzódását az archetipikushoz, a
régihez, a gyermekihez, a folklórhoz, ami az Újhold csoporthoz sorolt költőtől talán
szokatlan és meglepő lehet, már amennyiben nem tudjuk levetkőzni közhelyszerű
előítéleteinket és mellőzni kényelmes skatulyarendszerünket. (Különösen a Férfihangra
kötet gazdag a folklorisztikus elemekben.) E vonzalmának természetesen nem mond ellent, hogy elutasít mindent, ami barbár, nem európai és közönséges. (Az európaiság
nem téma, nem eredet, még csak nem is hagyomány, hanem magatartás és megmunkálás kérdése.) Paszternák könyvtára című verse - a könyv egyik legerősebb tartópillére éles ellentétbe helyezi az európai kultúrájú író könyvtára és a vad szibériai környezet
képeit: „a visszalátogató árnyak / vacogva settengenek az idegen nyárfaligetben"; „egy
René Char-könyv jánosbogár-villanásai / a sztyeppéról gomolygó félhomály fedője
alatt" - és így tovább az abszurditás hatását keltő képi összetételek, melyek a formával,
a merészen alkotott metaforákkal fejezik ki a szerző véleményét. Ritkán éreztetett, de
mélyen megalapozott értelmiségi öntudatossága így vallott erről vagy tíz évvel ezelőtt:
„...szabad léleknek születtem nem barbárnak / szívemben hellén nap sütött felhőtlen
igazság" (Előszó a halálhoz). (Szépirodalmi, 1992.)
_
(Alföldit

Qeno

1993. április

91

„Egy, ki márványból rak falut..."
N. HORVÁTH BÉLA: JÓZSEF ATTILA ÉS A FOLKLÓR
Aki csak távolról ismeri a modern magyar irodalom, ezen belül a két világháború
közötti magyar irodalom történetét és József Attila helyét próbálná meg kijelölni a
korszakban, s ezért a bibliográfiákhoz fordul, azt hiheti, hogy - nagy száma miatt - a
szakirodalom szinte „kimerítő", a teljes életművet több szempontból feldolgozó
munkák sokaságát jelenti. Valójában azonban egész más a helyzet, ennek a látszólag
gazdag irodalomnak csak egy hányada hozott igazán újat az életmű és a korszak értelmezésében, éppen ezért nagy felelősséget jelent napjainkban is, ha valaki megkísérli
ennek a költői oeuvre-nek az elemzését. N. Horváth Béla erre vállalkozott, s választása
már önmagában is méltánylandó, különösen úgy, hogy láthatóan új szempontot is
érvényesít a megközelítésben, amikor abból indul ki, amivel a szakirodalom korábban
csak érintőlegesen foglalkozott: „a József Attila-i ihlet egyik forrása a folklór".
A könyv már azért is érdeklődésre tarthat számot, mert József Attila folklorizmusát, népiségét, folklorisztikus műveinek, faluképének értékelését politikai szempontok is korlátozták, beárnyékolta a népi-urbánus vita is. N. Horváth Béla a sajátosan
József Attila-i folklorizmust nem egy politikai-ideológiai „kontextusban" vizsgálja, hanem mint jelentős alkotásmódot, mely az életműben nem korlátozódik egyik vagy másik szakaszra, inkább konstans elemnek tekinthető.
József Attila folklorizmusa bonyolultabb annál, semmint hogy egyetlen fogalommal leírható lenne, s kérdések sora merül föl máris: hol és hogyan különíthető el
egymástól népiség és népiesség, mikor helyettesíthetők egymással, a folklorizmus, akár
csak metaforikusán is, azonosítható-e a népiességgel, vajon - Voigt Vilmost követve - a
folklorizmus sajátos, egyéni verziójáról vagy neofolklorizmusról van-e inkább szó?
E kérdéseket a szerző is érzékeli, a válasszal azonban a bevezetőben adós marad, s a
könyv egészével felel. E megoldás azzal magyarázható, hogy a szerző nem a népi József
Attilát kívánja előtérbe állítani, hanem a folklorisztika és az irodalomtudomány
elemzési módszereivel együttesen igyekszik a költő szintézist teremtő művészetét
értelmezni, eszközül a folklór és a modern költészet kapcsolatát próbálva meg feltárni.
Éppen ezért - helyenként - hasznos lett volna, ha kitekint más életművek idevonatkozó irodalmára, számba veszi más költők viszonyát a folklórhoz. Összehasonlításra adhatott volna alkalmat Illyés Gyula, Erdélyi József költészete vagy az a gondolatmenet,
melyet Csoóri Sándor, Kormos István fogalmazott meg a „népi szürrealizmusról".
A bevezető fejezet szükségszerűen szembesül ideológiai kérdésekkel is, ezekben az
esetekben Horváth Béla kultúrpolitika-, irodalompolitika-történetet akart adni. Szándékának jogosságát nem vitatom, de e részeket elnagyoltnak érzem, s úgy látom,
mintha a szerző megfeledkezett volna a belülről, önmagából építkező immanens irodalomtörténet szempontjairól.
A „tényleges" bevezető a költő „népiességét" tárgyalja a kortárs kritika tükrében,
s bár nem tartom fölöslegesnek e szemléző fejezetet, úgy vélem, aránytalanul hosszúra
sikeredett, s nem tartozik közvetlenül a könyv választott tárgyához. Némi elfogultságot is tapasztalunk, amikor a szerző túlzottan nagy jelentőséget tulajdonít az első
kötetre vonatkozó kritikáknak a folklór szempontjából. A bírálatok elősorolása - nem
egyszer — nélkülöz szinte minden lényeges megállapítást, s tulajdonképpen csak arra jó,

92

tiszatáj

hogy tudatosítsuk: aki szólt a korai József Attiláról, az első kötetekről, szól egyúttal
népi-paraszti szemléletéről is, észreveszi a szegényember-verseket is. E „kritikaszemlét"
olvasva van olyan érzésünk, hogy prekoncepciója irányítja a szerzőt, hiszen kiderül:
számos kritikának nem sok köze van a népiséghez. Vitatkozom azzal a megállapítással
is, hogy Danczinger Ferenc kritikájában a Korunk műeszménye és József Attila-képe
árulja el magát. Az is, mondhatnám, de nem szabad megfeledkeznünk arról, hogy
Agárdi Ferenc közel állt a költőhöz. Nem érzem túlzásnak - a szerzővel szemben Fejtő Ferenc megjegyzését, amely szerint József Attila „törékeny teste magába itta a
föld és a paraszti lét intim ismeretét, amely megakadályozza abban, hogy pusztán
városi költő legyen." Ugyanakkor felfedezésszámba megy Horváth Béla megállapítása,
mely szerint Fejtő irodalomtörténeti értékű felismerése, hogy József Attilát egyaránt
tartja a város és a falu költőjének is. Egy helyen azt olvashatjuk az egyik kritikusról,
Gosztonyi Lajosról, hogy „inkább csak felmondja a kötetet, egy-egy impresszionisztikus ráérzéssel utalva művekre". Nos, helyenként Horváth Béla sem tesz mást, mint
felmondja a szemlézett kritikákat. Őszinte örömömre szolgált ugyanakkor, hogy idézi
a méltatlanul elfeledett Várkonyi Nándort, aki József Attila helyét az „idealizmus
költői között" jelöli ki a modern magyar irodalom palettáján, de nem értem, miért
hiányzik mind a jegyzetekből, mind a bibliográfiából is a hivatkozás. Úgy tűnik, Horváth Béla nem tudatosította a szemlézett írások funkcióját, azt, hogy kritikaként íródtak, s ezért tulajdonít nekik a kelleténél nagyobb jelentőséget.
Annál fontosabb és valóban új eredményekkel gazdagabb a Népdalemlékek című
fejezet, amelyben már konzekvensebb a szerző, s felhívja a figyelmet a kortárs kritika
fogalomzavarára. Bizonyítja, hogy mely esetekben vezethető vissza a már-már kimérten arányos strófaszerkezet vagy dallamosság a folklórműfaj hatására, és mely
esetekben kell inkább lélektani okokat keresni. Meglepő és meggyőző az az „adatsor",
amely a visszaemlékezések segítségével bizonyítja József Attila népdalismeretét. Filológusi érzékenységről tesz tanúságot a szerző, amikor több József Attila-vers - mint
például az Aki szegény, az a legszegényebb - mintáját találja meg a Kálmány Lajos
lejegyezte népdalok között. Jóllehet, én a Tiszta szívvel című verset nem tagadásversként, hanem hiányleltárként értelmezem, azt nagyon fontosnak tartom és elfogadom,
amit a szerző a mintákkal kapcsolatban mond, miszerint e mű a folklór több műfajából merít egyszerre, ezt írja a szerző a Szegényember balladája, a Hosszú az Úristen, sőt
az íme, hát megleltem című művel kapcsolatban is. Ennek a mintakereső megoldásnak
van veszélye is, mégpedig az, hogy a magyar népdalkincset ismerő kutató szinte minden versre találhat mintát, s mindaddig ingoványos a talaj, amíg nem bizonyítunk.
A fenti esetekben Horváth Béla bizonyítási sorai meggyőzőnek mutatkoznak, láttatva
egyúttal azt, hogy József Attila nem célként, hanem forrásként kezelte a népet, illetve
a „népit". A Hosszú az Úristen értelmezésekor egyszerre több népdalt tekint mintának
a szerző, s mindenáron olyan változatot keres, amely megmagyarázná a vers felépítését,
a „hosszú az Úristen, rövid a szalonna" képét. Úgy vélem, nem kell feltétlenül népdalmintával magyarázni mindent, hiszen a metatetikus szerkesztésmód általában is
jellemzi a József Attila-i gondolkodást. Ugyanakkor kitűnő a Szomorúfűz elemzése és
mintaadó, korrekt a Mégis elveszem értelmezése, melyben bizonyítást nyer, hogy a vers
egész struktúrájával, átvitt értelmezésekben gazdag jelentésrendjéveFegylirotikus szerelmi népdal modern költészeti változata. A fejezet egészével kapcsolatban két apró
kérdés még: pontosabban meg kellene válaszolni a sugallt kérdésre, hogy milyen „a
műköltői ábrázolású mű", s milyen ezzel szemben „a folklór világlátása, miért nevezi

1993. április

93

a szerző az 1931-32-i éveket a „munkásmozgalmi korszak időszakának", hiszen ő maga
mondja, hogy a Külvárosi éjben ezt csak két vers jelzi: a kötetcímadó és a Munkásoké.
A folklór és a huszadik század egymásra találásának szép példáját látja a szerző a
Klárisokban is, ahol nemcsak egy-egy korábbi motívum továbbörökítését, de a formát
is vizsgálja, a népdalmotívumok vizsgálatánál azonban nem ártott volna József Attilát
más költőkkel is szembesíteni! Elemzőkészségéről tesz tanúságot a szerző, amikor az
A fán a levelek és az Elégia motivikus egymásra utalásáról szól - „a levelek lassan lengenek", illetve „úgy leng a lelkem" - s bizonyítja a népdalihletést.
Az „aranyos kalitka" jelzős szerkezetre vonatkozóan elfogadom az értelmezést,
amely szerint ez az oxymoron jellegű kép nem a totális bezártság élményét tolmácsolja, hanem a kedves „rabmadaracska" létezésterét vetíti ki a világra, a mindenségre, s ez
egyúttal egy tradicionális motívumot rejt magában. Nem zárja ki a régi magyar költészet hatását sem, és inkább a népi szerelmi líra visszatérő képeként gondolkodik róla.
Példái meggyőzőek, de hasznos lehetett volna, ha megnézi a Régi Magyar Költők Tára
idevonatkozó köteteit is, ugyanis nem kizárt, hogy költőnk a Flóra-versek írásakor
valóban a régi magyar irodalmat, ezen belül Balassi Bálintot olvassa (erről szólt maga
Kozmutza Flóra is). A hetedik című vers esetében számomra kérdés, hogy csupán
népdalszerűségről lenne szó, ugyanis számba jöhet a hiedelemvilág és a Biblia is mint
forrás.
A Luca 4. darabjának értelmezése jól mutatja Horváth Béla módszerének, eljárásmódjának eredményességét: a szerző meggyőzően bizonyítja, hogy a vers szépen
szemlélteti a folklorizmust mint alkotói eljárást: a költő motívumokat, hangnemet
vesz át vélhetően különböző népdalokból, s teremt egyéni folklorisztikus műveket. Az
Istentől kapott szerelem motívumára egy Kodály gyűjtötte népdallal bizonyít. A zsoltárokra emlékeztető hangnemre vonatkozóan talán meg lehetett volna kísérelni, pontosabban is megadni, hogy mely zsoltárok hatottak a „Csak volna fű én emberlelkem
óhajtozván a harmatot!" és a „Mert vész az én lelkem bánatban" sorok kifejezésmódjára. A T/ora-ciklus utolsó darabjának „Hát dicsértessél és hirdettessél, minden korokon át szeressél" soraiban nem csak a keresetten régies hangzás, a felszólító móddal
képzett tiszta rímek zenéje adja meg az Istenre utalás hangnemét, hanem - mint gyakran másutt is - liturgikus fordulatok alkalmazásáról is lehet szó, még akkor is, ha a
népdalok között is találunk hasonló szövegezést. A szerző be is mutatja az Ali előttem
egy virágszál kezdetűnek a József Attila-ira nagyon emlékeztető változatát: „Néked
egészség adassék. Szép termeted bötsültessék. Jó híred neved hallassék. És én tőlem
dítsértessék."
N. Horváth Béla tudósi óvatossággal viseltetik a ráénekelhetőségből fakadó megállapításokkal szemben, hiszen egy-egy példa - mint az Esik eső magyar földre - még
nem bizonyíték arra, hogy a költő „dallamra" írta volna verseit, „a népdalgyűjtemények ugyanis bárkit meggyőzhetnek a folklóralkotások affinitásáról: szövegrészek,
motívumok, típusok esetenként műfaji határokat is semmibe vevő vándorlásáról. Ha
tehát ráénekelhető egy dallam valamely József Attila-versre, bizonyossággal megmondani, hogy melyik dal, melyik variáns szolgált alapul, csaknem lehetetlen, ugyanakkor
megállapítja a szerző, hogy dallamra utal viszont a Reménytelenül instrukciója („Lassan, tűnődve"), a Rejtelmek („Én is írom énekem") és a Sárga füvek („Dúdolom halk
leltáromat"). Értelmezésem szerint itt nem csupán arról van szó, hogy az „ének", a
„dal" költőnk szóhasználatában a vers metaforája, hanem arról, hogy komolyan foglalkoztatta egy verstan megírásának gondolata, s ez lett volna doktori disszertációja.

94

tiszatáj

Sík Sándor visszaemlékezéséből tudjuk, hogy beszélgetéseiken József Attila hosszan
fejtegette azt a kedves eszméjét, hogy a verseket úgy kellene nyomtatni, mint a zeneműveket; mint ahogy azok fölé odaírják az előadásra szóló utasításokat (andante,
adagio stb.), a versek elé is oda kellene írni, hogy milyen tempóban kell szavalni őket."
A tervezett verstan ugyan nem készült el, de prózai töredékeiben és a Szép Szóban meg
is jelent Ütem és fogalom című írásában hasonlóan gondolkodik: „Időmértékben írt
verseim elé én a jövőben odajegyzem az olvasás jeleit... a hangsúlyos versben is van
időmérték, amely lényegesen befolyásolja a vers zeneiségét; de az időmértékes versben
is érvényesül zenei módon a hangsúly. Versünk valódi zenéjét minden esetben a kettő
ölelkezése teszi... Többen azt állítják, hogy a vers zene, nem pedig értelmes zenei
szöveg. Ezek a legjobban teszik, ha versekben fogalmi értelmet nem keresnek..." A Reménytelenül „lassan, tűnődve" utasítása tehát szervesen következhetett a költő verstaniesztétikai koncepciójából is!
A Balladaadaptációk című fejezet szerencsésen egészíti ki és bizonyítja mindazt,
amit tételként a korábbi fejezetek állítottak: költőnk művei több folklórműfajra mutathatnak vissza. Itt három „József Attila-ballada" - Szegényember balladája, Tiszta
szívvel, Aradat - értelmezésére tesz kísérletet. A „Nincsen apám" verssel mint lehetséges népdallal, keservessel, illetve végsősoron betyárballadával foglalkozik, nagy apparátussal. Szép kapcsolás, amit az Aradat és a Kőmíves Kelemenné között mutat ki, meggyőző annak bizonyítása, hogyan őrzi meg József Attila az átokformát és a ráolvasószerkezetet.
Hasonló gondolkodást mutat a Népszokások című fejezet is, mely az ünnepkörök
szerint halad, így értelmezi a téli ünnepkörhöz tartozó Betlehem, Betlehemi királyok,
Regős ének című verseket. Figyel mind a szokástevékenységek leírására, mind a
szokásmotívumokra. Filológiai alaposságát dicséri a mód, ahogy rálel a betlehemezés
kapcsán a könnyeit hullató Mária képének egy Kálmány Lajos gyűjtötte példájára,
melynek Szeged környéki változata inspirálhatta a költőt. Szép a versben szereplő „kis
juhocska" megfejtése: József Attila versében ugyanis nem a csillag vagy az angyali ének
a háromkirályok útbaigazítója,hanem a „kis juhocska". E motívumot a Júlia szép leány,
középkori látomásos balladánk tartalmazza, s ennek szürrealisztikus szépségéről a költő is csodálattal nyilatkozott. Az értelmezés kiterjed a vallásos harmóniát szétfoszlató
szándék vizsgálatára is, ezekben - a naptári ünnepekhez kapcsolódó - versekben a
népszokások mintegy vázként jelennek meg, a szokáscselekmény, a kellékek, a miliő
rajza azt mutatja, a költő jól ismerte a regölést, betlehemezést, a háromkirályjárást, az
„ábrázolt valóság" nem parasztian vaskos, de nem is átlátszóan naiv. (Itt jegyzem meg,
talán érdemes lett volna e szemléletet Papp Gábornak szintén az ünnepkörök szerint
haladó tanulmányával szembesíteni!) Hasonló meggondolások vezérlik Horváth Bélát a
Kései sirató elemzésében is, bizonyítja, hogy a mű a siratóének műfajából következően,
tisztán érvényesülő belső logika szerint építkezik, műköltészeti alkotás, amely „kötött
formájában is megőrizte a folklór jellegű siratóénekek szerkesztésmódját."
Külön fejezetet szentel a szerző a falu-motívumnak, s annak helyét vizsgálja
József Attila világképében. A motívum fogalmát a korábbi szakirodalom - Tamás Attila, Széles Klára, Szigeti Lajos Sándor, illetve Bernáth Árpád alapján - adja meg, értelmezésében az életpálya egy-egy szakaszában, illetve az életműben többlzörTeltűnő, a
természeti-társadalmi valóság meghatározott szegmentumát képszerűen felidéző, vagy
arra fogalmilag utaló szövegegység jelenti a motívumot, interpretációja alapjául pedig
az újbóli megjelenés helyén, az adott műben betöltött poétikai szerep szolgál. Figyel a

1993. április

95

szerző nemcsak a jeltípusú formára, de a faluval metonimikus kapcsolatban lévő fogalmak ismétlődésére is. Lényeges, az egész életmű értelmezését meghatározó megállapítása: a falu-motívum „lényegileg konstans" az életműben, azaz nemcsak egy bizonyos szakasz jellemzője, gyakran a részvét vagy a felzaklató valóság szülte felháborodás
színezetében jelenik meg. Nyomon követi a motívumot első megjelenésétől, az Arany
kalásztól című verstől egészen a késői művekig. Szép elemzését adja többek között
a Komoly lett már kezdetű versnek, melyben a béke, a megnyugvás, a harmónia, a kegyelem helyzetével találkozunk. E harmóniaigény szokatlan módon éppen egy avantgarde-versben jelenik meg: „Érzem, hajnali falucska lettem. / Szelídség nyugodt tehenei / Ballagnak belőlem az Úr kegyelmének / Friss és térdig füves levegője felé". Jelzi,
hogy a Határban a kivándorlás okaként szereplő kegyetlen, nehéz sorsot a formai
töredezettség és szemléleti keménység is tükrözi. Az okoz néha gondot, hogy nem elég
következetes a szerző: nem, mindig a falu-motívumban rejlő poétikai érték irányítja
gondolkodását, a versek megformálódását gyakrabban köti társadalmi-szociológiai
háttérhez, s csak ritkábban belső poétikai összefüggésekhez, egymásra épüléshez, a
motívumok egymásból következőségéhez.
Igazi archimédeszi pontként kezeli a Falu című verset, s összekapcsolja A város
peremén, a Téli éjszaka és az Elégia gondolatmenetével, igazolja, hogy a folklór szempontjából is együvé tartozó alkotásokról van szó, a Téli éjszaka akusztikus és képi egységéből éppen másságával kitűnő rész nem más, mint a Falu szerkezeti előképe, e
művekben a közös konzekvens szerkesztői elv a hic et nunc rögzítése. Úgy gondolom,
a költői jelenlét versbe emelése nemcsak az önmeghatározás szándékát húzza alá, de
sajátos poétikai eszköze az ódának, az elégiának és a kettőt gyakran egymásba csúsztató
elégico-ódának is. A „merengő szemlélődés" Horváth Béla szerint a költő faluszemléletét értelmezi, én ezt a tűnődés állapotának neveztem - példa rá a Ritkás erdő alatt is - ,
mely elvezet az eszméléshez, az eszmélethez, s ez egy sajátosan József Attila-i magatartásformát is jelent egyúttal. A „szó", a „megnevezés" és a hallgatás viszonya sem csak
a néwarázs kérdésével függhet össze, hiszen a csöndnek és a költői hallgatásnak is van
sajátos funkciója, jellegzetesen huszadik századi poétikája Ady műveitől Pilinszky
verseiig ívelőn!
A korábbi „kisajátítások" következtében ma még talán szokatlannak tűnik József
Attila „népi korszakáról" beszélni, a József Attila és a népi írók című fejezet azonban
meggyőz bennünket ennek természetességéről, s nem új már társadalomképének szociáldemokrata jellegéről beszélni sem. Horváth szerint a Magyar mű és labanc szemle a
költő „folklóresztétikai nézetrendszerét" sejteti, felhívja a figyelmet arra is, hogyan
különül el Fábián Dániel és költőnk gondolkodása, áttekinti a szerző a népi-urbánus
vitát, a folklórra és a költőre vonatkozó hatását, konzekvenciáit, a Szép Szó és a népiek
viszonyát; mindezt úgy, hogy nem elfogult sem költőnk, sem a népiek mellett.
Meglepő, hogy míg verselemzéseiben gyakran fordul a társadalmi-szociológiai háttér
felé, addig a népiekkel kapcsolatban nem hivatkozik szociológusokra, még Némedi
Dénesre is csak egyszer. Segítségül hívja viszont a történész Lackó Miklóst s az irodalomszociológus Löwenthalt. „Ha irodalmunk nem, hát költészetünk volt a nyelvemlékek előtti és alatti korban is" - írta a költő, s a szerző ezt - Leo Löwenthalt követve - azzal igazolja, hogy a hivatásos művészet kialakulását nemcsak a vallás és a
művészet szinkronitása előzi meg, de az a szakasz is, amelyben a művész még a közösség tagja. Úgy vélem, József Attila itt latensen a hamani elméletet látszik igazolni, mely
szerint „a költészet az emberiség anyanyelve".

tiszatáj

96

Horváth Béla könyve befejezéseként egy összegzést is megfogalmaz, ez azonban
csak látszólagos szintézis, tud még itt is újat mondani: bizonyítja, hogy a szakrális és
folklórmotívumok elsősorban a délalföldi élményekhez köthetők, a Tiszazugot a Holt
vidék, a Falu, a Téli éjszaka világképi előzményeként vizsgálja, felhívja a figyelmet
Hermann Antal és Hornyánszky Gyula szemináriumainak a költő folklorizmusa felőli
jelentőségére, megfogalmazza, hogy a József Attila-i folklorizmusnak többszörös fedezete is volt, közülük csak egy, hogy a költő a népdalban és népballadában a modern
líra áttételességére és szürrealisztikus asszociációira lel rá.
N. Horváth Béla könyve új szempontokat adott a József Attila-kutatáshoz,
gazdagította nemcsak a szakirodalmat, de eddigi ismereteinket is, számos, már eddig is
elemzett műről is új összefüggéseket tárt föl, s előtérbe helyezett olyan műveket, melyeket éppen a választott módszer eredményeként „fedezett fel". Sikerült igazolnia,
hogy a folklorizmus nem pusztán poétikai elv és művészeti módszer, hanem része egy
sajátos költői magatartásformának, s úgy tűnik, vizsgálata a korszak más költői életműveire is érvényesíthető. (Babits Kiadó, 1992.)
Ssugrti

Jhíjfís

Sándor

S-Zj&rAesz/rí'

ctSzr^^

Március 13-án a Szegedi Nemzeti Színházban rendezett
gálaesten adták át a Szegedért Alapítvány idei díjait. A fődíjat
Varga Mátyás díszlettervező kapta. (E számunkat - a díjazottat
is köszöntve - az ő rajzaival illusztráltuk.) A művészeti díjjal Mentes József színművész, a tudományossal Simon Miklós
bőrgyógyász munkáját ismerték el. A társadalmi kuratórium
Nikolényi Gábor tanárt tüntette ki.

Március 22. és 24. között a Somogyi-könyvtár vendége volt
Kányádi Sándor Kossuth-díjas költő. Forró hangulatú estjei voltak
Szegeden, Hódmezővásárhelyen, Makón és Nagymágocson. (Ezekről
a televízió filmet is készített.) Kányádi találkozott a JATE II. sz.
Magyar Irodalomtörténeti Tanszékének oktatóival és a Tiszatáj
szerkesztőivel.

Ára: 40 Ft

