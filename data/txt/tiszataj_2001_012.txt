2001.

DEC.

* 55.

ÉVF

Bertók László, Csiki László,
Király László, Nagy Gáspár versei
Sándor Iván regénye
Irodalom és Szolidaritás
Hollósi Zsolt beszélgetése
Deák Ferenc grafikusművésszel
Diákmelléklet: Milbacher Róbert
Vörösmarty Mihályról

tiszatáj
IRODALMI FOLYÓIRAT
Főszerkesztő:
O L A S Z SÁNDOR

Szerkesztő:
HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
H A J Ó S JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
v
a Nemzeti Kulturális Örökség Minisztériuma
Nemzeti Kulturális Alapprogram
^ r
támogatásával.
XKM7i.il mrtuÁiis fmOkste
Felelős kiadó: Tiszatáj Alapítvány.
MtKtsrri hu/ma
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség. 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, X m . Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodain,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 lorint.
Előfizetési díj: negyedevre 360, fél évre 720, egész évre 1440 forint.
ISSN 0133 1167

Tartalom
LV. ÉVFOLYAM, 12. SZÁM
2001. DECEMBER
BERTÓK LÁSZLÓ: Mintha az élete; Eszébe se jutott .....
CSIKI LÁSZLÓ: Határ ....................................................
SZATHMÁRI ISTVÁN: Uram, én máskor is eljövök ......
VÖRÖS ISTVÁN: A változás markából; Emeletek az
időben; Kockavetés .................................................
NAGY GÁSPÁR: A vak látnok folytatja a monológot ....
SÁNDOR IVÁN: Mire emlékszel? ...................................
KIRÁLY LEVENTE: A Terminus; Rejtett víztározók;
Szentimentális rókák ..............................................
JÓKAI ANNA: Tóth Eszter elment ................................

3
6
7
10
14
18
39
41

Irodalom és Szolidaritás
KISS GY. CSABA: Húsz év után .....................................
MÓZES LAJOS: Tavaly Lengyelországban (Út a tengerhez) .........................................................................
FENYVESI OTTÓ: Ostromállapot keresztfonállal .........
SZIVERI JÁNOS: Jelek, s jelzések ....................................
CSOÓRI SÁNDOR: Senkid, barátod ...............................
TÓTH ERZSÉBET: Vallomás ..........................................
CSORDÁS GÁBOR: Nulla óra; fehér-piros (szonett) ......
KOVÁCS ISTVÁN: Láttam ..............................................
TORNAI JÓZSEF: Sír az út előttem ................................
SÜKÖSD MIKLÓS ÁRON: Mához egy hétre ...................

43
45
51
53
54
55
56
58
59
61

TANULMÁNY
PÁL JÓZSEF: Assisi Szent Ferenc Istendicsérete: fordítás és értelmezés ......................................................
SZŐKE KATALIN: Baka István „oroszverse” (Sztyepan
Pehotnij testamentuma) ..........................................

67
77

KRITIKA
VEKERDI LÁSZLÓ: A legendák varázsa (Miskolczy
Ambrus könyve) ..................................................... 85
NÉMETH ZOLTÁN: A terep/munka kellemetlenségei
(Grendel Lajos: Nálunk, New Hontban) ............... 94
TŐZSÉR ÁRPÁD: Főmű (Tandori Dezső lírája a Magyar Költészet Kincsestárában) ............................... 102

„A Tisza-parton mit keresek?”
HOLLÓSI ZSOLT: „Mindig mellém szegődött a szerencse” (Beszélgetés Deák Ferenc grafikusművésszel) 107
Szerkesztői asztal ........................................... a belső borítón

ILLUSZTRÁCIÓ
DEÁK FERENC alkotásai az 5., 9., 38., 42., 46., 57.,
60., 62., 78., 103. és a 118. oldalon

DIÁKMELLÉKLET
MILBACHER RÓBERT: Az Előszó egy lehetséges értelmezése

BERTÓK LÁSZLÓ

Mintha az élete
Toporog, sziszeg, előre-hátra
húzogatja a bevásárlókocsit, jobbrabalra tekintget, s ha valamelyik
szomszédos pénztárnál rövidebb,
vagy rövidebbnek látszó a sor,
rögtön kivág, átgurul, mi több,
a távolabbi sorokban is képes
pillanatok alatt ott teremni,
mintha az élete múlna azon a
néhány percen, amit elveszít,
mintha nem derülne ki hamar, hogy
a másik sorban meg valakinek a
bankkártyájával vacakolnak, vagy a
prézliről hiányzik a vonalkód, s
„bocsánat!” felkiáltással elszalad
valahová a pénztárosnő,
mintha elfeledte volna Murphy
törvényét, hogy amikor egy sor
elakad, akkor a többi is el van akadva,
mintha nem érezné a hátában a kést,
hogy „rohadt nyugdíjas, ráér, mit
ugrabugrál itt”,
mintha így jelezné, hogy azt a „kis időt”,
ami még van neki, fontosabb
dolgokra kellene fordítania,
mintha… de ez mind később
jut csak eszébe, amikor azon töpreng,

4

tiszatáj
hogy nevetségessé vált-e, s hogy ez
a bugyutaságnak az a stádiuma-e, amikor
ő maga nem veszi észre már magán,
csak mások látják (láthatják) rajta…
ám ha utólag szégyenkezik miatta,
azt jelentheti, hogy késve bár, de
működik még az önkontrollja, s talán
a sietés a pénztárnál, a fura ugrabugra
csak reflex, régi beidegződés, hiszen
mindig sajnálta az effélékre
elfecsérelt időt, s még inkább, hogy
többnyire az ilyen helyeken, helyzetekben
múlt el az élete, veszett el a „nagy mű”,
lett oda a megnyugvás lehetősége.

Eszébe se jutott
Kikecmeregni a bozótból, fölkapaszkodni a
vizes köveken, szétnézni, integetni, elröpülni,
ez volt a program. Senki sem tudott
részleteket, csak a jelszót, senki sem
nézegette a térképet, csak a turistajeleket,
s amíg a tüskét szedegette a kezéből,
lábából, fenekéből, netán a kedvesét vagy a
gyerekét kurkászta, s a festőt szidta az
érthetetlen és a leázott jelzések miatt,
elment az idő. Eszébe se jutott, hogy
mi van, ha átejtették, ha helyben jár csak,
ha amihez viszonyít, a bozót, az ég s a
többi állat mozognak csupán, ha csak a
képzelete tüsténkedik újra meg újra,
amikor, úgy érzi, hogy… Ha az
történik csak, amire visszaemlékezik,
amit valahol (előző életében?) megélt már,
ami egy elsüllyedt világ fel-felbukkanó

2001. december

5
bálnateste, -háta, -farka, szeszélyes
jéghegy-uszonya, s ami nem csupán a vízzel,
a tűzzel, a levegővel, a földdel érintkezteti,
s emeli, löki, röpteti ismeretlen és szédítő
magasságokba, hanem ugyanakkora erővel
húzza visszafelé is, egy mindennél
erőszakosabb középpontba, amely mint a
tőkesúly a vitorlást, lüktető egyensúlyban
tartja az egészet… Ha tehát fölösleges
a legfogékonyabb, a legtisztább reggeli
óráit (vagy a későbbieket) az újságok
olvasásával, a rádió hallgatásával, pláne a
tévé nézésével és hasonlókkal töltenie, mert
általuk csak a kurkászásban, a káromkodásban
juthat előbbre, még ha a teste megfeszítéséhez,
a nyelve forgatásához, a pillanatnyi
életben maradásához az effélék fölöttébb
szükségesnek mutatkoznának is.

6

tiszatáj

CSIKI LÁSZLÓ

Határ
Nyílt mezőben az a vonal, az a hosszú heg a homlokon –
attól kezdve vagyok magammal csupán csak távoli rokon,
de visszajárok ahhoz a kései kamaszhoz ott,
ki menlevelet nem kért és végképp nem kapott,
a megszokott bajt viszont bírja boldogan,
dolgozik, vodkázik, két gyereke fogan.
Nem hazudik, csak tűr, nem válaszol, csak kérdez,
nem sokat tud, de hiszi, az egy életre elég lesz,
nem bolyong, helyt ül, nem ismer más vidéket,
nem csábítja át hozzám semmilyen ígéret,
nem vigyáz magára, nem is fél, de hallgat,
úgy tudja, megmarad mindig fiatalnak.
Vénülök magamnak én itt, homálylón látom,
kacagva üzen át másom tizenhét éven, határon,
és agyonlőni nincs erőm, fegyverem.
Jól állna pedig neki, hogy poros köveken
a piros vére hősen, ismerősen elcsorog,
és ölben viszik haza bátor asszonyok.
Nem békülök veled, mert emlékszem rád, kölök,
helyettem játszod, hogy az ifjúság holtában örök,
nélkülem vagy, s én nélküled, egyedül élek,
szövetségben sem sikerült a kölcsönös merénylet.
Ne szólj, mert felkacagnék, de mégse hallgass,
maradj magadnak, maradj forradalmas.

2001. december

7

SZATHMÁRI ISTVÁN

Uram, én máskor is eljövök
A férjem egy nagyágyú, meséli a nő, egy hatalmas tölcséralakú ember, amibe
minden, de minden belefér, beszippantódik, -nyelődik, elnyelőlődik, igen, mert
ő a szakmának a doyenje, nagy, igazi rókája, vörösen, persze, mert az, higgye
el nekem, mondja a nő, mindenhol olyan, még a fonnyadt heréi partján is,
igen, meg az orrlikában, sokszor is gondoltam, akárha lángolna, lobogna,
izzana örökké, mintha csak nyughatatlan, állandóan tűzre fakadó parázs volna
ez az ember, aki bőrökkel, hatalmas szívós anyagokkal dolgozik, bálákat érint,
tapogat, befekszik a raktárak elrejtett odúiba, és szagolja, szagolja sokáig
a kipárolgó illatot. És akkor jön haza és fogja a mellem, de én csak a bőrök,
a régi és friss bőrök illatát érzem, és elindul a gyomromban valami, egészen lent,
mélyen, hogy jöjjön, jöjjön lassan, alattomosan fölfelé. Megvan vagy hatvan és
nagyokat szellent, ha úgy látja, nincs senki a közelben, és nézegeti a körmeit,
amiket annyira, de annyira szeret, mindenféle fényező, csiszoló szerszámot,
anyagot beszerez, és súrolja, reszeli, akár a gyöngyház, mondogatja ellágyult
perceiben, és ilyenkor már-már megható, kedvelni való is lehetne akár. Mint
a gyöngyház, és megy a kis dohányzó asztalhoz, és nézegeti, hosszasan nézi
a gyöngyházberakást a lapon, a fénylő, csillogó ébenfekete asztallapon azokat
a röpdöső lepkéket, buja növényeket, igen, és boldog ő, az, az, akárha agyoncsiszolt körmei volnának a szárnyak, amelyek viszik, emelik fel őt. Mert álmodozni szeret, ha teheti, persze, ha megengedi ez az őrült nagy meló, a bála,
a bőr, a sok ember, sürgő-forgó alkalmazott, a titkárnők és bérelszámolók
hada, igen, ha van rá egy pici idő, mert az odúban is, a raktár szögletében,
a szagok tömkelegében, kavalkádjában, maró és édes együttesében is száll ő,
egészen messze, tudom ezt, tudom ezt, így nekem a nő, és akkor jön és nyúl
a szoknyám alá ez az ördögvörös, vulkanikus ember, és röhög és hahotázik, és
a fogai, az ínye is piros, mintha csak rúzst, rúzsokat evett volna, és jön, jön felfelé az a valami, és mikor már buggyan, majdnem kiömlik, becsukom a szemem, úgy, olyan erősen, hogy fájjon, és lenyelem, visszabököm azt a valamit,
tuszkolom, tuszkolgatom, és mosolygok hozzá, ilyenkor vagy a legszebb,
mondja a tölcsér, az uram, maradj így nekem.
Persze, nem voltam én mindig ilyen nyelős, szemet sírva behunyós, nem,
nem, de mégis itt vagyok, itt a hatalmas házban, naponta új szoknya, bugyi,
mert a változatosság az kell, kell neki, még a bőröket is azért cserélgeti, adja,
veszi, a szagukért, persze, mindennap más, ó igen, csak a körmök az állandóak,
csak azok maradnak fixnek az örökké változó világban, de azt nem engedi,

8

tiszatáj

hogy én is reszeljem, csiszoljam őket, azt nem szabad, mondta, mintha félne,
röpülnék én is, szállanék, de hát minek, mivégre tenném, hisz mindenem megvan, már-már teljesen, igen, és zavartan néz rám ez a nő a pici szobában, matat
halványkék szemeivel, igen, igen, igen, mondogatom, hát persze, és néznék ki
az ablakon, de már mondja is tovább, azért lakkozni, azt lehet, ezt engedi
a kedves, mindegy, hogy milyen, csak fehér, gyöngyszínű ne legyen. Azt nem,
semmi áron sem. És mutatja, villogtatja őket, még a szandált is lerúgja, nézze,
nézze, kapja el az izgalom, és tényleg mindenféle szín ott a piciny szobában,
a nagy ablak mellett, csak a fehér, a fehér hiányzik nagyon.
A lába, a lába gyönyörű, és tán még harminc sem lehet, a ház körül óriás
kert, szinte park is lehetne akár, mondja, csobogók, apró szökőkutak a megfelelő helyen, meg szépen nyírt bukszus a kerítés mentén, néha plédet terítek
a fűre és nyújtózkodom, ruha nélkül, persze, mert ezt úgy szeretem, és láthatom, figyelhetem a törpét, ha kedvem tartja, igen, ott a kert végében, ahogy
áll, indulásra készen, elszántan, nagyon, és van, hogy a bálaszagú uram is leheveredik, leterítődik a fűre, és röhög a nap felé, pici fütyije, mint valami remegő semmiség meg csak úgy van rajta, igen, és valahogy mindig a törpénél
köt ki, négykézláb, böfögve beszél hozzá hosszasan, majd jön oda hozzám és
durván a szemérmembe nyúl.
És madarak is tanyáznak a kertben meg egészen apró állatok, és tényleg jó,
jó úgy lenni, csak az ég, az ég van néha túlzottan közel. Gyerek nem kellett,
neki meg van, több is, és jön, és turkál bennem, hiába fordulok a kerítés felé,
disznó dolgokat sugdos a fülembe és csak úgy okádja a bála szagát. És tudom,
persze, újból eljátsszuk a régi mozit, és már megyünk is a vakító fényben
a körúton és minden fehérneműshöz bemegyünk és hosszan vizsgálgatjuk, tapogatjuk a szebbnél szebb selyem melltartókat, bugyikat, és ő izzad és vigyorog,
és vörös, nagyon, de nagyon az, és komolyan, nagy szakértelemmel konzultál
a kissé megfáradt boltosnőkkel, esetleg más forma, merészebb fazon, és hát
a pánt, az se mindegy, meg hát a szilikon, az most a sláger, és bökdös, és tapiz,
csak úgy fröccsen a nyála a jótól, én meg csak állok, és akkor jön a próba, bejön velem a kabinba, hóna alatt tucatnyi cucc, és dörgölődzik elérzékenyülten,
nézi magát a hatalmas neontükörben, és magamat is látom, ahogy hozzá nyúlok révetegen és behunyom a szemem. És újból rámnéz halványkék szemeivel
a pici szobában, a szandál még mindig félre rúgva hever, körmei, mint maga
a szivárvány, azok a gyönyörű szép lábak, hát igen, de nekem mindenem megvan, már-már teljesen, emeli fel a hangját, hisz a barátnőm is mondta, ajaj, ha
a helyedben lehetnék, Olaszországba is járunk, arra tényleg nagyon finomak
a bőrök, és az a spagetti, meg a sűrű, vérpiros bor, és a hófehér kád érintése
a séta után, ez igen, ez olyan jó nekem, és hát a tenger, az csodás, ahogy habzik,
tajtékzik, Istenem, és azok a fess fekete férfiak az utcán a pálmafák alatt, krémszínű öltöny és csillogó barna cipő, de őket nem nézzük, nem, és már otthon

2001. december

9

jön a furcsa kertész, alig nagyobb a kert igazi díszénél, jön határozottan, hogy
ő most itten dolgozik, és már teszi is a dolgát, nyír, metsz, ás hevesen, teste
erős, kidolgozott szépen, fürge és ügyes, átkozottul az, a verejték meg csak úgy
csillog napbarnította bőrén, és én nézem, bámulom őt, akárha valaki odaragasztotta volna a szemem, a fénylő, csillogó karra, mellre, majd beállít az
uram és nevet, hahotázik a buzgó kertész felé, majd gurul a törpéhez és szokásos módján hülyéskedik vele, és az igazi, a valódi törpe megdöbbenve nézi, de
ösztöne viszi, taszítja tovább, hangosan kattog az olló, serény az ásó, és jön
a férjem hozzám, vörösen, boldogan, bálái szúrós szagával, vesd le, vesd le, könyörög, és már húzza is le a bugyit, pattintja a szilikont, és nyúl, nyúl a lábam
közé, és a kertész csak dolgozik, hallom a szerszámok zaját, és a madarak hangját is, igen, majd lehunyom a szemem.
És a napok múlnak, így lesz ez a nyárral, ugye igazam van kérem, emeli
rám újból halványkék szemeit a hölgy a pici szobában, a szandál még mindig
a sarokban, és ő még mindig szivárványmezítláb, igen, látja, a férjem egy nagyágyú, minden belefér, elnyelődik benne, el-el az egész világ, igen, igen, mondom már én is, ismételgetem, az egész világ, de már húzza fel a szandált, igazít
a haján, rózsaszín nyelvével megnyalja a száját, uram, én máskor is eljövök, és
mosolyog szépen, és én csak zavartan, összezavartan motyogok valamit, hogy
persze, hogyisne, igen, de ő már kint van a nagylombú fák alatt, csak az illata
és körmei színe marad még utána egy darabig.

10

tiszatáj

VÖRÖS ISTVÁN

A változás markából
Van okunk sírni, de elfordultam az okozattól,
és kibámultam az ablakon
a Hármashatár-hegyre. A van,
a volt és a lesz országok,
felosztják koponyánkat,
a szíven, mint a földosztó
parasztok, vitatkoznak.
Jönnek ekével, boronával.
Vetni, aratni akarnak,
változik minden és
mi a változás markából
kikapjuk az állandót,
mint ló a kockacukrot.
Élvezettel elropogtatja.
Ütemesen hessegeti a
legyeket magáról. Aratni
akarnak, jönnek kaszával,
micsoda elavult népség.
Mért van a nejlonszatyrukban
embercsont, rádiótelefon?

2001. december

11

Emeletek az idõben
Vizsgáld meg az apát, gyógyítsd
meg a fiát. Testünkben
nem vagyunk egyedül.
A bizonyosság, hogy nem lehet
semmi baj, tévedés, de
szét kell hordani, mint
rossz hírt a rossz barát.
Valami biztonságérzés
kell alánk, valami
bizonytalanság fölénk
– vagy fordítva? Egy
magasból csüngő korlátba
kapaszkodunk. Az ég puha
mint a vízágy, kár, hogy
nem arra fogunk
zuhanni. Vizsgálj meg
engem, gyógyítsd meg
az apám! Belőlem
tudod, ott mi történik,
mint lábnyomból a vadász,
hogy vaddisznó ment-e arra
vagy őz. És mikor. És, hogy
mit gondolt. Persze, azt
is tudja. Egy őz gondolatai.
Erdei illatok. Fűcsomók.
Leskelődő ember. Valami
biztonságérzés kell, hogy
legelni kezdjen. Mint
a fogorvos, behajol
a szájába a fű. Neki el
kell érnie a dolgok
gyökeréig.

12

tiszatáj

Kockavetés
Ül egy betonkockára vetve.
Mintha ő maga lenne
a kocka, és léte a hat
szám. Véletlen, hogy
Isten idevetette?
Meglepetés nem látszik
az arcán. Ül, körötte
vasúti sínek, pár
nejlonzacskó, tavaszi fű.
A foga ritkás. Együgyűnek
lenni se könnyű. Néz
a végtelenbe. De ott
egy betonkerítés. Ne
lenne inkább odavetve.
Ne vinne arra a vonat.
Ne látnám, hogy ott ül.
Ne képzelnék neki lehetséges
arcokat. Ne lenne szárazföldi hal. Alatta a földben
víz szivárog. Ott patkányok
laktak tavaly. A kocka
pördül. A hatos jön
ki? Vagy az egyes?
3! Az nem a halált jelenti.
Valamit, amin nem
illik nevetni, de innen
van a síráson. Mint szurok,
ami narancssárga, a hiány helye
a raktárban, a polcon régi
cukorspárga, tekeredik,
nem is látja, hol
az eleje és hol a vége.
Olyan volt ő, Isten ahogy
odadobta, mint egy üres

2001. december

13
dobókocka, a pontjait elhullatta. Nem is
látott? Vagy a szeme
fehérje volt fekete?
Továbbragadott a vonat,
ha keresem, látok
olyat, ott ülnek mindegyik
kockán. Mind a mértanban,
a maga posztján.
Nincsenek is emberek,
egy kölyökördög mond
ilyet. Szárnya van már,
nincs patája. Fölötte
denevér lebeg. De nem
hull árnyék a bőrszárnyra,
semmi a semmi helyét
ki nem vájja. Be se tömi,
át se vágja. Nem hord bele
madártojást. Nem ismeri
ott a járást.
Nem nyit utat, nem bont falat.
Nem vet fogat, sót sem arat.
Hiába szól a hegedű,
semmi a semmiből
nem jön elő. De nincs is ott.
Csak a kocka. Mert valaki
áthozatta. Ring a lámpa
szürke fényben. Hogy
hová lett ő, nem értem.

14

tiszatáj

NAGY GÁSPÁR

A vak látnok folytatja a monológot
Pedig békétlen vad álmaiban
ama ordító oroszlán
csak spionként kísérte
szaglászta meg s megkísértette
a múltkori szöveg-szál
ahol abbahagyta éppen
vagy inkább elharapta
az igazán el sem kapott
lengő pókfonalat
– holmi vágyott szélcsend
bölcs de nem gyáva kivárás –
és ez nem tetszett még a visszhangosan süket falaknak sem
s lássatok csodát: az omlékony
kövek egymáshoz szorulnak
és a harsonások tüdeje idővel
szépen kipukkad…
szóltak a jövendölnökök
nem éppen önkéntes
minden rendű és rangú fiai
meg a hajnali madarak
amidőn a macska fészkeik
körül ólálkodik megóhajtván
a változatos zenés-véres reggelit
akik bizony azt hitték s hitették
ama kultikus eszközök birtokában
és a lepecsételt hieroglifák nyelvén
hogy a mezcserék
minden időben üdvösek lehetnek
nem számoltak az emlékezet

2001. december

15
fölöttébb kihagyásos
de még pislákoló lángjával
persze nem örökmécs!
nem virrasztó gyertya az!
hanem csak mint olcsó gázrezsó
tompa fénye egy lelakott lakásban
továbbá az emlékezet
az olyan jószág és vagyon
– emelte fel hangját a vak
mintha látná tolongó közönségét –
melyből ugyan inkább
csak herdálható morzsák
maradtak mutatóban anno
a többszögletűségében
is kereknek vizionált asztalon
ahol előtte vagy utána már
látszólag szabadon lehetett
mazsolázni a tegnapi kalácsból
és a morzsák lesöprettek
az asztalról… akár a padlások…
amikor látnivalóan csupán
a felejteni-tudásból akarták
megfaggatni a jövendő balekjeit
a zsoldjukért mindig sorban állók
íme barátocskáim galambocskáim
hihetetlenül nagy és távlatos
a mi metamorfózis-kultúránk
készségünk állított be a megfelelő
képezde megfelelő tanszékére
kellően pimasz önbiztatással
egy erősen gyérülő hajú
tudóssá talpalt aparatcsik
aki leventés orcájára hagyta
csimbókosan göndörödni az álca-szőrt
vagy ahogy az elmúlt század
kilencvenes éveiben susogták
a politikai táncba vitt szépasszonyok:

16

tiszatáj
a demokratikus egyen-báli jelmezt
és nosza farsangi idők jöttek
kellő cinizmussal még fölékesítvén
a szolgálat kies köz-tereit
ki élte ki védte ki tanácsnokolta
ki oktatta ki szakértette a világ
többszörös át-meg átváltozásait
és igen neheztelt a rugalmatlanul
egyhelyben toporgó élhetetlenekre
mondván: ezek a bambák
egyszer még vesztünk okozzák!
ezek a pogányok
mint a gyepű-széli koppányok
nem értik meg a nótát
a mi színváltásunk – fújták –
maga az új vallás
szavalták a kis kaméleonkák
hirdették piározták a receptet
és akinek nem tetszik
az bizony magára vessen
majd jönnek akik könyékig
merítkeznek a templomok
szenteltvíztartóiba
és amikor még fél szemmel
bandzsítanak a mellettük lévő
öreg hitgyakorlóra
hogy ellessék mikor is
kívánatos a térdhajtás
hát a nagy igyekezetben
fejüket is bekoppantják a kövezetbe
hogy buzgóságukat kimutassák
de hamarosan elmúlnak ezek
a szép tornamutatványok
s elmaradnak a templomi vizitek
családi vonulások utóesküvők keresztelők
(mert akkoriban nem engedhettük meg
pártunk tiltotta… szebb jövőnket féltük)

2001. december

17
egy életünk van barátocskáim
s jobb ha az nem tekinget maga mögé
hanem fut sebesen és nem szaporítja
fölösen a kételyeket
nem cipeli azt ami ott belül
véletlenül is sajoghatna
hanem kívül hordja a láthatót
a könnyen megszerezhetőt
mintái ott a fényes kirakatban
a kéken vibráló ernyő-varázsban:
demokratikus nagy világ-dobozban
ahol pálmafák tornyok medencék
nyújtózkodás nélkül íme
a Paradicsomkert itt van
minden leszakítható banánjával
de nem is kell leszakítani
öledbe szórják a majmok
(az alma bár lehet szép
vagy éppen kukacos
nem veszik át – lásd még
ahogy kivágják a fákat)
puszta édenné sivatagosul
minden oázis s lesz őrjítő
homok bástyás Szahara-kert
ahonnan nem lesz
nem volt még kiűzetés
mintha az ember döntött volna:
itt nincs bűn és nincs büntetés sem
szívetek azért csak remegjen
ha az a pálmafa egyszer
a közelgő oroszlán hangjára
ámen nélkül is meghajolna…!

18

tiszatáj

SÁNDOR IVÁN

Mire emlékszel?
Gádor hozott be a főiskolára, ő ismertetett meg Pistivel is. Figyeld, segíts
neki, lesz belőle valaki, ha nem issza el az eszét.
Heti egy órát tartottam a dramaturghallgatóknak.
Amatőr együtteseknél dolgoztam.
Nősülgettem is akkoriban.
Pisti az egyik vidéki egyetemen csinált pinceszínházat. Prágában járt, megnézte az előadásokat, itthon folytatta. Pestre jött, raktárakban, padlásokon
dolgozott.
Elmentem hozzá, a Klauzál tér közelében egy régi, felvonó nélküli ház negyedik emeletére. Kivilágítatlan lépcsőház málló vakolat. Százéves nedvesség
a falakon. Mintha belerendezte volna önmagát a környezetbe, ott állt az emelet
fordulójában tépett farmerban, eszelősen gyűrött kockás flanelingben, rojtos
mellényben, abszolút biztonságban érezve magát a tekintetek elől, éppen meghúzta a laposüveget.
Megszólítottam, tudja-e, merre van a színházi csapat próbája, nem mondta,
hogy itt, nem várta, hogy bemutatkozzam, ő sem mutatkozott be, szó nélkül
bevezetett az egyik negyedik emeleti lakásba, később megemlítette, hogy ismer, az egyik barátja a régi egyetemi színpadosokhoz tartozott, így mondta,
a régiekhez, ő beszélt neki rólam, nézzem végig a próbát, ha kedvem van hozzá,
örülne, ha velük dolgoznék, fizetni nem tudnak, pénzügyekkel nem foglalkoznak. Halkan beszélt, nehéz volt megérteni.
Dolgoztam vele. Később azt mondta, figyelj, az jó, hogy egy dialógus, egy
figura érzésvilágának az elemzésében mélyre tudsz menni, mindent a részeire
tudsz bontani, ezt a színészei felé fordulva mondta, akik kínzottan próbálták
kilihegni a próba fáradalmait, meggyötörten hallgatták, amiért abban a tizenöt
perc pihenőben sem engedélyezett lazítást, mindenki számára világossá tette,
hogy szó nincs szünetről, további instrukciók hangzanak el, a részekre bontás
nélkülözhetetlen, rendelkezel öregem, azzal a képességgel, hogy miközben szétszeded, nemcsak a szöveget, a szituációt, de még mélyebbre mész, az érzést is...
Fiatalabb volt nálam. A jövő emberének tartották, ha nem issza el az eszét,
tették hozzá mindig, ha kibírja az irigységet meg azt, hogy a hatalom a pofájára tapasztja a tenyerét, később fejezte be a mondatot, amikor a színészeit már
visszakergette a kis színpadra, ketten maradtunk, nem akartam, hogy a gyereRészlet a Drága Liv című regényből.

2001. december
kek hallják, mondta az a helyzet, öregem, hogy annyira alászállsz és ismersz
minden részletet abból, amiből a dolgok kialakulnak, de az, hogy mi felé vezetnek, hogy a részletek patológiája hogyan áll össze egy struktúrában, hát az
számodra, úgy látom, megközelíthetetlen, öregem, nem akartam a gyerekek
előtt mondani, mondhatnám, mondta, hogy ez gyengeség, de engem nem zavar, nekem jó, mert egyenesen inspirálsz arra, hogy abból, amit szétszedtél,
próbáljak tovább menni, persze egyelőre fogalmam sincs, merre. Átölelte a vállamat, gyere, igyunk valamit.
Jönnék-e be holnap tíz órára a főiskolára, mondta Gádor a telefonba, mutatna valamit, ami engem biztos érdekel. Mit? Na, csak gyere.
Pistivel előző nap beszéltünk Gádorról. Arra kevesen képesek, mondta,
hogy ilyen radikálisan szakítsanak a sikeres arcukkal. O már a Simi temetésén
úgy látta, hogy Gádor mint egy özvegyi fátyolt hajított a sírba egy maszkot.
Emlékszel, mondta, a mozdulatai is meg volt koreografálva, lehetetlen, hogy
nem vetted észre, az ilyenekhez van érzéked, emlékszel, úgy ejtette a kalapot
a sírba, hogy a karimájánál két ujjal tartva megpörgette, lebegjen a gödör felett,
tényleg mint egy fátyol, mint egy fekete madár, olyan lassan szálló és hosszan
énekelő emlékezet gyanánt, mondta, biztosan mást mondtam volna, a lassan
szálló és hosszan éneklő emlékezet helyett, főleg a gyanánt helyett, de az ő
szavai közül ez nem rítt ki, benne volt a képben, ami megjelent előttem, amikor beszélni kezdett Gádorról, láttad már őt az új kalapjában?
Mondtam, hogy nem láttam.
Az új kalapja pontosan olyan, mint a régi.
Megkérdeztem Pistit, hogy biztos-e ebben.
Pontosan olyan, de ezt ő csináltatta magának a színházi szabóságon, ő adta
a pontos modellt, mondta, közben úgy nézett rám, mint amikor próba közben
néha felém pillantott, hogy mit szólok az instrukciójához.
Csak ne hozza elő megint apámat. Két konyak után rögtön róla kérdezett,
hiába hárítottam el az érdeklődését, makacsul hajtogatta, hogy faszikám, nem
az emlékeidben akarok turkálni, érdekel, hogy dolgozott az apád.
Mikor látta Gádort? - kérdeztem.
Nem engedélyezett kitérőt, olyan lett a tekintete, mint a birkózóé, aki
végre fogást talált a másikon, még vicsorított is egy kicsit, tegnap volt itt, kihívtam a próbára.
Pisti Hamlet-parafrázist próbált három hónapja, hetente megakadt, éjszakákat beszélgettünk át, másnapra szétesett, amit összeraktunk, a gondolataink
nem tudtak a szövegben helyet találni, az amatőrök is gyengék voltak, megvárta Gádort az esti előadása után és elhívta a próbára. Gádor azt mondta,
a Hamlet nekem tabu, ebben csak Lodovicóig vittem, szó nem lehet róla, hogy
a közelébe kerüljek, küszködjön csak, ripacskám, még egy-két hónapig, vacakoljon vele évekig, ha bírja, ezt mondta előadás után, de másnap tízkor ott volt

20

tiszatáj

a próbán, végigülte, hideg volt, nem vette le a ballonját, ült egy alacsony széken
hátradőlve, kért egy sámlit, hogy föltehesse a lábát, így szokott pihenni,
mondta Pisti, a fekete sálját se vette le, a kalapját se, ami már nem az apád kalapja volt, biztos kapóra jött neki a Simi halála, hogy végre megszabaduljon az
apád árnyékától.
A Műegyetem második emeleti stúdiószínpadán próbáltunk.
Pisti belém karolt, magával vonszolt.
Alattunk az Aula.
A lépcsőfordulóban meghúzta a laposüveget. Nyújtotta. Ittam egy kortyot.
Este volt. A folyosók üresek. A lépcsőkorlátra könyökölt.
Na de Tanár úr, valamit azért mondana mégis, ugyan, művészkém, annyira
elegem van a dumából, a koncepciókból, az önmegvalósításokból, annyira elegem van, hogy mindent értelmezni akarnak, egy szót se, művészkém, mondta
neki Gádor, folytassák a próbát, majd meglátjuk, mi jön ki belőle.
Azt a részt próbáltuk, mondta Pisti, amikor Hamlet Horatióhoz fordul.
„Minő aljas célokra használhatnak még bennünket...", és aztán: „Ide csöppent
trónra léptem és reményeim közé", ugye itt a fordulat, kiáltott rám, igen, igen,
feleltem gyorsan, csitítóan, a kiáltása mint egy rohanó alak, fölszaladt a következő emeletig, aztán lefutott az Auláig, ugye arról van szó, folytatta, hogy mi
vár a szellemi emberre, ha átveszi a hierarchia küzdelmeinek törvényeit, holott
ő abban idegen, ott annyira védtelen, hogy csak közeledik hozzá, máris vesztésre áll, elmondta ezt Gádornak is a próba után.
És mit felelt?
Hát ez az, semmit nem felelt, hanem egyszer csak ordítozni kezdett, hogy
lehet persze, lehet, hogy erről van szó, de az is lehet, hogy másról van szó,
Gádor ordítozott, ordította Pisti, teljesen ki van a pali, érted, ordította Pisti,
a pali kész, valami olyat ordítozott, hogy nullpont, mindent el kell felejteni, na
ne basszon már ki velem, Tanár úr, mi az, hogy mindent, hát ez az, ordította
Gádor, aztán azt mondta, mondta Pisti elcsendesedve, hogy beszéljem meg
veled.
Legyintett, eltávolodott a párkánytól, elindult a homályos lámpákkal megvilágított folyosón, úgy éreztem, vele kellene mennem. De nem mozdultam.
Visszajött, megállt mellettem. Azt vártam, hogy folytatja, amit elkezdett
mondani. Hallgatott. Akkor vettem észtre a tekintetében a rémületet. Nem
tudom, hogy ő fordult-e el, mert nem akarta, hogy lássam rajta, vagy én, mert
nem akartam, hogy érezze, felfedeztem, amit titkolni próbált.
És mintha ami történt, egyszer már megtörtént volna. Holott akkor jártam
először az épületben.
Minden más eltűnt. Az is, ami körülvett bennünket, az is, amiről szó volt
közöttünk. Csak a rémületének a felfedezése maradt meg. Azt hiszem azért,
mert valami ismerőset pillantottam meg benne.

jQOl. december
De mitől rémültem meg? Miért olyan ismerős nekem ez az érzés? A Gellért
tér felé indultam. Az Erzsébet hídon jöttem át a pesti oldalra. Átvágtam az
Intercontinental Szálló előtt a Duna-parton, aztán a Vörösmarty téren. Megfordultam. Megtettem ugyanazt az utat vissza a Műegyetem központi bejáratéhoz.
Nem tudom, meddig álltam ott.
Nem tudtam, hogy mitől volt ismerős a rémület a Pisti tekintetében, meg
kennem is.
Újra elindultam ugyanazon az útvonalon, amin egy órával előbb. A híd közepén, ahonnan a pesti oldalt a legjobban lehetett látni, megálltam. A templom. A szálloda. A Kossuth Lajos utca torkában álló épületek. Próbáltam magamban kiegészíteni a képet azzal is, amit nem láthattam, de ismertem. Minden hasonló volt ahhoz, amit így elképzeltem, de mégsem volt ugyanaz.
Azért mentem vissza, azért mentem újra végig ugyanazon az útvonalon másodszor is, hogy rátaláljak annak az érzésnek az indítékára, ami az emeleti lépcsőre könyökölve eltöltött.
Azon az estén eszelősen kerestem valamit, amiről nem tudtam, hogy mi.
Bementem az InterContinental halijába. A Kedvesben rendeltem egy fél rumot, ahogy kihozták, lehajtottam, fizettem, kétszer körüljártam a Vörösmarty
teret. Leültem egy padra. A járókelők alakját mintha csak rávetítették volna az
áruház kirakatüvegeire. A padon ülve mintha harmadszor is visszamentem
volna az egyetem épülettömbjéhez. Mint egy nyomozókutya. Már nem a Pisti
tekintetében megjelent rémületet láttam, amit az keltett fel benne, hogy nem
talált megoldást, Gádor sem tudott megoldást ajánlani neki, és ezzel belőlem is
előhívta a mindig is bennem gomolygó csőd érzését. A padon ülve arra gondoltam, hogy amikor elindult a második emeleti folyosón, utána kellett volna
mennem, végre ott volt az alkalom, bejárhattam volna egy utat, hiszen minden
ugyanolyan volt, mint huszonöt éve, a falakra függesztett, tervrajzok, a tárolókban elhelyezett tizenkilencedik századik hídpillérek, benyitva egy terembe,
amelyik talán most is rajzterem, az ablakához lépve elképzelhettem volna azt,
amit Gábor írt le a naplójában, a túlsó parton a szovjet tankok lassú kúszását
az utca egyik oldalán, az embertömeg hullámzását a másik oldalon.
Nem tudom, meddig ültem a padon. Eltűntek már a későesti sétálók. Ebből
gondoltam, hogy sokáig ülhettem ott. Elindultam a Deák tér felé. Kétszer körüljártam a rendőrkapitányság épületét. Akkor figyelt fel rám a kapuban álló
éjszakai ügyeletes, azt hiszem tiszthelyettes volt, amikor másodszor mentem el
előtte. Nem gyorsítottam, nem akartam felhívni magamra a figyelmet. A Népköztársaság útjához értem. Elhatároztam, hogy lassítok, megállok, visszanézek.
Nem lassítottam, nem álltam meg, nem néztem vissza. Nem akartam szembesülni azzal, hogy ha onnan talán nem is láthatom a rendőrkapitányság épületét,
akkor az épületből sem lehet odalátni.

22

tiszatáj

Mióta Liv járt ott és elmondta a kudarcát, nem foglalkoztatott ez. Lehet,
hogy amikor a Műegyetemről eljöttem, amikor kétszer visszamentem, amikor
az utcákon bolyongtam, a téren, a padon mindvégig mégis erre a pillanatra készültem.
A kamrában volt egy zseblámpa. Lementem a pincébe. Óvatosan lépkedtem, nem akartam a házmestert felzavarni. A vasajtó nyikorgott. Lábujjhegyen
haladtam végig a nyirkos folyosón. Minden lakáshoz tartozott egy lécajtós rakodótér.
Sokáig bajlódtam a lakattal.
A régi hajókofferen volt egy műanyaglavór tele szerszámokkal. Nem emlékeztem, hogy valaha is szükségünk lett volna a szerszámokra. Leemeltem a lavórt, a betonra tettem. A hajókofferen is volt egy lakat. Az könnyebben nyílt,
pedig nagyon régi lakat lehetett. Utoljára én használtam, amikor Gábor ötvenhatos naplóját odarejtettem. Kiemeltem a koffer mélyéről a terepszínű kemény dossziét. Visszazártam a lakatot. Visszatettem a csavarhűzókkal, fogókkal teli műanyaglavórt a tetejére. Bezártam a pincét. Lábujjhegyen mentem végig a lécajtók közötti folyosón.
A szégyenem történetét vittem magammal.
Mint amikor valaki elmosódott szövegre kezd írni.
Az utam az egyetem második emeleti lépcsőpárkányától a Hajós utcai pincéig, aztán fel a lakásba, aztán a dosszié elhelyezése a komód legalsó fiókjába
mintha ráírás lett volna a Gábor naplójának szavaira. A kudarcom története,
a szégyenemtől való megszabadulás korcs kis kalandja.
Üldögéltem a karosszékben.
Felálltam.
Rendet kellene végre rakni. Minden szanaszét. A szekrény nyitva. A heverőn fehérneműk. A komódfiókban összekeveredve levelek, dossziék, fényképek.
Hette fél évvel Liv elutazása után költözött hozzám. Henriette volt a neve.
Az, hogy mindenki Hetiének nevezte, már az első találkozásunkon arra emlékeztetett, hogy Liv is csak egyszer mondta ki a Líviát, amikor bemutatkozott
a rue de la Gáiten.
Hette tíz évvel fiatalabb volt Livnél. A Pannónia Stúdióban fiatal lányhangokat szinkronizált, mindig az aznapi szerephangján beszélt velem is. Karcsú
volt, a profilja olyan, mint a csikóé. Mintha gerincferdülése lett volna, de ez
csak akkor látszott, ha meztelen volt, sem a járását, sem a testtartását nem befolyásolta. Lehet, hogy a bal lapockáján egy elég nagy anyajegy ellensúlyozta
a gerinc gyengéd elhajlását.
Egyszer megkérdeztem tőle, nem gondolták-e gyerekkorában a szülei, hogy
le kellene szedetni az anyajegyet.

2001. december
Miért, nem szép a hátam?
Éppen háttal állt, a fürdőszobába indult, kilépett a bugyijából, úgy nézett
vissza, mintha régen hallott hangon a múltjából szóltak volna utána.
Az egyetemi együttesben ismertem meg. A régiek, akikkel Párizsban is
együtt voltunk, szétszéledtek. Néhányan vidéken, néhányan a fővárosban játszottak, volt közöttük, aki disszidált. Hette nem volt tehetséges, de a hangjából nagyon sokat lehetett kihozni, a szinkronszínészettel elégedett volt. Ismerte Livet, mindent tudott rólunk, egyetlen kis bőrönddel érkezett, amikor
megállapodtunk, hogy egy időre összeköltözünk, meglátjuk, mire megyünk
egymással.
Egy év múlva csomagolt. Ugyanabba a kis bőröndbe, amivel érkezett.
Elmész?
Elmegyek. Te akarod.
Egy szóval nem mondtam.
Nem mondtad, de szeretnéd.
Elindult. Akkor láttam először, hogy felöltözve is kissé jobbra hajlik a felsőteste.
Utánamentem, az arcát akartam megsimogatni, de lecsúszott a kezem, a nyakát és a vállát simítottam végig. Szájon csókolt, nagyon hosszan, kezében a bőrönddel. Az előszobában, mielőtt kilépett, azt mondta, menj a francba, Zoltánka.
Júlia hosszabb ideig maradt nálam, két-három hónaponként hazament az
anyjához, aki az első házasságából való kisfiát nevelte. Ilyenkor egy hétig ott
volt. Rádióriporter. Trabanttal járt, volt egy második házassága is. Ragaszkodott hozzá, hogy menjünk el a közjegyzőhöz, mielőtt hozzám költözik. Fekete volt, lágy tekintetű. Puhafényú barna szeme volt, teljes ellentétben a már
harmincöt évesen is rovátkáit arcbőrével. Mindig mosolygott, akkor is, ha
komor volt, akkor is, ha csapkodta a bugyijait.
Néha megkérdeztem, hogy csinálna mégis egy kis rendet a holmijai között,
úgy éreztem, ami hozzátartozik, ő maga is, mosolyogva, puhafényú tekintettel
és egyre kőkeményebb arcvonásaival ráhullámzik a szobára, a lakásra, s egyszer majd elönt mindent.
Ha lehetne, kértem, ha lehetne.
Leült a karosszékbe. Ide figyelj, Zoltánka, nem csinálok rendet, ez nem
a mi otthonunk, ez még mindig az apád lakása és az is marad.
Miért hívsz te engem Zoltánkának?
Nekem nem szabad?
Olyan éles hangon kérdezte, hogy Hettét juttatta eszembe, neki akkor volt
ilyen a hangja, amikor egy terroristalányt szinkronizált.
Júlia is visszafordult az előszobába, amikor elment. O nem lépett hozzám,
hogy megcsókoljam, de láttam rajta, várja, hogy én lépjek oda hozzá. Megeső-

24

tiszatáj

koltam. Nem emlékszem, hosszan-e, röviden-e. Puha, meleg volt a szája, nem
csókolt, de a puha, meleg szája mintha ragaszkodóan visszacsókolt volna mégis. Ot is megsimogattam, ő is azt mondta, mutatóujját az ajkától felém dobva,
mint aki testvéries puszit küld, menj a francba, Zoltánka.
Gádor megkérdezte, mi hírem van Livről. Mondtam, hogy semmi. És mióta? Mondtam, már igen régóta. Hát nem gondolta. Ezt úgy mondta, mintha
tudott volna valamit Livről és meglepte, hogy én ezt nem tudom. Amikor
hármasban voltunk, néha felfedeztem Gádor hangjában egy olyan árnyalatot,
amivel mintha tudtára akarta volna adni Livnek, hogy szívesen lefeküdne vele,
s ha Livnek is kedve lenne hozzá, akkor úgy kellene megtörténnie, hogy ne
zavarja meg sem Liv kapcsolatát velem, sem az én kapcsolatomat Gádorral. Élveztem ezt a kihívást. Nem azért, mert olyan biztos voltam Liv minden más
közeledését elutasító hűségében. Tetszett, hogy Gádorban fel sem merül
a majdnem harminc év korkülönbség, tudtam, hogy ha Liv belemenne a játékba,
benne se merülne fel a korkülönbség, jó volna, ha hatvanéves koromban én is
így nézném a nőket.
Másnap mennék-e be a főiskolára?
Gádor hangja szokatlanul halk és távoli.
Fél tízkor beültem az Erzsike pókhálósarkába, kértem egy fél vodkát. Gádor szokatlan telefonhangjából úgy éreztem, hogy fel kell készülnöm a találkozásra.
Lehajtottam. Kértem még egyet. Idősebb felszolgáló hozta, lehetett már ötvenéves, valószínűleg kisegítő, rám nézett, mikor letette a második vodkát,
s olyan kurvás meghittséggel azt mondta, sok lesz, fiúka.
Gádor telefonhangjából azt éreztem, hogy ami vele nem történt meg még,
én legalábbis nem tudtam róla, szóval olyan volt a hangja, mint aki azt
mondja, a padlón vagyok öregem, gyere.
Hát ettől én is ugyanazt éreztem. Lehet, hogy a két vodka hatására, lehet,
hogy csak a kiszuperált vagy talán még ki sem szuperált ribanc figyelmeztetésére, aki tudta, hogy egy ilyen vékony, szemüveges fickónak sok három perc
alatt két vodka.
Gádor a Főiskola folyosóján várt. Üdvözölni akart, de nem jött ki hang
a száján. Ezen ő is meglepődött. Amikor meg tudott szólalni, olyan volt
a hangja, mint egy mutáló kisdiáké.
Voltam-e a Pisti próbáján? Voltam, mondtam. Még mindig maga alatt van?
Még mindig. Képzeld, mondta Gádor, ordítozott velem, a fickó kész, csőd,
csőd, hogy én mondjam meg neki, érted? mit mondjak meg én? miért én?
honnan? honnan? honnan?...
Mintha az ismétlésbe akarta volna elrejteni, amit megláttam a tekintetében,
amikor kiléptem a liftből?

2001. december
Mondd, ittál? - kérdezte.
Az Erzsikében két vodkát.
Szóval... ittál.
Két vodkát.
Az semmi, de büdös.
Belém karolt. Maga után húzott.
A tekintete bocsánatkérő volt.
A belső udvarra néző folyosóablaknál állt meg. A meglepetése a megszólalásra való képtelenségén, amin azért rutinosan átjátszotta magát, most már érdeklődéssé változott. Mintha nem is irántam, mintha önmaga iránt.
Az ablaküvegben láthatóak voltunk mind a ketten. Láttam, ahogy néztem
a tükörképét, amint belefeledkezik az arca látványába, a tekintete olyan volt,
mint egy fiatalemberé, amilyennek a régebbi szerepeiben megismertem, de
a kölykös arc egyszerre egy vénember arcává változott, amilyen tíz-húsz év
múlva lehet majd, gondoltam. Úgy nézte önmagát, mint aki a rendezőasztaltól
azt a színészt figyeli, akinek instrukciót akar adni, eltűnt az arcáról a tehetetlenség, feszültség váltotta fel, mintha valami olyan eseménnyel találkozott
v olna, ami máris munkára készteti.
Az ablak egyik szárnyán a két üveg között lehúzott fekete roletta volt, de
a másik szárnyon be lehetett látni a belső udvaron túl az egyik szobába.
Egy fürdőköpenyes nő és egy rohangáló kisfiú.
A kisfiú pakolni kezdett, de nem iskolatáskába, tíz óra volt. Nem lehetett
látni, hogy mit pakol. A nő frottírköpenye bordó színű. Kisietett. Azt hiszem,
Gádor ugyanarra gondolt, amire én, hogy fehérneműben, meztelenül vagy felöltözve jön-e vissza a nő.
Félmeztelen volt.
A kisfiú már nem volt ott. A nő mintha búcsút intve utána szólt volna.
El akarja kérni tőled az apád rendezőnaplóját. Mondta?
Nem mondta.
A nő előrehajolt. Apró szép mellei voltak, rezegtek. Kezdett kibújni a bugyijából.
Nem merte mondani neked, de nekem mondta, biztos tudta, hogy el mondom neked... padlón van a pali... kész... teljes csőd... nem szoktál vodkát inni.
Ritkán.
A nő háttal állt. A feneke is szép formájú volt.
Most ez nekünk vetkőzik? Gádorról tudhat. Minden nap tízkor az órája
előtt itt megy el a folyosón. A nő neki vetkőzik, a kisfiú megzavarta. A nő felnéz, látja, hogy a fekete redőny le van húzva, erre a jelre elkezd...
Gádornak nincs tízkor órája. Csak kérte, hogy jöjjek be.
Hagynátok már a francba az apám naplóját?
Neki mondd!

26

tiszatáj

Ordítoztál vele? Azt mondta, semmit nem tudott kihúzni belőled.
A nő másik bugyit húzott. Állva. Szépen rugózott közben. Úgy csinálta,
mint akinek öröme van a testében. A melltartóba külön-külön szeretettel helyezte be a kebleit.
Várj, mondta Gádor, az kétségtelen... szóval... lehet, hogy én is ordítoztam... hát az lehet kérlek alássan... padlón van a fickó... gyere... hagyjuk már
a francba ezt a nőt...
Az osztályteremben le voltak eresztve a fekete ablakredőnyök.
Megállt az ajtóban. Hátulról érte a fény, a folyosóról, de tett egy kis mozdulatot, jól láttam, hogy csinálja meg a maszkot, amivel néz engem.
Meg akarta előzni azokat a pillanatokat, amikor belépünk az elsötétített terembe és már nem látjuk egymást?
Megváltozott a tekintete. Mintha nem is az öltözőtükör előtt próbálna, hanem már a színpadon lenne.
A kölykös hányaveti maszkját készítette. A dacos lázadóét, amit ismertem
a háború után készült filmből, nem azért kapta a szerepet, mert már akkor
olyan jó színész volt, hanem mert képes volt erre a tekintetre, az iszonyat elleni tiltakozásra, s ez nemcsak a háborúnak, a politikai ítéleteknek, a pusztításnak szólt, szembeszegülés volt az élet univerzális megrontottságával, álltunk, én már a teremben, ő meg az ajtóban, a tanácstalanságunk mélyére zuhanva, de ő már mintha tudta volna, hogy mivel próbál vitézi maszkban
szembehelyezkedni.
Mondta, hogy üljek le.
Hátraszólt: kezdhetünk.
Akkor vettem észre, hogy az egyik falra vetítővászon van akasztva.
Mögöttünk berregni kezdett a vetítőgép.
Mezítelen felsőtestű fiatalember jelent meg a vásznon. Csak egy ágyékkötő
volt rajta. Tonettszéken ült. Egy hang szólalt meg franciául, felszólította a vásznon látható hat férfit, hogy mondják el egymás után a Hamlet nagymonológját. Először úgy, mint öregemberek, akik már semmit sem várnak az élettől.
Aztán úgy, mint fiatalok, akik még semmit nem tudnak az életről. Aztán úgy,
mint akik érteni vélik a szöveget, s közben figyeljék a fiatalembert, lépjenek
a tekintetével párbeszédre, aztán kórusban ismételjék meg a szöveget, s mindenki úgy mondja, ahogy azt az arcot maga előtt látva meg kívánja ismételni.
Jerzy Marion próbájának egy kópiáját vetítették.
Sohasem beszéltünk arról, hogy én ezt a gyakorlatot láttam a Theatre des
Montparnasse-ban.
Megköszönte a technikusnak a vetítést.
Ültünk egymás mellett.
Azt mondta, hogy állatian, így mondta, bánta az ordítozását előző nap, de
aztán azt bánta meg, hogy megbánta. Este még háromszor levetítette egyedül,

jQQl. december
technikus nélkül a kópiát. Semmi. Semmi. Nulla. Ezt próbálta magyarázni
a Pistinek is, de tudja, hogy baromságokat mondott, észveszejtő baromságokat.
Csak annyit mondott, hogy ordítoztál vele és a padlón vagy.
Igyekeztem szelíd hangon beszélni.
Mondd, öregem, kérdezte, nem volt sok neked ez a két vodka?
Sok volt, de arra azért emlékszem, hogy a Pisti mit mondott.
Ide figyelj, faszikám, gyönyörű dolgokat talál ki az ipse, figyelj, veled nem
fogok ordítozni, gyönyörű dolgokat, azt még sehol nem játszották el, hogy
Hamlet azért bukik le, mert belép a hatalomért folytatott játékba és ott neki
a l ul kell maradni, de hát az itt a bökkenő, faszikám, hogy van egy mélyebb
dolog és a Pistinek erről gőze sincs, gőze sincs a Jerzy Marionnak sem, az itt
a bökkenő, hogy mikor a nagymonológ után azt mondja, de csöndesen a szép
Ophélia jő, vagyis a nullponton ugye maszkot vesz magára, eddig is rejtve volt,
de most nem dobja el, csak átcseréli, minden, ami történik, ugyanúgy szerepjátszás, csak más a szerep... van az egyik réteg mögött egy másik... mélyebben... érintetlenül... fogalmamsincs, hol... de neki sem...
Es?
Ezt kellene elmagyaráznod neki.
Miért nekem?
Felállt. Felkapcsolta a villanyt.
Mesélek egy gyönyörű baromságot. Azért mesélem el, faszikám, mert nem
tudok mást, momentán semmi mást, érted?... ne félj, nem fogok ordítozni...
olvastam egy paliról, aki egy életen át írja a szonettjét arról, hogy egy életen át
l r Í a a szonettjét, de a szonett nem olvasható, csak az, amit leír arról, hogy egy
e leten át írja...
Olyan volt az arca, mint egy vázlat, amit még ki kell dolgozni, s a munkát
a zzal kezdi, hogy a szemekben megcsinálja a fényt.
Megkérdeztem tőle, hogy a kópia a főiskoláé-e.
Lófaszt, öregem. Az enyém. Én hajtottam fel. Persze te láttad az eredetit.
Soha nem mondtam, hogy láttam.
Livtől tudom^ faszikám.
Kimentünk. Éles napfény vágott be a folyosóra. Gádor megkérdezte, így
kérdezte, különben mi van vele. Mondtam, hogy nem tudom, fogalmam sincs.
Hát, irigyeltelek érte.
Tudom.
Azt is, hogy szívesen lefeküdtem volna vele?
Persze, azt is... Mondd, tényleg nem te kezdtél ordítozni Pistivel?
O, hát ki emlékszik már az ilyesmire... Ide figyelj, miért nem utazol el
hozzá?
Mondtam, hogy nincs nyugati útlevelem.
Meg mindig? Hát ez egy baromság.
a

11

55 tiszatáj

Baromság...
Tudod mit, ma rádiófelvételem lesz a Majorral, szólok neki.
Nem szeretném.
Mi az, hogy nem szeretnéd, ne is tudj róla.

Nem emlékszem rá biztosan, de azt hiszem, nyolcvanegy decemberében
Budapesten is nagy havazás volt.
Anyám mondta, hogy harmincnyolcban, amikor születtem, alig lehetett
járni a hótól az utcákon.
Nyolcvanegy novemberében egy este megállt a szobaajtóban. A zöld köntöse volt rajta.
Van néhány köntöse, pongyolája, miért viseli ezt a nagyon régit?
De nem volt kedvem megkérdezni, nem volt kedvem elvándorolni vele az
emlékeibe, hogy elmondja, még lánykorából való talán a köntös, vagy negyvennégy telén talán ezt kapta magára a bunda alá, amikor a bombázások idején
lerohantunk a pincébe.
A fény tette talán, mintha keretben jelent volna meg egy kompozíció alakjaként.
Te állat, hiszen ez ugyanaz a palackzöld bársony, mint amiből a régi zakó
készült.
Vajon apám ötlete volt, ajándék, vagy anyámnak jutott eszébe, fiam, kellene nekem ugyanebből az anyagból, lehetne egy köntöst is csináltatni a Gézával?
Apám színházi szabójának Géza volt a neve. Ez is akkor jutott az eszembe,
amikor anyám megállt az ajtóban. Ha a negyven év alatt bárki megkérdezte
volna a szabó nevét, nem tudtam volna megmondani.
Azt sem, hogy anyám miért szólította a tizenhat évvel idősebb apámat fiamnak.
Mintha az anyai nagyanyám is néha így fordult volna a nagyapámhoz.
Apám talán azt felelte zakópróba közben, Géza úr, már tegnap is akartam
mondani, hogy tegyen félre egy köntösnek valót ugyanebből a művésznőnek,
egy olyan svejfolt, de lent harangszabású köntösnek valót, a részleteket beszélje meg vele.
Géza úr, hagyjuk a francba ezt a zakót, inkább csináljon a feleségemnek egy
jópofa köntöst, tudja, milyenre gondolok, jó ha tudja, mert nekünk fogalmunk sincs róla, a feleségemnek sem jutott volna az eszébe, ha nem látná,
hogy éppen próbálunk.
Biztos, hogy köntöst mondott, nem pongyolát.
Anyám megkérdezte, dolgozom-e, mondtam, hogy próbálok dolgozni.
Tudta, mi az ráhangolódni, készülni, komolyabban is vette, hogy az én fejemben éppen mi minden járhat, mint én. Már heti két órám volt a főiskolán. Gá-

2001. december
dor azt kérte, csináljak egy komplex stúdiumot, így mondta, a húszadik századi színházi műhelyekről Sztanyiszlavszkijtól Grotowskyig, frissítést szeretne, fogalma sincs, van-e értelme az ilyesminek, próbáljam meg.
Anyám bólogatott, mikor elmondtam, persze, nem akar zavarni, csak azt
akarja mondani, hogy tíz nap múlva koncerteznek Varsóban, nagyon szeretne,
ha vele utaznék, tudod búcsúkoncert, lesz majd itthon is, a kvartett egykori
tagjai azt találták ki, hogy a régi felállásban menjenek Varsóba, ugyanazzal
a műsorral, amivel először ott játszottak együtt ötvenhétben.
Nagyon szeretném, ha velem jönnél.
Nincs útlevelem.
Már szóltam a Filharmóniánál, azt mondták, ha nekem olyan fontos, kihozzák a szocialista országokba szólót indulásig.
Ha neki olyan fontos... Vannak izgalmas színházak Varsóban, megnezhetek
egy-két előadást, gondoltam.
Hát ha a kádereid olyan ügyesek, hogy elintézik az útlevelet...
Neki nincsenek káderei, egyszerűen bejelentette. Később tudtam meg, hogy
feltételként szabta meg a Filharmóniánál az én utazásomat.
Az erkélylépcsőn találtam már csak helyet. A koncert kezdete előtti percekben beengedték azokat is, akiknek nem volt jegyük, de nem tágítottak a hallból.
Anyámat a dobogón előre engedte a primarius.
Mintha nem tartaná a hangszerét, hanem belékapaszkodna.
Talán a négy szék kissé hevenyészett elhelyezése tette, hogy magányosan
ült a jobbszélen.
Jobban leolvasható volt a zene az arcáról, mint régebben.
A hátát a széktámlának feszítve játszott mindig, most előrehajolva. A felsőteste a vonóhúzás lendületét követte.
A társai is megérezték a változást. Mintha nem egymással, hanem kizárólag
vele keresték volna az összhangzást, hogy felvezessék azokat a pillanatokat,
amikor az éjszakai hangokat a cselló átveszi a hegedűszólamtól.
Hallottam tőlük nem egyszer a VI. vonósnégyest. Megfigyeltem ezt a cselló
számára kivételes alkalmat. Most mintha benne lett volna a hangzásban, hogy
ő maguk is odahagyva valamit, búcsúznak.
Azt mondta, mondta anyám még mindig felhevülten emlékezve, mikor régen a hajdani hazajövetele után beszámolt, azt mondta a koncert után a cukrászda asztalánál, hogy azt szólaltattuk meg, ami a géniusz kompozíciójának
a lényege, mondta anyám. Andrzej lelkes szavait ismételve, így mondta, hogy
a búcsút szólaltattuk meg abból, ami már végleg a mögöttben van, nem úgy
mondta, hogy végleg mögöttünk van, mondta anyám, hanem úgy, hogy a mögöttben, nagyon pontosan beszél franciául, nem tévedhetett.

30

tiszatáj

Mielőtt sötét lett a nézőtéren, felfedeztem Andrzejt, a földszinten ült, a negyedik sorban, a szakmai helyen.
Anyám otthon gyakorlás közben egy délután, mikor megkérdeztem tőle
hogy nem inkább pihenne, mosolyogva azt felelte, hogy na, de fiam, mindenkire vonatkozik, amit Bartók a szigorú szellemi helytállással alkotott életrendről gondolt.
Nem illettek hozzá az ilyen szavak.
Most ezt hallottad valakitől vagy olvastad?
Hát nem te mondtad a múlt héten, mikor hazajöttél az Építész pincéből?
Ezért mosolygott.
Nem jártam sokat az Építész pincében. Az egykori párizsi utam után merészkedtünk oda először ketten-hárman az együttesből. Kortyolgattunk a beszélgetések bódító, nyomasztó keverékéből.
Mélytengeri világ volt, ahová csak olyan szellemi búvárfelszereléssel lehetett leszállni, amire a Nagyoknak, akik ott üldögéltek, nem volt szükségük, hiszen hozzáformálódtak már a szigorú és folyamatos jelenléthez, amit a társaimmal etikai kódexnek neveztünk el, olyan magatartásnak, amit naponta újra
kell kialakítani, mert a körülmények nyomása felemészti, az életre hívása és
a benne való őrlődés egymást feltételezi, ettől olyan, mondogattuk a szavakat
keresve, mint a mélytengeri lényekre nehezedő nyomás. De hogy ez valójában
mit jelent, arról éles vitákat folytattunk, érvényes meghatározásra nem jutottunk, abban egyeztünk meg, hogy az, amit ott hallunk, amit azoknak az íróknak a könyveiben olvastunk, azoknak a festőknek a képein láthattunk, akik
a homályos pincében a főhelyeken üldögéltek, szóval az nem egyszerűen a művészetüket jelenti, többet, semmiképpen nem valamiféle üdvtörténetet, egyikünk azt mondta, szerinte a lényeg az, hogy amiről szó van, az nem is heroisztikus, nem is parodisztikus, mint a legtöbb megközelítés, jó, de akkor milyen?
ez így ellenszenvesen teoretikus volt a számomra, dadogtunk, motyogtunk,
rögtönözgettünk, elég nevetségesek voltunk, feszülten hallgattuk a Nagyokat
a szerda estéken, és izgalmat hozó felfedezés volt, mert könnyebbé tette az alkalmatlanságunk elviselését, mikor felfedeztük, hogy ők ugyanúgy nem tudnak pontos értelmezéseket találni a saját kérdéseikre, mint mi. Egyik társam
később csendes diadallal számolt be róla, hogy feltett egy kérdést, amire mi
nem találtunk választ, és képzeljétek, mondta, mindenki hallgatott, nagy csend
volt, végre a szakállas költő vagy festő, vagy filmrendező, ezt felelte, éppen
arról van szó, hogy ezekre a kérdésekre nem válasz nincs, hanem nyelv nincs,
erre csak a mű nyelvén lehetne felelni, szigorú szellemi helytállással áthatott
életrenddel, ami nemcsak a mű létrehozásának az alapja, hanem a műben
magában szólal meg, mint például Bartóknál, erről számoltam be anyámnak,
eszembe jutott, amikor mosolyogva folytatta a gyakorlást, azon a délutánon,
igen, persze én mondtam neki, amiről tovább vitatkoztunk a társaimmal, hogy

jQQL december

—

^ ^

hát hová lehet egyáltalán eljutni egy még ismeretlen nyelvvel, megfogalmazhata tlan volt, de ezt természetesnek vettük az útonlét a fontos, a csőddel ez állítható szembe, jelentettük ki, és amikor Pisti csődjével találkoztam, amikor Gádor szembesített azzal, hogy fogalma sincs róla, hogyan találjon megoldásokat,
ugyanez jutott az eszembe.
A V I . vonósnégyes utolsó tételéhez értek.
A közönséget felbolygatta a muzsika.
A baloldalamon ülő nő a mellette ülő férfihez szorult. A jobboldalamon
ülő hozzám simult. Nem láthattam az arcát, olyan közel volt, de éreztem,
h o g y az érintés nem nekem szól, bárki ülhetett volna mellette, a közös átélést
kereste.
Nem is tudom, ő simult-e hozzám vagy én hozzá, a könyökünk már eddig
összeért.
A jobb kezem a combomra csúszott. A bal keze a combjára csúszott. Az arcunk olyan közel került, mintha így akartuk volna megérinteni egymást.
Nem tudtam tapsolni, nem volt rá helyem. Akik a lépcsőkön ültünk, úgy
próbáltunk feltápászkodni, hogy egymásba kapaszkodtunk.
Anyám a zeneszobából a csuklómnál fogva vonszolt végig a földszinti folyosón. A tapsoló közönség a kapunál elállta az utat. Magasra emelte a hangi é r t , úgy próbált áttörni a tömegen.
Kiáltásokat hallottam.
Lengyel, magyar, két jő barát!
Ez szokatlan volt koncertközönségtől. De az utcán nem a koncert közöns f S e gyülekezett. Gumicsizmás, bekecses férfiak özönlöttek kiáltozva a bejárathoz.
A Hotel Europeiskinél szálltunk ki a taxiból. Nagy pelyhekben hullott
a h ó . A recepció üres volt, a pult mögött sem állt senki. Andrzej lépett hoznánk a néma hallban. Szmoking, fehér csokornyakkendő. Anyám újra megragadta a csuklómat, gyere, gyere.
Elindult vissza a bejárathoz.
Andrzej eléje állt, ennie kell valamit, jöjjenek, vacsorázzunk.
O, hát maga kedvesem, ,mindenhol ott van, mi maga, esztéta vagy sífutó?
Iszunk egy pohár pezsgőt a koncertre, mondja Andrzej, dél óta nem evett,
e nnie kell, jöjjenek.
Rá kellett kiáltanom, mert húzott a bejárathoz.
Kapóra jött neki, hogy felemeltem a hangomat, ő is felemelte a hangját,
majd eszünk később, most nem fontos.
Karon fogtuk két oldalról, mire az étterembe vezető üvegajtóhoz értünk,
velünk nevetett.

59 tiszatáj
Kerek asztal, három, személyre terítve, konyakospoharak, pezsgőspoharak,
borospoharak, vizespoharak, mártásos tálak, türkiz kristályvázásban vörös rózsacsokor.
Mint ejtőernyősök a földet érés pillanataiban a katonatársat, úgy emeltük rá
két oldalról tartva az egyik székre, s mintha kemény edzéseken gyakoroltuk
volna, közben kihámoztuk a bundájából. A pincér szilvakék szmokingkabátban, ugyanolyan színű csokornyakkendőben átvette a fehér rózsacsokrot, amit
anyám a koncerten kapott és addig én szorongattam, elsietett, egy perc múlva
ólomkristály vázában hozta vissza, a vörös csokor mellé helyezte. Andrzej
hercegi intéssel hárítva el a pincért kitöltötte a pezsgőt. Elviselhetetlenül kedves, mondta anyám, jó, ahogy gondolja, comsome, persze, kaviár, jó, persze,
ahogy gondolja, nevetett, mintha máris becsípett volna, pedig nem ittunk még
egy kortyot sem.
A szeme csillogásában nevetés közben is volt egy résnyi homály.
Ügy éreztem, azért nem néz rám, mert megérezte, hogy észrevettem ezt
a homályt.
Lutoslawskit kellene játszania. A Gordonkaversenyét, az „ad libitum" részekben hatalmas lehetőségek vannak a fantázia szárnyalására. Andrzej ezt felém fordulva tette hozzá. Rendkívüli technikai érettséget kíván a dodekafóniája, mondta, mert nem formális, mély lelki mozgatóerők vannak, ha Lutoslawski Gordonkaversenyét eljátszaná, fordult újra anyámhoz, vissza lehetne
térni Bartókhoz a megszerzett tapasztalatok nagymértékben, így mondta,
hasznosíthatók, közbevágtam, jó, jó, de gondolja, hogy van erre közönség?
A hideg húst szeletelte éppen a tányérján. Vékony ujjai voltak, májfoltot
nem láttam a bőrén, de a kézfején átütöttek a kék erek, megállt a kést, a villát
tartó mindkét kéz a levegőben, ez más kérdés, mondta, nem szigorúan mondta,
nem is oktatóan, inkább álmodozva, a tekintete is olyan lett, mint a hangja, az
más kérdés, belőlünk lengyelekből még mindig csöpög a romantika, nemcsak
a zenében, nézze meg az irodalmunkat, csöpög az egész művészetből, na végre,
gondoltam, itt is van egy pali, akit ugyanaz foglalkoztat, ami minket, közbevágtam, nem hagyta, hogy folytassam, tiltakozni akartam, ugyan, mondta, szekunderség, rengeteg kiaknázatlan tapasztalat, változott a hangja is, a tekintete
is, a távolból beszélt, mint aki rálát valamire, amit mi, akik benne vagyunk
abban, amit ő távolról lát, fel sem foghatunk, ő azonban izolálni képes magát,
és így kimondani is képes azt, amit azok, akik, benne vannak abban, amit ő nagyon messziről és minden kétely nélkül lát, szerinte fel sem fogunk, mert azt
csak onnan, a távoli emigrációból lehet látni.
Kialudtak a villanyok. A pincérek mintha készen álltak volna rá, mintha
várták volna a pillanatot, máris gyertyákat hoztak. Andrzej a pincérre nézett,
a pincér bólintott. Érdekes, amit mond, kezdtem, anyám mintha egy álmodozó
gyerekhez beszélne, közbeszólt, Andrzejhez fordult, ugyan, kedvesem, de hát

jgQL december

—

^ ^

ne legyen maga is olyan romantikus. Hozzátett valamit, Andrzej kedvéért tudott egy keveset lengyelül, úgy éreztem, egész másról beszél, mint amiről mi
a ddig, Andrzej tiltakozott, nem szigorún, hanem aggodalommal, anyám arcáról eltűnt a gyengédség, a mosoly ugyan nem, de a tekintete elszánt lett, mint
a kit nem lehet eltéríteni attól, amit elhatározott. Andrzej váratlanul hozzám
fordult, nos, és mi van Líviával, régen hallottam róla. Anyám megint lengyelül
kezdett beszélni.
Ezek megbeszélik az én dolgaimat?
En is rég hallottam róla, mondtam. Megsajnáltam Andrzejt, a tekintetén
láttam, hogy megbánta a kérdését, bizonyára ki akart csak menekülni abból,
amibe anyám, nem tudtam minek szóló tiltakozása taszította.
Hoznád a bundámat?
Szeretné, ha járnánk egyet, ki kell szellőztetnie a fejét, vegyem a dzsekimet.
Nem, nem, mondta Andrzejnek a Hotel bejáratánál, nem kell, hogy megvárjon bennünket.
Sötét utcákon botorkáltunk a hóesésben, aztán egy szélesebbre értünk, ott
e gtek a lámpák. A Kosciuszkowski rakpart megint sötét volt, de a Visztula hídjait jól láttuk.
A Poniatowski körút sarkán egy háromemeletes ház mindegyik ablaka világos volt, az egyik földszinti lakásban többen ültek egy ovális asztal körül,
merev testtartással nézték a televíziót.
A folyó felől fújt a szél.
A hídon csak úgy tudtunk haladni, ha nem karoltunk egymásba.
Nem tudom, mondta a túlsó parton. Előre, aztán azt hiszem egy szélesebb
uton balra.
Ez az? - kérdeztem a Zielenicka sarkán.
Balra, mondta, de három utca is nyílik innen balra. Azt hiszem, a harmadik.
Számoltuk az utcákat. O mondta az egyet, én a kettőt, ő a hármat.
Mintha nem valóságos járdákon, valóságos sötétségben, valóságos hóesésben
mentünk volna, hanem elképzeltben, valami felé, ahová azon az éjszakán el
kell jutnunk, anyám így akarta. Akkor már biztos voltam benne, hogy régen
eltervezte ezt az utat. Nem a koncert volt a fontos, apám egykori útvonalát
akarta velem bejárni.
Nem találtuk a Skaryszewska utcát.
Itt kell lennie, hajtogatta.
Kerestük a munkáskolóniák régi épületei, a foghíjak, a raktárépületek sorfalában.
Fél óra bolyongás után elindultunk vissza a sötét utcákon a híd felé. Most
a túloldalon.

Y1T

tiszatáj

Nevetett.
Otvenhétben sem találták már meg az utcát, Andrzej szerint csak egy nagyon hasonló másik utcát, de ő akkor is úgy érezte, hogy mégis ott járt, végigment azon az úton, amin apám a háborús Varsóban.
Siettünk a Poniatowskin. A Nowy Swiaton lánctalpas harckocsi csörömpölt. Tolta maga előtt, húzta maga után a fölkavart havat.
De hiszen egy tank, nézd csak...
Ügy mondta, mint aki soha el nem felejthető régi ismerőssel találkozik,
nézd, tényleg egy tank, nahát ezeknél is...
Andrzej fel-alá sétált a szálló előtt. Anyám arcán láttam némi cinkosságot,
amikor belekarolt.
Nem akarta, hogy tudjam, mondta később Andrzej, amit ő már a vacsoránál elmondott anyámnak, a rádió bemondta, hogy kihirdették az ostromállapotot és tankok indultak Gdansk felé.
Aludni akarok, aludni akarok, énekelte anyám ugrándozva a hóesésben.
Andrzej odalépett hozzá. Átkarolta a vállát. Gyengéd mozdulat volt.
Ugyanilyen gyengéd mozdulattal karolta át tíz évvel később a milánói
Piaza Duomon.
Akkor is lassan emelte a jobbkarját.
Könnyű kendőt, talán egy hermelin bolerót teríthetett volna így anyám vállára. O meg mintha beburkolódzott volna a mozdulatba.
Lgy tettek néhány lépést.
Evek múltak el azóta, hogy Gádor szólt, adjam be a nyugati útlevélkérelmet.
Tényleg beszéltél Majorral?
Fenét, csak nem képzeled, a Major azt mondta, hogy neki azt mondták,
miért kell a Zoltán László útleveléért közbenjárni, miért ne kaphatná meg
a Zoltán László, ha kéri.
Álszent gazok. Szóval mégis szóltál Majornak?
Gádor vigyorgott.
Amikor megérkezett az útlevél, telefonáltam Livnek.
Nagyon régen nem beszéltünk már. Levelet sem kaptam tőle. Rámondtam
a rögzítőjére, hogy elutaznék Párizsba.
Két nap múlva hívott vissza.
Mikor jössz?
Kell egy pár hét a vízumhoz.
Akkor mához egy hónapra a Café Luxemburg teraszán, az egy szerdai nap,
délután négykor. Rendben?
A hangja mélyebb volt, lassabban beszélt, mégis amit hallottam, az mintha
egy régi mondat folytatása lett volna.
/

jgOl. december
Andrzej mozdulata mintha annak a mozdulatnak a folytatása volna a Piazza
Huomon, amivel tíz évvel ezelőtt a Hotel Europeiski előtt átkarolta anyámat.
Ugyanolyan hirtelen elhatározással hívott, hogy tartsak vele, mint a varsói
u t előtt. Már nem koncertezett. Andrzej előadást tart egy konferencián Milánóban, gyere velünk, jó lesz. Felkereshettem már néhány híres színházi műhelyt, a Piccolo Theatróban még nem jártam.
Rendben, jövök.
A Piazza Duomon javították az aszfaltot, szurokcsíkokkal volt tele a tér.
A Dóm lépcsőjénél anyám kiáltására fordultam vissza. Az egyik szandálja belera gadt a napsütéstől puha aszfaltba. Andrzej nyújtotta a kezét, azt mondta, lépjen ki a jobb szandáljából, anyám kilépett, Andrzej lehajolt, kirántotta a szandált az aszfaltból. Anyám hunyorgott az izzásban, próbált nevetni. Andrzej
e gy papírzsebkendővel meg egy kis fadarabbal tisztogatta a szandál talpát, azt a n anyám elé tette, lehajolt, beléhelyezte a lábát. Istenem, gondoltam, ez a lengyel nagyon szereti anyámat. Arra is gondoltam, hogy ezt a szót valószínűleg
ta pintatból nem mondta ki sohasem, mert tudja, hogy anyám is szereti ot, de
ezt a szót ő sem mondja ki, mert úgy érezné, hogy az a kimondás, a szó már
c s ak másolat lehetne, odaadta valamikor egy másik életnek.
Hát ez megtörténhetett, apám elvitte azt a szót magával.
Semmit nem látok, nevetett anyám, amikor a fényből beléptünk a Dómba.
Úgy éreztem magam, mintha egy rafináltan megkonstruált színpaddal
szemben állnék egy több száz éve tartó játék nézőjeként. Már a belépés előtt
a homlokzat is mintha előfüggöny lett volna, a belső tér minden oldalról
ugyanilyen előfüggönyre emlékeztető bejáratokkal volt megközelíthető, az öt
oszlopsor, az oltársorok mint az osztott játékhelyek, és az egész tágult felfelé
ujabb emeleti terekkel.
Ekkora színházat még nem láttam, mondtam Andrzejnek. Az a kivételes az
dyen műalkotásokban, mondta komolyan, hogy mindenki azt fedezi fel bennük, amiben az őt foglalkoztató érzések kifejezését sejti, számára semmi színpadias nincs itt, ő élvezi a csendek sokféleségét, ahogy a rengeteg kis színhelyr ol indulva összetalálkoznak és egymásra rétegződnek, ő ebben a fokozhatatúnnak tartott, de mégis fokozódó ürességet érzi, miközben figyeljem csak, az
üresség terében, így mondta, milliárd esemény történik. Anyám közöttünk
a llt, jé, mondta eltátott szájjal, az ámuló kislány régi bohócmaszkjában, Andrzej
ismerhette, mert azt mondta kissé korholóan, hát maga javíthatatlan kedvesem, nem kevésbé, mint maga kedvesem, vágta oda anyam.
Sétálnak még, átmennek utána a Pazzoli Múzeumba, látnia kell egy képet,
niondta Andrzej, mert hivatkozni fog rá az előadásában, érdemes nekem is
megnézni egy óra múlva találkozhatnánk a bejáratnál.
Nagyobbnak képzeltem, mondta a kép előtt.
Már megbocsáss a tájékozatlanságomért, de mit kell tudni a festőről?

36

tiszatáj

Mindent, kezdett áradni a szó Andrzejből, mindent. Anyám továbbsétált.
Elege van belőlünk, gondoltam, Francesco Guardi lagüna képe előtt álltunk.
Nézd, mondta Andrzej Velence alkonyában nála nincs semmi karneváli, a mindennapiságával hatott rá, a hanyatlás, nem katasztrófaérzést váltott ki belőle,
hanem a szemrevételezés higgadtságát, nézd, a lagúna üressége telítve van
fénnyel, de az égboltra mintha súly nehezedne, a vízfelület nyúlós, a körvonalak tépettek, a fény státusa tehát megváltozik, az üresség kivetkőztet mindent
a megszokott funkciójából... Köhögőroham kapta el, anyám meghallotta, visszasietett, gyengéden ütögette a hátát. De hiszen már láttuk ezt a képet, mondta.
Delftben láttuk ugye, ott, ahol hagymás heringet ettünk az utcai árusnál és sört
ittunk rá. Az nem Guardi volt, hanem Vermeer, szedte össze magát Andrzej,
és nem Delftben láttuk, hanem Hágában, csak a kép címe az, hogy Delft látképe, viszont a halat tényleg Delftben ettük, ennék most is valami halat, heringet, ihatnék rá hideg sört, lehetséges? kérdezte anyám, nem tudom, hol árulhatnak erre halat, töprengett Andrzej, menjünk a Galériába, úgyis ott kell találkozni a konzulátusi titkárral, sört biztosan ihatunk ott is.
Anyám előző nap segítséget kért a konzulátustól, hogy a másnapi repülőjegyek érvényesítéséhez ne kelljen egész nap telefonálgatniuk.
Elsétáltak a Piazza Scala irányába.
Andrzej a festmény előtt mintha a tíz év előtti gondolatát folytatta volna,
amit a Hotel Europeiskiben nem tudott befejezni, a Dómban is ugyanaz a monomániás magányos nyomolvasó volt még mindig, mint aki űzőbe vett valamit, hajthatatlanul tapossa a sarat, és ha Varsóban tíz éve azért már megfontoltabbnak éreztem a szavait, mint amilyenek akkor lehettek, amikor anyámat
megismerte, a régi láz helyén most már lemondást is éreztem benne, valami
szökik és beérhetetlen, ugyanezt éreztem Gádorban is, istenem, én húsz év
múlva leszek annyi idős, mint most Andrzej, számomra vajon mi marad, tudom-e egyáltalán majd, hogy minek a nyomában járok. A Galéria felé igyekeztem és arra gondoltam, hogy Andrzejből sem, Gádorból sem az öregedésük
hívta elő a lemondást.
Már messziről felfedeztem őket egy kávézó teraszán. Hárman voltak. A harmadik Tóth hadnagy.
Megálltam egy kapubejárónál.
A hajdani belügyes tiszt alig őszült. A koponyaboltozat szögletesebb, a szemöldök dúsabb, az állcsont nagyobb. A pólóing feszült rajta. Előrehajolt,
együttérzően bólogatott. Anyám átvette a repülőjegyeket, megnézte, bólintott.
Valami megnyugtatót hallhatott, mert nevetett, Andrzej barátságosan kezet
nyújtott, mondott valamit, talán azt, hogy nagyon köszönöm.
Megvártam, amíg elbúcsúzik. Felállt, rutinosan meghajolt. Eltűnt a tömegben.

jgOüdecember
Minden rendben, mondta anyám. Azért ezek már nem a régi fickók. Udvarias > profi, okéztatva vannak a repülőjegyek. Ezt is megéltük. Kicsit sokat bedéit arról, hogy a magyar-lengyel barátság alapja a közös keresztény értékrend, meg hogy a rendszerváltás is közösen történt, és ez milyen jó, ez a másik
VjIág otthon.
Andrzej hallgatott.
Ittam egy kávét, mondtam, hogy majd én fizetek.
A titkár is kávét ivott, mondta anyám.
Úgyis tartozom neki egy konyak árával.
Magyarul mondtam.
Anyám előrehajolt. Mintha homályosan látna, mert nem tette fel a kontaktlencséjét, pedig rajta volt.
Mondtam, hogy miért tartozom a konyakkal.
Ilyen öregnek és lemondónak még nem láttam.
Az asztalra könyökölt. Igyekezett úgy tenni, mintha a sétálókat bámulná.
Régóta készültem arra, hogy találkozom az egykori belügyessel, évtizedek
ota. De most semmi csak a közöny.
Eltűnt mögüle a rendszer, amit képviselt. Megmaradt az igény a felhasználhatóságára.
Aztán a közönynél erősebb lett az undorom. Iránta is. Azok iránt is, akik
felhasználják.
Ne mondjuk el Andrzejnek, kérte csendesen anyám, hagyjuk ezt a sok
szart, már olyan nehezen tartja magát, annyit beszél arról, hogy mi lett a lengyelekből, mindenből mi lett, semmi értelme annak, amit csinál, elég volt nekem egy kötél a fürdőszobában, ne mondjuk el neki.
Andrzej felállt. Persze, mondta magyarul.
Néhány szót tudott csak magyarul.
Anyámat nézte. Engem nézett.
Megismételte: persze.
Karon fogta anyámat. Nem búcsúztak. Szó nélkül indultak el a tömegben.
Anyám megállt.
Látja vagy csak gondolja, hogy keresem a tekintetét?
Beszélhettem magamban, mert egy fiatalember csodálkozva állt meg mellettem. Ügy nézett rám, mintha meg akarná kérdezni, hogy nincs-e valamire
szükségem.
Es valóban kimondta az első szót...
Elsiettem.
Sikátorhoz értem, két oldalt málló vakolatú falak, láthatók voltak a téglák,
anyám a sikátor végén állt a sötétben, elfintorította az arcát, a kezét a farmerja
zsebébe süllyesztette, mintha már csak a fintor lett volna az arca, álmodtam ezt
azon az éjszakán a szállodai szobámban, Hotel New York, 94-es szoba, hu-

38

tiszatáj

szonötezer lírát fizettem, nem tudom, miért őriztem meg a számlát, nem volt
jelentősége, később a komód legalsó fiókjába tettem a Piccolo Theatro kártyáját is, amit a pénztárnál adtak félárú belépőként, anyám a sikátor végén elindult, minél közelebb ért, annál kevesebbet láttam belőle, mind a két keze
a nadrágzsebében volt, de már nem ő állt előttem, hanem egy színész, talán
a Mastroianni, próbáltunk, Gádor is ott volt, miért éppen ő? erre reggel gondoltam, talán olvastam, hogy Mastroianni álmában egyszer egy sikátorban járt,
a vége a Cinecittába vezetett, be akart menni a kapun, nem fért át rajta, azt gondolta, hogy most ő lett a Gulliver vagy a világ lett Liliput, hol olvashattam?
apám naplójában biztos nem, hol volt akkor még a Mastroianni, Liv egyszer
megkérdezte tőlem, hogy mire emlékszem apámból, hát tulajdonképpen csak
arra, amit anyám mondott róla, meg Gádor, de te mire emlékszel? kérdezte,
hát arra, hogy belép a lakásba, az arcára nem, csak arra, hogy belép és ott van.

2001. december

39

KIRÁLY LEVENTE

A Terminus
A Terminus fénye más, mint a többi csillagé, ebben az egyetértés teljes,
és az vak, ki nem látja, bolond, ki nem így gondolja, mert szép ugyan
a többi, de a Terminus más, nagyon is más, mert vibrál; néhány
másik is teszi ezt, persze, de a mi csillagunk valahogy nem úgy,
pontosabban úgy nem, hanem lassan, nagyon lassan, mert minden
éjjel színt vált, vöröstől az ibolyáig, és visszafelé azután, talán ez a
legszebb benne, sőt a legszebb benne ez. A hetedik napunk a legszebb és
szomorúbb. A Terminus ilyenkor eltűnik, mert kifogynak színei, és
előjönnek a szentjánosbogarak, zöld lámpások az éjben.

Rejtett víztározók
Könnyű elképzelni a kertet, ahol számos haszontalan növény buján
virágoz, tömött illatfelhőkbe bújva, s a kőfalig meghódítva minden
egyes négyzetcentimétert, onnan tápászkodik az égig, hogy a sárga és
málló vakolaton átbuggyanjon, s az esős időszakban kezdje meg
óvatos terjeszkedését a kert egy reménybeli folyó felé, honnan is titkos
indákon s rejtett víztározókon át eljut a nedv az egykori kert, vagyis
kertmag felé; páratlan zöld színbe szökkenne minden, sosem látott,
szemérmetlen virágzás indulna, egyre inkább a perifériákról
vezérelve, s a kertnek lassan megszűnne kertbéli minősége, fontos, de
csak egy kert lenne a többiek között. Az eső esik, a folyam lassan
elindul. A kert még lelke mindennek.

40

tiszatáj

Szentimentális rókák
Veres bundájukba bele-belekap a szél, s egy rövid törés mentén
megemeli, így látszik a hossza, hogy érdemes-e lőni, vagy inkább
jövőre legyen csak bunda a szentimentális hölgy nyakában, mit
vadászunk oly szívesen csókolna, ha illemünk engedné, s ekkor a róka
kezd remegni, mert érzi a szagot, és nemcsak az emberét, hanem a fém
és kevés zsír fanyar, nem is kellemetlen illatát, mely mindig csak a
bajt jelenti, ezért futni kezd hát, hatalmas cikkcakkban, egy szűk
odúban meghúzza magát, és perceken belül hatalmas dörrenést hall,
mert a vadász fölfedezett egy óvatlan vadkacsát. A róka fülel, a
hápogás miatt megborzong kicsit, mint az előbb attól a könnyű,
langyos széltől.

2001. december

41

JÓKAI ANNA

Tóth Eszter elment
Akik a végszertartásra összegyűltek, tudják, ki volt Ő. Tudjuk. A koraőszi borongásban-ragyogásban szűnni nem akaróan siratjuk. Mégis nehéz róla beszélni – nehéz,
mert talán nem tettük ezt eleget még életében. Mert Tóth Árpád leánya, Tóth Eszter,
nemcsak a „nagy költő leánya”, hanem költő is. S a költészethez nem illik a múlt idő.
A jelenben is fénylik, s bevilágít a jövőbe. Nem szabad, hogy az apa oly nagy erővel
sugárzó aurája elhalványítsa a leány alkotói tehetségét. Tóth Eszter „öncsillogása” valódi; nem utánzat, jól megkülönböztethető, saját tehetségére szabott. A maga helyzetében, a maga válaszát keresi, az apától is származó ihletettséget saját gondolati erejével
tölti meg. Kutatja helyét a létben: „Hol voltam? Mint Persephoné: erők közt a sötétben. A búzamag utáni és kalász előtti létben, a meg kicsöndülés között föl és föl egy
zenében, úton, nyugvástalan, az út nyitott végtelenében.” (Szerelem.) A búzamag utáni
és kalász előtti átmenet ideje az övé – mint korunkban csaknem mindannyiunknak.
Még minden megtörténhet az emberiséggel: a beérés csakúgy, mint a teljes lepusztulás.
Eszterünk beérett. Nem érte készületlenül a halál. Tudta, körülbelül tudta, honnanhová megy és miért volt itt. Az apa is, Ő is szemüveget viselt. Tóth Árpád szemüvege
egy kissé párás: a párán keresztül a szép még sejtelmesebb, s a szörnyek sem szörnyek
igazán. Tóth Eszter szemén az üveg a komoly keretben folyamatosan tisztított.
Ugyanazt a táblát, életszeletet nézik, de a kalásszá érés más és más fázisában. Más
a lencse élessége is. Amikor még tapinthatóan itt volt, ezt írtam költészetéről, amikor
annyi év s a József Attila-díj után a CET díjat megkapta: „Magyar és egyetemes, tudatos és érzékien látomásos. Transzcendenciával átitatott, de nem prédikál édeskésen,
közhelyesen. Tragikus alkat – mégis fanyar iróniával megáldva. Szigorú – de sohasem
szeretetlen.” Hét kötete után – versek, esszék után – az utolsó pillanatig dolgozott életlezáró, összegző könyvén – Isten kegyelme, hogy elkészült vele. Ez a mű beskatulyázhatatlan, hamarost az olvasó is meggyőződhet róla. Memoár, dokumentum-regény egy
letűnt korról, s egyben bölcseleti megnyilatkozás azokról a kulturális életet meghatározó vagy árnyaló személyiségekről, akiket Ő különleges családi helyzete révén még
ismerhetett. Igazi szellemi csemege lesz! Mint ahogy versei is azok. Egy korai versét
akár ma írhatta volna. A banda sorsa. „Bandában, mint mindenkor aki fiatal, ügettünk,
s még búsan is vidám volt a dal. …Egyikünk már idegen, másikunk halott, s van, akitől
félni kell, hátha eladott… van, ki választ új hazát,… Nyugat és Kelet akcentusa bontja
majd közös nyelvüket. De szomorúbb, hogy akik maradunk, egymást most sem értjük
már, magyarul.” Talán legszebb vallomása a magyar nemzethez, amit Kodály ravatalánál írt, a választott sokaságról: „Kik vagyunk itt? A tömeg? A nemzet? Ó, mi az vagyunk, aki az árokparton énekelt, az az egy… Az az egy, kit tüzes nyelveken szólásra ő
vert fel: az vagyunk itt. Minden népek közt egyszeri - - -” Költészetében együtt van,
egymást kiegészíti a közösségi sorsvállalás és az egyén kikezdhetetlen méltósága, kozmikus feladata: Emberi madárdal. „Csillagok hátán csillagok. Hát aztán? Én meg én
vagyok. Világ, nem is egy, de száz egymás hegyén. S ha ezerszer is ennyi! Én vagyok
én. A boldog. Míg száguldanak a befejezett égboltok – alacsony szobájában az ügyet-

42

tiszatáj

len, ki új eget indít, az egyetlen.” A beavatott felismerése ez, legnagyobb szakrális titkainkról. Hangja mégis mindig emberi marad, a szeretett lények elvesztése – mint
most minket az övé – mélyen érinti. Bravúros, merész képeivel és antropozófiai tudással áthatott siratóverse, a Feltámadás egy betyárnótára, nem tagadja le a hús-vér veszteség feketedő sebeit – de nem mint olcsó vigasztalás, hanem mint eleven vigasz él a lelkében a Megújulás: „Apró tajtékkal nap meg éj a test fölött ha összecsobban, az évek
buggyanó körén más lélek jő fel, cserélt csontban… halálaid halvány tava megüti lágy
habbal a rétet, s zöld gyűrűzésben ki-be lép, s vált, visz, tovább s feljebb az élet.”
Látod, Eszterünk, saját szavaid erejével és gyermeki bizalmával búcsúztatunk mi is
téged, sóvárogva kívánjuk, hisszük, így van: nem az elválás végleges, hanem a találkozás biztos.
Sokat beszélgettünk, törzshelye ovális asztalkáinál, később a Hajós utcai patinás
otthon karszékeibe süppedve, sokunk anyai barátja volt – s csendes esti szólongatásainkban az ma is… Ars poeticája bátran szembeszállt mai, átgondolatlan, felszínes divatokkal, hamis hírverések nem kábították el, hirdette az olvasható, tovább-emelő művek fontosságát, persze, nem úgy, hogy a zavarosba lépjünk vissza, az ösztönökhöz,
hanem előre igyekezzünk, ahol a szellem sugárzik. Tóth Eszter szándéka és képessége
ritka és példaértékű ebben a felbolydult világban: összebékíteni, harmóniába hozni
a látszatra egymástól távol álló dolgokat; a legkisebben is fellelni a legnagyobbat, s legnagyobban is fellelni a szegény kis emberkék mindennapi sorsának értelmét. Kulcsszava ennek az emberi és költői működésnek a legalább valamiben találkozás a csakazértis-elkülönülések helyett. Nála nincs törés az emberi és a költői minőség között.
Tudta és tudja ez a törékeny test, sokat szenvedett lélek, törekvő szellem, s mi vele
hisszük: „De ahol kiakad az emberi szemszögből szelíden: a szörnyű, az érthetetlen,
szakadt fénylés-sötétlés megtart engem. Ha verdesek-szállok, ha nem, helyem van, rezzenéstelen.”
Eszter, a mi Eszterünk, néhány éve brutális, ostoba támadás fizikai áldozata lett
– a lelke is alig gyógyuló sebet kapott. Csak a szelleme tartotta életben, az maradt töretlen. Kicsi madárteste nem hagyott nyomot az ágyban, de izmos lélekszárnyai emelték
át a ki tudja, milyen mértékben és miképpen más világba. Az űr, a hiány bennünk keletkezett, de a remény is, amit örökül hagyott. Nem szólhatunk többé vele, szokásos
módon. Nem a fül hallja, nem a szem látja. De szívünkben megképződik s a matériához idomult agyunkban meg-megcsendül a lénye. A „tűz-víz” játékról kérdez egykor
a gyermek. Az unoka kérdez: Hol van nagyapa? Hol van Tóth Árpád? A szobában?
Víz, víz… A fényképében? Langyos az is. Hát a könyvében? Tűz, tűz… Ott van, amit
írt, abban. Tóth Eszter is hátrahagyott betűk remekmívű épületeiben lakik; el nem
kallódik, őrzi a nagyidő. S mi, akik annyira szerettük, a bordáink közé rejtve visszük
emlékezetét. Talán üzen majd. Hiszen mindig, minden körülményben jelt adott;
bánatban, örömben osztoztunk vele.
Úgy tudják, ha valaki távozik, hagyjon maga után egy könyvet, egy fát és egy utódot… Eszter, lelkecske Eszter: te teljesítetted. Fiút hagytál a zenének, irodalmat a világnak, s szeretetből ültettél fát barátaid szívébe. A fiad folytat, a könyveid bizonyítanak,
s bennünk örökzöld lombokat hajtasz. Isten tart közöttünk.

2001. december

43

Irodalom és Szolidaritás

Húsz év után
December 13-án lesz húsz esztendeje, hogy Lengyelországban bevezették a hadiállapotot. Tűzzel-vassal. Éjszaka törtek rá a Szolidaritás embereire, ezreket internáltak,
kihirdették a statáriumot. Nem rendkívüli állapot volt ez, ahogy nálunk magyarázták
s tömegtájékoztatásban a hatalom sima szájú cselédei, hanem valóságos háború a társadalom ellen. Mintha akkor véget ért volna a remény ideje. A Jaruzelski tábornok vezette junta betiltotta a Szolidaritást, a kommunista diktatúra történetének legnagyobb
népmozgalmát.
Magyarországon lélegzetvisszafojtva figyeltük, mi történik a Kárpátok túloldalán.
Tapasztaltuk a rendőri szervek fokozódó éberségét. A kommunista hatalom képviselői
éppúgy tisztában voltak vele, hogy bennünket is közelről érint, ami ott történik, mint
az ellenzéki gondolkodású értelmiségiek vagy az utca embere.
A magyar tömegtájékoztatásból hónapok óta ömlött a lengyel-ellenes propaganda.
Jól végezték a dolgukat az újságírók, egyikük-másikuk bizonyára kiérdemelte volna
Goebbels vagy Lenin dicséretét. Azt szajkózták, hogy lusták a lengyelek, nem akarnak
dolgozni, és képesek veszélyeztetni a mi húsosfazekunkat. Ilyen hangnemben magyarok soha nem írtak lengyelekről. 1981-ben a suttogó propaganda – nem függetlenül
a hatalom szándékától – már olyasmit is pedzett, hogy keményebb kézzel, akár fegyveres erővel kellene bánni-elbánni a Szolidaritással. Alapos munkát végzett az uszítás.
Nem tudok róla, hogy 1990 után a szabad Magyarország bárkitől is számon kérte
volna, miért keltett akkor gyűlöletet egy másik nép ellen, miért terjesztett előítéleteket.
Tavaly októberben a budapesti Lengyel Intézetben magyar és lengyel történészek,
politológusok, egykori ellenzékiek idézték föl a Szolidaritás megszületésének a körülményeit és magyarországi visszhangját. Azt hiszem, senki nem vonja kétségbe, hogy
annak a nagy, világtörténelmi átalakulásnak, amely végül a kommunizmus bukásához
vezetett, egyik jelentős fejezetét Lengyelországban írták. A szakszervezeti köntösben
kibontakozó hatalmas tömegmozgalom a diktatúra egyik eszmei alappillérét ingatta
meg, tette kérdésessé: azt nevezetesen, hogy ez a politikai-hatalmi rendszer a munkások nevében beszél, holott valójában csakis a szűk elitnek, az „új osztálynak” az érdekeit szolgálja.
A Szolidaritás magyar visszhangjáról szólva nem szabad megfeledkezni azokról
a magyarokról, akik szoros kapcsolatban álltak a lengyel mozgalommal, és igyekeztek
– képletesen és valóságosan is – hazahozni eredményeikből, módszereikből, amit csak
lehet. Külön kutatómunka derítheti ki ennek a tevékenységnek a részleteit. Itt csupán
azt a két, hatvanas évek elején Lengyelországba „disszidált” magyart, Engelmayer
Ákost és Brendel Jánost említem, akik 1980–81-ben ott, kinn igyekeztek a maguk lehetőségei között megszólaltatni a másik Magyarország hangját. De nem feledkezhetünk
meg a hazai demokratikus ellenállás jeles képviselőjéről, Pákh Tiborról sem, aki 1980

44

tiszatáj

tavaszán, még a Szolidaritás megszületése előtt, részt vett egy fontos tiltakozó akcióban, a Podkowa Lesna-i éhségsztrájkban.
És ha valaki nagyon odafigyelt – nem csak a politikai rendőrségnek tűnhetett föl –,
észrevehette Magyarországon a lengyelek iránti rokonszenv jeleit is. A bátrabbak még
a Szolidaritás jelvényét is kitűzték, mások pedig egy olyan jelvényt hordtak, amely
egyszerűen egy magyar és egy lengyel zászlócskából állott.
A magyar irodalmi világ ebben az időben szüntelen harcot vívott a cenzúrával, és
szerkesztők, írók nemegyszer megtalálták azokat a réseket, melyeken keresztül igazat
mondhattak. Ennek a közegnek nem kis részét izgalomban tartotta a lengyel Szolidaritás. Néha idehaza is sikerült megszólaltatni a nyilvánosság előtt a másik Magyarország
hangját. Pedig a cenzúra – különösen 1981 nyara után – egyre keményebben zárt, ha
lengyel témáról volt szó. Maga a Tiszatáj sem kerülhette el a feddést júniusi krakkói
irodalmi-kulturális összeállítása miatt. A Mozgó Világ márciusi számát a megjelenést
követő napon elkobozták Sükösd Miklós Áron lengyelországi riportja miatt.
A hadiállapot bevezetésének a hatását jól lehetett érezni a Magyar Írószövetség
közgyűlésének második napján, amikor a hatalom képviselői és a kollaboráns írók
a lengyel példával fenyegetőztek. De a következő időben megszülettek a magyar szolidaritás versei is. Az újvidéki Új Symposion pedig egy egész számot szentelt Lengyelországnak, a lengyel irodalomnak. Ebben a folyóiratszámban vajdasági magyar írókköltők fejezték ki együttérzésüket a sötétségbe borult Lengyelországgal.
Összeállításunk írásai tanúságtételt jelentenek a magyar–lengyel barátság nemes hagyománya mellett. Tanúsítják, hogy azokban a sötét hónapokban sem aludt ki ez
a láng. Mintha negyedszázad távolából üzentek volna azoknak a lengyel pályatársaiknak, akik oly szép irodalmi emlékművet állítottak verseikkel a magyar 56-nak.

Kiss Gy. Csaba

2001. december

45

MÓZES LAJOS

Tavaly Lengyelországban
ÚT A TENGERHEZ
A Szolidaritás szakszervezet különvonatára várunk a varsói pályaudvaron. A különvonat késik. Úgy nézem, rajtam kívül senki sem türelmetlen. A lengyelek megszokták az utóbbi időkben, hogy mindenre várni kell, mindenért sorba kell állni.
Csendesek, fegyelmezettek és figyelmesek. Legalábbis ahhoz képest, amilyennek én
ismertem őket, még hetvenhétből. Büszkék rá, hogy feleannyi alkohol sem fogy el,
mint tavaly, ilyen időtájt.
A kabátokon virítanak a „Solidarnosc” emblémái. Fehér alapon vörös betűk,
mintha egy csapat rohanna zászlót lengetve. Fehér-vörös lengyel zászlót. Gdanskban
festették először a falra, onnan terjedt el az egész országban, s lett a szakszervezet jelképe. – Nehéz utunk lesz – mondja Maciej barátom. Séta a peronon. Rengeteg fiatal
férfi, és néhány nő. Ünnepélyes arcok, határozott kézfogások, halkra fogott beszélgetések. Gyászszalagos koszorúk és virágcsokrok.
Húszperces késés után megérkezik a szerelvény. Rozoga, öreg kocsik. Fűteni azért
lehetne őket, de a kupéban olyan hideg fogad bennünket, mintha eddig direkt hűtötte
volna valaki. Útitársaink – három lengyel férfi – rezzenéstelen arccal elhelyezkednek
a hideg műbőr ülésen. – Később lesz fűtés? – kérdezem. Mosolyognak rajtam, mint egy
kíváncsi kisgyereken. Lehet, hogy lesz, mondja Maciej, de sálat vesz elő a csomagjából.
– De nem biztos. Nálunk most semmi nem biztos. –
Jó kis út lesz, gondolom, tizenegytől hajnali négyig, ha nem lesz további késésünk.
– Büfékocsi van? – kérdezem, de már csak azért, hogy egy jót nevethessünk együtt.
Mert ha abból indulunk ki, hogy „egy jó nevetés felér egy ebéddel” – akkor a fűtéssel
is, bizonyosan.
Zötyögünk. Szemben velem egy markáns arcú, ötven év körüli férfi ül. Fizikus.
Neki van közülünk egyedül irhabundája. Barátom, Maciej hozzám hasonlóan téliesített nátó-dzsekit visel, az ablaknál ülő két varsói munkás pedig fényes műbőr kabátot.
Viszont ugyanolyan műanyag Solidarnosc jelvény van valamennyiünkön. A jelvények
– egyelőre – demokratikusak, bár már láttam pár bronzból készült ötvösmunkát is.
Zötyögünk. Néha megállunk, majd újra nekilódulunk. A fizikus az életéről mesél,
és a lengyel történelemről. Közben váltók felett csattogunk át, sötét mezőn ácsorog
a szerelvény, néha pedig robogunk, mint egy gyorsvonat. Háború, az ellenállási mozgalom, a legendás varsói felkelés. A közös határ, a hozzánk menekülők ezrei. Tízezrei?
Találgatjuk, aztán rálegyintünk. Majd kiderül egyszer.
Történelemóra a hideg fülkében. A nagypolitika és Lengyelország. A sztálinizmus
és a törvénysértések. Gomulka főtitkár és a VII. plénum. És minden válság és újrakezdés mögött az Anyaszentegyház. – Lengyelország ma katolikusabb, mint történelme
során bármikor – mondja a férfi.
Robogunk. – Reformátusnak neveltek, és ateista vagyok – mondom. Sosem értettem igazán a katolikusokat.

46

tiszatáj

– Nem baj – mondja, és türelmesen mosolyog. – Én pedig ötvennégytől hetvenegyig párttag voltam. A gdanski események után léptem ki. Megkérdeztem: az áldozatok huligánok voltak, vagy megtévedt elemek, vagy pedig elkeseredett felkelők? Nem
tudták megmondani. Ígérgettek fűt-fát, hogy mostantól kezdve másként lesz, de
ugyanazt csinálták, mint az elődeik. Hazudtak és harácsoltak. A tönk szélére vezették
az országot.
Szóba kerülnek a felesleges nagyberuházások, az eltékozolt milliárdok, a titkos
svájci bankbetétek, a luxusvillák, vadászlakok, a külön üzlethálózat, és a valutaboltok.
Ismét Gdansk.
– Hónapokig hol volt, hol nem volt kenyér, tej, hús. Órákig kellett sorba állni
a legszükségesebbekért is. Máshol sem volt, de Gdanskban volt a legrosszabb az ellátás.
Ezek után jelentették be az áremeléseket. Negyventől száz százalékig emeltek. Az akkori politikai vezetés „nem gondolta volna”, hogy az emberek kimennek az utcára. De
hát addig sem volt jó életük, mit várhattak az áremelések után?
Ülök és hallgatok. Egy élelmiszerben gazdag ország állampolgára vagyok. Kenyérért utoljára 1956-ban álltam sorba, és akkor is hamarabb hozzájutottam, mint tegnap
a lengyelek a Marszalkowszkán.
– Semmit nem tudunk pontosan azóta sem. Tíz év telt el. Felelős? Az nincs. A katonaság és a rendőrség lőtte a munkásokat. Utcai harcok voltak. Legalább száz halott
maradt az utcán. Van, aki többet mond, van, aki kevesebbet. Ezért léptem ki a pártból. Nem tehettem úgy, mintha mi sem történt volna.
Városhoz érünk. Fáradtak vagyunk. A folyosón dermesztő hideg. A szomszédos
kupé ablakát, ajtaját nem lehet becsukni. Hiába nyomjuk, nem moccan. Bevág a szél,
csattognak a függönyök. – Nálatok, Magyarországon ez nem fordulhat elő – mondja
a férfi.
– Lehet, hogy nem – válaszolom.

(Commandante)
Tengerpart, fehér föveny. Soha ilyen decemberi napsütést! Lekívánkozik a kabát
rólunk. – Fürdetni kellene – mondja Maciej. A tengerbe nyúló famólón a Szolidaritás
zarándokai sétálgatnak. Etetik a sirályokat, fényképezkednek. Csoportképek a jövő
számára. Előjegyzés erre a mondatra: „és ez itt mi vagyunk, 1980. december 16-án, kisfiam.”
Messzire látni. Moccanatlan a zöldes víztömeg, még a cölöpök körül is csak finoman fodrozódik. – Ebből ma még olyan vihar lesz… – jósolja Maciej. Háttérben
Gdansk. Kikötő, óváros, hajódaruk és templomtornyok a lakótelepek karéjában. Sehol
egy felhő. Nyári kék az égbolt.
– Ismerős – mondja Maciej, és egy magányosan közeledő férfi felé mutat. – Spanyolos. Végigharcolta a polgárháborút.
A férfi magas, sovány. Rajk Lászlóéra emlékeztet az arca. Mondom neki. Mosolyog. – Nem ismertem személyesen – mondja. – Lukács tábornokot ismertem. De sok
magyar volt…
Neveket sorol a Nemzetközi Brigádból. Leül a cölöpre és kenyeret dobál a sirályoknak, hattyúknak, vadkacsáknak. – Biztosan hallották maguk is, amit mostanában
mesélnek, hogy Lukács tábornokot a GPU tette el láb alól. Hát nem igaz, én ott voltam, azon a frontszakaszon. Másnap nekem is azon az úton kellett mennem, ahol az ő

2001. december

47

kocsiját találat érte. Néha lőtték az utat a németek. Nem lehetett kiszámítani. Véletlen
volt…
Hallgatok. Még nem harcoltam sehol, pedig már nagy fiam van. Egy viszonylag
nyugodt ország állampolgára vagyok, és gyakran járok moziba. A fővárosban élek,
késő este is kapok a közértben kenyeret, sonkát, vajat. Fogolytábor, a Nagy föld,
a lengyel hadsereg megszervezése hadifoglyokból. Tífusz és ütközetek. Hallgatom az
idős férfit, nem tudom eldönteni, irigyen, vagy csak kíváncsian. Az új néphadsereg
szervezése, országépítés, a Kommunista Párt, Poznan, és ismét a híres VII. plénum.
Majd a hidegzuhany.
– Parancsnok voltam a hadseregben. Egyik napról a másikra nyugdíjba küldtek.
Nem csak engem. Aki nem volt eléggé lengyel nekik. Hatvanötben. Mi lettünk a bűnbakok. Hatvannyolcban is. Ezrével mentek ki az emberek. Én nem mentem. Lengyel
vagyok, ez a hazám.
Átnéz rajtam, Maciejt nézi. Maciej nem állja a tekintetét. Lehajtja a fejét. – A lengyel nép nem antiszemita – mondja halkan. Dübörög a fapalló, ahogy két srác kergetőzik. Vidáman nevetnek, végül jelvényt cserélnek. A téglalap alakú mazowsei Solidarnosc jelvényt a köt alakú gdanskira. Cölöpre állnak, átkarolják egymás vállát. Fénykép
készül, háttérben a mindenkor hős várossal, amit Danzignak is hívtak.
– Induljunk – mondja a férfi. – Különben nem látunk semmit.
Lassan megyünk, nem sietünk. A hattyúk, vadkacsák követnek bennünket. A sirályok nem, azok tapasztaltabbak. A KOR, a katolikus értelmiségi klubok, a mindig
visszavont áremelések történetei. A Pápa látogatása.
– Nekünk a magyar út kellene – mondja a férfi. – Nem több, nem kevesebb, a magyar út.
Várok, nem szólok, hátha elmondja, milyen is a magyar út. Nem ő az első, aki
a magyar útról, a magyar modellről beszél. Olyan áhítattal tudják mondani, hogy a magyar út, hogy minden alkalommal zavarba jövök tőle. Ha van, nekem is tudnom kellene róla. De kell, hogy legyen, ha ők innen látják. Egy forint feketén két és fél, három
zlotyi. De még ott van a Kígyó utcai ékszerbolt előtt műanyag fésűt áruló lengyelek, és
a kozsókokat áruló székelyek kontrasztja is.
– Nekünk is vannak szegényeink – mondom – Most ők hallgatnak. Számokat és átlagkereseteket idézek. De látom rajtuk, feketepiaci áron számolják át. Nekik Magyarországot a főváros jelenti, ahol minden van. Élelmiszer, árú, tömött kirakatok és csodálatos neonok, metró és számtalan kötős kisiparos. Budapest és csak Budapest. Esetleg
még a Balaton.
– A magyar modell – mondja a férfi. – Én jártam maguknál azon az autósztrádán.
Tudja, milyen érzés ott megereszteni az autót? A boltokban százféle árú! Felvágott,
szalámi, hús! Olyan a kenyerük, mint nálunk a kalács…
Gyorsvasút. Izgatott és ünnepélyes arcok. Koszorúk és virágok, jelvények és karszalagok. Valami megfogalmazhatatlan, amit jobb híján összetartozásnak neveznék.
A közös ünnep. Keresgélek egy szót a magyarban, ami a szolidaritással egyenértékű.
Lakótelep, falanszterházak. Víkendházak kusza tömege. Százméteres senkiföldje, ismét
egy lakótelep. Lehetne az óbudai is. Polski Fiatot mosó férfi, erkélyről integető gyerekek. Tudják, hova tart a szerelvény. – Közvetíti a televízió is az ünnepséget – mondja
Maciej.
Feltűnik a gyárnegyed. Falak és műhelyek, toronydaruk és feliratok. Az utakon
gyalogosok tömege. Mind egyirányba siet, szemből nem jön senki.

48

tiszatáj

Megérkezés. Innen már mi is gyalog. A szerelvény kiürül. A felüljáróra széles híd
vezet. Olyan tömeg lépked felfelé, hogy csak vállakat és fejeket látni. A felüljárón,
a korlátra támaszkodva kék-fehér csíkos, rabruhás férfi áll. Időtlen és hazátlan kép.
Mosolyog.
– Még van néhány politikai fogoly – mondja a spanyolos férfi. De már csak kevesen, a szélsőségesek közül. – Lefelé lépdelünk. A falakon régi, sztrájkra hívó feliratok,
golyónyomok. – Félek – mondja a férfi. – Mindkét oldalról vannak szélsőségesek, akinek nem a nyugalom az érdekük, hanem a tragédia…
– Ma Gdanskra figyel egész Lengyelország, és a világ – mondja Maciej – Nem lehet
baj.
Sárgasisakos hajógyári munkások állnak sorfalat. Sehol egy katona vagy egy rendőr. Hangos szót, nevetést már régen nem hallani.
– Ilyen alkalom nem volt az utóbbi harminc évben – mondja a férfi. – Állami, párt
és egyházi vezetők lesznek együtt az emelvényen. És persze a szolidaritás vezetői.
Maciej arca feszült. – Már régen kellett volna – mondja. Fiatalabb nálam. Matematikus. Napok óta faggatom, mit jelent neki az egyház, a katolicizmus. Nem tudja, vagy
nem akarja megfogalmazni? Végül annyit mond: a katolicizmus nálunk nemzeti ügy.
Hagyomány.

A tér
A térre érve látni, befelhősödött az égbolt. Szürkül. Az emlékmű meghökkentően
magas és karcsú. Három kereszt, a száraikra feszített horgonyokkal. Egyenként negyvenkét méter magasak – mondja Maciej. Törékeny kompozíció. A keresztek kifelé
fordulnak (írhatnám azt is, a hátukat vetik egymásnak), de nem érintkeznek sehol.
Sodródunk a tömegben. Mi vagyunk a tömeg. – Százezer ember? – kérdem Maciejt.
– Nem tudom – válaszolja. Becsülgetem a teret. Nagyobb, mint a Hősök tere. Az emlékműtől balra a Lenin hajógyár bejárata. Nincs tovább. Előttünk a mozdíthatatlan
emberfal.
A teret övező házak tetején is állnak – Próbáljuk meg – mondom Maciejnek. Nehéz rábeszélni. Mögöttünk már sokan állnak. Öt perc múlva ez már nagyon jó hely
lenne. Elbúcsúzunk a spanyolos férfitől. – Jobb helyet keresünk – mentegetőzik
Maciej.
A házak kapuiban sárga sisakos hajógyáriak őrködnek. – Nem lehet, mondják,
– Magyar – mutat rám Maciej. – Direkt azért jött… megenyhülnek. Kíváncsian néznek. Tárgyalás kezdődik. A tetőre semmiképpen nem. Esetleg lakásba. – Jó lesz az is –
egyezem bele.
Harmadik emeleti lakás. A házigazda ötven év körüli munkás. Magas, szikár, de
bőbeszédű ember. Kezet fogok még vagy harminc emberrel. Az ablakhoz engednek.
Sűrű tömeg a téren. Ennyi embert én még nem láttam együtt. Feleennyit sem.
Négy reflektor játszadozik a felhős éggel, de amikor az egyik végigpásztár a térre nyíló
mellékutcán, akkor látom, az is, a látóhatár végéig tele van emberekkel.
– Ez a nap a mienk, gdanskiaké – mondja házigazdám büszkén. – Történelmi nap.
– Mellém áll, körbe mutat: – Ezen a téren nem haltak meg sokan, de itt van az emlékmű legméltóbb helye. Talán öten haltak meg itt. Amott álltak a tankok, ahol most
az emelvény van.

2001. december

49

Bólintok, nézzük egymást. Megfogja a vállam. – Jobb állva meghalni mint térden
állva élni. Elhiszi nekem? – Bólintok. Távcsövet ad a kezembe. Magnetofont készítenek elő, és fényképezőgépeket. Vita. Kétszázezer ember, vagy háromszázezer ember?
Félmillió? Házigazdám az óráját nézi. – Még egy történelmi perc – mondja.
Az emlékmű és az emelvény körül haditengerészek díszsorfala. A következő kör
a sárga sisakosoké. A harmadik kör maga a moccanatlan embertömeg. Besötétedett, és
a tenger felől fúj a szél. Kezdődik a visszaszámlálás. Tíz, kilenc, nyolc, hét, hat, öt, három, kettő, egy, zéró…
A téren és a szobában minden mozgás megáll. A négy reflektor egy pontba lövelli
a fénysugarakat, majd lassan, összehangoltan fordulnak az emlékmű csúcsa felé. A lélegzetvételt is hallani. Amint a fénysugarak elérik a kereszteket, felvijjognak a hajógyár
szirénái, megkondulnak Gdansk harangjai. Hátborzongató kontraszt a tömeg mozdulatlansága, és a vijjogó, zengő ég között. Valaki sír a hátam mögött? Nem merek megfordulni. Majd csend és mozgolódás. A férfiak összeölelkeznek és arcon csókolják
egymást. – Hát megértük! Sikerült! – Vodka kerül, körbeadják. Elhárítom a kínálást.
Hosszan magyarázom, nem ihatok, a májam beteg. Csak teát. Maciej majd iszik helyettem. A házigazda felemeli a poharát. – Együtt mentek a díszszázad előtt! Erre
igyunk! – Felhajtják az italt. Kint már szemerkél a havas eső.
Távcsővel figyelem az emlékműavatás bonyolult rituáléját. Állami és pártvezetők,
papok és katonák, a szakszervezet vezetői, és számomra ismeretlen civilek bonyolult
tiszteletadása ez. Egy ismerős arc: Olbrychski. Amott pedig talán Wajda. Lech Walesa
meggyújtja a lángot a három kereszt tövében. – Hat gyereke van, és példás családapa –
mondja Maciej. Évekig nem volt állása. Hallgatnak rá az emberek. Majd figyeld csak,
ahogy beszél. Olyan az akcentusa, mintha nem is lengyel lenne. Pedig az. Nagyhatásúak a beszédei. –
– Walesa közülünk való – mondja házigazdám – Hiszünk neki. Sokat megtett,
amire csak kevés ember lenne képes. Igaz ember, és jó lengyel. Nekünk ő nagy biztosíték.
Beszédek. Emlékezés a hősökre, akik az életüket adták a mai napért. Együtt a nemzeti egységért. Türelem egymás iránt. Valamennyien lengyelek vagyunk. Nekünk kell
megoldani. Csak mi oldhatjuk meg. – Egész Lengyelország a televízió előtt ül – mond
ja Maciej – Ami itt elhangzik, az mind történelmi jelentőségű.
Kint zuhog a havas eső, fúj a szél. A tömeg csak áll, senki nem indul hazafelé. Esernyők és zászlók a fejek felett. Az elesettek névsora. Minden névre a kórus felel: „Dicsőség emlékének”. A krakkói érsek felemeli a kezét. A tömeg megmozdul, mintha
egy test megborzongana – és letérdel.

Hazafelé
Sodródunk az emberek között. Nagy pelyhekben hull a hó, de azonnal el is olvad.
Latyak. A távozás már frivolabb élmény, mint a megérkezés. Vitatkozó csoportok és
megkönnyebbült nevetések. Különbuszok az ország minden tájáról. Polski Fiat folyam az utakon. Maciej szótlan. Úgy tűnik, szomorú valamiért, de az is lehet, hogy
csak fáradt és éhes. Kikötő, óváros, a Királyok Útja.
– Enni kell – mondom. Tolsztojnak lehetett ilyen a tekintete, mint Maciejé, gondolom. Bólint. Az ajtóban megáll, fásultan néz végig a zsúfolt helyiségen. Széket szerzek,
helyet kérek. Csak kétféle étel van, nem nehéz rendelni. Eszünk. Meglátom az első ré-

50

tiszatáj

szeg embert Gdanskban. Elhúzódnak tőle az emberek. Minden asztalnál hatan, nyolcan ülnek, nála senki. Sír és énekel, kivetettsége végleges. Rosszul öltözött és részeg.
– Elhagyta magát – mondja Maciej szigorúan. – Pedig most senkinek nem szabad elhagynia magát.
Teázunk. A Szolidaritás zászlaját felszentelte az egyház. Egyre csak ez jár az
eszemben. Lehet, hogy csak azért furcsa nekem, mert soha nem láttam még zászlószentelést? Mert református neveltetésű vagyok és ateista? – Te ezt tényleg nem értheted – mondja Maciej.
Ismét az utca. Szegényes kirakatok és díszes plakátok. Csörömpölő villamosok. Eldobált papírok, üvegek. Rengeteg hulladék. Mintha máris másnap lenne.
Éjszaka, ismét a Szolidaritás különvonatán, három fiatal férfival. Zsipp-zsupp, recsegnek a zipzárak, levesszük átnedvesedett cipőnket is. Jó meleg van. Elhelyezkedünk. Lech Walesa beszédén vitatkoznak. Óvatoskodó volt? Érezni belőle a jövő megalkuvásainak előszelét? Ilyen mérsékelt beszédet még nem mondott soha, állapítják
meg.
Katolikus szakszervezet? – dobom be a kérdést. Robog a vonat. Mindenki mást
mond. Ugyanarról a beszédről négyféleképpen vélekednek. Kiabálnak egymással. Lehülyézik egymást és kibékülnek. Fülkénk előtt részeg srác imbolyog. Jön a kalauz és
kéri a jegyeket. Ő is szolidaritás tag. Hőség van. Kérjük, tegye kisebbre a fűtést. Megpróbálja. Nem biztos, hogy sikerül, mondja.
Vita. A Párt és a Szolidaritás. Lehet együtt? Meddig lehet együtt? Ötmillió, vagy
hétmillió tag? Hosszas érvelések és közbevágások. Adatok és sejtések. A „szerintem
úgy van” monotóniái. Aztán a kiegyezés: majd meglátjuk.
Elcsendesedünk, elhelyezkedünk. Mindenki bevackol egy kis szunyókálásra. Forró
a műbőr ülés. Kinyitom az ajtót, de a folyosón is hőség van. A részeg srác mentegetőzik. – Ne haragudj rám, többet ittam – Mondom neki, hogy nem haragszom, és máskor ne igyon többet. Arrébb támaszkodik egy fülkével. Bóbiskolunk. Robog a vonat.
Szemben ülök Maciejjel. Felriad, leveti a pulóverét, ingét. Izzad.
– Látod ezt? – kérdezi, és körbemutat a fülkében. Amikor jöttünk, majd megfagytunk, olyan hideg volt. Most meg a hőségtől alig élünk. Hát ez Lengyelország.
Budapest, 1981. január 5.

Új Symposion (Újvidék) 1982.

2001. december
51

52

tiszatáj

Új Symposion (Újvidék) 1982.

2001. december
53

54

tiszatáj

CSOÓRI SÁNDOR

Senkid, barátod
Lengyelország: villámsújtotta Krisztus-szobor,
megfeketedő sebeid körül
cirkál a júliusi napfény
s legyek csókolgatják a csontodat újra.
Rosszkedvű vagyok érted,
mintha egy büdös kamrában feküdnék én is letaglózva
s korpaleves tükrében
néznék egy szekfűszálat.
Lehetnék Rákóczi kis úrfid, lovatlanul,
templomaid falát támasztó diák,
hársfaillatú katona, aki most ér csak haza
egy hosszúra nyúló háborúból,
halottai a földben, ruha nélkül,
s fölötte fecskék, bódult bogarak
és romvárosok égre vágódó füst-kalapjadehát kid vagyok, nagyhitű, sápadt ország?
Senkid, barátod, csalános magyar,
ki címeres utcáidon lődörög áfonyaízű délben
s igaz gyászában is
szeretőt keres magának lányaid közül,
mert érinteni akar,
mert szorítani,
tombolni veled levél- és sugár-zenére,
tűrni a poshadt cékla szagát órákon át
a zöldségesbolt előtt,
tűrni a tűrhetetlent,
a legvadabb reményért sorban állva.
1981. július

2001. december

55

TÓTH ERZSÉBET

Vallomás
Olyan szép vagy mint Lengyelország
arcodra álmaid vésnek lövészárkot
olyan szép vagy mint Lengyelország
szemedben sírnak a katonák
fekete fenyőktől tanultál méltóságot
kitől tanultál népet és hazát
templomod honnan kapja világosságát
kezed honnan veszi a sztrájkjogot
ki küldte rád ezt az éjszakát
ahol már csak a pisztoly ragyog
már lélegzeted is lázadás
arcodra álmaid vésnek lövészárkot
In: Ismeretlen könnyű szívvel (Válogatott és új versek)
Felsőmagyarország Miskolc, 1997.

56

tiszatáj

CSORDÁS GÁBOR

Nulla óra
aludj csendesen forradalmam
dermedt fenyőlomb éjszakánk
nyírfáktól illatos hajadban
gázolnak ijedt katonák
szemhéjadon goromba árnyék
ki verte össze arcodat
fegyverrel az erdőn ki jár még
ha puskacsőbe néz a vad
és a halottak egyre nőnek
és férfiak ütik a nőket
mert elhiszik hogy nincs tovább
kikapcsolom az éjszakát
kezem csípődön nulla óra
nincs semmi csak hó hull a hóra
1982. január

2001. december

57

fehér-piros
SZONETT
ha pirókok égnek havas szavannán
ha csücsörít a dudoros magiszter
ha fehér forró lepedők kopognak
ha rózsaszín karok bubája spriccel
ha hullámzik az ezüsthangú asszony
ha fagyos húson csikorog a macska
ha lázas rothadt kígyó teng a szájban
ha a galambban kigyúl a kalitka
ha parázsrúgó sarkunk elsötétül
ha hekatombán dübörög a verbunk
ha eltemetnek óriási hullák
ha nem hallatszik makacs röhögésünk
ha küldve vagy pálinkaszárnyú angyal
ereszkedj ránk hogy ártatlan maradjunk
(Újvidék) Új Symposion

58

tiszatáj

KOVÁCS ISTVÁN

Láttam
(Nagygyűlés,
szerda

Krakkó,

1981. június,

délután.)

Én csak néhány embert láttam,
őt meg őt is, de arctalan.
Engem is csupán annyi látott,
egy-két más ő, de arctalan.
Az emelvényen-látott látta,
kit ő meg ő arctalan látott,
s kiket én arctalan láttam,
látta az emelvényen-látott.
Benne százezer őt láttam,
s annyi az ő, ki benne látott.

2001. december

59

TORNAI JÓZSEF

Sír az út elõttem
Sír az út előttem,
Bánkódik az ösvény,
még az is azt mondja,
áldjon meg az isten.
Miért nem dolgoznak?
mondta a lengyelekre
szaggatott, messze-vonszolódó felhők alatt
a magyar ember,
sírva-sírt az októberi esőben,
most nem rándulnak meg idegei
ha magyar ember szeme
sír
a szomszéd szürkületben;
azt kérdezi a költőitől:
mennyit kerestek, senkiháziak?
Összevont, borzas szemöldökkel
nézi a történelmet:
árulást orront, összeesküvő
vér-madarak röpülnek
éjszakázó agyában,
a magyar ember
szereti a saját szabadságát,
visszahőköl más magyar ember
szabadságától
zsíros száját megtörli,
álma elszáll a nyárfás délutánban,
szellemi Dávidjai megszületnek,
aztán legyőzik őket a magyar Góliátok,
a magyar embert
isten szétszórta
a világ minden szigetére,

60

tiszatáj
városába,
egyetemére,
csirkegyárába,
országát egyszer már körülnyírta a nagyolló,
most lugast futtat
a nyaralója elé,
kibomlanak jövendője rózsái
tüskéikkel-indáikkal,
befonják lábát,
befonják az utat:
sír az út előttem.

2001. december

61

SÜKÖSD MIKLÓS ÁRON

Mához egy hétre
Forog, forog a lemez a dél-alföldi előfelvett-laktanya egyik KISZ-klubjában. A korongon a nagy katonasláger, az Elhagyom a várost az Eddától. Vasárnap van, három
nappal a leszerelés előtt; a szekrényekben lógó civil ruhák mágikus ereje percről percre
csökken – nemsokára viselhető ruhadarabokká minősülnek –, az udvaron az utolsó látogatók az elérhető közelségbe került nyári programot beszélik meg azokkal, akik egy
éven át saját otthonukban is csak vendégként jelenhettek meg. A sportpálya nemcsak az
álmosító hőség miatt üres – sportolni a balesetveszély miatt (nehogy az esetleges sérülés akadályozza a leszerelést) nem szabad. Napi 15 órán át olimpiai közvetítés, és mellette a lemezjátszó. A refréneket – a sportriporter több tévéből harsogó hangját túlkiabálva – az egész századszint együtt énekli. Egyszer, egy szép napon, tudom, hogy elhagyom a várost, ahol élek. Mindent itt hagyok, mit a város adhatott, igen, holnap, holnap
indulok. Igen, elhagyom a várost…
Az ezred néhány napja árvízvédelmi riadókészültségben van – erre azonban az udvaron álló, felmálházott, indulásra bármikor kész teherautókon és csónakszállító járműveken kívül nem sok jel mutat. A Bodrog, a Berettyó és a Kőrösök nagyon messze
vannak, sokkal közelebb a díszterem, s a másnapi – utolsó – politikai előadás, mely
a leszerelés és a tartalékállományba helyezés jogi tudnivalóiról szól. A srácok között
– többségük alig több mint egy éve a gimnáziumi évzárón ült ilyen szép sorokban –
hirtelen zavar támad: a forgalomirányító szakaszt rendelik ki az előadásról.
Ők már tudják, a többiek még csak sejtik. Az előfelvettek utoljára 68-ban nem szereltek le időben – súgja valaki bizakodva. Nem biztos, hogy igaz, de semmiképpen sem
elég. Néhány perc múlva szól a riadócsengő.
A forgalomirányítók ekkor már Békés felé robognak, ahol a gátőr figyelmetlensége
miatt átszakadt a Kettős-Kőrös jobb parti gátjának egy alámosott szakasza, közvetlenül
veszélyeztetve ezzel több falut és a környező tanyavilágot. Miközben az ezred a csoportmeleg optimizmusában még leszerelő-nótákat énekelve (Mához egy hétre már nem
leszek itt, elvisz a gyorsvonat engemet is) tömött teherautókon elhagyja a laktanyát, egy
forgalomirányító már Békés főterén figyeli a csak filmen látott kitelepítési műveletet,
az ÁRVÍZVÉDELEM felirattal elsőbbséget élvező magánautókat, mikrobuszokat, homokszállító teherautókat és fekete Mercedeseket. Maga a város nincs veszélyben, de az
egész forgalom rajta megy át. A főutca egyik sávjában – a víz felé – homok- és kőszállítmányok, a másikban – a víz felől – állattranszportok, remegő lábú marhák, riadt nyulak és baromfiak, a zárt teherautó ponyvája alatt egész háztartásnyi bútor – komor
öregember, gyereksírás.

Az éles helyzet bizonyossága
A gátra érkező kiskatonákat felmelegített konzerv, óriási nyílt víztükör és a hír
várja, hogy ők maguk is közvetlen veszélyben vannak, hisz a vékonyka, átázott gát
bármikor megcsusszanhat (erre egyébként néhány nap múlva sor is kerül – szerencsére

62

tiszatáj

csak némi riadalmat okozva). A néhány méter széles földnyelven nemsokára hosszú
sorban dolgoznak a katonák: van, ahol térdig érőn hömpölyög át a víz, és van, ahol
csak a sarat kell dagasztani ásás közben. Mivel homokot idáig nem tudnak kihozni,
a gát saját anyagából kell földzsákokat tömni. Mindenütt a víz elől menekülő bogarak,
hangyák – a vízből kiálló, magányos villanyoszlop szinte mozogni látszik. Döglött állatok, felfúvódott rágcsálók, hártyás szemű madarak, rothadt gyümölcs. Patkányhulla,
férgek. A szemközti, részben már víz alá merült földnyelven két riadt őz és néhány
nyúl próbál menekülni. Váltás nincs, a munka egész éjjel folyik. Pihenni nemcsak
a tisztek figyelmeztetése miatt nem lehet, hanem egyszerűen nincs hol, hisz mindenütt
(a bakancsban és a gumicsizmában is) áll a víz és a sár. A hajnal éhséggel, vacogással és
a Jó reggelt! műsorával köszönt. A rádióból tudjuk meg, hogy a nagy gátszakadástól
több kilométerre, a hosszúfoki csatorna gátján állunk, ami nem más, mint egy út magasított töltése. Ez néhány napig a védelem fő frontja, ha ezen a vonalon áttör a víz
a másik oldalon lévő halastóba, akkor a pontynövendékek egyenesen a falvakba úszhatnának, több érdemleges védőgát egyelőre nem lévén.
A kiskatonák másnap szerelnének le. A vízben a 150 napon át vágott centi utolsó
darabjai. Köztük egy sikló úszik el, magasra tartott fején nyüzsgő hangyakoronával.
Újságírók, fotósok, a tévéhíradó stábja. A kétéltű terepjáró ivóvíz, reggeli – aztán
ebéd – helyett újabb és újabb tudósítókat hoz: a tisztek feszesen nyilatkoznak, s a kiválasztott jelenetet többször játszatják el a tévések. A katonák délután pihenhetnek le,
a mezőberényi gimnázium történelemkabinetjében. A földre terített lószőr matracok
fölött Szent László király képe vigyázza a 36 óra fáradalmait kipihenő, feltört kezű,
elveszett nyári programjaikat sirató egyetemistákat. A következő néhány pihenőt
– nem mindig éjszakát – is itt töltik a gimnáziumi nosztalgiát ébresztő 1/B-s padok között. Aztán egy reggel ruhacsere a kémcsövek között, gumicsizma-leadás a vegyértéktábla alatt, még egy ebéd az iskolaudvaron a raktár mellett (csontváz, kitömött madarak, ősrégi iskolai írógép), és vissza a laktanyába.
Még két nap odabent – az olajkályhákból, a távolugrópálya homokjából és a többi
rejtekhelyről előkerül a nagy bulira előkészített néhány üveg bor, de az utolsó éjszaka
akkor majd jól megmondjuk nekik-balhéja helyett a fiúk a gátról csendesen szunyókálnak. Több éve nem volt ilyen csendes leszerelés: csak egy kis testmozgás – somolyognak
a tisztek.
A vonaton pedig, amellyel a másodpercre is kiszámolt 340 nap után végre elhagyják
a várost, a nagy ötletek helyett – minden állomáson tegyük ki egy-egy ruhadarabunkat,
gondold el, milyen jól mutat a peronon mondjuk hatszáz ballábas kimenőcipő – csendes
a beszélgetés. Milyen volt, mikor leszálltunk a teherautóról, ami pár perc múlva megcsúszott
és lebukfencezett a gátról meg amikor a Konri félrelépett és eltűnt a szivattyútelep nyolcméteres, koszos vizében, azután vigyorogva felbukkant.
Szolnok. Az utolsó összecsókolódzás és még egy kézfogás az ablakból azokkal,
akik jobban ismernek, mint bárki más azelőtt, és most más vonatra szállnak más város,
más egyetem felé. A soha többé együtt érzése, aztán Szolnoktól Kőbányáig, a végső szakaszon megint kísértenek a homok- és földzsákok: elalszanak a hullafáradt fiúk.
Otthon a kutya megugatja a civil ruhás idegent.
*
Augusztus eleje: a néhány napos eszmélkedés időszaka, a civil lét és a füstbe ment
tervek valósága. Közös nyári program csak egy van, a leszereltek közül mintegy másfél

2001. december

63

tucatnyian – bölcsészek, műegyetemisták, színinövendékek, joghallgatók – utaznak
Lengyelországba. A baráti csoport laza párokban-triókban Krakkón keresztül jut
Czestochowába, hogy közös barátjuk kedvcsinálására megnézze a Mária-búcsúval egy
időben tartott hippitalálkozót, melyen főleg lengyel és NDK-s, kisebb számban csehszlovák és magyar hosszúhajúak vesznek részt, jó tíz évvel a mozgalom fénykora után.
Pár nappal később majd megint kettesben a legjobb haverrel: van, aki Berlinbe megy,
van, aki a Tátrában túrázik.
Az első lengyel élmény: Krakkó tele van magyarokkal. Honfitársaink szervezett
csoporttal szállodában, ifjúsági szállón: egyénileg magánháznál és kollégiumokban találhatók. A főtér Mickiewicz-szobrán – körben az óváros patinás házai – magyar fiatalok. Tudod, itt tulajdonképpen olcsóbban élek – magyarázza némi vodka után egy gombafrizurás srác; bőrdzsekijén kokárda, barátnője hajába hátul befont nemzetiszínű szalag. Szemben, a nemzetközi diákklubban nemzetközi iddogálás, utána éjjeli dzsesszkoncert, a szomszédos pincében, a Teatr 38 csöppnyi színpadán dzsesszpantomim
audiovizuális produkció: a Quartier Latin otthon sosem érezhető levegője.
A program hajnalig tart, reggel indulás Czestochowába. Szállás nincs, ezért a pár
napja itt tanyázók és az újonnan érkezettek együtt vonulnak a pályaudvarra, ott eltöltendő a néhány órát vonatindulásig. Fogmosás a vécében, kisbögrével és viháncolással,
aztán elcsendesedő váróterem. Sötétebb, neonfényektől távolabb eső zugában sűrűn
egymás mellé fektetett hálózsákok, suttogás, jóéjszakát-puszik. A kupacban álló hátizsákok közé valaki hurkapálcikákat szúrt. Rajta nemzetiszínű papírzászló.
Két rendőr érkezik. Többen ijedten kukucskálnak a hálózsákokból, de a tapasztaltabbak tudják, hogy itt nem lehet baj. Studenci… csóválják mosolyogva a fejüket a törvény emberei, aztán egyikük tüzet kér. Búcsúzóul meghúzzák a felkínált vodkásüveget
is. Hisz hideg van.
*
Másnap – augusztus 14-én – délután érkezik Czestochowába, a templom csodatévőnek mondott Fekete Madonna-képéhez zarándokoló több tízezer ember. A lengyel egyház által szervezett csoportok – minden csoport élén fiatal szülők tolják a gyerekkocsikat, utánuk óvodás és kisiskolás korúak totyognak, hogy a nagy tömegbe le
ne tapossák őket, aztán egy sor fekete reverendás pap, majd ügyeletes vöröskeresztes
apácák, és csak ezután a csoport – Varsóból érkeznek, csaknem 250 km-es, 9 napos
gyalogzarándoklat után. Fiataljaink már a templomhoz vezető sugárút egyik házának
tetején fogadják őket, lepedőnyi magyar zászlóval integetve az éneklő, hangosbemondóval-gitárral felszerelt, hullafáradt, jókedvű lengyeleknek. Föntről csak hajladozó virágerdő látszik, közte a piros-fehér lengyel, a sárga-fehér pápai és a kék-fehér Mária-lobogó színei. Utolsó előttiként érkezik a magyar csoport. Csupa fiatal, hisz a másfél hetes megerőltető gyaloglást idősebbek nemigen tudják vállalni. Polak-wenger dwa
bratanki, a központi hangosbeszélő épp a kolostor hajdani magyar építőit méltatja. Az
egyetemisták hanyatt-homlok rohannak a tűzlétrához, majd a honfitársakhoz – több
ismerős is akad köztük –, a nagy magyar zászló és a sárga-fehér-nemzetiszínű szalaggal
felpántlikázott kereszt mögött a csoporttal jutnak be a templomba. Magyar nyelvű
mise, prédikációk. Egyetemistáink a csoporttal érkezett fiatalokkal, szikár öregemberekkel és fejkendős asszonyokkal – egy Eger melletti község idősebbje papjával együtt
kelt útra – és a liturgia menetét tátott szájjal figyelő csövesekkel együtt éneklik a Himnuszt.

64

tiszatáj

Ezen az estén a templomdombon óriásira duzzad a sátortábor, kilométereket gyalogolhat az ember anélkül, hogy sátorhelyet találna. A kegyszerboltok fedett előcsarnokában, a megszámlálhatatlan búcsúárusbódéban, a kápolnákban alvó emberek –
a fiatalok hálózsákban, az idősebbek pokróccal, motyójukat ölükbe fogva. A templomba eljutni szinte lehetetlen, bent talán a kilincsen is alszanak.
Késő este szabadtéri mise – a magánbecslések szerint majdnem százezer, égő gyertyát, mécsest tartó, éneklő ember látványa a nem hívőt is szíven üti. Egyetemistáink
könnyeznek. A seregben használt nyelvezet percek alatt tűnik el: ezután napokig
nemhogy káromkodni nem mernek, de ha véletlenül megbántanak valakit, rögtön bocsánatot kérnek tőle.
*
Éjszaka van. A hosszúhajúak táborában – ők is Varsóból jöttek, vállukon több méteres nyárfa keresztet cipelve – most kezdődik az élet. Nemrég ért véget a csak nekik
celebrált beatmise, s a feldíszített kereszt alatt már a Mária-halleluja gitáros feldolgozását éneklik néhány tucatnyian. A kelet-európai hippik többsége nem éppen mai gyerek
– az átlag biztosan huszonöt fölött van. Nem egy sátorból gyereksírás hallatszik.
A sátrak közti pokrócon sorozatban készülnek a közös lekváros kenyerek. Odébb
a hindu szent szövegeket dúdolják. Egyetemistáink mérgesek: fel kéne fogni végre, hogy
az idő megválaszolja a hippik kérdéseit. Vietnam, Kambodzsa és a neutronbomba után
az új hullám más színben látja, más hangnemben hallja az Őrizd a békét meg a többi békedalt, Jenostown után másképp szól a Hare Krisna és a Govandra Dzsadzsaja eksztázisig fokozódó kántálása.
Azért ez a nemzedék mégiscsak a teljes embert kereste, nem úgy, mint az utolsó jövő –
bizonygatja kopott hajú, nagy szakállú ismerősöm, a csövesekre célozva, s hiába adok
igazat neki, látnom kell, hogy a csillogó szemű beatpróféták többsége fényképezőgéppel érkezett: egymást fotózva találkozójuk lényege: spontaneitása vész el. S mást jelentett Chicago ostroma, az amerikai hippik és diákok legnagyobb megmozdulása, mint
annak a néhány NDK-s hosszúhajúnak a ténykedése, akik az egyik kerítés faanyagát
eltüzelve előbb a gazdával, aztán a rendőrökkel szólalkoztak össze. Bár az NDK-ban
most dúl a beatkorszak, nem szabad elfelejtenünk, hogy a haj eredeti hazájában már
hollywoodi szuperkolorokról villogtatják fogsorukat a vállra omló bundák viselői:
azok, akik jó évtizede a legjobban ítélték el Hollywoodot és az amerikai mosolyt.

Kenderillat, máklé
Az egyik sátorból 17 év körüli kislány mászik elő, tépettre formált haja alól gyorsan végigpillant magán – a két alma között tehetetlenül ringatódzik a cicireklámmá
degradált világbékejelvény – aztán a fiúkra villantja szemét.
Másnap hagyjuk el Czestochowát. Búcsúzunk a mütyürkeárusok seregétől: bódéikban mézeskalácstól háromdimenziós szentképen át kisautóig mindent kapni. Nekik
igazán jó üzlet volt a búcsú: a pár sarokkal odébb kapható üveges sört, szendvicset, képeslapot és rózsafüzért dupla-tripla áron adva nem nehéz meggazdagodni. S mindenki
kénytelen tőlük venni, hisz az állami üzletek készleteit épp ők vásárolták fel.
S utolsó czestochowai fénykép gyanánt: egyikük bódéjában teljesen egyforma műanyag keretben, azonos kivitelben kétféle képes slusszkulcstartó kapható. Az egyiken

2001. december

65

az ABBA együttes tagjai illegetik magukat, a másikról az áldásra emelt kezű II. János
Pál pápa mosolyog a figyelmes szemlélőre.
*
Kristóf az autósok védőszentje – közli a másik fityegő. Ez már az Oswiecim felé
vivő országúton rázkódik – úton vagyunk az egykori auscwitz-birkenaui haláltábor
helyén berendezett múzeum felé. Egyetemistáink máshoz nem hasonlítható élménye
ez: azzá teszi a tárlónyi Cyklon-B-gázkonzerv, a tárlónyi emberi haj és a tárlónyi gyerekruha. A folyosón a fényképek: kétszer három sor csíkos ruhás, kopaszra borotvált
halálraítélt nézi mereven az elhaladókat. Azzá teszi a blokkok és barakkok, fürdők és
kemencék változatlanul hagyott, megtekinthető célszerűsége, a szögesdrótok szorongató, kézzelfogható közelisége. A kapu fölött a felirat: ARBEIT MACHT FREI. A halálfej a szögesdróton. Az őrtornyok.
S a halál-blokk egyik föld alatti cellájában a rengeteg virág és égő gyertya: az a lengyel pap töltötte itt utolsó perceit, aki önmagát ajánlotta egy több gyermekes családapa helyett az egyik tizedelésnél.
Elfogadták.
*
Aztán autóstoppal fel a tengerhez. Az autóstop jelentése Lengyelországban egészen
más, mint nálunk – az itthoni tizenéveseken kívül megszokott a buszmegállóban szerencsét próbáló idősebbek látványa: kosaras nénikék, apácák és a pap–mama–gyerekek
felállítású család egyaránt az autóknak integet, és fizet is a fuvarért.
Gdanskban most készül a történelem. Ismét az éles helyzet valósága, egyetlen hangos szó, utcai rendbontás, egyetlen gumibot nélkül. A fellobogózott gyárkerítésen
egymás mellett a munka felvételére szólító párttranszparens és a festékszóróval fújt jelszavak. Gyalog jutunk ki a sopoti tengerpartra – busz, villamos nem jár, a maszek taxisok csillagászati összegeket keresnek. Este kezdődik a sopoti nemzetközi dalfesztivál.
Az Erdei Opera színpadán hűs a szellő, a kint tomboló viharból csak némi permet jut
a tetszetős vászonfedél alá. Estélyi ruhás hölgyek és elegáns urak énekelnek a frakkos
vonószenekar előtt – megvilágítva az épp divatos színek: a rózsaszín, a bordó, az
orgonalila és a világoskék árnyalataival, hálás témaként a készülő, színes tv-showhoz.
Az első napi műsor befejezése után – hazánkat Katona Klári képviselte – elektricskával
megyünk vissza Gdanskba: ez a mi HÉV-ünkhöz hasonló szerelvény bonyolítja le
a Gdansk-Sopot-Gdynia tengeri hármas város köztes forgalmát. Az úton végig gyársor;
a szürke betonkerítés mögött matróztrikós munkások beszélgetnek, a háttérben komor, fekete tömbök a gyárépületek.
Gdanskban válik el véglegesen az egyetemisták csoportja, néhányan az NDK-ba
tartanak, a többség pedig – ismét a stoppolást eredményessé tevő párokra-triókra szakadva – hazafelé indul. Az országútról látják a toruni vasúti katasztrófa roncsait: de jó,
hogy stoppal jövünk – mosolyognak össze. Éppen augusztus egyharmada van még hátra,
amikor hazaérkeznek.
*
Másnap ismét együtt a társaság többsége. Szombat délután van, az aznapra lezárt
óbudai hajógyári szigeten találkoznak a barátok: itt kerül sor három rockegyüttes közös koncertjére. Az önmagukat a rockzene Fekete Bárányainak nevező együttesek (ez

66

tiszatáj

a koncert címe) – a Hobo Blues Band, a Beatrice és a P. Mobil – a KISZ az Ifjúsági Magazin és az Expressz Ifjúsági és Diák Utazási Iroda szervezésében húsz-huszonötezer
embert felvonultató erődemonstrációja egyaránt nyújt(nyújtana) élőzenei élményt és
divatos szociológiai terepet egyetemistáinknak, mégsem értékelik a lehetőséget. A színpad körül a tökéletes művi helyzet: a pocakját bőrnadrágba bújtatott, rég nem fiatal zenészek beprogramozott, éves-évtizedes rutinú mozdulataira tizenéves gyerekek ugrálnak, s nevetnek a sokszor elsütött vicceken. Koruk feleannyi lehet, mint a zenészeké.
*
A kezdődő hétből még csak három nap telt el, s a baráti kör tagjai egy lakásban találkoznak. Hajuk lassan a fülükre ér, hisz már több mint egy hónapja leszereltek. Egyikük
haja viszont sörtére vágva: Kristófot búcsúztatják, akit második jelentkezésre vettek fel
az egyetemre, s ezért egy évvel később vonul be. Jókedv, biztatás, ital. Lányok. És
sztorik. Az első hónap szépségeiről, a mezőgazdasági munkáról, a nagy alföldi hóról,
az éleslövészetekről: a tíz nap egészségügyi szabadságért kivetetett orrsövényekről,
a leszerelés helyetti árvízről. Lengyelországról. A seregbeli kényszerközösség alakította
barátságokról. És arról, hogy odabent soha nem tudhatod, mi vár rád a következő pillanatban; az éjszaka közepén nem keltenek-e fel szenet lapátolni, vagy holmidat néhány perc alatt összekapva nem kell-e más helyen töltened hátralévő hónapjaidat.
Arról, hogy kikerülve csalhatatlanul ismered majd fel az éles eseteket. Mához egy
hétre talán már te is érzed. Két hét múlva pedig már tudod.
Mához egy hétre egyetemistáink más-más intézményen belül bár, de egyaránt feszengenek az egy év alatt kinőtt, mindenhol szűk öltönyökben. Évnyitó, aztán az órarend-összeállítás kaotikus mámorában egy-egy odavetet hello jut csak – egy kézfogás –
a szembejövő havernek, aztán ki-ki rohan dolgait intézni.
Mához két hétre – álviták árnyékában negyvenéves fiatalokról – a valóban fiatal,
biológiailag is annak számító értelmiségi nemzedék bezúdul az értelmiségnevelde öntőformái közé: a generációk óta változatlan díszletek között meglassúbbodik a meglódult idő. Egyetemisták bőrnadrágban az Országgyűlési Könyvtárban. Csizmás lábak
az egyetemi szociofilm-vetítés székein: gazdáik kényelmesen elnyújtózva figyelik fekete-fehér, éhes, megváltandó világukat – gyomrukban az Astoria-grill ínyencségeivel.
Mához két hétre az almaszedés pár napos helyzete után egyetemistánk eklektikus, politikailag nem aktuális, ezért mellékelten visszaküldöm-riportját próbálja közölhetővé
tenni.
A nyáron meglódult idő már papíron él csak. Történetünk alig öt hét mozaikjaiból
állt össze.
Mozgó Világ 1981. 3. szám (bevonták, terjesztését nem engedélyezték)

TANULMÁNY
PÁL JÓZSEF

Assisi Szent Ferenc Istendicsérete:
fordítás és értelmezés
*

Assisi Szent Ferenc ritmikus prózája az első olasz nyelven írt jelentős költemény.
Különleges szerepe, fontossága éppen ezért nem pusztán vallási, hanem nyelvi-irodalomtörténeti vonatkozása is van. A fordítókat az eredeti szöveg megoldhatatlan, vagy
alig megoldható feladat elé állítja, pedig a magyarok közül a legjobban próbálkoztak
vele. Babits Mihály, Sík Sándor, Képes Géza, Dsida Jenő mind költőként, mind gondolkodóként kiváló egyéniségek voltak, de mégis valahogy elsiklottak a naphimnusz
lényege fölött. Azt, hogy miben van a fordítások – és itt a sok fordítást szinte egy lapra
lehet tenni – és az eredeti szöveg közötti különbség, egy metaforával szeretném érzékeltetni. Az eredeti szöveg, mint tudjuk, 1224-ben keletkezett. Maga a mű végtelenül
egyszerű, olyan, mint a késő román, vagy kora-gót templomok, ahol a kövek – azaz
a szavak – egymás mellé téve, szinte megmunkálás nélkül adnak egy épületet. A fordítók
ezzel szemben megcsiszolják, szépítgetik a köveket, a szavakat; jelzőkkel látják el, cizellálják, és így azok már nem a maguk eredetiségében kerülnek a vers-építménybe; így
nem Isten, hanem az ember beszél. Ez ebben az esetben – véleményem szerint – elég
súlyos hiba, hiszen a naphimnusz lényege, hogy az Isten által megteremtett természeti
elem, vagy szó, a maga eredetiségében, „faragatlanságában” kerüljön bele a versbe. Az
alkotásban vannak ugyan jelzők – ahogyan erre később részletesen kitérek – de ezeknek a jelentősége egy másik rendszerbe illeszkedik.
Az a fajta „túljelzőzöttség” már inkább mű értelmezése, és nem maga a mű. Előadásomban szeretnék most visszamenni Szent Ferenc vállalkozásához, aminek végtelen
egyszerűsége már XIII. századi keletkezésekor – az éppen akkor kialakuló olasz nyelven belül – is feltűnő volt.
A műről általában minden szakkönyv megírja, hogy Szent Ferenc azt egy súlyos
lelki krízisben és belső feszültségekben töltött éjszaka után megjelenő nap első sugarainak látványára írta. Ez volt számára az az égi jel, amely bizonyossággal töltötte el saját
maga üdvözülésében, és ennek megfelelően egyfajta dicsőítő és hálaéneket írt. Ez a hálaének egyben győzelem a sötétség felett. Az éjszakából a nappalba lépés szimbóluma,
úgy mint a mű végén az életből a halálba. Az éjszakából a nappalba jutás képe, a világban lévő harmóniát mutatja, s ez a harmónia a leírtakban is tükröződik.
Az utolsó, a testi halálról szóló részt Ferenc – az irodalomtörténeti hagyomány
szerint – közvetlenül halála előtt illesztette a két évvel korábban írottakhoz.
Mondhatjuk, hogy a középkor, mint éjszaka után (a világi létet megvető középkor
félt az anyagtól, mint a bűn forrásától és a kárhozat lehetőségétől), Szent Ferenc himnusza egy új hajnal, amely a teremtett világnak az emancipálását is hozza. Nem csak
a versben vagyunk tehát tanúi egy új hajnalnak, és nem csak Szent Ferenc saját
*

Elhangzott 2000. október 30-án a Ferences evangéliumi estéken a szegedi alsóvárosi templomban.

68

tiszatáj

élményeiről kapunk képet. Európa történetében is ekkor kezdett kialakulni egy új
hajnal, egy újfajta vallásos érzés, éppen a ferences természetmisztika alapján.
Kövessük végig a művet versszakonként, olaszul, hozzáfűzve a fordítást és egy-egy
rövid interpretációt.
1

Altissimu, omnipotente bonsignore,
tue so’ le laude, la gloria e l’honore
et onne benedictione.
Legmagasságosabb [Legfölségesebb], mindenható jó uram,
tieid a dicséretek, a dicsőség és a tisztelet
és minden áldás.

A vers az Úr megszólításával kezdődik: Altissimu, egyszerűen annyit jelent, hogy
a legmagasabb. Mondhatjuk legfölségesebbnek is, de ekkor már interpretáltuk a szót,
hiszen arra létezik egy másik olasz szó (sublime, sublimissimo), amit ismert Szent Ferenc is, és használt más kontextusban. Az altissimo használatával nem jellemzi, csupán
leírja a helyzetet.
Két szónak a jelentését rögtön érdemes megnézni; a középkorban a gloria [dicsőség]
és az honore [tisztelet] szavak speciális tartalommal is rendelkeztek. A gloria az értékesebb, ez vonatkozik az anyagtalanra, csak azt illeti meg, akinek nincs szüksége anyagi
jelekre; akiben semmiféle hierarchia nincs, egyszerűen olyan magasban van (altissimo),
amely nem hasonlítható a hagyományos úr és szolga kapcsolathoz. A gloria jelentéstartományába tehát a tisztán spirituális, az anyagtalan világ tartozik. Az honore viszont
az úr és a vazallus közötti viszonyban általánosan használt megszólítás volt ugyanebben az időszakban. A kapcsolat anyagi és átmeneti jellegére utalt, az honore-t el lehetett venni, oda lehetett adni, meg lehetett nyerni illetve el is lehetett veszteni. A gloria
azonban Isten dicsősége, amely megnyilatkozhat az ember fájdalmaiban, gyötrelmeiben csakúgy, mint e fájdalmak fölött aratott győzelmében – ahogy ez a versben is.
2

Ad te solo, Altissimo, se konfano
et nullu homo ene dignu te mentovare.
Csak téged, Legmagasabb, illetnek meg
és senki ember nem méltó téged megnevezni.

A konfano többes szám harmadik személyű igealak, a fare, azaz a tenni igéből származik. Csak benned találkoznak, vagy inkább működnek együtt ezek a dolgok: a dicséret, a dicsőség és minden áldás (gloria, honore).
A megnevezés szó itt nem az általánosan használt menzionare, hanem a mentovare,
amelynek latin etimológiája: mente habere, annyit tesz, mint észben tartani, intellektuálisan birtokolni. Azaz egyik ember sem méltó arra, hogy Istent a maga teljességében az
eszében tartsa.
3

Laudato sie, misignore,
cum tucte le tue creature,
spetialmente messor lo frate sole,
lo qual è iorno et allumini noi per loi.

2001. december

69

Áldott légy, énuram,
minden teremtményeddel együtt
különösen [kiváltképp] a nap testvér úrral [együtt]
aki nappal, és megvilágítasz minket általa.
A laudato sie kifejezés, amellyel itt találkozunk először – szenvedő szerkezet („legyél dicsérve”) – a műben összesen kilencszer fordul elő. Nyolcszor ugyanígy passzív
alakban – légy dicsérve, légy áldott – és mindig Istenre vonatkoztatva, a kilencedik említésnél azonban többes szám második személyű cselekvő igeként, és ekkor már a teremtményekhez intézett felszólításként – dicsérjétek!
A frate – testvér szónál érdemes egy pillanatra megállni. A versben Ferenc a pater
(apa); mater (anya); frate (fivér) sor(a) (nővér) megszólításokkal illeti a tárgyakat, amelyeknek pusztán ezzel a megszólítással is mély jelentést kölcsönöz: a nyelvtani nemen
túlmenően (hímnemű vagy nőnemű főnév jelöli-e az éppen megszólítottat?), egyáltalán
nem mindegy, hogy kit/mit nevez fivérnek, nővérnek, anyának, sőt a megszólítások
sorrendje sem közömbös.
A messor főnév egyik lehetséges etimológiai magyarázata az lehetne, hogy a szó
a mettere – tenni, küldeni igéből származik, eszerint Ferenc a napot, mint Isten küldöttét
szólítaná meg. A messor azonban nem a messoból, hanem a középkorban szokásos
címmel való megszólításból, a messeréből származik, ezzel ekkor elsősorban a bírókat
illették. Felvetődik a kérdés, hogy miért kapja éppen ezt a megszólítást a naptestvér?
A késő-antik, és kora-keresztény hagyományban a megszemélyesített nap mint ítélkező
lény jelent meg – sőt már a pogány világban is – mint sol justitiae – az igazságosztó nap,
vagy helios pantokrator: ugyanakkor a nap az ítélkező Krisztus szimbóluma. Krisztus
december 25-én a Nappal születik, s az evangéliumokban ő maga is többször határozza
meg önmagát mint világosságot, fényt. Amikor a bíróknak kijáró messere kifejezéssel
szólítja meg Szent Ferenc a napot, akkor ő feltehetőleg erre a művelődéstörténeti közhelyre utal, amelynek egyébként nagy ikonográfiai hagyománya is van.
Lo qual è iorno – aki nappal, aki fény. Itt születik meg az a fény, amely majd csak
a vers végén fog elsötétülni.
4

Et ellu è bellu e radiante
cum grande splendore,
de te, Altissimo, porta significatione.
És ő szép és sugárzó
nagy ragyogással,
terólad, Legmagasabb, hordoz jelentést. [téged fejez ki]

Fontos itt néhány szó etimológiájának a bemutatása, különösen a radiante (sugárzó) és a splendore (ragyogás) kifejezések esetében. Figyelemre méltó, hogy a középkorban a mainál pontosabban meghatározták azt, hogy milyen szövegösszefüggésekben lehet ezeket a kifejezéseket használni. Idézhetjük Szent Ferenc halála után ötven
évvel született olasz költőnek, Danténak, egyik ide vonatkozó meghatározását: „Fénynek (luce, lux) nevezik a világosságot, amennyiben fényforrásban van. Sugárnak
(raggio) nevezik, amennyiben közegben halad a fényforrás és az első test között, végül
pedig fényességnek (splendore), amikor e testről visszaverődve, más helyen ragyog fel”

70

tiszatáj

(Vendégség, III, 14). A versben a fény kisugárzási központjaként értelemszerűen az
Altissimo (Isten) jelenik meg. Az az első test, amellyel e sugárzás találkozik, maga
a nap (sole), amelyből azután szétsugárzik e fényesség, hogy végül a teremtményekben
verődjön vissza (riflesso).
A mű eddig a részig viszonylag egyértelműen értelmezhető, ezt követően azonban
bizonyos kifejezések belső többértelműsége nagyon megnehezíti munkánkat.
5

Laudato si, misignore,
per sora luna e le stelle,
in celu l’ài formate clarite et pretiose et belle.
Áldott légy, énuram,
hold nővérért és a csillagokért,
az égen formáltad meg őket, fényesnek és értékesnek és szépnek.

A napról az imént volt szó, ezután a teremtettek teremtőjükhöz való, mondhatni
„dinamikus” viszonyulásának a leírása következik. A per olasz szó minden teremtettre
utaló főnév előtt megismétlődik.
A pater és mater „szintjéről” most lépünk át a világ ama részébe, amelyet a sora ill.
frate kifejezés jellemez. A nap kitüntetett helyzete után a teremtettek láncolatán haladunk végig lefelé. A laudato sie per – légy dicsérve szerkezet ezután is állandóan ismétlődik.
Itt jegyzem meg, hogy a naphoz hasonlóan grammatikailag kiemelt helyen lesz
a föld anya is, amely nemcsak sora-ként lesz meghatározva, hanem mater-ként is, s ez
is külön jelentőséggel bír.
Van egy rövid szó ebben a versszakban, amely továbbgondolkodásra kell, hogy indítson minket, ez pedig a per. E szó magyarázatánál nagy jelentősége van annak, hogy
anyja révén Ferencnek a francia is anyanyelve volt, nem csak az olasz. Ezáltal megfigyelhető bizonyos francia elemek beépülése a himnusz szövegébe.
A per szó megfelelő értelmezése kihat az egész műre. Három lehetséges magyarázata van: a kauzális, az alanyi ill. az eszköz alapú interpretáció.
A kauzális, azaz okszerű értelmezésben a per jelentése, azért, azon okból légy dicsérve, mert megteremtetted a holdat, a csillagokat stb. A per tehát: azon oknál fogva
illeti Istent a dicséret, mert megteremtette mindezeket.
A másik nyelvtanilag lehetséges felfogás szerint a per az utána álló szóra, mint
alanyra utal rá, tehát a természet elemei is, csakúgy, mint a költő, dicsérik Istent. Eszerint a per alanyi értelmű. Mi dicsérünk téged. (Ebben az esetben a per a francia par „által” tökéletes megfelelője.)
A harmadik az eszköz szemléleti alapú megközelítés, azaz valaminek a segítségével
szól a dicséret. Ugyanúgy mint a per Christum Dominum nostrum esetében. Ez inkább
a határozószó latin értelmére vezethető vissza, Az ő segítségükkel, rajtuk keresztül,
őket eszközként felhasználva dicsértessék Isten.
Ez a szócska minden alkalommal a laudato si misignore per szerkezetben fordul elő.
E három, kizárólag a per szóra vonatkozó elképzelés meghatározza a költői alapállást.
Majdnem biztosan állítható azonban, hogy Ferenc mindhárom jelentéssel tisztában volt,
s épp így emelte ki, a dicsőítés komplex jellegét ezzel az egyetlen egy szóval. A jelentés
e hármassága egységében érthetjük meg igazából a művészi és teológiai üzenetet.

2001. december

71

(A per jelentéshármassága magyar nyelven fordítással nem adható vissza, csak magyarázattal hívhatjuk fel rá a figyelmet.)
6

Laudato si, misignore, per frate vento
et per aere et nubilo et sereno
et onne tempo,
per lo quale a le tue creature
dai sustentamento.
Áldott légy énuram szél fivérünkért
és a levegőért és a felhős és a derűs
és minden időért,
amely által a teremtményeidet
fenntartod (teremtményeidnek életet adsz, táplálod).

A nubilo itt a felhő szóból ered, de valójában a serenóval együtt rossz és jó időt jelent. Az onne tempo – az időjárás, ill. az évszakok változására utal, amely fenntartja az
életet. A per lo qual-szerkezetben (amellyel, amely által) a per-nek, mint vonatkozó
névmásnak, csak egy, „alacsonyabb” jelentése van, nincs meg benne a fent említett
hármasság. A komplex jelentés kizárólag valamely teremtmény és Isten közvetlen kapcsolatára vonatkozik, itt viszont a per az idő(járásra) utal, amelyek keresztül (közvetve)
a fenntartás folyamata végbemegy. Ez a fogalmi-nyelvtani struktúra ismétlődik majd
az éjszakát bevilágító tűzről szóló részben is.
7

Laudato si, misignore, per sor aqua,
la que è multo utile et humile
et pretiose et casta.
Áldott légy, énuram, víz nővérért,
amely nagyon hasznos és alázatos
és értékes és szűzies.

8

Laudato si, misignore, per frate focu,
per lo quale ennallumini la nocte,
ed ello è bello et iocundo
et robustoso et forte.
Áldott légy, énuram, tűz testvérért,
amellyel bevilágítod az éjszakát,
és ő (tűz) szép és játékos [vidám]
és izmos és erős.

A robustoso a mai olasz nyelven robusto lenne, a -so végződés azonban a bizalommal
való odafordulást, és az individuális jelleget hangsúlyozza.
9

Laudato si, misignore,
per sora nostra matre terra,
la quale ne sustenta et governa
et produce diversi fructi
con coloriti flori et herba.

72

tiszatáj

Áldott légy, énuram,
a mi nővérünkért, föld anyánkért,
amely fenntart minket és irányít [vezérel]
és terem különféle gyümölcsöket
színes virágokat és füveket.
E versszak főszereplője egyszerre társ (nővér) és teremtő (anya), s vele kapcsolatban
jelenik meg először nyelvtani eszközökkel is kifejezve a korporatív ember, a mi(enk),
nostra szó leírásával. Van azonban a föld anyának még egy ennél rejtettebb grammatikai kiemelése is, erre a kérdésre azonban később fogunk visszatérni.
A minket fönntartó föld anya különböző gyümölcseinek felsorolása után, egy valóságos cezúra következik, hiszen itt fejeződik be a tárgyi, a teremtett külső világnak az
eddig idézett kilenc versszakot általánosan jellemező bemutatása. Most olyan területre
lépünk át, amelyben két komponens kap döntően fontos szerepet: az egyik az amore
[szeretet], a másik pedig a morte [halál].
10

Laudato si, misignore,
per queli ke perdonano per lo tuo amore,
et sostengo infirmitate et tribulatione;

11

beati quelli kel sosterrano in pace,
ka da te, Altissimo, sirano incoronati.
Áldott légy, énuram,
azokért, akik megbocsájtanak a te szerelmedért,
és elviselnek szerencsétlenséget és üldöztetést;
boldogok azok, akik azt békében fogják elviselni,
akik általad, Legmagasabb, lesznek megkoronázva.

Az infirmitate – szerencsétlenség, baj, s lényegében a tribulatione is ugyanezt jelenti, azzal a megjegyzéssel, hogy a tribolosz tövist jelent, s így a görög eredetű szó jelentéstartományában benne van a Krisztusi szenvedésre való utalás is.
12

Laudato si, misignore,
per sora nostra morte corporale,
da la quale nullu homo vivente pò skappare.
Áldott légy, énuram,
a mi testi halál növérünkért,
amelytől senki élő ember el nem menekülhet.

13

Guai acquelli ke morrano
ne le peccata mortali.
Jaj azoknak, akik halálos bűnökben
fognak meghalni.

2001. december
14

73

Beati quelli ke trovarà
ne le tue sanctissime voluntati
ka la morte secunda nol farrà male.
Boldogok azok, akiket (a halál) a te
legszentebb akaratodban talál,
akiknek a második halál nem fog ártani.

(Az utolsó sor elején lévő ka más kiadásokban ke, ekkor e rész értelme: a második
halál nem tud ártani nekik, mivel az első Isten akaratából való volt.)
A második halál értelemszerűen a lélek halálát, a kárhozatot jelenti. A voluntari
akaratot, vágyat, szándékot egyaránt jelent.
Eddig tehát nyolcszor hallottuk, hogy laudato si(e) [légy dicsérve]. A záró versszakban, a kilencedik előfordulásnál azonban már nem szenvedő szerkezetben jön elő
e kifejezés, hanem aktív, laudate [dicsérjétek] alakban.
15

Laudate et benedicete misignore
et rengratiate et serviateli
cum grande humilitate.
Dicsérjétek és áldjátok énuramat
és mondjatok neki köszönetet és szolgáljátok őt
nagy alázatossággal.

Különösen érdekes e vonatkozásban a serviateli kifejezés, ami a servire – szolgálni
igéből ered. A köznapi beszédben ma azt mondanánk: servitelo. A Szent Ferenc által
használt forma túlzó és hangsúlyos kötőmóddal való erőteljes felszólítás. A li [neki, őt]
névmás értelemszerűen Istenre vonatkozik. Ezáltal Isten szolgálata nagyobb hangsúlyt
kap az ember által történő dicséreténél, áldásánál és köszöneténél, hiszen ez utóbbiakat
egyszerű felszólító módú ige fejezi ki.
A vers legvégén elhangzó mondat pedig a jól ismert Szent Ferenc-i üzenetet hordozza, miszerint „A szeretet és a dicséret szolgaság az alázatossággal és alázatosságban”.
*
Eddig tehát a vers szó szerinti értelméről, ill. fordításáról volt szó. A következő rövid elemzésben megpróbálom bemutatni a versben közvetlenül meglévő és első olvasatra is feltárulkozó, evidens „üzeneteket”, majd szeretném néhány érdekességre is felhívni a figyelmet, anélkül természetesen, hogy az elemző bármi olyat is bele akarna
magyarázni a szövegbe, ami nincs ott.
A műben alapvetően három nyelvtani személy jelenik meg: a kimondatlan, rejtett
én (a beszélő), az egyes szám első személyű igealak ugyanakkor nincs a versben. Sokszor szerepel viszont a te (az Isten), ill az ő, amely vonatkozhat valamelyik fivérre, nővérre vagy éppen a halálra. Nem jelenik meg a versben a többes szám első személyű
igealak sem (a mire csak névmási alakok: nekünk, minket utalnak), ugyanakkor vannak
olyan teremtettek, amelyet frate, sora vagy egyéb megnevezéssel nem emel ki. Ez utóbbiakra vonatkozik a ti. A legutolsó részben a kiemelt és a kevésbé kiemelt természeti
elemek és létezők együttesen, egymással tökéletes szolidaritásban kezdik Isten dicséretét, ennek nyelvtani formája általában a többes szám második személyű felszólító igealak.

74

tiszatáj

Négy ilyen, pontosabban, mint láttuk, három plusz egy ilyen ige van, valamennyi
az utolsó szakaszban: laudate, benedicete, rengratiate, serviateli. A versben ötször fordul
elő többes szám harmadik személyű igealak, kétszer jelen időben (perdonano, sontengo), háromszor jövő időben (sosterrano, sirano, morrano), a cselekvő vagy szenvedő
alany minden esetben az emberek.
Szembetűnő az a tény tehát, hogy bizonyos elemek a négyes rendszer szerint csoportosulnak, más elemek pedig a hármas, ismét mások az ötös szerint. Föltehető
a kérdés, hogy vajon kibontható-e ebből a vers szerzőjének valamiféle szándéka, hogy
a közvetlen megformáltság szintjén túl, a szavak mélyebb értelmén és elrendezésükön
keresztül Ferenc szeretne-e közölni valami többlet jelentést?
A keresztény gondolkodás kezdetén már meglévő elképzelés, amely azután az egész
keresztény hagyományon végigvonul, ahogyan ezt Szent Ágoston is nagyon világosan
megfogalmazta: „numerus ternarius ad animam pertinet, quaternarius ad corpus”, ti.
a hármas mindig a lélekhez tartozik, a négyes pedig testhez. Ilyen például a szentháromság, a bölcsesség három aspektusa vagy a három teológiai erény. Ezekkel szemben áll
a négy kardinális erény, a négy évszak, ez utóbbiak a földi léthez tartoznak.
A versben az égi, elvont dolgokra vonatkoztatva általában hármasával jelennek
meg a grammatikai és tartalmi szempontból összetartozó kifejezések, gyakran a jelzők.
Ilyen hármas csoport a gloria, honore, onne benedictione, amely az Atyára vonatkozik,
a bello, radiante, splendore a napra, a clarite, pretiose, belle a holdra. Külön kell szólnunk
a föld anyára vonatkozó igékről és főnevekről. Ő egyszerre sora és matre [anya és nővér], és szemben a többi teremtettel őrá nem négy, hanem három ige vonatkozik:
sustenta, governa, produce [fenntart, irányít, terem], ugyanakkor hármasak az általa létrehozott természeti javak is: fructi, flori, herba [gyümölcsök, virágok, füvek]. A földanya mint teremtő női princípium, az Atya „párja” elsősorban anya, s csak tevékenységében, művében válik az emberek „nővérévé”. Ezt a gondolatot erősítik a nyelvtani
megfontolások is: a madre terra önálló mellérendelő szerkezetté rögzült, s mint ilyen
egység kapcsolódik össze, második fokon, a sora funkcióval. A többi, négyessel jellemzett teremtmény közötti kiemelt helye hasonló a szintén „hármas” napéhoz, aki – expressis verbis – a Legmagasabbról hordoz jelentést.
Az égi hármasok mellett ugyanígy felsorolhatjuk az földi négyeseket: a levegő
elemhez kapcsolódva, (aere), nubilo, sereno, onne tempo [levegő, felhős, derűs, mindenféle idő], a vízre vonatkoztatva, (acqua), utile, humile. pretiosa, casta [hasznos, alázatos,
értékes, szűzies]. A tűzre pedig a (fuoco) bello, iocundo, pretiose, forte [szép, vidám, izmos, erős] négyest használja.
Nyilvánvalóan kitűnik, hogy a versben jelen van az arché-k négyese is: a föld, a levegő a víz és a tűz. S ugyanezen szám szerint rendeződik a vers végén az emberek Isten
dicsőítésére vonatkozó cselekedete is (laudate, benedicete, rengratiate, serviateli.), pontosan úgy, ahogyan ezt Szent Ágoston meghatározta.
Az ötös a női kettes és a férfi hármas összege, az ég és föld kapcsolatának nászi
száma. A szám ugyanakkor Krisztus stigmáit is jelzi, amelyeket Ferenc is megkapott.
A műben szereplő öt többes szám harmadik személyű igealak közül négy vonatkoztatható Krisztusra, illetve a megpróbáltatásokban őt kereső emberekre. Az igék szövegkörnyezetükben: 1) Isten nevében megbocsátanak, 2) elviselik a szenvedéseket (tövis!), 3) még egyszer, a boldogok békében fogják elviselni a szenvedéseket, 4) végül

2001. december

75

Isten által meg lesznek koronázva. Az ötödik így ragozott ige a valószínűleg két évvel
később hozzáillesztett részben van, jaj azoknak, akik a bűnben halnak meg.
Néhány szó a vers teréről és idejéről: A tér amelyben a vers játszódik, a létezők láncolata gondolat alapján artikulálódik: az égből indul és a hold, szél, víz, tűz, föld láncolatban ereszkedik lefelé. Ugyanakkor a föld anya kifejezéssel, ill. a föld anyához tarozó
– hangsúlyozottan többször szereplő – hármassággal és az áldott, békés halál eszméjének idézésével vissza is emel az égi teremtőhöz. Az út amelyet megteszünk, tehát az
Isteni szeretet kiáradása, majd visszakapcsolása, ez a szeretet-körforgás egyfajta itinerarium mentis, vagyis az elme útja Istenhez (ahogy Szent Bonaventura használta művének címében ezt a kifejezést). Dologról dologra, pillanatról pillanatra haladunk. Minden látható és láthatatlan az Úr jelentése (porta significatione, ahogy a napnál látjuk),
még a halál is – amely egyébként az üdvözülés nyitánya.
A mű időben történő mozgása a fény születésétől a halálig vezet. Az (időn kívüli)
Altissimu után az első költői képben a nap jelenik meg, amint éppen fölkel (è iorno).
Az ábrázolt valóságelemek között állandó kapcsolat van; az élet születése, a nappal és
az éjszaka alternanciája, az évszakok váltakozása (a jó és rossz idő kapcsán), amely az
életet fenntartja, egészen a halálig. Ebben benne foglaltatik az egyén útja a születéstől
a halálig, a fény születésétől a (földi fény) haláláig, az új és örök fényesség születéséig.
A halál az erényes emberek számára, akiket a költő általában megszólít, az üdvözülés
küszöbe, nem valamiféle borzalom, amilyennek a középkorban gyakran gondolták és
ábrázolták.
Végül néhány szót a poétikai, költészettechnikai oldalról; Szent Ferenc nem az antik retorikusok felkészültségével írta a verset, amely ebből a szempontból rímes (főleg
asszonáncokat tartalmazó), ritmikus próza. Érdekessége, hogy a benne foglalt tartalom
okán fölötte áll az írásművekre alkalmazott egyik legélesebb irodalomtörténészi különbségtételnek, azaz az adott szöveg próza-e vagy költészet? Az mondhatjuk, hogy
Szent Ferenc himnusza a poétikai ellentétek fölé emelkedik. A kimondásra váró szó
a maga ősi erejében hangzik fel. Láttuk, vannak tudatosan megszerkesztett elemei, de
nem hatalmasodik el benne a megszerkesztettség racionalizmusa, hanem a szavak a maguk teljességében és robosztusságukban jelennek meg. Ugyanúgy nincs oppozícióban
a versszerű megformálás és a prózai, mint ahogy nem volt a keresztény atyák idején
sem, sőt Isten szavában, az evangéliumban sem tapasztalható az antik retorikából jól
ismert megkülönböztetés. A költemény végső soron olyan ritmikus próza, amely fölötte áll azoknak az oppozícióknak és feszültségeknek, amelyek a nyelv különböző stiláris rétegei között fönnállnak.
Két kulcsszót szeretnék poétikai szempontból részletesebben is elemezni, a sublimitast, és a humilitast [fenségesség, alázatosság]. Szent Ferenc művében, mint egyébként
Dante Színjátékában is, egyszerre van jelen a fenségesség, emelkedettség és az alázatosság, a hétköznapiság, a végtelen egyszerűség. A cselekvés és a kifejezés, a tartalom és
a forma tökéletesen megfelelnek egymásnak. A mindenki számára érthető mű mély
titkokat tartalmaz.
Irodalomtörténeti szempontból megemlítjük, hogy pontosan a vers keletkezésének
az idején született meg az olasz nyelvű költészet Itáliában, ennek két központja volt,
a bolognai egyetem, és II. Frigyes Szicíliai udvara. Ezen „iskolák” közös jellemzője
a költői tevékenység formai és tartalmi elemeinek öntudatosodása. Szent Ferenc, majd
közel egy évszázaddal később Dante számára az új gondolatnak és érzelemnek leg-

76

tiszatáj

inkább megfelelő forma a szentírás „poétikájából” volt levezethető: a lehető legegyszerűbb módon kifejezni a spirituális valóság legbonyolultabb dolgait. Sacrae Scripturae
sermo humilis, Isten szavának alázatos énekkel, alacsony nyelven való közlése az evangéliumok sajátja. Az ilyen típusú költészetben a hétköznapi élet egyes elemei mély értelmet kapnak. Az egyszerű dolgokhoz való odafordulás mégis egyben a legfölségesebbhez vezető út. Nem véletlen, hogy a pogányok, (főleg a görögök) de még a latinok
is, egészen Órigenész koráig lenézték a keresztényeket gyenge nyelvi felkészültségük
miatt, amely messze elmaradt a görög és a latin retorika akkori átlagos szintjétől.
Krisztus tanítványai éppúgy, mint az apostolok által megszólítottak egyszerű emberek
voltak: halászok, vámosok, parasztok, a társadalmi élet megvetettjei, akik kívül álltak
mind a „szófacsaró” írástudók, mind a rétorok entellektüel körein. A középkorban
ama gondolat alapján, amely szerint nem csak a szavak, hanem maguk a jelentéssel
bíró dolgok is „beszélnek”, szokássá vált a kommunikáció szavakon kívüli lehetőségeinek a kihasználása is. Erre Ferencnek különösen jó adottságai voltak, gondoljunk csak
arra, hogy Greccióban karácsonykor ő játszatta el először emberekkel és állatokkal
Krisztus születésének eseményeit, a betlehemi történetet.
A külső alázatosság – ismétli el sokszor Szent Ágoston – fenséges misztériumot tartalmaz: az akit leköpdöstek, az akit megpofoztak, az akit megostoroztak, az akit tövissel koronáztak, az akit keresztre feszítettek, minden birodalom királya, olvassuk például az Enarrationes in psalmos 96 zsoltár-elemzésben. „Ille qui stetit ante iudicem, ille
qui alapas accepit, ille qui flagellatus est, ille qui consputus est, ille qui spinis coronatus
est, ille qui colaphis caesus est, ille qui in ligno suspensus est, ille cui pendenti in ligno
insultatum est, ille qui in cruce mortuus est, ille qui lancea percussus est, ille qui sepultus est, ipse resurrexit: Dominus regnavit. Saeviant quantum possunt regna; quid sunt
factura Regi regnorum, Domino omnium regnorum, Creatori omnium saeculorum?”
Szent Ferenc himnusza nem bonyolult retorikai alakzatokkal, hanem a teremtmények minden fölösleges díszítéstől mentes fölmutatásával fejezte ki azt, miféle kapcsolatban áll Isten a világgal, s mi módon fogható fel hívásának egyszerű üzenete.

2001. december

77

SZÕKE KATALIN

Baka István oroszverse"
"
SZTYEPAN PEHOTNIJ TESTAMENTUMA
„Valóban olyan voltál
mint egy:
oroszvers. Magad fordítottad.
Le.”
(Tolnai Ottó: In memoriam Baka István)

Baka István életművében a Sztyepan Pehotnij-ciklust a kritika általában a szerepvers
egy minőségileg újabb és bonyolultabb megjelenési formájának tartja. A Pehotnij-versek előzményének tekintették a ciklus elemzői többek között a Széchenyi emlékének
szentelt Döblinget, a Liszt Ferenc éjszakáit és a Yorick monológjait. E ciklus azonban
Baka kései költészetében jóval összetettebb problémákat vet fel, mint a szerep és
a maszk kérdése, mivel egy olyan komplex versvilág- és nyelvteremtő aktussal van dolgunk, amely csak a felszínen mutat hasonlóságokat Weöres Sándor Psychéjével, valamint Kovács András Ferenc és Bogdán László szerepverseivel. Ennek a versvilág-teremtésnek természetesen tetten érhetők mind poétikai, mind kultúrtörténeti és életrajzi aspektusai, melyek szervesen egymásba fonódnak, létrehozva a „oroszverset”
a XX. századvégi magyar irodalomban, s egyúttal kitágítva Baka költői horizontját,
melynek köszönhetően lírájában átértelmeződik a magyar „sorsvers” hagyománya,
a saját és idegen, az egyéni és egyetemes fikciója keretében.

A névadás: saját és idegen
A Sztyepan Pehotnij „orosz név” Baka István nevének kissé félresikeredett orosz
fordítása. A baka szó jelentése oroszul: ’pehotyinyec’; a ’pehotnij’ pedig melléknév
– magyarul: gyalog-, gyalogos, amely olyan összetételekben használatos, mint például
a gyalogezred (’pehotnij polk’). Ha az orosz névképzés szabályainak megfelelően adott
volna Baka lírai hősének nevet, úgy a Pehotyinszkij lett volna talán a leginkább megfelelő változat. Mindez persze nem igazán érinti a versek lényegét, ám a fikció egésze
szempontjából nagyon is lényeges ez a kérdés. Baka számára a névadásnál az volt
a fontos, hogy az idegen név egyben a sajátja is legyen, tehát legyen orosz, de hangozzék
kissé idegenül, vagyis egy olyan oroszul tudó külföldi szájából, akinek megbocsátható
az orosz névadás szabályai elleni vétség. Ily módon a hibás, hevenyészett fordítás is része a ciklus egészét szervező idegen-saját antinómiájának. Hasonló a helyzet a verscímekkel. Az orosz alcímekben is található néhány kisebb-nagyobb hiba, „idegen akcentus” (pl.: „Az alászállás a moszkvai metróba” nem „Sznyiszhozsgyenyije v moszkovszkoje metro”, hanem helyesen, ahogy Jurij Guszev „lefordította”: „Szpuszkajasz’ v moszkovszkoje metro”. A verscímek egy része „saját” (a ciklus első részét például korábbi
verseiből állította össze), míg más részük „idegen”, melyeket az orosz (és ukrán) irodalomból vett át (pl. az Álmatlanság és Szentpéterváron újra – Mandelstam, A tengerhez,
Téli út – Puskin, Testamentum – Sevcsenko). A magyar cím alatti orosz verscímek

78

tiszatáj

eleve az olvasó megtévesztésésére szolgálnak, miután olyan látszatot keltenek, mintha
fordítást olvasnánk; vagyis Sztyepan Pehotnij idegen költő, a versek „oroszversek”, melyeket itt és most olvashatunk először magyarul. Különben a későbbiekben az Arszenyij Tarkovszkij emlékének szentelt Orosz szonettek (1994) című verse lábjegyzetében
maga Baka ad kulcsot a Sztyepan Pehotnij-ciklus világához. Miután közli, hogy Tarkovszkij 1989-ben meghalt, a következőket írja: „ezek a versek csak fordításban léteznek”. Vagyis Tolnai Ottót parafrazálva, „magát fordította le”. Lényegében a Baka által
megírt, lefordított és megélt „oroszversben” az idegen és saját között már nincs határ,
a „fordításhoz” nem szükséges eredeti szöveg, a két kultúra szervesen egymásra épül, és
ahogy a fordító szinte bekebelezi az idegen szöveget, úgy szívja magába „idegen” szöveg a fordító „eredeti” alkotásait.

Első füzet. Az orosz „kozmosz”
A ciklus első füzetét Baka korábban írt öt verséből állította össze. Ezek a versek
teremtik meg a kötet általános hangvételét, ágyazzák be az orosz témát Baka versvilágába. Egyébként a Sztyepan Pehotnij-ciklusban megfigyelhető egy fentről lefelé irányuló mozgás. Míg az Első füzet versei az ég, a felhők és a hold alkotta kozmoszból,
szimbolikusan a mennyből a pokolra, a banalitás világába való alászállást modellálják,
addig a Második füzet az orosz „kisvilág” irodalmi és szubkulturális locusát hívja
életre, a Harmadik füzet verseiben pedig a széthullás és a pusztulás, valamint a földi
pokol képei az uralkodóak. A nyitóvers, a Raszkolnyikov éjszakái Dosztojevszkij- és
Puskin-ihletésű metaforái a pétervári éjszaka képeiben mesterien keverik össze a fent
(csillagok) és a lent (a kocsmalárma) között mozgó, körvonalait végképp elvesztett világ torz jelenségeit. Különben a fent és lent felcserélése, egymásra vetítése a művészetben általában a válságkorszakokra jellemző sajátosság. Az Első füzet versei is az orosz
századforduló (főként a szimbolizmus) költészetének hangulatára játszanak rá. Az sem
véletlen, hogy a záróversben (Hodaszevics Párizsban) a „szenny” és a „menny” egymásra
rímeltetésével végképp felcserélődik a fent és a lent, s a világvége-szituáció egyben az
irodalom, az írás végét is jelenti; a Baka által csupán közvetetten felidézett, dosztojevszkij-karamazovi konklúzió „ha nincs Isten, minden megengedett” relativizáló ereje
lehetetlenné teszi mind a szuverén létet, mind az alkotást.
„E korszak semmitől sem ódzkodik
Rút katlanából ránk borult a szenny
Tedd le a tollad! Torkig ér a menny!”
Az Első füzet mind az öt verse tehát „éjszakai” vers, melyekben a hold és a csillagok képei az uralkodóak. Belőlük három életkép (Raszkolnyikov éjszakái, Kutya, Hodaszevics Párizsban), kettő pedig filmszerű (Andrej Tarkovszkij filmjei képi világára
erőteljesen emlékeztető), apokaliptikus „tájkép”. Érdekes, hogy a Kutya című vers is,
melyben nincsen néven nevezve egyetlen orosz reália sem, csupán a cím utal Jeszenyin
költeményére, éppen az éjszaka, a hold és a csillagok motívumaival kapcsolódik szervesen a füzet többi verséhez, sőt mintegy realizálja az előző vers, a Raszkolnyikov éjszakái egyik metaforáját, melyben az éjszaka és a csillagok egy láncon tartott kutya képét idézik fel: „Az éjszaka, csillagait / Vonszolva, mintha lánca volna, / Előbotorkál…”
A Rahmanyinov zongorájában viszont már Baka költészetének központi motívuma, a kitaszítottság, száműzetés szervezi az apokaliptikus tájképet. Vörösmarty: Elő-

2001. december

79

szó című verséből közismert „hó és halál” képei, az alliterációt, és vele együtt magasztosságukat elvesztve „hó és üszökké” transzformálódnak: a kihalt, apokaliptikus „orosz”
tájban, a tűz és fagy kataklizmájától sújtottan, akár egy fekete-fehér filmben („Sötét
a menny, fehér a sík / Mindegy fehér vagy bolsevik”) játssza el Rahmanyinov zongoráján az
orosz kultúra „történelem utáni” létét, kiüresedését: „Megfagy megég az ujjad és / Elvérzik közben Puskin is…” A szintén Rahmanyinov emlékének szentelt Prelüd a kihalt és
néma vágányokon álló vonatokkal a balti szélben a végidők Oroszországát sejteti, ahol
az átélt borzalmak után egyszerűen megszakad a történelem, megszűnik minden elevenség és mozgás, marad a stagnálás, hiszen „Idő többé nem lészen”. Végül a füzet
utolsó versében, a Hodaszevics Párizsban ábrázolódik a kiüresedett „orosz” kozmosznak megfelelő lelkiállapot: a szorongás. Ez a vers egyfelől „lefordítja” a Baka által magyarra átültetett Hodaszevics: Nézem – lenézem a világot című versének egyes képeit,
másfelől megelőlegezi olyan, későbbi saját verseit, mint Az Apokalipszis szakácskönyvéből és A Jelenések könyvéből. Az égbolt ebben a versben már „kátrányszínű s klozettszagú”, tehát megtörtént az „alászállás”, a század betöltötte hivatását („Csukd be a század ablakát! Elég volt!”). Noha az Első füzetben a lírai én, vagyis a maszk, Sztyepan
Pehotnij még közvetlenül nem szólal meg, viszont az „oroszvers” már elkezdi működését, megteremti azt a kozmoszt, melybe a Második füzetben már beléphet az „ismeretlen orosz költő”. Kialakul egy olyan versvilág, amely az orosz paradigmát egy általános (saját és idegen motívumokból kikevert) fin de siècle-érzületben teljesíti be.

Második füzet: az orosz „kisvilág”
A Második füzet verseiben a lírai én már felveszi Sztyepan Pehotnij maszkját, az ő
„hangján” szólal meg. Egyébként arról, aki beszél – nagyon keveset tudunk. A lírai hős
fiktív életrajza vázlatos; periférián élő néhai orosz értelmiségi, aki némiképp elsajátította az orosz szubkultúra (a lágerek) nyelvét, megszenvedte a szovjet köznapok durva
valóságát és megélte a valaha hatalmas erkölcsi erővel és tekintéllyel rendelkező orosz
kultúra elsekélyesedését. Otthontalannak és kitaszítottnak érzi magát hazájában, az
üres ideológiai szimbólumok és lózungok által értelmetlenné tett világban. Voltaképpen Baka ciklusának lírai hőse nem más, mint az ábrázolt „oroszvers” benső hangja.
Amit kifejez, nem annyira egyéni, mint inkább kollektív életérzés: a Második füzet
versei a banális, kultúráját vesztett szovjet-orosz-magyar „kisvilág” életképei és szenvedéstörténete.
A Második füzet nyitóverse, a Téli út Puskin hasonló című versével polemizál. Míg
Puskin lírai hősét a holdfényben úszó, kissé kisérteties, behavazott, néma orosz táj
a szerelemről való álmodozásra készteti, addig Baka „orosz” téli tája apokaliptikus,
a vers központi metaforájában maga Oroszhon pedig egy bomló hullához hasonlít.
A lírai hős mint egy magyar szegénylegény, „lyukas csizmában”, amely átengedi a hólét
(az oroszok télen ’valenkit’, azaz halinacsizmát hordanak) „lép be” a versbe, s álmodozás helyett a fagyhalál képe rémlik fel benne. Ez a „táj”, középpontjában a tűrő és beletörődő kisemberrel, valamint a hidegség, ridegség és otthontalanság érzésével határozza meg a további versek alaphangulatát. A Hideg teremben hölgyek és urak és az
Oroszország asszonyaihoz című versekben színre lép az orosz „kisvilágban” a történelem, melyben a fent és lent ellentéte a magas és alacsony kultúra szembeállításában fejeződik ki. Az első vers kiélezett, direkt ellentétekre épülő képeiben (vérszag és parfüm, puskatus, szurony és drága bécsi zongora) az 1917-es februári forradalom utáni

80

tiszatáj

időszakot, a kultúrát elsöprő erőszakot idézi fel. Az orosz múlt sztereotípiái mint egy
képes történelemkönyvben kelnek itt életre. Az Oroszország asszonyaihoz egy fontos
orosz vallásfilozófiai és kultúrtörténeti szimbólum, a női princípium banalizálódásáról
szól. A vers groteszk képeiben, familiáris hangvételben már az októberi forradalom
történelmi eseményei értelmeződnek át: a Bocskarjova-osztag által védett Téli Palota
és az ideiglenes kormány miniszterelnökének, Kerenszkijnek a bolsevikok elől női ruhában menekülő figurája. A vers familiáris hangvétele nem véletlen, hogy egy orosz
szubkulturális műfajra, a csasztuskára emlékeztet, hiszen a szovjet hatalom éveiben
benne szólalhatott csak meg, ha áttételesen is a népi ellenállás hangja. A vers e műfajnak megfelelően csattanóval zárul, az „Örök Asszonyi” vulgáris dicséretével. A verset
egyébként a közismert, a szovjet nőkre férfi szerepet rákényszerítő helyzetről elterjedt
sztereotípia szervezi: „Lapátos, köpködő, pufajkás / Menyecskéink volnának Éva / Lányai?” . A negyedik vers, a Leningrádi este leginkább Majakovszkij: Éjszaka című korai
műve merész, fiziológiai metafora-láncát idézi meg. A leningrádi este torz, antropomorf és zoomorf, ahol „Egy égi száj jelmondatot böfög: / Lenin-ikonosztáz a tér fölött…”
Tehát újra egy szovjet sztereotípia, a magaskultúra és a vallás szimbolikájának behelyettesítése az ideológia profán szimbolikájával, a tömegkultúra szokványos, szériában gyártott vezér-ábrázolásával.
A Sztyepan Pehotnij-ciklusban az „oroszvers” világ- és formateremtő elvei, illetve
az eredetiséggel és az utánzással folytatott játék a pastiche-ra emlékeztet. A pastiche
a zenében a leginkább elterjedt, különböző szerzők műveiből valamilyen szempontok
szerinti válogatást jelenti, a képzőművészetben pedig a más művész stílusában készült,
az eredeti látszatát keltő utánzást. A pastiche-t egyes irodalomtudósok (például Fredric
Jameson) a posztmodern egyik jellegzetes eljárásmódjának tartják, mint az utánzás
semleges gyakorlatát, amely nélkülözi a paródiában elrejtett hátsó gondolatot, elkülönül a szatirikus hatástól és mentes a nevetéstől. A pastiche-ban, ahogy Jameson megállapítja, nem a történelmi múlt jelenik meg, hanem reprezentálja a múltról való sztereotípiáinkat. Bakának a Sztyepan Pehotnij-versekkel mintha hasonló célja lenne.
A múlt – a távoli és közelmúlt – nem más, beleértve az orosz történelemből és kultúrából elősejlő magyar történelmet és életérzést is, mint életképek, idézettöredékek, lefordított és saját szövegszilánkok tarka keveréke, amely mintegy szimulákrumként
funkcionál. Látszatvilágot és látszatvalóságot hoz létre, melyet ugyanakkor fontos felidézni, hogy megértsük az idegen szenvedés tükrében saját kínjainkat is.
A Második füzet ötödik és hatodik verse szintén puskini szöveg- és motívumtöredékeket értelmez át. Mint ismeretes, A tengerhez címmel Puskin írt költeményt, Baka
ugyanazon címen írt versében újból vele polemizál. Amíg Puskinnál a tenger csodálatraméltó, vad őselem, amely a parttalan szabadság szimbóluma, addig Baka „lefordítja”,
realizálja a puskini metaforát: a „népek tengere”, kiüresedett szovjet lózungja lesz belőle. A tenger hullámzása a november hetedikén a dísztribün előtt elvonuló menetelők
képében teljesedik be. Ily módon a tenger – vagyis „a szovjet népek tengere” a rendszerbe való bezártság szimbóluma, innen kitörni „elpárologni” nem lehet, mert a kutyás határőr (általános emblémája a szocialista tábornak) elkéri a dokumentet. (Egyébként a dokument szó, mint szovjetizmus került be a magyar nyelvbe a második világháború után.) A szigetekre szánon című versben a puskini Múzsa transzformációja
megy végbe a szovjet kisvilágban, immár a hetvenes évek szovjet díszletei között.
A klasszikus versforma – szonett – és a versben ábrázolt világ banalitása között eleve
éles ellentét feszül. A szovjet kisvilág kötelező tárgyi relikviái, a zötyögő trolibusz,

2001. december

81

a romlott scsi mindent átható szaga, a vodka, a halkonzerv és a piszkos lakás szolgálnak
a szeretkezés hátteréül. Mindezek mellett a verset keretbe foglaló, a XIX. századi orosz
irodalom hangulatára rájátszó kérdés: „A szigetekre szánon – jössz-e vélem?”, enyhén
szólva nem egészen odaillő. Újból a fent és lent, a magas és alacsony kultúra közötti nem
megfelelés az, ami a verset szervezi. A Második füzet utolsó három verse szintén életkép
a szovjet köznapokból. A szovjet civilizáció és kultúra nagyságát propaganda-célokból
felmutatni hivatott három embléma áll a középpontjukban: a Vörös Nyíl, a MoszkvaLeningrád között közlekedő „szupergyors” vonat, a moszkvai metró, valamint a szovjet
magaskultúrát szimbolizáló Nagyszínház. Az In modo d’una marcia verscím, benne az
indulóval, Schumann Esz-dúr zongoraötösének tempójelzésével, a tipikus szovjet ünnep, a díszszemle banalitását idézi fel. Az örök értékek időtlenségét reprezentáló Schumann-kvintett szellemiségével szemben a reáliák, a Pravda és a Trud újságok „üres fecsegése”, a tribünről a népnek integető szovjet gerontokrácia képviselőinek buta ábrázata
egy olyan „örök jelent”, olyan történelmi és egzisztenciális zsákutcát testesítenek meg,
amely eleve nem számol sem a múlttal, sem a jövővel. Ezzel a stagnálást kifejező képi világgal ellentétben a vers ritmusa az indulót imitálja, hangvétele, s helyenként vulgáris
szóhasználata pedig a városi dalokra, a szovjet bárdok, Viszockij és Galics verseire emlékeztet. A lírai hős a brezsnyevi (kádári?) pangás korszakának tipikus, az ideológiából
kiábrándult értelmiségijének maszkjában lép színre. Miután kedvesét, Mását Moszkvába
röpítette a Vörös Nyíl, Schumann zenéjével és vodkával igyekszik elkábítani magát,
hogy ne kelljen a tribün „alatt” (újból a fent és lent ellentétének metaforikus realizálása)
levő kisvilágra, melynek ő is része, gondolnia. Hogy a pangásban „van haladás és mozgás”, csakhogy az lefelé irányul, azonos a pokolra szállással, az Alászállás a moszkvai metróba című vers direkt mitológiai képei támasztják alá. A fent és lent itt végképp felcserélődik, de nem a bahtyini karnevál „vidám viszonylagossága” értelmében. Mellesleg,
mint már szó volt róla, a Sztyepan Pehotnij-ciklus nem karnevalizált szöveg, hanem
pastiche, amely nélkülözi a hátsó gondolatot. Itt minden kimondatik, néven neveződik,
szinte minden metafora realizálódik. A fenti világ dermedtsége a versben az „alsó világ”
vad aktivitását hívja elő. A metró-pokol hatalmas bendője (a középkori pokol-metafora
realizálása) befogadja a kisvilág nyüzsgő hangyabolyát, s sorra „életre kelnek” benne,
egyesülve a szovjet reáliákkal az antik mitológia alvilági istenségei és szörnyei. Mi sem
természetesebb, hogy a lírai hős Orpheusszal szerepével azonosul (orosz századfordulós
áthallás), aki az alvilágban Másáját (Eurüdikéjét) keresi. A Második füzet záróverse,
A Nagyszínházban szintén egy irodalmi sztereotípiát, a „színház az egész világ” metaforáját realizálja. Jellegzetes életképe a szovjet korszaknak: ebben a színházban, a régi, forradalom előtti díszletek között az „Előadásról senki sem beszél”, tulajdonképpen a háttérben zajlik a tragédia, miközben a szünetben mindenki a büfébe rohan, ahol be lehet szerezni olyan ínyenc falatokat, melyeket az áruhiánnyal küszködő üzletek nem árulnak.
Tehát újból a fent és lent szembeállításában, a magas kultúra díszes tárgyi világa és a köznapok szürke nyomora közötti kibékíthetetlen ellentétet sugalló képekben idéződik
meg a végkifejlete felé rohanó szovjet történelem. A „nagy finálé” apokaliptikus szimbólumával záruló vers egyben a ciklus „szovjet” (történeti) részének végét is jelzi.

Harmadik füzet: a széthullás
A Harmadik füzet Sztyepan Pehotnij monológjait tartalmazza immár a rendszer
széthullása utáni korszakból, mikor már végérvényesen szétesett a hamis sémákból

82

tiszatáj

álló világ, ám új értékek még nem léptek a helyébe. Tehát megmaradtak a kétségek
és a kiábrándulás, s változatlan maradt a mindennél tartósabbnak bizonyuló banalitás,
a testi-lelki-szellemi nyomor, a kisvilág pokla. A Szentpéterváron újra (A verscím Mandelstam: Péterváron megláthatlak újra versére rímel), a befejező füzet nyitóverse már címével is Leningrád visszakeresztelésére utal. A vers mintegy újrateremti a XIX. századi
orosz irodalom és a századforduló, az „ezüstkor” Pétervár-képének hangulatát; a ködös, fagyos, irreális városban bolyongó magányos hős látomásait, a vers szereplőiként
felidézve az orosz irodalom nagyjait (Puskint, Dosztojevszkijt, Ahmatovát, Mandelstamot és Hodaszevicset) és a legismertebb pétervári irodalmi alakokat (Sztyepan Pehotnij mint Gogol Akakij Akakijevicse keresi köpönyegét, Raszkolnyikovhoz hasonlóan
baltát cipel a kabátja alatt, illetve, mint szegény Jevgenyij Puskin Bronzlovas című poémájából hallja az őt üldöző emlékmű dübörgő lépteit). Ebbe a pétervári monológba
ugyanakkor, az idegen szövegekből vett allúziók mellett, szervesen épülnek be Baka
korábbi verseinek motívumai éppúgy, mint az életrajzi elemek, saját (főként diákkori)
pétervári élményei. A Szentpéterváron újra motívum-rendszerében Az Apokalipszis
szakácskönyvéből a „Semmi lakomájára” emlékeztető „gasztronómiai” metaforák
(„magam magamnak voltam levese”, „csillagok zsírkarikák”, „kondér-korom korom
kora”) a személyes pusztulás, az egyéni pokol, az Istennel való polémia metonimikus
képeivé lényegülnek át („A lé amelybe csontnak s némi húsnak / Pottyantam…” „A sűrűjében itt alul nem is rossz / Elszopogatni szaftos kézfejem / Csak arra kérlek túl soká ne
kínozz / Egyszerre szúrj villádra Istenem…”) Szintén ezeket a „konyhai” metaforákat
folytatja a Társbérleti éj című vers is, megidézve a tipikus szovjet, kollektív „életteret”,
a társbérletet (a ’kommunálkát’) a közös konyhával és mellékhelyiségekkel, valamint
az alvó szomszédokkal, közöttük Annuskával, Bulgakov regényéből, A Mester és Margaritából, aki azzal okozta az irodalmár-funkcionárius, Berlioz halálát (a villamos levágta a fejét), hogy kiöntötte a sínekre a napraforgóolajat. A versnek nem csak a képi
világa, de színskálája – szürke, piszkosfehér – és helyzetei (mivel lefelé irányulnak) is
apokaliptikusak. Miután felrémlik „A század sötétlő sírja”, a lírai hős a „kondér-kor”
hiteles képviselőjeként, mint „kanál a dézsa fenekén” fekszik a mosogatólé-szürke éjben. Bakának ebben a versében is rendkívül erőteljesek az emberi végtermékekkel kapcsolatos naturalista metaforák. A vég mintegy fiziologizálódik, miközben az emberi
állativá satnyul. Ezt a folyamatot jelzi a vers végén szereplő kutya-metafora is, amely
egyaránt vonatkozik a hősre („A zsíros fényt […] lenyalogatom én…”) és a Néva által
reprezentált, megalkuvással teli oroszra stilizált kozmoszra (visszautalással az Első füzet versére):
„Ahogy kóbor kutyanyelvét kinyújtva
Lámpasavót a Néva lefetyel,
S ha jóllakott sovány kosztjával újra
A régi gazda lábához hever.”
Kissé furcsának hat, hogy a következő vers az Immanuel Kant címet viseli. Kant
figurája elsősorban nem A tiszta ész kritikája révén került be a ciklusba, mintegy az értelmetlenségekkel teli világ antinómiájaként, noha a versben erre a Kant-műre történik
konkrét utalás. Inkább a szovjet korszakban elterjedt anekdota kapcsán, melyben Kantot a szovjet polgár, megfeledkezvén a történelemről, Königsbergről egyszerűen hazai,
„kalinyingrádi németként” aposztrofálja. A vers a lágerdalt imitálja, az első versszak
kezdetén a feldicsérő megszólítás („Immanuel Kant, Ön a példánk mától”), mint pre-

2001. december

83

textusra, Juz Aleskovszkij közismert lágerdalára, a Dal Sztálinról-ra utal („Sztálin elvtárs, ön tudósok gyöngye…”), melynek ritmusát szinte egy az egyben követi. A vers a bezártság szimbolikájával zárul, azzal az ismert szentenciával, hogy a kor „börtönének”
rácsai mögött nem létezhet a kritikai gondolkodás. Az Előadás után című vers pedig
a kollektív orosz tudattalanból egy újabb történelmi epizódot hoz a felszínre: 1917-ben
a lövöldöző fehér-és vörösgárdisták által megszakított Don Carlos-előadásét, melyben
Saljapin énekelte Fülöp király szerepét. A vers A Nagyszínházban párverse, még egy
változat a „színház az egész világ”-motívumára. Nem csak 17-ben volt „az utcák operája” hangosabb, mint az operaelőadás, hanem a posztkommunista jelenben is kísért
a Matrjoskaként „egymásba visszadugható vezérek” sora. A lírai hős ebbéli szorongásának (a szorongás és a depresszió Pehotnij tipikus lelkiállapota) kivetítése a verset záró,
groteszk képsor: „ S ránk villan újból Iljics fogsora / a jövendő-protézis Auróra.”
Az Álmatlanság Pehotnij szerelmes verse, amely igazi „oroszvers”. A cím áttételesen Puskin, Mandelstam, Cvetajeva és Tarkovszkij líráját idézi meg, ám ugyanakkor
a szöveg bekapcsolódik a világirodalmi kontextusba, nem véletlen, hogy éppen prousti
emlékezet reflektált „plagizálása” kapcsán, illetve második részében sorra megjelennek
Baka költészetének motívumai is. Ez a szintetikus versépítés különösen érdekes a második részben, a szüntelenül az idegenre és a sajátra, a korábbi és a később születő művekre utaló költői szóval. A második rész orosz pretextusai Puskin: Sellő és Oszip
Mandelstam: Álmatlanság című versei. A partra vetett hal képe a saját versek közül
a Helsingőr hal-metaforáját értelmezi át, illetve előre vetíti a halacskaként megjelenített
kedves alakjával Baka 1995-ben íródott, bevallottan puskini ihletésű Sellő-szonettjének
„hínáros” képeit. A versben az „alászállás” metaforája a „vízalatti menny” képében realizálódik, visszatérésben az óceánhoz, az őselemhez, a kollektív tudattalanhoz. Ugyanakkor a vízalatti menny-metafora sem mentes az orosz áthallásoktól: az orosz népi
utópikus tudatban mindmáig elevenen él a tatárok elől a tó mélyére rejtőzött város,
Kityezs legendája, melyet holdfényben mindmáig látni, s amely valamiféle ígéret földjeként jelenítődött meg az orosz irodalomban.
A Harmadik füzet s egyben a ciklus utolsó két verse, a Ha minden széthull és a Testamentum már az egyéni létben való végső veszélyeztetettség és a halálra készülődés
versei. Sztyepan Pehotnij „életrajza” a végéhez közeledik, ahogy végét járja az az
„orosz” világ is, melyben élni kényszerült, s szimbolikusan végéhez közeledik a róla
való beszéd is. A Ha minden széthull képei voltaképpen ezt a szimbolikus lét- és végállapotot rögzítik. Már a vers első sora, „Ha minden széthull benned és kívüled”, pontosan
jelzi, hogy már nincs kívül és belül, a metafora-láncokban végérvényesen és végzetesen
minden, a külső és a belső egymáshoz kapcsolódik. A meghasonlott lélek és a pusztuló test állapotát tükröző képek a lepusztult posztszovjet valóság sztereotípiáiban tárgyiasulnak. Hasonlóan a lélekhez és a testhez, a nyelv is pusztul; a kifejezés lehetetlenségét, a beszédközpont paralizálódását jól érzékelteti a vers egyik legszebb metaforája:
„Mint május elsején a gyárkapun
Lakat van rajta és a mondat kulcsát
Mely elfordulna benne nem leled
Csak rozsdásan csikordulsz elakadnak
A szavaid…”
A vers záróképe újból egy nyers, fiziológiai metafora: az Idő jelképes megerőszakolási kísérlete. Az idő és a sötét kapualj azonosítása ismét az alsó világ, a pokol szim-

84

tiszatáj

bolikáját hívja elő. A megjelenő házfelügyelőnő „idegen nyelven” (litvánul vagy lettül)
szitkozódik, jelezve a nyelv végső csődjét, hogy ez a világ már végképp „idegen” mindenkinek, a róla való beszéd nem csak érthetetlen, de értelmetlen is. A ciklus jelképesen a Testamentum című verssel záródik, s vele együtt véget ér Sztyepan Pehotnij „élettörténete” is. A Testamentum igazi „oroszvers”, miután látványosan működteti nem
csak az orosz, hanem a világirodalmi és magyar, valamint a saját költészetből vett reminiszcenciákat is. Egyfelől egyesíti magában a „végrendelet”-típusú versszövegek
egyes képeit és beszédhelyzeteit (áthallásokkal Sevcsenko, Zabolockij, Kosztolányi és
Juhász Gyula lírájából), másfelől – s ezt tartom lényegesebbnek – Baka saját költészete
és az általa fordított orosz versek alapmotívumait. Már a vers első sorában megjelenik
a „nyirkos föld” („nyirkos pétervári / Talaj…”) metaforája; mint közismert, az orosz
folklór szövegeiben az Istenanya a nyirkos földdel van azonosítva, amely az orosz népi
vallási tudatban a pogány és keresztény elemek szimbiózisát jelzi (lásd: a Földanya
mitologémáját). Baka költészetének is egyik fontos motívum-sora a „fa-gyökér-föld”,
amely a mulandóság és testbezártság kínjának képi kifejeződése. A Testamentum
utolsó előtti versszaka pedig („Burok-koporsó rejtsen embrióként! / Gyökér-köldökzsinór
köt össze itt / a Föld-Anyával – szívom majd a hólét: / Vérét az utolsó Ítéletig.”) aktivizálja
és reflektálja mind saját költészetének képi világát (vö.: a Hurok-szonett következő sorával: „Gyökér vagyok – nyakamra hurkolódom”), mind az orosz irodalom fordítások
által elsajátított világképét (vö.: például a Tarkovszkij Titánia című a „gyökérlabirintust”, melynek „mélyébe veszve” található a föld lelke). A Földanya-metafora Bakánál
is az orosz irodalomban szokásos jelentését nyeri el: a halál és újjászületés dichotómiáját testesíti meg. Sztyepan Pehotnij „közömbös végzete” („mennybe szállok vagy pokolra”) tehát az „oroszversnek” köszönhetően mégsem annyira közömbös, miután kultúrába ágyazott; a versben metatextuálisan azonosul a föld és kultúra, a lét és költészet,
mivel működik a kulturális emlékezet, amely talán egyedül képes ellenállni a mindent
bekebelezni szándékozó Időnek.

Az „oroszvers” fordítása
Jurij Guszevnek, a magyar irodalom ismert fordítójának köszönhetően elkészült
a „fordítás” fordítása, a Sztyepan Pehotnij-versek orosz szövege. Nem volt irigylésre
méltó dolga a fordítónak: eleve lehetetlen az orosz szövegben megéreztetni a magyar
és orosz költészet, a saját és idegen ilyen mértékű, egymásra való rájátszását. Ugyancsak nehéz orosz nyelven átadni Baka költészetének sűrített metafora-láncait, illetve
a metaforák realizálását. A szovjet-orosz kisvilág reáliái, sztereotípiái pedig más érzelmi
töltettel kell, hogy az orosz fordításban megjelenjenek, mint Magyarországon, hisz ez
ott saját és nem idegen. Guszevnek ott volt viszonylag könnyű dolga, ahol konkrét
műfaj (gyakran ritmikájával együtt) emléke került felidézésre, például a lágerdal esetében, mint az Immanuel Kant című versben. Persze ebben az esetben ugyanakkor fennállt annak a veszélye, hogy a fordításból egy újabb orosz lágerdal lesz, mivel a magyar
kontextus egy zárt műfajban rendkívül nehezen érzékeltethető. Úgy gondolom Jurij
Guszev jól birkózott meg bonyolult feladatával, minek köszönhetően Baka István
„oroszverse” végre bekerülhet a költő számára oly fontos nyelvi és kulturális közegbe,
s remélhetőleg a magyar „orosz” költőnek akadnak majd értő orosz olvasói is.

KRITIKA

A legendák varázsa
MISKOLCZY AMBRUS KÖNYVE
„Dolgozatunkban – kezdi Miskolczy Ambrus az Imreh-emlékkönyvben megjelent
Eckhardt Sándor és Jules Michelet című tanulmányát – azt mutatjuk be, hogy az ideológiai környezet milyen módon befolyásolta az elemzés tartalmát, amikor Eckhardt
Sándor a legnagyobb francia történész Jules Michelet (1798–1874) életművének néhány
mozzanatával került szembe.” Miskolczy összegezésül leszögezi: „Aligha kétséges, dolgozatunk valamennyi szereplőjének érdekében állt volna Michelet magyar-képének
elmélyültebb elemzése.” Ezt végzi el a jelen könyv, mely egyben forráskiadás: Függelékben közli Michelet magyar dossziéját.
Maga a tanulmány három fő részből áll, egy Előszóval és egy Kitekintéssel megfejelve. A három fő rész: Jules Michelet és „demokratikus legendái”; A magyar-román dialógus nyugaton és fordulatai; Jules Michelet a magyar és román propaganda kereszttüzében
és a transzkulturalitás vonzásában.
Michelet irdatlan oeuvre-jéből igencsak csekélyke rész kerül tehát terítékre, és
(a kor amúgy sem egyszerű egyéniségeihez képest is) roppant bonyolult személyiségéből
csak a román és a magyar „dialógus” illetve propaganda szempontjából fontosak. Így
nem annyira a történész, mint inkább az ideológus Michlet-vel ismerkedünk meg; helyesebben az „ideológiai környezet” hatása alatt író és gondolkozó (és „érző”) Micheletvel. Az öregedő (de megöregedni nem akaró) tudóssal, túl Franciaország történetének
középkort, renaissance-ot, reformációt bemutató nagy – és világhírt hozó – kötetein,
túl a forradalmár és a lelkes demokrata politikai és emberi csalódásain; a nagy profeszszorral ismerkedünk meg, akinek elementáris hatását és vonzását a forradalom elsikkasztói időleges felfüggesztéssel csak növelhették. Maga is legenda már, amikor a birodalmi bourgeois diktatúra pszeudoparlamentáris atmoszférájában elkezdi írni demokratikus legendáit. Miskolczy Ambrus bravúros eszmetörténeti, társadalomtörténeti,
(mély)lélektani és kapcsolattörténeti részletek, események, összefüggések felvillantásával-követésével mutatja be, hogyan találkozott az 1850-es és 60-as évek Párizsában
a 48–49-ben levert illetve elsikkasztott forradalmak dicsőségeiből és keserveiből kinőtt
és azokat hasznosító két legendateremtő igény: a nagy professzoré és az önmagát nemzeti elitként konstituálni és elismertetni vágyó értelmiségé. A részletek roppant „romantikusak”, tehát meglehetősen kuszák, zavarosak, színlelésekkel teltek és áttekinthetetlenek; aki a kor történetét legalább valamelyest nem ismeri, nem is remélheti megérteni, amint arra egyébként a Szerző is többször utal, s valóban vissza is tér az itt felvillantott összefüggésekre és szereplőkre a mintaszerűen világos harmadik főrészben.
Lehet különben, hogy kicsit eltúlzom az „áttekinthetetlenséget”; szolgáljon mentségemül, hogy (az érthető recenzensi „takarékosságon” túl) azért teszem, hogy kiemeljem
a második rész centrális fontosságát.
A 49 utáni magyar emigrációról
– amint az a jelen könyv irodalom- Universitas Kiadó, „Mythologica” sorozat
jegyzékéből is látható – elég sok tu- Budapest, 2000
dományos mű és tanulmány szól; 387 oldal
Arany László tiszta vonalvezetésű,

86

tiszatáj

elfogulatlan könyvecskéjétől a „Tízkötetes” vonatkozó passzusaiig. De Miskolczy
Ambrusig – talán az egyetlen Veress Sándor kivételével, aki évtizedekig élt és dolgozott
mérnökként Romániában – mindenki kizárólag nemzeti keretekben tájékozódott, s –
talán az egyetlen Arany László kivételével – a nemzeti öncélúság (többnyire fel nem
ismert vagy el nem ismert) kategóriái és követelményei szerint. Senki nem figyelt fel a
„dialógusra”, még kevésbé a nemzeti törekvésekben és önképképző propagandákban
megnyilvánuló párhuzamokra, hasonlóságokra, azonosságokra csakúgy mint különbségekre. Aminthogy az se igen szúrt szemet senkinek, hogy forradalmár és posztforradalmár emigránsok milyen készséggel állottak konzervatív monarchikus sőt diktatórikus erők szolgálatába, mihelyst elérkezettnek látták a cselekvés pillanatát, vagy
amikor tőlük reméltek tartós vagy pillanatnyi segítséget. E tekintetben se különböztek
magyarok, románok és lengyelek; amint abban sem, hogy mindez a legkevésbé sem
zavarta őket a francia császár ellen a maga eszközeivel és érzelmeivel következetesen
küzdő Michelet iránti csodálatukban. Az emigrációknak eleitől fogva nagyon szűk volt
a mozgástere, és aránytalanul nagyok voltak a vágyaik. „A hivatalos nagypolitika és
diplomácia mellett meghúzódó tervezgetések, összeesküvések világa ez. Az egyik
póluson a világpolitika szálait mozgató brit Palmerstont találjuk, a másikon a nemzetközi összeesküvések szervezőjét, Mazzinit. A délkelet- és kelet-közép-európai emigránsoknak e két pólus között kellett mozogniuk, minden lehetőséget kihasználva.” (132.) A
mozgástér szűkösségéért „kárpótolta” az emigránsokat az eszmék széles skálája, melyen
nagyralátó terveiket szőhették. Románok és magyarok egymástól lényegében
függetlenül, legfeljebb olykor a kritikus pillanatokban találkozva, ám akkor sem közeledve, mert amit az egyik maximális engedményként kínált fel, azt a másik még minimális tárgyalási kritériumul sem tudta elfogadni. Miskolczy Ambrus tehát két külön szálon, egy románon és egy magyaron fejti fel és szembesíti a terveket, s mutatja meg az
azonos dunai konföderációs-föderációs európai eszmekörben keletkezett román és magyar tervek úgyszólván „genetikus” összeegyeztethetetlenségét.
A konföderációs-föderalizációs keret európai igény volt, úgyszólván eleitől fogva.
A Habsburg Birodalom „helyére először az 1830-i lengyel nemzeti szabadságharc
emigrációja álmodott valamiféle konföderációt, miközben a föderalizációval is kísérleteztek. A dunai fejedelemségekben élő románok a párizsi lengyel emigrációval próbáltak együttműködni, tőle nyertek példát és buzdítást, már az 1830–40-es években.
Mazzini is igen korán, még 1832-ben, éppen egy Magyarországról szóló cikkében felvetette a dunai konföderáció eszméjét, csakhogy a vele való szövetkezést a nyugati hatalmak diplomáciája nem nézte (volna) jó szemmel, míg a társadalmi rend felforgatásától és a forradalmi felkelésektől tartózkodó nemzeti törekvések majdani lehetséges
szövetségesként jöhettek számításba. (És egy liberális állam berendezkedés eleve meg
kellett, hogy tűrje a játékszabályokat elfogadó külföldieket.) Közben pedig, 1847-től
néhány olyan francia publicistát is foglalkoztatni kezdett a gondolat, mint H. Desprez,
J. Ubicini vagy Paul Bataillard. A Habsburg Birodalom konglomerátumának helyére
etnikai tömbökből álló konföderációt álmodtak, azt fejtegetve vagy sugallva, hogy
a magyaroknak is érdeke ez az új rend, még ha áldozatokat is követel tőlük. 1847-ben
hirdette meg a párizsi román diákok körében Nicolae Balcescu, hogy »célunk nem lehet más, csak a románok nemzeti egysége. Először az eszmék és érzelmek egysége,
amely majd idővel meghozza a politikai egységet«. […] A magyar kortársakat a lengyelek és a francia újságírók által felvázolt perspektívák nem vonzották. A Habsburg Bi-

2001. december

87

rodalmon belül keresték az önálló Magyarország helyét. »Álladalmi szövetség« volt
a cél, mint Wesselényi Miklós írta. A liberális elveket céltudatos pragmatizmussal érvényesítették. 1848 tavaszán pedig élve a lehetőséggel, megteremtették a modern alkotmányos Magyarországot. A Birodalom egészének liberalizálódása azonban kudarcba
fulladt. Ennek programját nem dolgozták ki, mert nem is lehetett, a kompromisszumok kialakítására pedig nem jutott idő. A birodalmi centralizációra törő ellenforradalom ki tudta használni az átmeneti állapotokat.” (132–133.)
Ez a különböző indulás önmagában predestinálta a 49 után kialakuló és megszerveződő magyar emigráció nézeteinek és terveinek a különbözőségét a románokétól.
Hozzájárult ehhez persze sok egyéb tényező; egészen a magyar emigrációt eleitől
kezdve megosztó személyes ellentétekig. Miskolczy Ambrus mindent sorra vesz, és
mindent gonddal elemez; témájának, a konföderációs – föderalizációs eszméknek és
terveknek a szempontjából. Új megvilágításba kerülnek így jól ismert részletek, mint
például a Kossuth–Teleki ellentét, vagy a székely vértanúk és Teleki Blanka históriája;
fény derül nem vagy alig ismert szálakra és személyekre, mint például Constantin Daniel Rosenthal 1851-es tragikus végű erdélyi kiküldetésének párizsi eszmei és szervezeti
hátterére. Az ilyen (gonddal elemzett) mikrohistóriai töredékekből érthető meg Michelet fenntartásmentes rajongása a román intellektüellek és a román nép iránt; hiszen
román legendáriumába illő hősök mellett bennük vélte felismerni dunai föderációs
eszméjének legkövetkezetesebb híveit és letéteményeseit. „Michelet a népek megbékítésére a leghatékonyabb eszközt a természetben kereste. A Duna megidézése és dicsérete nem egyszerű vagy költői leírás, hanem valamiféle fohász a természethez, hogy segítsen, miközben ezt a segítséget már valóságosnak igyekezett bemutatni. Ugyanakkor
a francia forradalmi modellt próbálta alkalmazni, a föderációk modelljét. […] A harmincmilliós dunai föderációt tartotta Michelet a jövő birodalmának. »A fajok harmonikus háromságában teljes Európát látunk születőben a Duna mellett. Bárcsak ezek az
egyesült államok olyan vagy jobb sorsra jussanak, mint Észak-Amerika! Bárcsak oly
szélesen és termékenyen hömpölyögne folyód, mint a Mississippi, miközben félnék
a törökök, félelmetes lenne az oroszok számára és tisztelné az egész világ!« Még a véres
közelmúlt is a jövő záloga lett. »A népeket egymással szembefordító kegyetlen félreértés mára eloszlott. A hüvelyükbe visszadugott kardokat csak a közös ellenség ellen
vonják ki.« Michelet saját tanári varázsának tudatában úgy szólt ezekhez a népekhez,
mintha csak a katedrájáról tekintett volna alá.” (176–178.)
Ezek a kiragadott és a főbb vonalakat is legfeljebb ha sejtető idézetek még sugallni
se képesek a mikrohistóriai-filológiai részletek gazdagságát és az elemzések szépségét.
A recenzió legfeljebb figyelmeztethet rá, hogy a második rész ismételt, alapos átolvasása után visszatérve az első részre, hirtelen milyen világossá és történelem-közelivé
vagy mondjuk inkább ember-közelivé válnak Michelet legendái, például és elsősorban
Madame Rosetti legendája vagy a lengyel és az orosz legenda. A soha meg nem íródott
magyar legenda jegyzetanyagához – a Michelet dossziéhez – és Michelet ide vonatkozó
olvasmányaihoz fűzött elemzés teljes megértéséhez azonban végig kell elébb olvasni
a harmadik részt is.
A harmadik rész visz legközelebb Michelet-hez mint élő – Lucien Febvre szavával –
„hús-vér” emberhez. Az első részben legfeljebb szinte mintegy ismertként megemlített
családi, baráti, tanítványi kapcsolatok itt releváns részletekkel és élettel telítődnek.
Végigkövetjük például vejének, az önmaga tehetsége és munkássága révén sem jelentéktelen Alfred Dumesnil-nek áldozatos szolgálatait Michelet legendáinak és legendá-

88

tiszatáj

jának az érdekében; betekinthetünk Michelet inspiráló szerelmeinek és nem mindig
inspiráló házasságainak a történetébe; mindenekelőtt pedig ismerteti ez a fejezet azt
a magyar szellemi közeget, amely – elsősorban személyes képviselőin keresztül – meghatározóan hatott Michelet magyarság-elképzelésére és legendájára.
Külön trouvaille, hogy egy olyan ifjúval kezdődik a sor, Vasvári Pállal, aki Michelet eszméit növekvő kritikával fogadta, holott „Michelet a forradalomra készülő
ifjúság bálványa volt. Jókai Mór így emlékezett az 1848-at megelőző évek hangulatára:
»Valamennyien franciák voltunk! Nem olvastunk mást, mint Lamartine-t, Michelet-t,
Louis Blanc-t, Sue-t, Hugo Victort, Béranger-t,« … A Michelet-kultusz a Franciaországkultusz része volt.” (180.) Vasvári ellenben „az 1848 nyarán írt Irányzatok az első francia forradalomból című cikksorozatában nem az első helyen említi Michelet műveit, és
ráadásul a maga módján értelmezi, mintha a Mesternek »A Nép«-et megnyitó önvallomását vetítené rá »A francia Forradalom történeté«-re: … »Michelet könyv helyett
önszívét tárja fel az olvasó előtt. Tények helyett az író kedélye szól hozzánk. Michelet
keblében minden esemény saját szint nyer: a világfájdalom beteges sárga színét. Olyan
ő, mint a selyembogár, mely egészséges zöld eperfaleveleket szed magába, de azokat
később sárga selyemszálak alakjában ereszti vissza szájából. Michelet lelkébe szedi
a forradalom eseményeit, hogy azokat a világfájdalom halvány színével befesse, úgy
mutassa be az olvasónak.«”(184–185.)
A selyembogár-hasonlattól és a világfájdalom (túl)hangsúlyozásától eltekintve írhatta volna Miskolczy Ambrus saját véleményeként Michelet legendáiról; s ha „A francia Forradalom történeté”-t másként ítéli is meg, együttérző Vasvári-elemzése mintha
azt mutatná, hogy a történetírásról való felfogásától nem lehet nagyon távoli az elemzetté, aki úgy látta, „hogy »a francia forradalom írói eddig csak részleteket írának meg,
s e részleteket tökéletes egésszé senki nem alakította«. Ennek okát nemcsak abban
látta, hogy »mindenik saját kedvenc eszméit fürkészte«, hanem abban is, hogy a francia
történész nemzetileg is eleve elfogult, »még akkor is pártember«, ha nem tartozik párthoz, mert »pártembere Franciaországnak«. Vasvári szerint »idegen nemzetbeli sokkal
tisztábban bírálhatja a francia forradalom eseményeit«. Hiszen a történetírónak kötelessége a pártatlanság, »levetkőzni a harag és a gyűlölet eszméit, letenni a rokonszenv
legszentebb érzelmeit«.” (185.)
Vasvári Pál „a forradalom előtt történelmet tanított Teleki Blanka leánynevelő intézetében, a márciusi nagy napok után tanári pályán akart előlépni. Egyetemi tanár
szeretett volna lenni”. (184.) Párizsban sosem járt, meglepően jó és eleven értesüléseit
Michlet-ről „feltehetően Auguste de Gerandótól és magyar családjától, Teleki Emmától és Blankától” szerezte. (183.)
Auguste de Gerando az egész könyv – és a magyar dosszié – egyik főszereplője; felesége, Teleki Emma pedig Michelet magyar kapcsolatainak és tájékozódásának kulcsfigurája. Michelet körében „az állandó magyar jelenlétet Teleki Emma képviselte, aki
iránt Michelet ellentmondásos érzelmekkel viseltetett, szerette őt és félt tőle.« Csodálatos, elviselhetetlen – így érezte 1860-ban”. Teleki Emma pedig „bár bálványozta Michelet-t, a közös eszmei kötődések ellenére két – egymástól társadalmi és emberi szenvedélyek által elválasztott – külön, bár egybefonódó világban éltek. Michelet egyszerre
tisztelte és gyűlölte az arisztokráciát. Kiváló egyéneit példaként állította olvasói elé.
Sőt, ha kellett az egész népet arisztokratának nevezte – gondoljunk a magyarokra tett
észrevételeire. Viszont gyűlölte az arisztokráciát, mint uralkodó osztályt. Lehetőleg
kerülte az arisztokraták társaságát. Arisztokrata nélküli arisztokrata-kultuszt művelt.

2001. december

89

Emma ezért is nyomasztotta.” (201.) És aggódott, mikor az özvegy – A. de Gerando
a szabadságharc bukása után menekülni kényszerült, s 1849 decemberében Drezdában
meghalt – 1850 nyarán vejéhez, Alfred Dumesnilhez akart költözni, a családi kastélyba;
hátha – vélte a Mester – „Emmának elapadnak, »ha időlegesen is« a jövedelmei”.
Michelet és Teleki Blanka barátságával Miskolczy Ambrus a Mester bonyolult érzelemvilágának felvillantásán túl a Szabadságharcról és a megtorlásról vallott nézeteit is
bemutatja, hiszen erről elsősorban Teleki Blanka közvetített híreket. Az elnyomást és
a kegyetlenséget szívből elítélő Michelet kiáll az üldözött és szenvedő magyarok mellett, fennkölt levelet ír Teleki Blankának komor börtönébe, de a magyarok iránti
együttérzése és szeretete sohasem éri el azt az őszinteséget és bensőségességet, mint
a román hősei iránti; meglehet azért is, mert a magyarokban inkább látta kedvenc „dunai konföderációjá”-nak akadályait, mint a románokban.
Ez a logikusnak látszó megoldás azonban tán csak a recenzió óhatatlanul leegyszerűsítő kontextusában tűnik fel; a könyv itt inkább új fejezetet nyit: „Charles-Louis
Chassin (és Irányi Dániel) párbeszéde Edgar Quinet-vel.”
Charles-Louis Chassin-t jól ismeri és nagyra becsüli a mindenkori hivatalos magyar
historiográfia. Pártoktól és ideológiáktól szinte független konszenzusként foglalhatta
össze a „Tízkötetes”: „Elsősorban politikai jelentősége volt Irányi Dániel Magyarország
forradalmának politikai története 1847-1849 című, Ch. L. Chassin francia íróval együtt
1859-60-ban Párizsban franciául kiadott munkájának. A bécsi forrásokból táplálkozó
torzításokkal szembeszállva törekedett a reformkori fejlemények logikus következményének tekintett magyar forradalom céljainak és menetének tisztázására. Nemcsak
a Habsburg-hatalom, hanem az aulikus magyar arisztokrácia szerepének is határozott
bírálatát adta. A történetek egyik legfőbb tanulságaként az együtt élő népek összefogásának szükségességét hirdette.” (MOT 1848–1890, Akadémiai Kiadó, 1979, 621.)
A Legendák varázsa kibontja az ilyen sommás értékelések mögött rendszerint rejtőzködő roppant bonyolult valóságot. A könyv Michelet-centrikusságának megfelelően mindenekelőtt azt ismerteti, hogy Chassin, Michelet lelkes tanítványa és végig
rendületlen híve, miként, és miért fordult szembe „mesterének barátja, Edgar Quinet
nézeteivel”, és magának Michelet-nek a nézeteivel is. Áttekinti A magyar forradalom
politikai történetén kívül Chassin többi magyar tárgyú művét, s az ezekből kialakuló
képet, nemcsak a magyarság-képet, hanem a térségről általában s benne Franciaország
szerepéről kialakuló képet szembesíti Edgar Quinet ugyanezekről szóló nézeteivel és
vallomásaival. Chassin esetében az elemzés elsősorban az 1855-ben a Revue de Paris-ban
megjelent „A magyar legenda: Hunyadi János” című írásra, a „Magyarország, szelleme
és küldetése. Hunyadi János” címmel 1856-ban és másodszor 1859-ben megjelent „magyar múlttal és jövővel foglalkozó” tanulmányaira, és „A magyar forradalom költője.
Petőfi Sándor” című, 1860-ban megjelent könyvére hivatkozik. Az Irányival közös
könyv kapcsán elsősorban nézetkülönbségeiket ismerteti és az áthidalásukra igyekvő
vitát. Áthidalásról Quinet esetében szó sem lehetett; „Edgar Quinet 1856-ban »A románok” címmel olyan könyvet állított össze, amely Chassin munkájának [Magyarország, szelleme] ellenkönyve, még akkor is, ha terjedelme csak negyedakkora. Quinet-t
inkább a románokhoz vonzotta a szíve. Már Michelet román legendáit olvasva fellelkesült: »Ön kitalálta ezen nemzetiség titkát, elsőként lebbentette fel a fátylat és mutatta meg Európának a bölcsőben megölt népet…«” (211.) Részletesen megmutatja
Miskolczy Ambrus, miként kellett Quinet-nek érveléséhez kidolgoznia egy kellően
véres ellenség-képet, miként párosult „Románia-látomása mártirologikus magyarelle-

90

tiszatáj

nességgel.” (214.) De nem holmi elfogult magyargyűlölet miatt, „hiszen általánosabb
politikai világnézeti kérdésről van szó. Quinet a német kisállamiságot éppen olyan észszerűtlennek tartotta, mint a Habsburg Birodalom konglomerátumát. Az etnikai elv
érvényesítésének híveként karolta fel a románokat. […] Mintha megérezte volna a magyar-osztrák kiegyezést, és azt, hogy Franciaország saját érdekében majd az etnikai elv
jegyében darabolja fel Közép-Európát. Chassinnek is válaszolva védte Franciaországot,
hangsúlyozva, hogy »a modern időkben nem irtott ki egyetlen nyelvet sem, egyetlen
nemzeti életet sem számolt fel«.
Következetes lehetett önmagához:
»Már zsenge éveimtől a mai napig mindig ugyanazokat az eszméket képviseltem.
Imádtam Franciaországot, arról a dicsőségről álmodtam, hogy ő lesz a modern népek
eszménye.«” (215–216.)
Ez az imádat azonban nem zárta ki, sőt megkövetelte az ellenség-képet. „A faji
gondolat a fajok közötti harc könyörtelenségének tudomásulvételével járt. Mert a természet könyörtelensége természetes. Quinet a román nép életerejének bizonyítékaként hozta fel, hogy a római ősök kiirtották a dák őslakókat, nagy élvezettel írva le
Trajanus oszlopán az emberirtás jeleneteit.” (214.)
Chassin viszont eleve veszélyesnek minősítette a fajok antagonizmusát, és elítélte
a tendenciákat, melyekben „a vallási különbség »faji« különbséget tükröz.” (210.). A magyar állam fejlődésében éppen azt emelte ki, hogy ellenállt ezeknek a tendenciáknak.
„Chassin tollán végül mintaállam született: »Magyarország talán az első nemzet, amely
megértette valamennyi szabadságok egyesítését és szolidaritását. Németországban a reformáció fejedelmi jellegű volt, Angliában királyi, Franciaországban arisztokratikus és
burzsoá, Magyarországon alapvetően népi és nemzeti. Ez vetette fel a magyarok körében a modern alapelv anyaeszméjét: mindenki kormánya mindenki által és mindenki
javára.« […] A protestáns Magyarország – fejtegette Chassin – nem akarta megsemmisíteni a katolikust. »Elválasztotta a vallást az államtól, megalapítva a katolikusok és reformátusok polgári és politikai egyenlőségét.«
Ezzel a könyvvel [Magyarország, szelleme] a tanítvány fölülmúlta a mestert. Mert
míg Michelet vigyázott arra, hogy a nem francia »Franciaországok«, mint Lengyelország sohase érjék el az eredeti tökéletességét, Chassin Magyarországa tökéletesebb,
mint maga Franciaország. Nem véletlen, hogy Kossuth köszönetét fejezte ki – »nemzetem nevében«. Teleki László pedig finom dialektikával arra biztatta, amit már megtett:
»Ön van hivatva, hogy ne csak ujját tegye vérző sebeinkre, hanem új életre ébressze
ügyünket is az által, hogy francia üggyé teszi, amidőn azt országának s így a világnak
az európai civilizáció szempontjából mutatja be.« Teleki László pontosan tudta, hogy
ez a magyar ügy sikerének titka. Chassin sokak életérzésének adott hangot, többek
között a vele mint üldözöttel és protestánssal is sorsközösséget érző Victor Hugóénak
is, amikor ez úgy vélte: »Van eszmei Franciaország és van hülye Franciaország.«
Chassin mintha ez utóbbitól menekülve a magyar múltban fedezte volna fel az előzőt.
Ne marasztaljuk el. Nem ő volt az egyetlen, aki így járt el, és más tájakra vetítette
az ideális hazát. Az eszképizmus technikáját és Chassin eredetiségét akkor értékelhetjük, ha nemcsak Desprez és Langsdorff alkalmi publicisztikájára, Michelet ihlető megnyilvánulásaira utalunk, hanem a másik mesterre: Edgar Quinet-re is, akiről magasztaló könyvet írt, de akivel egyben szemben is került.” (211.)
Miskolczy Ambrus nem csak vagy nem elsősorban a szembekerülést dokumentáló
Quinet műveket ismerteti, hanem az ezt megalapozó-magyarázó társadalmi, szellemi

2001. december

91

s mindenekelőtt személyi és érzelmi hátteret; a kapcsolattörténeti-lélektani elemzések
Miskolczy könyvének jellegzetes vonásai és lényegéhez tartoznak; jórészt meglehet
éppen itt kell keresni a legendák forrásait, vagy legalább a fogódzót az értelmezésükhöz. Itt azonban még nagyobb a szerepük: előkészítik a következő részfejezeteket, melyek Michelet román barátságait tárgyalják. Michelet a maga bonyolult lelki világával
és közönségsikerre számító képességeivel mindig is vonzotta a lélektani értelmezéseket; a /poszt/modern érzelemtörténeti megközelítéseknek pedig egyenesen ideális alanya. Miskolczy Ambrus érdeme elsősorban tán éppen az, hogy nem csábul el valamilyen pszeudofoucault-ista posztmodern irányba, hanem megmarad a filológia kevésbé
érdekes és olykor nehezebben követhető, de megbízhatóbb talaján. Ami nem azt jelenti, mintha rövidlátóan és fantáziátlanul dolgozna; ellenkezőleg, nagyon is izgalmas
összefüggésekre és kontextusokra derít fényt. De mintha valahogy Chassinnel tartana
Quinet-vel sőt magával Michelet-vel szemben; mintha valamiféle filológiai „eszképizmus” türelmességét és racionalizmusát részesítené előnyben (ha nem is éppen ezt választaná; pláne nem valamivel „szemben”). Nem kíván mindent föltétlenül megértetni,
megérteni se tán. Meghagyja például, és épp Michelet körül a legsűrűbben, a homályt
a jelenetben, ahogyan Dumesnilné, Michelet szeretője halálos ágyán, 1842-ben, miközben „végül már nem is engedte magához” Michelet-t, leányára, Adèle-re bízza fiát,
Alfred-et, aki ekkor már vőlegénye volt, és később egy életen át szó szerint önfeláldozó hűséggel szolgálta bálványozott apósát, a Mestert, és szenvedett, ugyancsak egy
életen át, Adèle-nek ugyanott kiejtett vagy csak kiejteni vélt egyetlen mondatától,
hogy ő már 12 éves kislánykora óta mást szeret. Michelet pedig megharagudott rá,
mert amikor „újra nősülni akart, Alfred levélben kérte meg Athenaist, hogy a francia
nemzet érdekében lépjen vissza. A cselédlány, Victoire-Rustica is morgott, a Mesterrel
való intim kapcsolatai miatt némi joggal. Michelet ezért is vejére rontott, és keserűen
nyugtázta, hogy lánya iránta való egyetlen bizalmas gesztusa az volt, hogy gyűlöli
a menyasszonyt. Az új nász ugyanis az érzelmi veszteségen kívül anyagi katasztrófával
is fenyegetett”. (231.) Az 1851-es államcsíny után ugyanis a cenzúra szigorodásával megszűntek Alfred publikálási lehetőségei, hamarosan nevelői állást kényszerült vállalni,
miközben lelkesen dolgozott apósának; szállította az anyagot a Román legendához.
„Michelet 1851. április 1-én kapta meg Dumesniltől a beszámolót Rosettiné viszontagságairól, amelyekről nyilván maga a történet hőse is sokat beszélhetett.” (233.)
Madame Rosetti legendája, ahogyan az első részben megismertük, amint csecsemőjével a karján kísérte fel a Duna mentében a férjét és fogolytársait szállító török hajót,
hogy végül halált megvető bátorsággal kiszabadítsa őket; most tárja fel második, a legenda mélyén meghúzódó valóságos történetnél mélyebb valóságtartalmát. A Grand
Orient páholy ritusai, a Michelet-órák forradalom-kultusza és Franciaország-vallása,
C. A. Rosetti mindig józanul számító rajongása, Athenais Mialaret – a második feleség –
és Madame Rosetti (féltékenységektől sem mentes) Michelet-imádata, Dumesnilék zenés estélyei, ahol 48 szellemiségén felhevülten ábrándoztak a zsarnokságok bukása
után Francia mintára berendezkedő új nemzetek szabad szövetségéről: mindez és anynyi más személyes emberi vonatkozás Rosettiék baráti körében Michelet körül politikai realitásként ható szimbolikus teret teremtett, melyben a közös ügy virtuális szolgálata szőtt szoros érzelmi hálót. „Az érzelmi hálót a nemzet mozgatja, vagy inkább
a hozzá való viszonyulás. Ember emberhez való viszonyát a nemzethez való viszony határozta meg, a maga meghatározhatatlanságával. […] Bár a Mester (Michelet) és Tanítvány (C. A. Rosetti) nem tudott egymás lelkébe (és naplójába) tekinteni, barátságuk

92

tiszatáj

két okos önzés és egyetlen szenvedély találkozásaként teljesedett ki. A nemzeti szabadság áhítatásban oldódtak fel.” (237.) Miskolczy Ambrus azonban be tudott tekinteni
mindkettőjük naplójába, és nyomon követi, miként válik ez az áhítat az önimádat és
a mások gyűlöletének eszközévé, mihelyst az eszmék szimbolikus teréből a politikai
realitások világába hatol.
A nemzeti érzés a tizenkilencedik század heroizmusra, szenvedésre (vagy inkább
szenvelgésre?), világfájdalomra hangolt érzelmi kódja szerint hősöket, mártírokat, ellenségeket, és szent célokat követelt, s a legendák szolgáltatták hozzá a szellemi készletet, kifogyhatatlan táplálékként a politikai propaganda számára. Miskolczy Ambrus
persze nem ilyen durván fogalmaz; hallatlanul finom és körülményes elemzéssel tárja
fel, hogyan vívta harcát Párizsban magyar és román propaganda, s miként hatolt be
Michelet házába. Mintha valahogy meg is sokallná a feltárt sok egyéni hiúságot, irigykedést, törtetést, féltékenységet, kollektív képmutatást; azt a légkört, melyben „a szenvedés romantikus pátosza átadta helyét a gyűlölködés reálpolitikájának”, mert hirtelen
egy új részfejezetet nyit az irodalom felé, melyben „a politikai irigység által keltett
rossz érzést enyhítette a folklór élmény varázsa”. (240.)
Ezt a varázst is a fáradhatatlan szenvedő, Alfred Dumesnil közvetítette a Mesternek, a Rosetti fordításában kapott román balladákkal. Michelet hagyatékában öt fordítás maradt fenn, Miskolczy Ambrus a Függelékben közli mind az ötöt. A két legismertebbet, „A bárány”-t és „A bárányká-t magyar fordításban is közzéteszi, „mivel ez valamiféle nem hivatalos román himnusszá emelkedett – természetesen nem a Rosettiféle változat, hanem az eredeti”. Az utóbbit közli Illyés Gyula közismert fordításában
is, azután a Miorita-változatok bonyolult filológiájának segítségével felfejti Rosetti
„tolmácsolásainak” átírásait és aktuálpolitikai értelmét. Nem démonizálja Rosettit,
a folklórt az egész román irodalom, akárcsak a kortárs magyar, felhasználta a tizenkilencedik században nagy nemzeti céljainak az érdekében. „De amíg Alecsandri alkotott, Rosetti csak ferdített. Mentségére szóljon az egykorú folklór-szemlélet, ahogy azt
Herdertől tanulták vagy inkább átértelmezték.” (256.) Ez a korabeli Európa-szerte honos szemlélet az alapja Michelet kultúrákon átívelő genuin vonzódásának a román
népballadákból és a rájuk építő román poézis legjavából sugárzó – francia szemmel külön izgalmasan „barbár” – emberség, nemesség, táji szépség, ösztönös honszerelem
iránt. Így lesz „Michelet román világa a szeretet világa: »Nem hiszem, hogy volna még
a földön a szerelem kifejezésére ilyen alkalmas nyelv, mint a román, ez a rusztikus
nyelv – az erdők és síkságok, a szerelem és barátság nyelve a magányban –, amelyen
a Kárpátok tisztásain az egyedülálló anya az őzsutával, úgy szól, mint Brabanti Genovéva beszélne a csecsemőjéhez, a gidához mint tejtestvéréhez.« (Brabanti Genovéva,
Siegfried felesége a becsületét ért rágalmak miatt az erdőbe menekült gyermekével, akit
egy őzsuta szoptatott.)
Szép ennek a világnak a megjelenítése. De az összkép Janus-arcú. A csúnya néz a jövőbe, mert a szeretetközpontú nemzeti diszkurzus óhatatlanul a gyűlölködésbe torkollik. A másikról alkotható kép ellenségkép lesz.” (265.) És a „transkulturalitás” (vagy
inkább a nemzeti öncélúság?) politikai dialektikája megleli ehhez is a magyarázatot.
A teljes felmentést adó magyarázatot, egy „magosabbrendű” politikai szeretet nevében.
Mert „Michelet román folklór-értékelésének lényege politikum. Minden más mellékes.” (268.) Michelet transznacionalizmusának centrumában Franciaország imádata rejtőzött (ha ezt soha nem is vallotta meg olyan nyíltan, mint barátja, Quinet), „és azon
sem tűnődött el, hogy a francia típusú nemzetállam modellje milyen ellentmondásosan

2001. december

93

érvényesül térségünkben. A kompromisszumos megoldások ugyanis eleve elfogadhatatlanok annak, aki abszolutumokban gondolkozik.” (297.)
„Michelet tudatosan formázta életét […] Hogy mennyire volt következetes, azt
a nemzeti mítoszképzés terén éppen a magyarokhoz való viszonya jelzi. A francia kispolgár szövetségkereső politikáját példázta mindaz, amit nem írt meg, és mindaz, amit
írt a magyarokról – vagy tegyük hozzá, a többi kelet-európai népről. Ez a politika
a háborúra való készülődésé, mert háborúra készült a világ, hogy megszabaduljon a társadalmi kérdések szorításától. Michelet természetkultusza már a béke világa lehetett
volna, ha nem söpörte volna el a francia-porosz háború, amely a következőt hordozta
magában.” (301.)
„Európa pedig – szép békekorszakán keresztül – elindult századunk »harmincéves
polgárháborúja« felé. Az emberiség nagy álmai pedig visszájukra fordultak. A nemzetet és etnikumot fajjá stilizálták, istenné vagy inkább bálvánnyá emelték. Áldozatul
esett a nemzetek szabad társulásának törékeny – sőt, olykor csak eszközként szolgáló –
eszménye is. A transzkulturalitás élő valósága a kulturális fölénnyel manipuláló hatalompolitikai marakodás részese lett, holott élhetett a remény, hogy ezt enyhíti.
Michelet éppen úgy politizált, mint mindenki, a fantáziáló kispolgártól a körmönfont diplomatáig, miközben a köztársasági eszme élő szimbóluma lett, és a francia történetíró.” (297.) „Legendái történetének varázsa a politikai kultúra amoralitását is magába foglalja, ugyanakkor ennek a meghaladását célzó erőfeszítést is. Michelet életművének varázsa talán abban segíthet, hogy megtörje a legendák varázsát. Mert miközben
mítoszokat teremtünk, állandóan küzdünk is ellenük, tudva, hogy a mítosz egyben veszélyes fikció is lehet.” (301.)
Egy Michelet-nek szentelt ilyen nagy és komoly könyvet illő ha nem is föltétlenül
derűlátóan de legalább bizakodóan befejezni. A recenzió azonban szabadabban (vagy
csak felelőtlenebbül?) mozoghat, amiért is befejezésül inkább visszatérnék CharlesLouis Chassin jónéhány oldallal elébb említett leveléhez, melyben a Petőfi-könyv megjelenése után mintegy negyven év múlva „Chassin udvariasan megköszönte Gyulai
Pálnak, hogy a Budapesti Szemlében egykori leveleiből közzé tettek néhányat,” és
hangsúlyozta, hogy ezen közlemény „ifjúságom legszebb pillanatát idézte fel, az igaz
ügyekért folytatott harcét, és a szép álomét, hogy Franciaország felszabadítja az elnyomott népeket. Egyetlen könyvem írása nem okozott akkora örömet, mint az önök
Petőfijének regényes életrajza, amely Hunyadi János után első történeti munkám volt.
Boldog vagyok, hogy az ön folyóirata elismerését fejezte ki azon szerény szolgálatokért, amelyeket a derék Magyarországnak tehettem, amikor két birodalom súlya
alatt nyögött. Negyven év óta megöregedtem, de ugyanaz vagyok, aki akkor voltam:
lelkes magyar hazafi és, mint a nagy korban mondták: világpolgár”. (222.)
Lehet persze, hogy ez amolyan „eszképizmus”, és az is lehet, hogy épp most nagyon elavult. De akkor is: szinte szóról szóra ugyanezt vallotta és példázta egész életével a közelmúlt egyik nagy és érthetetlenül (vagy nagyon is érthetően?) agyonhallgatott magyar orvos-tudósa, Sántha Kálmán. Aki mellett kegyetlen meghurcoltatása idején a kevesek közt épp Miskolczy Ambrus édesapja állt ki, Miskolczy Dezső profeszszor. Az egykori Marosvásárhelyi Magyar Orvosi Kar létrehozóinak és első tanárainak
egyike.

Vekerdi László

94

tiszatáj

A terep/munka kellemetlenségei
GRENDEL LAJOS: NÁLUNK, NEW HONTBAN
„A New Hontot valamiképpen a Galeri párjaként képzeltem el. Vagyis visszatérni
egy húsz év előtti regényvilágba, kevesebb pátosszal és indulattal, de több rezignációval, kétségbeeséssel és megértéssel, a jelképesnek és a fantasztikusnak, a valóságutánzó
elemeknek olyan elegyítésével, amelyekben ezek a regényelemek nem kioltják, hanem
erősítik egymást. A regény igazi főhőse nem X. vagy Y. szereplő lenne, hanem maga
New Hont, ez a térképekről is hiányzó, végtelenül jelentéktelen település, amelynek
égi patrónusa Mikszáth Kálmán. […] New Hont is főleg a kisszerű acsarkodások, nagy
nekibuzdulások, beteljesületlen ábrándok és persze a feltartóztathatatlan elmúlás színtere. A regény szlovákiai magyar karnevál, történelmi alulnézetből. Álarcosbál, amelynek a végén mindenki magával szembesül.”
Bár a szépirodalmi szövegek paratextusaihoz bizonyos óvatossággal kell közelednünk, hiszen minden valószínűség szerint nem részei annak, az értelmezés menetére
sok esetben mégis döntő hatást gyakorolnak. Grendel Lajos legújabb regényének utószavát pedig már csak azért is illik komolyan venni, mert alattuk a szerző neve szerepel. Vagyis egy olyan – kitüntetett pozícióban álló – értelmezőé, aki saját szövegét olvassa.
A paratextus narrációja először is a szerzői életmű konstrukciójával szembesíti az
olvasót. Olyan konstrukciót állít fel a szerző, amelyben a kezdet és a vég figurációja
egymásba fonódik, miközben Grendel legújabb regénye a Galeri olvasására is vállalkozik. Vagyis a Nálunk, New Hontban a Galeri hypertextusának is felfogható a szerzői
intenció következtében, olyan transzformációnak, amelynek célja a kezdet felidézése.
Azaz egyúttal elhatárolódást is jelenthet az életmű középső szakaszának szövegeitől,
a Grendel-trilógiát (Éleslövészet, Galeri, Áttételek) követő regények világától.
Ez a visszatérés, újraolvasás vagy inkább újraírás azonban nemcsak magát a Galerit
érinti, hanem – legalábbis az utószó kulcsszavai erre engednek következtetni – a Galerit körülvevő kritikai visszhangot is. Grendel három elem vegyítéséről, egymást erősítő hatásáról beszél a paratextusban: a jelképes, a fantasztikus és a valóságutánzó elemek keveredéséről,
s ezzel akarva-akaratlanul Szirák Péter, vagy még korábbról Angyalosi Gergely meglátásaira reflektál. Szirák szerint Galeriben „a narratív szintek úgynevezett
ontológiai bizonytalansága, más szóval: a „valóságos”
és a „képzeletbeli” közötti határvonal elmosódottsága”, valamint a „fantasztikus diszkurzusforma” megjelenése figyelhető meg (Szirák 55–56.), míg Angyalosi
Gergely olyan regénymodellről beszél recenziójában,
„amelyben a tudatos szerkesztés egy hangsúlyozottan
fiktív anekdotikus-irodalmias és egy valószerűségre
Kalligram Könyvkiadó
Pozsony, 2001
176 oldal, 1750 Ft

2001. december

95

apelláló beszédréteget társít” (Angyalosi Gergely 33.). Azaz a Nálunk, New Hontban
akként is olvasható (és erre éppen a szerzői intenció, a paratextus hívja fel a figyelmet),
hogy mennyire képes megfelelni a Galeri támasztotta igényeknek, illetve mennyire
tudja feloldani a Galeri bizonyos megoldásait kísérő negatív meglátásokat. „Kevesebb
pátosszal és indulattal, de több rezignációval, kétségbeeséssel és megértéssel” közeledik
Grendel a Galeri által felrajzolt regényvilághoz, s ezzel a gesztussal mintha a sokak által bírált patetikus jelentésképzést utasítaná el magától, illetve a Nálunk, New Hontban jelentéslehetőségei közül. Ebből a szempontból az is érdekessé válhat, hogy ez
a szerzői elvárás mennyiben lesz képes textualizálódni magában a műben, annak olvasása során: hogy tehát a szerzői intenció ereje képes-e befolyásolni magát az olvasást,
a kritikai recepciót.
A könyv egy másik paratextusa, a cím is fontos szerepet játszik az értelmezés elindításakor. Fiktív és referenciális egybeúsztatásával (New Hont) teremt olyan diszkurzív teret, amelyben az összekapcsolt lexikai jelentések fellazítják a szemantikai korlátozásokat. A név ebben az esetben olyan indukátorként működik, amelyben a település, megye, régió vagy tájegység (Hont) áthelyeződik a fiktivitás kontinensére (az
amerikai magyar telepek kaptak hasonló neveket): a fiktivitás „új”-ságának területére.
Ebből a szempontból néhány érdekes ellentmondásra, paradoxonra is felfigyelhetünk.
Az első az idegenség tapasztalatának többszörös áttételeken megvalósuló narrációja
lehet. Hiszen míg a könyv címe, azaz a szöveg a „Nálunk” formulával kezdődik, végig
a narrátor idegenségének tapasztalatával szembesül az olvasó. A Kiadóból vidékre kerülő narrátor idegensége alapvető jelentőségűnek tűnik a történet elmondhatóságának
szempontjából. Nem vesz részt a városka életében, csak mint személytelen krónikás
funkcionál. Olyan krónikás, aki mindenkit meghallgat, és aki feladatához a legvégsőkig ragaszkodik, készülő könyvéhez gyűjt adatokat a kisváros életéből, történelméből.
A narrátor alakjában az etnográfus képe villan elénk. Azé az etnográfusé, aki elutazik
a „vadak” közé, érzelmeit nem közvetíti, láthatatlan elemként igyekszik beépülni egy
kultúrájától gyökeresen eltérő társadalomba. A Nálunk, New Hontban narrátorában
is ennek az etnográfusnak az alakjára ismerhetünk. Ennek a narrátornak a számára nem
vetődik fel problémaként az idegen kultúra megszólításának problémája, illetve a saját
kultúra korlátozottságának tapasztalata. Nem reflektál saját írására, arra a tényre, hogy
az idegen (kultúra) miként képes megszólalni az ő (kultúrájának) szövegében. Azaz
figyelme a terepmunkáról nem tevődik át az írás folyamatára (N. Kovács Tímea 482.).
A narrátor háttérbe szorulása azonban viszonylagos, hiszen narrációjában az omnipotens elbeszélőmód által kínált lehetőségeket érvényesíti. Azaz az elbeszélt rajta keresztül válik szöveggé annak ellenére is, hogy a történeteket hallgató narrátor alig szólal
meg a szövegben. Csak a regény elején és végén olvashatjuk megnyilatkozásait, egyébként mindvégig háttérben marad, mintha objektivitásáról biztosítaná az olvasót. Ennek
ellenére tudható: a történetmondó omnipotenciája következtében a New Hont-iak
története mégis inkább a narrátor verziója, nem a New Hont-iaké. Azaz a második ellentmondás az, hogy miközben a regény New Hont 20. századi történetének egy-egy
részletét kívánja elmesélni, aközben csak a parcialitás tapasztalatával szembesülhet.
Vagyis nem tudhatjuk meg sosem, vállalkozását sikeresnek tartja-e maga a narrátor.
Itt jutunk el a regény egy harmadik, talán legizgalmasabb ellentmondásához. A regény narrátora ugyanis azzal a szándékkal érkezik New Hontba, hogy anyagot gyűjtsön ahhoz a könyvhöz, amelyet New Hontról készül írni. A regény olvasása során
Grendel eljátszik azzal a lehetőséggel (amellyel egyébként a Tömegsír című opuszban

96

tiszatáj

is), hogy éppen ez a mű – amelyet olvasunk – az, amelyet a narrátor megír New
Hontról a New Hont-iak kérésére. Vagyis hogy a „regény a regényről” elve lép működésbe. Amikor azonban a regény vége felé a narrátor elárulja az ipolysági taxisofőrnek,
hogy ő „az eddig New Hontról írott egyetlen könyvecske szerzője” (120.), kiderül: ez
a regény nem az a regény, sőt: az talán nem is regény. A figyelmes olvasó számára ekkor válhatnak fontossá a kiadó igazgatójának szavai, amelyek a regény elején hangoznak el: „Igen. Az útirajzok… A világ csupa titok. Tele van érdekességekkel. A mi dolgunk az, hogy megfejtsük ezeket a titkokat és az olvasók elé tárjuk.” (14.) Vagyis
a New Hontról írt könyvecske valószínű műfaja az útirajz lehet/lehetett/lehetne – bár
ez nem látszik fontos problémának az értelmezés során. Fontosabbnak érzem azt, hogy
ezek szerint két mű született meg: az egyik, amelyiket éppen olvas az olvasó, a másik
pedig a már említett lehetséges útirajz, a New Hontról írott egyetlen könyvecske. Ha
az a könyv biztosan New Hontról szól, ugyanilyen bizonyossággal állítható ez az éppen olvasott könyvről? Képes a Nálunk, New Hontban is megfejteni a titkokat és az
olvasó elé tárni? Vagy a Nálunk, New Hontban nem is New Hontról szól?
Ez a játék a két szöveggel azért izgalmas, mert mintha ugyanannak a referenciának
a két narrációját tematizálná: az egyik, a referenciálisabb, partikulárisabb és egyúttal
provinciálisabb az említett, le nem írt útirajz, „amelyet minden második New Hont-i
család megvásárolt, olyanok is, akik soha azelőtt könyvet nem vettek kezükbe,
s ezután sem fognak”, s amely „a New Hont-iakon kívül a világon senkit sem érdekelne, s […] én is legszívesebben elfelejteném” (122.), a másik pedig maga a Nálunk,
New Hontban című regény, amely fiktív, szépirodalmi, parodisztikus természetű.
Egy következő paradoxon maga a cím felszólítása: kire vonatkozik a „Nálunk”? Ki
az az implicit szerző és olvasó, aki képes helyet foglalni ebben a „nálunk”-ban? A narrátor nem, hiszen ő idegenként érkezik, nem vállal sorsközösséget a New Hont-iakkal.
Vajon a fiktív New Hont-iakra vonatkozna, akik könyvet sem vesznek kezükbe? Vagy
Grendel már a címben megpróbálja kiterjeszteni a fiktív név érvényességi körét,
s a provincializmus, a kisszerűség, az álmatag vidékiesség szinonimájává tenni? Ebben
az esetben New Hont a konkrét hely dimenzióival bővül: a regényben többször tematizált ország, Szlovákia lenne az a provincia, amelyből mintegy „kibeszélni” próbál
a szerző? Vagy a „szlovákiai magyar” társadalom szinonimájává válik a név, s az életrajzi
szerző érti bele magát, s innét üzen ki, a tágabb nyilvánosságnak? Esetleg szimbolikusan az egész kelet-közép-európai régió érthető bele New Hontba, azaz a regény valószínűsíthető olvasóinak mindegyike, s így nem kifelé, hanem a körön belülre irányul
a szöveg intenciója? Az ilyen szemantikai jellegű paradoxonoknak kimeríthetetlen tárháza a cím.
A termékeny ellentmondásokon és paradoxonokon túl, amelyek az értelmezés tereinek megnyitásában érdekeltek, azt tapasztalhatjuk, hogy Grendel regényének narrációs sémája viszonylag egyszerű. Az auktoriális elbeszélésmód uralta szövegben olyan
anekdotikus és dialogikus mozaikok tagolódnak, amelyek célja a diszkurzív tér minél
tökéletesebb lefedése. A 20. századi regénykísérleteket megtapasztalt olvasó valószínűleg szokatlanul egyszerűnek, közérthetőnek, átláthatónak tartja majd azt a nyelvet,
amelyen a Nálunk, New Hontban megszólal. Hogy tudatos szerzői törekvés áll emögött, mi sem bizonyítja jobban, hogy Grendel előző, Tömegsír című regénye is hasonló, (neo)realista nyelven szólal meg. Azaz stabilnak tűnik a grendeli életmű egészén
belül egy olyan váltás, amely során a posztmodern fikcionalitás poétikájának kimerülése után (És eljön az Ő országa) immár egy új, talán minimalistának vagy neorealistá-

2001. december

97

nak nevezhető nyelv jelenti be önmagát. Ennek a (neo)realista diskurzusnak a felépítéséhez Grendel főleg a mikszáthi hagyományt igyekszik hasznosítani.
Mikszáth neve a regényben olyan kód, amelynek megfejtéséhez az egész szöveg
szükséges. Maga a név feltűnik már az említett paratextusban is, mint New Hont égi
patrónusa (ennek kapcsán csak azt jegyezném meg, hogy bár az írói szimbolizációnak
természetesen joga van ezzel eljátszani, Mikszáth nem Hont, hanem a történelmi Nógrád megye, Szklabonya szülöttje). A Mikszáth névhez azonban több, gyakran titkos
úton-módon is eljuthatunk magában a szövegben. Ilyen út a már említett anekdotikus
szerkesztés, amely az egész regény során Mikszáthot idézi, és kétszeresen ilyen az az
anekdota, amelynek Mikszáth a szereplője, s amelyből kiderül, hogy Mikszáth csak valami fatális véletlen folytán nem született New Hontban; s hogy éppen a New Hont-i
vasútállomáson tartózkodott, amikor egy limonádésfiúval beszédbe elegyedett. Az
anekdota tematizálása mellett Mikszáth mint megszólaló szereplő és mint a táj géniusza is feltűnik. De feltűnik McLaczi vendéglőjének falán is pipázgató alakja, amint
egykedvű nyugalommal néz le a vendégekre, és megtalálhatjuk Kálmán bácsi alakjában
is, aki – ha már a Galeri példájánál tartunk – afféle Bohuniczky bácsiként avatja be
a narrátort New Hont történelmébe. Mikszáthoz tehát az elbeszélőmódon (anekdota),
egy szereplő személyén át (az anekdota hőseként), a táj géniuszának mitizált személyén
(New Hont égi patrónusa), vizualizált formában, folyton előttünk függő képén
(McLaczi vendéglőjének falán) és mint a beavatást végző, a narrációt irányító szereplő
alakján (Kálmán bácsi), vagyis mintegy annak reinkarnációján keresztül is vezet út.
Grendel szövege több kulcsot is ad kezünkbe (nem beszélve a szerzői szerepjátszás
vagy a narrátor szövegének lehetőségeiről).
A 19. századi realizmus bizonyos elemeit örökíti tovább a grendeli próza. Ilyen
például a „klasszikus realista hagyományban szerepet játszó (kommunikálható, közösségi) tapasztalat” (Bocsor Péter 332.) felmutatása. A regény ugyanis a szlovákiai magyar
kisebbség/nemzetrész hányatott 20. századi tragikus történelmi tapasztalatai fényében
is olvasható, egy közösség meghurcolásának/élni akarásának elbeszéléseként, amely
három kiemelt évszámhoz kötődik: 1945/46-hoz, azaz a II. világháború megszállásaihoz és az azt követő kitelepítésekhez, 1968-hoz, azaz Csehszlovákia megszállásához
és az 1990-es évekhez, azaz a rendszerváltozás utáni időszakhoz. Innét nézve még
a parodisztikus, burleszkszerű, vagy éppen a fiktív-anekdotikus jelentéselemek is katarktikus hatást gyakorolhatnak az olvasóra, hiszen a szlovákiai magyar kisebbség
közép-európai kolonializálását meséli el. A (poszt)koloniális tér is bő értelmezéslehetőségeket rajzol fel az olvasás számára.
Másrészt azonban a valóság-effektus felhasználását követő elhalasztódással, a tapasztalat decentralizálásával, az igazság dialogikus, relatív tapasztalatának textualizálásával, a parodisztikus-burleszk elemek váltogatásával a regényben megkérdőjeleződik
minden koncepció, amely az igazság metafizikai jelentésének igényével lép fel (ennek
eklatáns példája az a Buñuel-idézet, amely a regény mottójaként szerepel: „Le a szabadsággal!”) A bevonuló német katonák által képviselt igazságot és szabadságot az oroszok
által képviselt igazság és szabadság destruálja és írja felül, azt pedig a reszlovakizáció
idejének igazsága és szabadsága. Még az sem állítható, hogy a hatalom igazságával és
szabadságával szemben valamiféle „földalatti”, alternatív szabadság és igazság jött volna
létre. A hatalomból kiszorult rétegek közös nyelvre képtelenként állnak az olvasó
előtt, nem jön létre a sorok között olvasás, a cinkos egymásrakacsintás lehetősége sem.
A destruált társadalom egyénekre hull szét, akik az autoritatív hatalom árnyékában

98

tiszatáj

képtelenek közös gondolatra (ezt legnyilvánvalóbban, sőt szerintem kissé didaktikusan, a New Hont eszméjét kereső polgármester alakja szimbolizálja).
A hatalom szorításában destruálódó nyelv működésének egyik legsikerültebb jelenete az, amikor a reszlovakizáció és a deportálások idején járőröző „akcióbizottság” ellenőrizte a szlovák nyelv használatát az üzletekben, vendéglőkben, köztereken:
„A bizottság haladéktalanul munkához látott, s elsőnek a Kovácsék fűszerüzletében
vizitelt le, diszkréten, mintha csak vásárolni tértek volna be. Miközben nézelődtek, válogattak a szegényes kínálatban, betoppant egy vevő is, egy fejkendős asszonyka, akit
a pult mögül Kovácsné nagy szeretettel üdvözölt:
– Ako sa máš, Margitka? – kérdezte.
– Prajem, Mariška – mondta a megszólított kissé elfogódottan, mert rögtön feltűnt
neki, hogy az üzletben tébláboló három férfi igencsak hegyezi a fülét.
– A čo praješ, Margitka?
– Košela, gatya, bugyi, kombiné – felelte a vevő.
– Pereš?
– Neviem – felelte a megszeppent asszony. – Nemám doma… izé… szappan.
– Mydlo chceš?
– Nie, Mariška – mondta a megrémült, fejkendős néni. – Mydlo mám. Szappan
nemám.
– Szappan je mydlo, Margitka.
– Dobre, daj, Mariska… A ja už nepoviem. Nič nepoviem.“ (55.)
A nyelvi hiányból adódó „lexikális rés” (azaz a nyelvtudás hiányossága a szókészlet
területén) a beszélt nyelv regisztereihez kötődik. Az egész jelenetben az válik különösen briliánssá, hogy (szlovák–magyar kontextusban) egész egyszerűen „olvashatatlan”
a hatalommal bíró, többségi nemzethez tartozó olvasó számára (a ritka kivételtől eltekintve, akik többségi létükre mindkét nyelvet bírják). A szöveg hatalom által elnyomott nyelve ebben a megdöbbentő, embertelen jelentben bújik ki a hatalom szorításából, s (egy újabb, sosem volt) nyelvet öltve rá teszi nevetségessé. Csak az érti és lesz
képes a nyelv természetéből következő eredendő szennyeződést, kódváltást, a „vokalizáció átrendeződését” jelentéssé, fergeteges paródiává olvasni, aki maga is a nyelvi terror jelöltje. (És akkor most újra feltehető a kérdés: voltaképpen kinek is ír Grendel
Lajos? Ebben a jelenetben mintha nyelvileg születne meg a nem létező „szlovákiai magyar” irodalom.)
A frusztrált nyelvhasználat a hiányos kisebbségi kétnyelvűségben („mivel a beszélők első nyelve, a magyar, […] jogilag és valóságosan is alárendelt helyzetben van”) manifesztálódik egy olyan közösségben, ahol „a magyar beszélőközösség hatalom nélküli
többséget alkot” (Lanstyák István 149.). A nyelvi bizonytalanság az idézett jelenetben
az idegen nyelv használatára vonatkozott, találunk példát azonban a New Hont-iak
konzervatív nyelvhasználatából következő szemantikai problémára is. A New Hont
melletti Pökhönd községbe látogató nyelvjáráskutató az eléje tett bazgornyát birsalmasajtként azonosítja, míg a szállásadó fiatalasszony képtelen a bazgornyára sajtként tekinteni. A szöveg ebben a jelenetben is a nyelv működésén keresztül az idegenség tapasztalatát helyezi az elbeszéltség állapotába. Hiszen egyedül a narrátor uralma alatt
vagyunk képesek megtapasztalni a bazgornya és a birsalmasajt által jelzett regiszterek
keveredésének lehetetlenségét.
A Nálunk, New Hontban igen erős az „imago urbis” jelentése. A kisváros imidzse
azonban tágabb kontextust rajzol fel a szemantikai kiterjesztés logikája által: hiszen

2001. december

99

míg a regényben (New) Hont mint város áll az olvasó elé, addig – bár van Hont nevű
település is – inkább mint táj, mint régió (lásd: Hont megye) értelmeződik. Ezért érhető tetten a fiktív tájimidzs működése (például a regényben New Hont, Ipolyság és
Pökhönd vonatkozásában). A tájimidzs mint az imagines loci különleges esete (Rákos
Péter 26.) kelt feltűnést, s adhat okot sztereotípiák létrejöttéhez. Grendel tudatosan
játszik el a tájimidzs lehetőségeivel. New Hont mint a világ elmaradott, jellegtelen vidéke tételeződik, ahol életének legalább egy szakaszában mindenki paranoiássá válik,
ahová még a németek se akartak bevonulni, mert stratégiailag a nullánál is nullább jelentőségű. New Hont a vidéki porfészek szimbóluma, megfosztva minden jelentős
vagy jelentéktelen történelmi eseménytől, emléktől és hírességtől. A jelentéktelenség,
a provincialitás, a kisszerűség, az esendőség: ez mind New Hont. De úgy tűnik, Grendel
afféle (szlovákiai) magyar „imago regionis”-szá emeli New Hontot, a táj egy lelkiállapot, egy sajátos világlátás kifejezője lesz. Sőt: bizonyos értelemben a New Hont-i sajátos alkat a 20. századi kisember, kétdimenziós tömegember típusává minősül át (s ebben azonosul a minimalista regények anesztéziás, érzéstelenített szereplőivel), s ezáltal
tágabb keretbe integrálódik.
A regény szinte elviselhetetlen pesszimizmusát, nihilizmusát, sőt cinizmusát csak
a sajátos grendeli irónia és humor képes oldani. Az skizofrén irónia működésének kitűnő példájára ad lehetőséget a magyar hadsereg páncélos alakulatainak bevonulása
1968 nyarán. Kálmán bácsi baljós előjelekkel néz a megszállás elé. Azt mérlegeli, mit
fog kiáltani kivégzése előtt. A narrátor szövege Kálmán bácsi gondolatain keresztül
destruálja a lehetőségeket. Első lehetőség az „Éljen a haza!” kiáltás lenne, ez működne
is, bár nem eldöntött, melyik „haza” kerülhet szóba. „Éljen a szabadság!” – kivégzési
közhely, semmitmondó. „Éljen New Hont!”: egészséges lokálpatriotizmus, a haza és
a szabadság egymás jelentését erősítené benne, de nevetséges. „Éljenek a magyarok!”:
„ez a jelszó igencsak szíve és gusztusa szerint való lett volna Kálmán bácsinak – azért
nem jöhetett szóba, mert így a hóhérait is megéljenezte volna.” (81.) A szemantikai
kiterjesztés logikájának túlfutását demonstrálja ez az epizód, azt sugallva: az irónia és
az abszurd jelentés már mindig sajátja a metafizikai fogalmaknak.
A regény didaktikus-moralizáló („Nálunk, New Hontban nem teremnek hősök –
mondta a szobrász.” (61.) és ironikus-humoros rétege azonban sok esetben a szöveg
esztétikai jelentésképzése ellen fordul. Néha indokolatlannak, erőltetettnek tűnnek
a humorosnak szánt fordulatok (mint például a Poe hollójának szavait – „nevermore,
nevermore” – motyogó néger turista vagy Borbála pökhöndi hagyományokhoz mereven ragaszkodó önérzetes magatartása Iván szerelmi ostromai idején), de zavaró számomra az Iván neve mellett folyton felbukkanó („hatalmas természetű”) jelző is. Nem
tudom önmagam számára értelmezni Hegel és Kant nevének felbukkanását sem a szövegben, azt, hogy mi indokolta a Hegel és Kant-idézetet Iván vagy Bárány Pista szájából. Talán Iván műveltségének illusztrálásához volt szükség Hegel nevére? A regényben Iván műveltsége nem szerepel témaként, Hegel még úgy se.
„– Micsoda? – kérdezte az elképedt bazgornyás nő, s nagy szemeket meresztett.
– Ezt Hegel mondta – mondta Iván mint Hegel újsütetű legjobb tanítványa.
– Ki az a Hegel? – kérdezte Borbála.
Iván előtt egy magas, síkos, mohos fal meredezett.” (76.) A részlet azt sugallja,
a szerelmespárok megszokott társalgási témája lehet Hegel gondolatainak értelmezése.
Különösen a regény zárlatát tönkretevő Kant-idézet sajnálatos. Bárány Pista megszólalása – „Tudom, öregem, egy dologban azért biztosan igaza volt Kantnak. Abban,

100

tiszatáj

hogy fölöttünk a csillagos ég. Még ezen a verőfényes tavaszi délelőttön is. Én már nem
tudom becsapni magam.” (175.) – azt sugallja, mintha eddig a regényben valahol is szó
esett volna Kantról, Kant nézeteiről. Nem így van, (számomra) Kant neve és gondolata
teljesen inadekvát módon bukkan fel a regény végén (ráadásul a „Tudom” is zavaró,
valószínűleg a „Tudod” kifejezéssel kellene helyettesíteni).
A szavak játéka, az alakok plasztikus felépítése, az anekdotikus narráció által felrajzolt nyelvi réteg azonban feledteti az említett zavaró megoldásokat. A nyelv mozgására utaló megoldások Grendel regényének olyan lehetőségeire figyelmeztetnek, amelyek a nyelv és a befogadás idegenségének távlatából szemlélhetők csak. Ennek az idegenségnek a texturális jegye Iván (aki a szovjet megszálló csapatok mongol katonájának leszármazottja) ferde szeme: a nyelven át a testbe íródó idegenség rajza. Iván ferde
szeme az értelmezés menetére is hatást gyakorol. Kálmán bácsi mondja: „Lehet, hogy
a te súlyos problémáidnak biológiai vagy genetikus oka van. Az, például, hogy az egyik
szemed egyenes, a másik viszont ferde. Így aztán a szíved választottját a szó szoros értelmében két szemszögből látod. Az egyik fél szemeddel szépnek látod Borbálát, a másikkal csúnyának. Ha mind a két szemed egyenes lenne, vagy mind a kettő ferde, akkor talán nem gyötörnének effajta kétségek vagy kettősségek.” (164.) Kálmán bácsi
eszmefuttatása mintha azt sugallná, hogy a nyelv és a test belső diszharmóniája csak
paradoxonok sorozatában oldható fel.
A nyelvjáték a reprezentáció problémáját is felveti és új, meghökkentő viszonylatok közé helyezi: vajon melyik/milyen kultúrát olvassuk/olvasunk éppen. Amikor
a Mikszáth Kálmánt kiszolgáló limonádésfiú unokája a városkában éppen megtelepedő
McDonald’s mintájára vendéglőt kíván nyitni, a következő felirat kerül a cégtáblára:
„Kuchyňa u McLaciho
McLaci koňhája” (35.)
A nyelvjáték olyan kódnak ad helyet, amelyet megint csak a kódváltásra képes,
kétnyelvű olvasó interpretálhat a siker reményében. A felirat szövege radikális módon
szembesít azzal a tapasztalattal, hogy minden szöveg alá van vetve a nyelvi, kulturális
és történeti folyamatoknak, s hogy az idegen kultúrát gyakran hiába tekintjük saját
kultúránkon keresztül, az könnyen/mindig értelmezhetetlenné válik, éppúgy, mint az
idézett cégtábla szövege az egynyelvű/egykultúrájú olvasó számára. A vendéglős táblájának amerikai, magyar és szlovák kódja valójában a hermeneutika érvényességének
kérdését veti fel. A hermészi dilemma előtt áll az olvasó: „annak kényszere, hogy az
idegent ismerőssé, sajátunkká tegyük, óhatatlanul együtt jár az idegen világnak való
»hátat fordítással«” (N. Kovács Tímea 488.). A végleges megoldás a szövegben akként
valósul meg, hogy a következő felirat kerül fel a táblára:
„Kuchyňa u McLaciho
McLaczi konyhája” (36.)
A szöveg írásképének átrendeződése azonban nem vonja maga után az interpretáció egyenirányúsításának lehetőségét. A hatalom által megzabolázott szöveg éppen
annyira interpretálhatatlan, mint az anarchisztikus írásképpel operáló szöveg volt.
Bár valószínűleg lesz egy olyan olvasói réteg, amely Grendel regényét kimondottan
referenciálisan próbálja olvasni, a szöveg burleszkszerű figurái, illetve e figurák ebből
következő szándékosan felszíni jellemvonásai miatt a szöveg mindig bizonyos mértékben ellent is fog állni ennek a hajlandóságnak. Másrészt viszont a Nálunk, New
Hontban igen erősen játszik rá a valóságos terek és idők nyújtotta lehetőségekre.
Grendel regényére is áll Bocsor Péter megállapítása az újrealista prózának arról a késztetéséről, hogy „a realista írásmód sajátos használatával folytonosan próbára tegye a hiteles és közvetíthető tapasztalat önazonosságát. Olyan realizmus ez, amely lemond ar-

2001. december

101

ról, hogy a valóság reprezentatív változatát nyújtsa, ehelyett megelégszik egyfajta
dekontextualizált felszín bemutatásával; nem állítja, hogy ismeri a valóságot, de számot
vet azzal, hogy a valóság a maga amorf és folyton változó módján, részese az eseményeknek” (Bocsor 337.).

FELHASZNÁLT IRODALOM
Angyalosi Gergely: Grendel Lajos: Galeri. Kritika 1983/12, 32–33.
Bocsor Péter: Néhány szó az újrealizmusról. Literatura 2000/3, 331–337.
N. Kovács Tímea: Kultúra – szöveg – reprezentáció. Kulturális antropológia és irodalomtudomány. Helikon 1999/4, 479–493.
Lanstyák István: A magyar nyelv Szlovákiában. Osiris–Kalligram, Budapest–Pozsony, 2000.
Szirák Péter: Grendel Lajos. Kalligram, Pozsony, 1995.
Rákos Péter: Nemzeti jelleg – a miénk és a másoké. Öncsalások és előítéletek mint történelemformáló tényezők. Kalligram, Pozsony, 2000.

Németh Zoltán

102

tiszatáj

Fõmû
TANDORI DEZSÕ LÍRÁJA A MAGYAR KÖLTÉSZET KINCSESTÁRÁBAN
„A világ mindaz, aminek esete fennáll” – kezdi a főművét a huszadik század filozófus Kopernikusza, Ludwig Wittgenstein. S így folytatja: „Vagy fennállhat valaminek az
esete, vagy nem állhat fenn, és ugyanakkor minden egyéb marad azonosan „A mű utolsó
mondatát pedig mindenki ismeri: „Amiről nem lehet beszélni, arról hallgatni kell”.
Tandori Dezsőnek, Wittgenstein költőtanítványának a költészete és költészeténél
jóval terjedelmesebb életműve arról szól, aminek az esete fennáll vagy nem áll fenn, és
a „minden egyébről”. De tartalmazza azt a tudást is, amire Wittgenstein a Tractatusban
még csak ösztönöz: a hallgatást, a nyelv „létrája” nélküli „misztikumot”. (Az idézőjeles
kifejezések Wittgensteintől! )
Tandori egymaga hajtotta végre irodalmunkban azt a linguistic turn-t, amelyet a filozófiában (Wittgenstein kezdeményei alapján) a népes ún. Bécsi kör végzett el. Költészetének első szakaszában megteremtette azt a logikai minta-nyelvet, amely a még kimondható világot tartalmazza, és poétikai „tanulmányozását” lehetővé teszi, majd elfordul ettől a logikai-grammatikai nyelvtől, s a kontextus, a konkrét helyzetek nyelve,
a nyelv pragmatikája, a „nyelvjáték” mint az élet formája kezdi érdekelni. Pontosan
úgy, mint a Filozófiai vizsgálódások Wittgensteinjét.
De Tandorit még irodalomkritikus, -tudós nem nevezte a magyar költészet Kopernikuszának.
A Tandori Dezső válogatott versei c. mű például A Magyar Költészet Kincsestára
(Unikornis Kiadó) 82.(!) tételeként jelent meg, s a költő a jelenkori líránkat tekintve is
csak a 15. szerzője a sorozatnak.
Közben persze azért mindenki tudja, hogy a most szűken 63 éves költő mintegy
harminc éve permanensen a magyar irodalom egyik csúcsértéke. Esterházy Péter pedig
még ennél is többet tud: egy alkalommal – Locke-ot parafrazeálva – azt mondta:
Semmi sincs a jelenkori magyar irodalomban, ami előbb nem lett volna már meg Tandoriban. A bonmot jelentése: Tandori Dezső a hetvenes évektől számított újabb magyar irodalom összege.
Csakhogy hiába az. Tandori Dezső ezzel egyidőben
valamiképpen stigmatizált alkotó is. A mai magyar irodalom egyetlen mérvadó irodalomtörténetében az áll
róla, hogy „akkor sem adja föl az én tanúsításának az igényét ha annak mibenléte felől csak értelmezésre szoruló jelzésekkel rendelkezik”. Értsd: Tandori Dezső akkor sem
posztmodern költő, ha az egész új magyar költészetből
hozzá vezetnek az utak.
Az persze, hogy költőnk nem posztmodern, még
igaz is lehet, az olvasó csak azt nem érti, hogy miért
kell mindezt olyan elutasító modalitásban megfogalUnikornis Kiadó
Budapest, 2001
363 oldal, 3000 Ft

2001. december

103

mazni, mintha az éntanúsítás igénye e költészet „csökkent értékének” a mutatója
volna/lehetne. Hisz a Tandori-életműnek az olvasói s az újabb írói-költői nemzedékekre tett rendkívüli hatása éppen az életmű ellenkező kondícióját jelzi.
Én a most megjelent, mintegy 20 ívnyi terjedelmű Tandori-válogatást mindenesetre
éppen az „én-tanúsítás” és a „kontextus”, a „konkrét helyzetek”, a „nyelv pragmatikája” szempontjából fogom vizsgálni.
Szögezzük le: bizonyos én-karakterisztikumú jelentésinvarianciát még a legdisszemináltabbb költészettől sem lehet elvitatni, hisz a jelentésállandó nélküli, nem egyénített versek, életművek fel- és összecserélhetők volnának, s az írás, az alkotás értelmét
vesztené. Ilyen meggondolás alapján, s a korábbról külön kötetekből ismert Tandoriverseket az Unikornis-válogatás kontinuumában látva: a Tandori-életműben alaposabb
szövegelemzés nélkül is összefogó én-t tételezünk.
Ricoeur óta tudjuk, hogy az én (az önazonosság): elgondolt és újragondolandó történet. Milyen történetben éli meg, írja meg („tanúsítja”) Tandori a saját én-jét?
Tarján Tamás a Tandori-életműben három periódust különböztet meg:
1. a Töredék (Töredék Hamletnek, 1968) periódusában az élet múló, de szerves része, a halál prezentálódik;
2. a Talált tárgyban (Egy talált tárgy megtisztítása, 1973) a még múlóbb szerves rész,
azaz maga az élet a „téma ;
3. az összes többi, máig megjelent Tandori-kötetben a legmúlóbb szerves rész,
a perc a költői vizsgálat tárgya.
A tagolás ötlete reveláló, de a hármas osztás megokolása másként is elképzelhető.
Mondjuk így: (1) a Töredék az emberi „némaság” döbbenete és tragédiája („A némaság
a hang helyett. /De a némaság mi helyett?” – ki ne tudná fejből a Koan III-at?), (2) a Talált
tárgy a megszólalás (újra szólás?) módjának a keresése, (3) az összes többi kötet pedig
a hagyományos szólás helyett álló másként szólás. Vagy így: (1) a Töredék az egzisztencialista halál és én-vesztés (igen, én-vesztés, nem tévedés!) elmondhatatlansága, (2) a Talált tárgy a „némaság mi helyett?” dilemmája, (3) a többi kötet a „mi?” (ami elveszett)
kompenzálása. De esetleg így is okoskodhatunk: (1) a költő mindig habozott, első
könyve Hamletnek szólt… eredeti címe Egyetlen lett volna. (2) Aztán eltűnt vón a sivatagban, A. Rimbaud forgat… (3) megmaradt, talált tárgyakat tisztogatott. Még él két madara.
(Ez az utóbbi szöveg természetesen a költő egyik kései – 97-es? – verséből vett részlet
ide applikálása, de mondandója applikálás nélkül is meglepően egybevág Tarján hármas periodizációjával.)
Magyarázzuk azonban az életmű tagolódását akárhogyan, a Tarján-féle hármas osztást – a belső arányok kialakításánál – a jelen válogatás készítőjének sem ártott volna
figyelembe vennie. Az első két kötet teljes terjedelmében „válogatásba” kívánkozik,
a többiből lehetett volna még kihagyni.
Mi hát a mű összefogó „története”?
Akár azt is mondhatnám: én a lyotard-i grand és petit recit-elmélet mély nyelvi-emberi drámaként való megjelenését látom a mű téridejében. (De ez a dráma természetesen teljesen független Lyotardtól, hisz a Töredék a La condition postmoderne-t mintegy
tíz évvel megelőzte.) A nagy eszmék (ezekre a Töredék legelején a Hommage, s később
a Macabre a mesterekért c. vers utal, egyébként pedig mindkettő értelmezhető akár
Ady-parafrázisként is!), szóval a nagy eszmék, nagy célok és a nyelv esendőségének, sőt
használhatatlanságának a sokkjából, a nagy történetek s az én hiányából a költő a kis
történetek menedékébe visszakozik. „Kistörténeteinek” főszereplője pedig nem ő, ha-

104

tiszatáj

nem a szobájába szoktatott s különböző nevekkel illetett verebek, madarak; azok a kicsike élőlények, amelyek a világ- és magyar irodalomban kb. Szent Ferenc óta felváltva
a természet és a szabadság jelképei. Tandori számára pedig az én helyett az önt képviselik („mi lesz, ha lesz énem helyett önöm?”), azt a másikat, amelyben/akiben megjelenik
a „lényeg”, a „van kinek” érzése, megjelenik a kapcsolat lehetősége, az, „ami maraszt”,
s ami nélkül az én „semmi”. (Az idézetek a Ballada: „Mert van kinek” c. opuszból.) Ez az
én=ön már természetesen távolról sem azonos a hagyományos, omnipotens énnel,
a centrális valakivel, ez az én pusztán a másik által való s a másiknak élő, s így kicsit
szakrális lény.
Ennyi lenne tehát röviden, mintegy sematizálva a Tandori-féle én-történet. A végére lábjegyzet kívánkozik.
Babarczy Eszter Tandori verebeit a „szent melengetett helyének” nevezi, s magát
a költőt valamiféle sajátos szerveződésű „szentnek” látja. Én ilyen vonatkozásban Tandori madár-mitológiáját inkább Umberto Eco „laikus vallásosságával” hoznám összefüggésbe.
Az olasz író Carlo Maria Martini bíborossal való vitájában fejti ki, hogy ún. természeti (azaz nem transzcendens, Isten nélküli) etika is létezik, s tkp. mások testi mivoltának, testi terének, jogainak a tiszteletben tartásával egyenlő, s a történelemben akkor
veszi kezdetét, amikor a nyelvben megjelenik a másik, az ő fogalma.
A vallások szentje szintén valami másra, nem e világra utal, saját léte nincs, csak
annyiban, amennyiben a „mást” közvetíti. S ennyiben Tandori ő-ben feloldódó én-jét
valóban nevezhetnénk akár „szentnek” is. Csakhogy ennek a „szentnek” minden tette
az „e világra” irányul, azt is mondhatnánk, hogy miután a nagy eszmékkel, történetekkel együtt természetesen a vallás transzcendenciáját is elveszti, önmagában találja
meg a természettől kapott, a másikra, annak jogaira, elvárásaira irányuló transzcendentáló képességet.
André Malraux (a La condition postmoderne „ősképének”, a La Condition humainenek a szerzője) mondta: A XXI. század vagy vallásos lesz, vagy nem lesz semmilyen.
Elfelejtette hozzátenni, milyen vallásosságra gondolt. De talán – a Zarathustra után ötven évvel – ő is arra az újfajta szellemi szekularizációra célzott, amit Nietzsche így
fogalmazott meg: Minden elragadtatás, intenzitás, amely ezelőtt a túlvilághoz tapadt, ezután az e világi életben koncentrálódjon. Számomra nem kétséges, hogy Tandori verebei
ilyen vallásosságnak a „melengetett helye”.
Ennek a „melengetett helynek” a nagy, lírai dokumentumai (Ballada: „Mert van kinek”, A megnyerhető veszteség, Nyáron egy cserépkályha, Ki hitte, fű hull stb.) az Unikornis válogatásában is kellőképpen kiugranak, habár nem kétséges, hogy a Talált tárgy
utáni periódusok szorosabbra húzása mellett még hangsúlyosabb helyre is kerülhettek
volna.
Nyugtalanítóan hangsúlyos helyre (a kötetzáró ciklus végére) került viszont az emlékezetes Szonettkosz. A válogatás nagy erejű kódájaként ugyanis visszautal a cikluskezdő Szonettkoszorúra, amely viszont a „lombtalan, madártalan fasor” motívumával
mintegy a ciklus többi darabját idézi. S ezek a későbbi, „madártalan” (értsd: a költő
madarainak halála utáni) darabok, de főleg a Szonettkosz (a sivár „bromptoni közp. temetőjével”, „két gyertyájával” – „egyikük Szpéró, másikuk… a többieket jelezze” –, s „alulretorizált” versenylovaival – „Egy szonettet Master-nevű lovakkal írni be” –) mintha valamiféle kezdődő apokalipszist jeleznének.

2001. december

105

Már a ciklus címe is meghökkentő: Főmű. S meghökkentő azért, mert az önálló kötet (Főmű, 1999) azonos című darabja, az intermediális (képzőművészeti és zenei elemeket is tartalmazó), avantgárd játékos (szójátékos), inkább a „főmű” megszületésének
a lehetetlenségét demonstráló, mintsem a valóságos chef d’oeuvre bármiféle szerepét
felvállaló, hatalmas kompozíció hiányzik a ciklusból, s így a címnek az eredeti, komoly jelentése érvényesül, a néhány utána következő vers egyfajta bevégzettség-, hogy
ne mondjam, lírai testamentum jelleget nyer tőle. (A ciklus mottója is így hangzik:
„Végromló ramtatta”, „tintát csorgat a vak vég”.)
A záró Szonettkosz dikciójának az oldottsága, jelentésének takaratlan-nyers öniróniája persze részben semlegesíti a „végrendelkező” hangot (a Főmű c. kötetben ez az oldottság a domináns szólam), de a ciklus egésze (legalábbis ebben a válogatásban) mégis
rezignációt sugall. Ha a Tarján-féle első korszakkal kapcsolatban én-vesztésről, a harmadikkal kapcsolatban az ő-ben megtalált én-ről beszéltünk, akkor a jelen válogatás
olvasói tapasztalataként azt kell rögzítenünk, hogy a Főmű c. ciklussal egy negyedik
korszak látszik kezdődni, amelynek feltehetően az ő-vesztés lesz a strukturáló ereje.
A Tandori-lírát összefogó „én-történet” tehát folytatódik.
....................... Minek bárki másra
tenni át a személyt? S e kép-idézés,
a képzeteké, el-s-visszacserélés:
reménytelen. Minek az „ akarása”
volt minden akaratlan jó szerencse?
Ejön a Vele-Se-Én, a Velem-SeŐ, és…? ............................
ontja a monoton bút, az „azonosságtudattól megfosztott jelenlét” (Kulcsár Szabó E. kifejezése) rezignáltságát, sejtelmességét a Szonettkoszorú: ki, vagy mi ez a „Vele-Se-Én, Velem-Se-Ő”, aki „eljön”? A szubjektum visszasüllyedni látszik abba a rejtélyes én-állapotba, „én-telenségbe”, amelyről Wittgenstein azt mondja, hogy „A szubjektum nem
tartozik a világhoz, de ő a világ határa”.
A költő a Töredék wittgensteini nyelvén újból körüljárja-összefoglalja az önazonosság, illetve másság, ha úgy tetszik, az „én” dilemmáját, de most egyrészt már kifejezetten tudatosan rájátszva Wittgenstein axiómáira (magától a költőtől tudjuk, hogy a Töredék szerzője tkp. még nem ismeri a filozófust), másrészt mintha egyenesen eleget
akarna tenni Wittgenstein felszólításának – „… aki megért engem, végül felismeri azt,
hogy (a kijelentéseim) értelmetlenek, ha már fellép rájuk, túllépett rajtuk. Úgyszólván el kell
hajítani a létrát, miután felmászott rajta”, mondja Wittgenstein – Tandori elhajítja a saját létráját („mezítláb vagyok, / valaki számára alakulóban „, írja a ciklus második darabjában, a Napfény egy üres szobában c. versben), elhagyja a bölcselkedés nyelvét, a szerepeket, s elindul az általa meghatározott, de éppen számára ismeretlen-idegen külső
világba. („Végtelen sejtelmével indulok / e lombtalan, madártalan fasornak” – kommentálja az indulást a Szonettkoszorú.)
A Szonettkoszban a pőrén, szerepek nélkül maradt lírai szubjektum „a Vele-Se-Én,
a Velem-Se-Ő” vákuumát („üres szobáját”) „pletyó adatokkal” (olvasmányélményekkel regényhősök életének tovább gondolásával, saját figuráinak valóságos létezőkként kezelésével, szabad ötlet-láncokkal), külső narrációkkal (az útonlevés diakróniájával, írországi élményekkel, Wittgenstein egykori tusculánuma: az ír tengerparti Galway

106

tiszatáj

versbeemelésével, lóverseny-sztorikkal) próbálja kitölteni. S így lesz a válogatás záró
ciklusa végül is egyidőben a rezignáltság s a végletes nyitottság helye.
Azt még nem tudhatjuk bizonyosan, hogy e nyitottság mire nyílik rá (az elhagyott
közlő-bölcselő nyelv – a „létra” – helyére lépő pótnyelv, ellen-nyelv: a Szonettkosz paródianyelve résein át mintha az Arany János-i szőlősgazda „alulretorizáltsággal” tompított kétségbeesettsége, s a wittgensteini „kimondhatatlan”, a „megmutatkozó misztikum”
szűrődne be), egyet viszont tudhatunk: a korábbi „melengetett helyeknek” itt már
semmi nyoma. S ha a Szonettkoszorúval kezdődő motívumsorhoz hozzátesszük a jóval
korábbi Koppar köldüs, e nyelvkritikai „Nagyon fáj” eszelős magány-beszédét is – a madarak nélküli „összeomlottság” víziója ott sötétlik föl a költőben először –, akkor Tandori új korszakával kapcsolatban talán a korábbi apokalipszis kifejezésünk sem volt túlságosan erős.
S e válogatás tanulságaként még valamit tudhatunk: Tandori Dezső „én-telensége”,
„én-tanúsítása” és újfenti „én-telensége” költőileg egyaránt hiteles. Tandori nagyon jól
tudja (nem úgy, mint az „én-telenségüket” a hivatásos kánoncsinálók receptje szerint
összeállító vagy a tömegkultúra piacán beszerző némely „posztmodernjeink), hogy énekbe, énszerepekbe „születünk”, növünk bele, hogy az én-telenségünk felismerése a világbeli helyzetünk tudatosítása során fokozatosan történik meg, s ennek a történésnek
a versbeli „története” nélkül a lírai én-telenségünk sem lehet hiteles.
Tandori életműve valóban arról szól, aminek esete fennáll vagy nem áll fenn, s minden egyébről, de ebben a „minden egyébben” az én-ről szóló s „értelmezésre szoruló”
külső jelzések radikális problematizálódásának katartikus nyelvi-bölcseleti-egzisztenciális élménye, története is benne van. S nyelvi-bölcseleti ez a történet a Nyelvem határai világom határai axióma, a nyelvbe zártság, a metafizikátlanság rettenete értelmében
(„csírátlan tojás, melyből nem kopog / szabadulás; és elgondolnod is rossz, / hogy neked is
szólhat majd ez…” mondja erről a metafizikátlanságról a Szonettkoszorú), s egzisztenciális, mert a beszélő egyaránt tudja érezni és nyelvtörténéssé tenni azt, hogy „van kinek”, s azt hogy nincs „ami marasztja”.
Kritikámat azzal kezdtem: Tandori Dezsőt az irodalmi élet, a kritika és az irodalomtörténet nem kényezteti különösebben. Közben olvasom a Fordítástámogatási
Alap jelentését a Népszabadságban (2001. május 21.): A legtámogatottabb szerzők… ezek
és ezek. Csupa prózaíró, sehol egy költő, sehol Tandori. Tandori Dezsőt a Fordítástámogatási Alap sem kényezteti különösebben. Pedig már Vas István is tudta, hogy
ő a „legexportképesebb költőnk”. Költészetéből hiányzanak azok a szokásos akadályok,
amelyek például nagy klasszikusaink fordítását nehezítik (nemzeti konkrétság, történelmi utalások, hagyományos személyesség, vallomásosság stb.), s a XX–XXI. század
„condition humaine”-jének mégis úgy adja grandiózus vízióját, hogy ez a vízió a magyar vers s az én-telenségével küzdő „én” nyelvén „beszél”.
Az Unikornis Kiadó válogatásának mindezt sikerült felmutatnia. Most már a kritikusainkon, irodalomtudósainkon s a Fordítástámogatási Alapon a sor, hogy Tandori
Dezső életművét, a magyar irodalom e chefd’oeuvre-jét a külfölddel (igen, például akár
a Svéd Akadémiával is!) megláttassa.

Tõzsér Árpád

2001. december

107

„A Tisza-parton mit keresek?”

„Mindig mellém szegõdött a szerencse”
BESZÉLGETÉS DEÁK FERENC GRAFIKUSMÛVÉSSZEL
Egyetlen évre akart csak eljönni Kolozsvárról a kiváló grafikusművész és könyvtervező, Deák Ferenc, aki immár hatodik esztendeje Szegeden alkot. Szülőfalujából,
a Feketeügy melletti Kökösről indulva a sepsiszentgyörgyi Székely Mikó Kollégiumon
keresztül vezetett az útja Erdély fővárosába, ahol az Ion Andreescu Képzőművészeti
Főiskolán szerzett diplomát. Sütő András lapjánál, Marosvásárhelyen kezdődött a pályafutása, majd visszacsábította a Szamos partjára az akkoriban alakuló Kriterion
Könyvkiadó, amelynek művészeti szerkesztőjeként több mint negyedszázadon át szolgálta a romániai magyar könyvkiadás ügyét. Tökéletes mesterségbeli tudásról árulkodó
rajzaival kötetek százait illusztrálta, s ezernél is több kézirat nyerte el tipográfusi közreműködésével könyvalakját. Olvasók milliói ismerik a Kriterion jellegzetes emblémáját, a nyitott könyvet formázó Pegazust, ami ugyancsak az ő munkája. Kós Károlytól
Sütő Andráson és Szilágyi Domokoson át Kányádi Sándorig az erdélyi magyar szellemi élet legnagyobbjai dolgoztak együtt és kötöttek barátságot vele. Nehéz lenne felsorolni Moszkvától Bostonig, Stockholmtól Genováig azokat a nemzetközi grafikai
seregszemléket, rangos kiállítótermeket, ahol alkotásai sikert arattak. Azt írják a műkritikusok: Deák Ferenc az abszolút halláshoz hasonlóan kivételes adománynak tekinthető abszolút látással és rajzkészséggel rendelkezik, mindent tud a vonalról, amit
a legkiválóbb európai művészek tudnak. Az ex libristől a könyvillusztráción és az önálló grafikán át a festett kazettás famennyezetig szinte minden műfajban kipróbálta
magát. Arra különösen büszke, hogy a mainzi Gutenberg Múzeum állandó kiállításának anyagába is beválogatták a műveit. Mostani munkaadója, a szegedi Mozaik
Kiadó az 1999-es Frankfurti
Nemzetközi Könyvvásárra
három nyelven jelentette
meg Betű és rajz című műhelyvallomását. Az életművének legszebb darabjait
csokorba gyűjtő exkluzív
album óriási sikert aratott,
s már a következő évben
Munkácsy-díjat hozott. Művészeti iránymutatásának
köszönhetően a Mozaik rövid idő alatt határozott arcélével és magas grafikai ní-

108

tiszatáj

vójával is kitűnt a hazai könyvkiadók népes táborából. Deák Ferenccel pályájáról és
mesterségéről szegedi új műtermében beszélgettünk, ahol már azok a ballada-kompozíciói is készültek, amelyek nemrégiben a Nemzeti Kulturális Örökség Minisztériuma grafikai díját nyerték el a gödöllői Élmény és eszmény című kiállításon.
– Egy sürgős és fontos munka miatt néhány napos haladékot kért, amikor beszélgetésre
hívtam. Min dolgozott?
– A karácsonyi könyvvásárra jelenik meg a Magyar Könyvklub kiadásában Kányádi Sándor gyermekeknek szánt kötete, amiben versek és rövid írások szerepelnek.
Egy részük annak idején a Napsugár című folyóiratban már napvilágot látott, most
kötetbe válogatva gazdag és izgalmas összeállítást adnak. Ennek az illusztrálására kért
fel a szerző. Rendkívül nehéz feladatot jelentett ez számomra, mert meseszerű versek
mellett – amelyekben például a kicsi csikó mágneses patkója keresi meg a kislány elveszett varrótűjét – Lehel vezér és Bethlen Gábor is szerepel a kötetbe szerkesztett írásokban. Annyira változatos, műfajilag sokszínű volt az anyag, hogy nagyon nehezen
tudtam megtalálni azt a grafikai kifejezésmódot, ami egyrészt biztosítja kötet rajzainak
stílusegységét, másrészt pedig valamennyire érzékelteti a mese és a reális történet közötti különbözőséget. Ez még egy gyakorlott illusztrátor számára is igazi kihívás,
amelynek remélem, sikerült megfelelnem. Kányádi Sándort szívbéli jó barátomnak
mondhatom. Nagyon régóta ismerjük egymást, már a Napsugár indulásakor együtt
dolgoztunk, ő a gyermeklap szerkesztője volt, én pedig állandó külső munkatársa. Már
akkoriban megkért, hogy a folyóiratban megjelenő írásait mindig én illusztráljam.
– A közös gyökerek, hasonló élményvilág indokolta a mostani felkérést is?
– A Kányádi-versek muzsikája mindenki számára különleges élményt jelent, de
ezekhez a versekhez illusztrációt készíteni – nem csak lerajzolni valamit, hanem szívvel-lélekkel képeket kitalálni melléjük – csak az tud, aki ugyanarról a vidékről származik. Sándor Galambfalván, én pedig a Brassó és Sepsiszentgyörgy között található
színmagyar háromszéki faluban, Kökösön születtem. A gyermekkorunk is hasonlóan
telt, az ő szülei mezőgazdasággal foglalkoztak, én pedig a falu jegyzőjének kisebbik fia
voltam, és minden parasztházba bejáratos. Mindent jól ismertem, ami az erdélyi paraszti kultúra komponense volt.
– Milyen emlékeket őriz a kökösi gyerekkorról?
– Édesapám orosz hadifogságba került, ezért a helybeli unitárius iskolába írattak
be, ahol sok kedves barátom lett. Talán a természetemből adódik, hogy hamar megbarátkozom az emberekkel, és valami furcsa módon ezek a barátságok rögtön kölcsönössé is válnak. Nem túlzok, amikor azt mondom: imádtak a kökösi gyerekek. Szakács Jancsi, akivel alszegről együtt jártunk fel az iskolába, képes volt minden reggel felülni a kapunk oszlopára, onnan kiáltott be az udvarunkra: Ferike jöjjél! Nélkülem
nem is ment volna iskolába. A csodálatos kökösi nyarakról is szép emlékeim vannak.
Amikor megláttam, hogy a falubeliek mennek a közeli Feketeügyre kendert áztatni,
én is felkapaszkodtam a szekerükre, mert ez jó alkalom volt arra, hogy fürödjünk a folyóban. Én is gyakran elkísértem a többieket teheneket legeltetni. A falusi élet minden
pillanatát átéltem.
– Mikor derült ki, hogy tehetsége van a rajzoláshoz?
– Csongvay Árpád, az unitárius kántortanító fedezte fel. A kökösi iskolánk tulajdonképpen egyetlen hatalmas terem volt, tele hosszú padokkal, ahol együtt tanult az

2001. december

109

összes évfolyam. Egyszer, amikor a tanítónkat elhívták valahová, úgy hagyott ott bennünket az iskolában, hogy az asztalára kitett egy almát, egy körtét és egy szilvát, és azt
a feladatot adta a diákoknak, rajzolják le ezt a csendéletet, amíg visszaér. Nekem viszont azt mondta: Ferike, te ülj ki az első padba, és azt rajzolsz, amihez kedved van.
Ma is emlékszem, lovat és szekeret rajzoltam. Jó hangom volt, ezért Csongvay Árpád
hegedűórákat is adott nekem, valamint orgonakíséretével rendszeresen szólót énekeltem a helyi unitárius templomban. Emlékszem, olyan kicsi voltam, hogy csak a fejem
látszott ki a karzatról. Nemrégiben jutott eszembe a gyerekkoromból egy megmosolyogtató történet: egy földpadlós parasztházban laktunk, édesanyámék egyszer arra
lettek figyelmesek, hogy a kis székemen ülve házilag sodort finom kendercérnából
gyeplőt csináltam, két szárát a kinyújtott két lábam nagy- és kisujjára kötöttem.
A gyeplőszárakat – ahogy azt a nagy lovas szekereken láttam – középen egy gyűrűvel
összekapcsoltam. Volt egy kis ostorom is, amivel a sarkamat ütögettem. Képes voltam
órákon át hajtani a „lovaimat”. Szüleim csodálkoztak, de nem szóltak. Ma már tudom,
ez a játék is a képzelőerőmet fejlesztette. Azért tudtam órákon át egy helyben ülni,
mert egy egész világot képzeltem magam köré: szembe jövő autókat, lovas kocsikat,
konkrét terepet. Úgy érzem, ennek a játéknak is köszönhetem, hogy kifejlődött az
a vizuális memóriám, aminek az illusztrátori munkámban a mai napig hasznát veszem.
Amikor most a Kányádi-kötet rajzait csináltam, nehéz is lett volna annyiféle állat és
korabeli viselet hiteles ábrázolásához megfelelő forrásmunkát keresnem. Ilyenkor jön
jól a vizuális memória.
– Kökös után hol tanult tovább?
– Édesapám pénzügyi tisztviselő lett Sepsiszentgyörgyön, így a középiskolai tanulmányaimat már az ottani Székely Mikó Kollégiumban kezdtem. Akkoriban a kolozsvári képzőművészeti főiskolára szinte minden évben bekerült egy-két sepsiszentgyörgyi mikós diák. Gödri Ferenc olyan híres és kiváló rajztanár volt, hogy nemrégiben még utcát is neveztek el róla Sepsiszentgyörgyön. Emlékszem az első rajzóránkra:
jellegzetes vadászöltözékében bejött, és mindenkinek adott egy levelezőlapot, amit
édesanyánknak kellett megcímeznünk, majd írnunk kellett rá néhány sort. Miután
összegyűjtötte és gyakorlott szemmel végignézte a levelezőlapokat, felállt a katedrára
és a nevemet mondta. Hihetetlenül megrémültem, de végül csak annyit mondott:
Fiam, Deák mától kezdve te az első padban fogsz ülni. A betűformálásomból ugyanis
rögtön rájött, hogy van érzékem a vonalhoz. Később az ő tanácsára jelentkeztem
a képzőművészeti főiskolára.
– Szülei hogyan fogadták a pályaválasztását?
– Gödri Ferenc kitartóan harcolt értem, végül ő győzte meg a szüleimet. Az előzményekhez tartozik, hogy 1948-ban rendezett az iskolában egy kiállítást a rajzainkból.
Ezt megnézte az akkori Népújság egyik munkatársa is, aki Bimbózó tehetségek címmel írt is egy kritikát róla. Úgy fogalmazott: „A gyerekek között van igazán figyelemre méltó tehetség is, például a tizenhárom éves Deák Ferenc, aki fiatal kora ellenére
szinte kiforrott művészettel ábrázol. Nagy jövőt jósolok neki, ma már az ilyen tehetségek nem kallódhatnak el.” Ez volt az első kritika, amit kaptam. Ma is megvan ez az
újságcikk otthon, Kolozsvárott. Noha a Székely Mikó Kollégium elméleti líceum volt,
olyan sok tehetséges diák járt az iskolába, hogy Gödri tanár úr szinte külön osztályként kezelte a jó rajzosokat. Legtehetségesebb évfolyamtársam, Ördög Zoltán már egészen hamar határozottan eldöntötte, hogy érettségi után a kolozsvári Ion Andreescu

110

tiszatáj

Képzőművészeti Főiskolán szeretné folytatni a tanulmányait. Én korántsem voltam
ennyire biztos magamban, ráadásul a szüleim sem lelkesedtek az ötletért. Az igazsághoz az is hozzátartozik, hogy imádtam rajzolni, és emiatt a tanulást is elhanyagoltam
kicsit, más pályára ezért nem is gondolhattam. Gödri tanár úr eljött hozzánk, beszélt
szegény édesanyámmal, aki azzal érvelt: inkább unitárius kántortanítónak kellene
mennem, mert a rajzolás nem komoly pálya. Szüleim egyetlen „képzőművészt” ismertek: Garayt, a helybeli címtáblafestőt. Gödri tanár úr győzködésének hatására azt
mondtam: elmegyek Ördög Zolival felvételizni az akadémiára; ha az ottani szakemberek is azt mondják, jó, amit csinálok, és egyből felvesznek, akkor megígérem, hogy
komolyan veszem a tanulást, és megszerzem a diplomát. Ha viszont nem sikerült
a felvételi, akkor másodszor nem próbálkozom. Már a felvételi vizsgán – ahol egyik
feladatként egy kompozíciót kellett megrajzolnunk – feltűnt, hogy a felügyelő tanár
egyedül tőlem kérdezte meg, hogy honnan jöttem. Szerencsére egyből felvettek, így
1952-ben a főiskola grafika szakának hallgatója lettem. Már akkoriban is erős volt
bennem az illusztráló készség, az egyszerre sok mindenre figyelés képessége. Mindig
egyből szerettem volna kirajzolni magamból a témát. Az sohasem vonzott, hogy
– mint a festők vagy a szobrászok – egy témát részlettanulmányok sorozatával építsek
fel magamban.
– Mit adott a kolozsvári akadémia?
– Egyedüli voltam, aki már rögtön a próbaévnek, tapogatózásnak számító első évfolyam elején megmondtam, hogy a grafikát választom. Végül egy olyan szakon végeztem – könyvgrafika és borítólap-készítésnek hívták akkor –, ahol a tanárom, aki másodévtől hatodévig tanított, soha egyetlen borítólapot nem tervezett, könyvet nem illusztrált. Portréfestő volt. Már gyereklapoknak dolgozgattam, amikor az egyik munkámat meglátta. Megijedtem, mit szól majd hozzá, hogy illusztrációkat is készítek.
Meglepetésemre örömmel fogadta, hogy már dolgozom is a könyvkiadóknak. Valójában önképzéssel kellett megtanulnom a szakmát. Akkoriban az akadémiai képzés alapelve az volt, hogy meg kell tanítani a grafikusokat rajzolni.
– Mereven ragaszkodtak a realizmushoz?
– Nem volt könyörület. Keményen megkövetelték a realizmust. Emlékszem, egyszer hetvenszer-százas méretben egy kétalakos akt figurát két héten át rajzoltunk vékonyra hegyezett ceruzával. Hihetetlenül alaposan számon kérték a látványhűséget.
Nem véletlenül rajzoltattak tűhegyes ceruzával, hiszen így a vonal vékony volt. Lépésről lépésre ki kellett dolgoznunk a két emberi test minden porcikáját. Elvárták tőlünk,
hogy tökéletes munkát végezzünk, és én akkor úgy gondoltam, ha már ez a fő szempont, érdemes megtanulnom minél jobban rajzolni. Komolyan vettem a tanulást, sokszor – csak a magam gyönyörűségére – plusz kompozíciókat is készítettem. Egész délelőtt a műteremben rajzoltam, délután az elméleti órákra mentem, vacsora után pedig
krokit, azaz mozgásjegyzeteket készítettem. A krokinak az volt a lényege, hogy a modell mozgását figyelve pillanatfelvételszerűen egy-két perc alatt néhány vonallal kellett
rögzíteni a látvány lényegét. A kiadók hamar észrevették, hogy érdemes engem foglalkoztatni, így már egészen korán rajzoltam a Napsugárnak, valamint az Ifjúsági Kiadónak.
– Akadémistaként mennyire szólt bele a politika az életükbe?

2001. december

111

– A kommunista ifjúsági szövetség gyűléseire kötelező volt eljárnunk. Szerencsére
az évfolyamot irányító tanárom nagyon karakán ember volt. Amikor az egyik óránkra
azzal jött be egy elvtársnő, hogy elvigyen engem a megyei pártbizottságra transzparenseket készíteni, a tanárom – aki épp korrektúrát tartott nekem – azt felelte: Deák Ferenc nem megy jelmondatokat írni, neki most az a feladata, hogy minden órát kihasználjon a szakma elsajátítására. Voltak persze forrongó időszakok, például 1956 októbere, amikor bennünket is lázba hozott a magyar forradalom. Legjobbjaink – Balázs
Imre, Veres Zoltán, Páskándi Géza és Dávid Gyula – börtönbüntetést is kaptak a szerepvállalásukért. Bevallom, engem soha nem érdekelt annyira a politika, akkoriban is
csak az izgatott, hogy a szakmát minél tökéletesebben megtanuljam.
– A diploma megszerzése után mihez kezdett?
– A főiskolán elsősorban alkotóművészeket neveltek, ám hiány volt képzett rajztanárokból, ezért időközben önálló pedagógiai szakot is létesítettek. A festészet, szobrászat, grafika és belsőépítészet szakra járók is felvehették fakultatív tárgyként a pedagógiát. Az évfolyamunkból egyedül csak én nem jelentkeztem, annyira biztos voltam
abban, hogy mindig könyvgrafikával akarok foglalkozni.
– Hogyan került Sütő András lapjához?
– Már hatodéves Andreescu-díjas hallgatóként a diplomamunkámon dolgoztam,
amikor Sütő András elküldte hozzám a főiskolára főszerkesztő-helyettesét, Katona
Szabó István írót, aki elmondta: szeretnének meghívni a Művészet című laphoz grafikusnak. Nagyon meglepődtem, hirtelen nem is tudtam, mit feleljek, hiszen akadémistaként hivatalosan még nem lehetett állásom. Amikor elmentem Marosvásárhelyre,
Sütő András már az első találkozásunkkor elnevezett Ferikónak. Attól a pillanattól
barátok lettünk. 1995-ben, hatvanadik születésnapomra a Kriterion Baráti Társaság
megjelentetett egy ünnepi albumot, amelybe Sütő a következőket írta: „Deák Ferenc
úgyszólván együtt nőtt fel könyvkiadásunkkal. Lapszerkesztő grafikusként az Új
Életnél indult; szinte megkönnyeztük veszteségünket, amikor »elcsalta« őt a Kriterion.
Minden író legnagyobb örömére. Azóta híres-neves Könyves Mesterré nőtt – napjaink
Kis Miklósává. Hálával tartozom neki. Szinte minden könyvemet ő gondozta – olyan
formán, hogy abból sorsközösségünk tudata is kiviláglott. Kívánom: szabja-varrja még
sokáig irodalmi műveinkre az ő csodás köntöseit.”
– Sütő lapját, a Művészetet nem sokáig hagyták olyan szellemben szerkeszteni, amilyenben elindították.
– Állítólag az volt az elvtársak kifogása, hogy elit kultúrát közvetít, nem jut el
a széles néprétegekhez, ezért kiadták a jelszót: közelebb kell kerülni az emberekhez.
Ezt az irányvonalat a megváltoztatott cím is jelezte: Új Élet. Amennyit lehetett, a szerkesztők persze átmentettek a színházból, a zenéből, az irodalomból és a képzőművészetből az új lapba, de kénytelen voltak közölni mezőgazdasági riportokat, termelési
beszámolókat is.
– Hogyan „csalta el” a Kriterion?
– Az akkori Állami Irodalmi és Művészeti kiadó vezetője, Tóth Samu – akitől sokat tanultam, és aki már főiskolás koromban rendszeresen foglalkoztatott – halála után
Domokos Gézáék úgy gondolták, én lehetnék az utóda, ezért rám is bízták az akkoriban induló Kriterion Kiadóban a könyvek tervezésének szép feladatát.

112

tiszatáj

– Akkor álmodta meg a könyvkiadó jellegzetes emblémáját, a nyitott könyvet formázó
Pegazust is?
– Több hónapos forrongó időszak volt az, mihamarabb szerettek volna egy védjegyként is használható, jól felismerhető emblémát a kiadónak. Azt hiszem, sikerült
ilyet rajzolnom.
– Fénykorában, a hetvenes-nyolcvanas években a Kriterion mintegy kétezer kötetet
adott ki, összesen több mint húszmillió példányban.
– Műfajilag is rendkívül sokszínű volt a kínálatunk, hiszen műszaki szótártól
a gyermekkönyveken és a képzőművészeti albumokon keresztül a szépirodalmi munkákig hihetetlenül sokféle könyvet kiadtunk. Egységes arculatot kellett teremtenünk,
ami óriási munka volt. A Kriterionnál úgy telt el negyedszázad az életemből, hogy
mindig készülnöm kellett a következő feladatra. Szerencsére a szerkesztők, Domokos
Géza, Bálint Lajos, Dávid Gyula és az erdélyi írók, költők hozzásegítettek ahhoz,
hogy a könyvekkel együtt magam is sokszínűbbé váljak. Sok olyan kötetet terveztem,
ami különösen közel állt a szívemhez, például Kallós Zoltán Balladák könyve, ami nálunk jelent meg először. Sokat gondolkodtam azon, ezt a nemes műfajt milyen köntösbe öltöztessük, hogy minél nagyobb legyen az összhang a belbecs és a külcsín között. Már nem emlékszem, végül kinek az ötlete volt, amit kiviteleztünk: lenvásznat
vásároltunk könyvborítónak, és a kalotaszegi varrásos-írásos díszítő motívumkincsből
könnyen varrható, egyszerűbb motívumrészleteket választottam ki, amelyek ugyan
nem voltak olyan gazdagok, mint egy egész párna díszítése, mégis jól felismerhetőek
maradtak. A kalotaszegi asszonyok a teljes példányszámhoz fekete hímzőcérnával
egyenként varrták ki a díszítést. Hónapokig dolgoztak rajta, viccesen mondogattunk:
egy egész bivalycsordát meg tudtak volna venni abból a pénzből, amit így megkerestek. A kötet gyönyörű lett, és óriási sikert aratott.
– Mennyire tudott az erdélyi könyvnyomtatás, könyvművészet hagyományaira építeni?
– A szándék megvolt, de a rengeteg munka miatt tudatos hagyományépítésre nem
volt lehetőségünk. Inkább ösztönösen, a lelkünk mélyén munkáltak ezek a nemes erdélyi tradíciók. Be kell vallanom, pályám kezdetén könyvnyomtatásunk örökségével
nem voltam teljesen tisztában, nem volt rálátásom. A romániai magyar írók sorozatában kiadtuk a Kriterionnál Kós Károly életművét is. Elzarándokoltunk a lakására
megbeszélni vele a részleteket. Károly bácsi akkor már nagyon idős volt, de arra kértük, hogy a sorozat borítólapját, iniciáléval és az ő jellegzetes betűivel csinálja meg
maga. Nagy meglepetésünkre azt mondta: „Én már megöregedtem, a kezem is reszket,
de nincs veszve semmi, mert egyetlen ember van, aki helyettem megcsinálhatja: te,
Feri barátom.” Ez volt számomra a legnagyobb elismerés, amit egész életemben kaptam. Gondos munkával, természetesen az ő betűit is felhasználva meg is terveztem
a köteteit. Valójában ilyen feladatok révén ismerkedtem meg könyvnyomtatásunk hagyományaival, a különböző műfajokkal és stílusokkal. A Kriterion holdudvarában kiváló grafikusi gárda alakult ki: Cseh Gusztáv, Árkossy István, Bardócz Lajos, Tóth
László nevét említeném az elsők között. Öröm volt velük dolgozni.
– A Ceausescu-rezsim mennyire szólt bele a kiadó munkájába?
– Az igazgató és a magyar szerkesztőség Bukarestben dolgozott, ők tartották a kapcsolatot a pártközponttal. Amikorra hozzánk, a kolozsvári szerkesztőséghez megérkezett a kézirat, a csaták már lezajlottak, és kevés konkrét információ jutott el hozzánk.

2001. december

113

Ha jól emlékszem, a hetvenes-nyolcvanas években huszonkét könyvkiadó működött
Romániában. Természetesen a huszonkettedikként tartották számon a Kriteriont, és
a javadalmazásunk is ennek megfelelő volt. Miután megalapították a Dacia Könyvkiadót, az elvtársak gyakrabban jöttek le Bukarestből Kolozsvárra. Egyik alkalommal
egy delegáció ellátogatott a Daciához, majd utána a mi fiókszerkesztőségünkbe is benéztek. Amikor az elvtársak beléptek a szobánkba, ahol valamennyien együtt dolgoztunk, és meglátták a régi, szegényes bútorainkat, nagyon elcsodálkoztak. Egyikükből
akaratlanul is kibuggyant a kérdés: Itt készülnek azok a szép könyvek? A hangjából
kiéreztük az irigységgel ötvözött ingerültséget. Domokos Géza is ott volt, és bemutatott engem a vendégünknek, aki rögtön azt kérdezte, mennyit fizetünk mi egy címlapért. Azt hitte, biztosan kétszer-háromszor annyit, mint más kiadók. Nem tudta
a lényeget: mi kevesebb pénzért, de szívvel-lélekkel csináltuk. Ez volt titkunk. Ez nem
látszott a körülményeinken. Egész nap a szerkesztőségben dolgoztunk, én az illusztrációimat este, otthon készítettem el. Akkoriban nem volt még számítógép, gyakran előfordult, hogy a kollégáim hazavittek két-három kéziratot, és éjszaka, otthon tipografizálták, hogy reggel küldhessük a nyomdába. Ezt csak szívvel és ügyszeretettel lehetett
csinálni. Bálint Lajos műszaki szerkesztőnknek még arra is kiterjedt a figyelme, hogy
baráti viszonyt alakított ki a román nyomdával, így ha maradt szabad kapacitás, akkor
először a mi könyveinket nyomtatták ki. A Kriterion a munkatársak odaadó lelkesedésének is köszönhette a sikerét.
– „Azt is mondják: nyugalomba vonulsz. Most kezdődik igazán a munka. Nagy formát
kívánok, drága nagy művészem az elkövetkezőkben.” – írta önnek a 60. születésnapjára fogalmazott köszöntőjében Kányádi Sándor. Teljesülni látszik a jóslata, nyugdíjasként is rengeteg feladata van. Hogyan került Kolozsvárról Szegedre?
– Amikor nyugállományba mentem a Kriteriontól, azt gondoltam, régi álmom teljesül, és a műtermi alkotómunkának szentelhetem minden időmet. A megalázóan kevés nyugdíjat alkalmi munkákkal szerettem volna kiegészíteni. Török Zoltán, a szegedi Mozaik Kiadó igazgatója már régóta keresett rajzolókat. Igaz, hogy a helyi tanárképző főiskolán is folyik rajztanári képzés, de ez a műfaj senkit sem foglalkoztatott
igazán. Ezért nézegette az üzletekben kapható új könyveket is. Így talált rá a Magyarországon kiadott Bözödi népmesék című kötetre, amely Bözödi György erdélyi író
szülőfalujában gyűjtött meséit tartalmazza az én illusztrációimmal. Török Zoltánnak
annyira megtetszettek a rajzaim, hogy feladatul adta a titkárnőjének: nyomozza ki, hol
lehet engem megtalálni. Végül egy tanárnő adta meg a címemet, aki az ex libriseim révén ismert. Kolozsvárott kaptam meg Török Zoltán levelét, amelyben arra kért, vállaljak munkát a Mozaiknál. Örömmel mondtam igent. Első lépésként két kéziratot kaptam, amelyekhez Kolozsvárott elkészítettem, majd postán elküldtem az illusztrációkat.
A harmadik megbízatás előtt – ami a neves barlangász, Jakucs László professzor
A Föld, amelyen élünk című kötetének illusztrálása volt – a feladat nagysága és összetettsége miatt arra kértek, jöjjek el egy hónapra Szegedre. A kötet befejezése után
megkérdezték: elvállalnám-e, hogy a Mozaik valamennyi kötetére „ránézek”, azaz művészeti tanácsadóként elszegődnék-e a kiadóhoz. Volt még néhány hónap a nyugdíjazásomig, ezért gondolkodási időt kérdem, de akkor már a roppant kellemes első impresszióim után éreztem, hogy el fogok jönni. Tehetséges, kedves, fiatal szakemberekből álló gárda dolgozik a Mozaiknál, akikkel öröm együtt dolgozni. Először úgy gon-

114

tiszatáj

doltuk, hogy csupán egyetlen évre jövök Szegedre, de immár hatodik esztendeje vagyok itt.
– Milyen lehetőségeket kapott a Mozaik Kiadótól?
– Szegedre is hoztam ajándékba néhány példányt a Kriterionnál megjelent Betű és
rajz című kötetemből, amely tulajdonképpen műhelyvallomás, azaz könyvgrafikai
próbálkozásaim gyűjteménye, valamint néhány önálló grafikámat is beleépítettem.
Munkáim java szerepel ebben a könyvben. Nagyon meglepődtem, amikor Török Zoltán megkérdezte: beleegyeznék-e, hogy a Mozaik Kiadó az 1999-es Frankfurti Könyvvásárra megjelentesse második kiadásban. Nagyon meghatott az ajánlat, nagy megtiszteltetésnek éreztem, hogy egy minden igényt kielégítő, csodálatos, három nyelvű album formájában újra megjelentették. Úgy éreztem, a gesztus személyemnek is szól, és
talán az is benne volt, hogy megmutassuk: noha a Mozaik elsősorban tankönyvkiadással foglalkozik, egy ilyen reprezentatív albumot is kifogástalanul meg tud csinálni.
Olyan nagy volt Frankfurtban a kötet sikere, hogy ma már biztos vagyok benne:
az ottani fogadtatás egyenes következményeként kaptam meg 2000. március 15-én
a Munkácsy-díjat.
– Mit jelentett ez az elismerés?
– Nagyon fontos volt számomra, mert a magyar kormány rendszeresen figyelemmel kísérte az erdélyi magyar írók, költők, előadóművészek, néprajzosok pályáját, de
érthetetlen módon csak elvétve kaptak valamilyen elismerést az erdélyi képzőművészek. Ezért kicsit furcsán éreztem magam, rögtön arra gondoltam, hány jeles tanárom
és kiváló pályatársam van, aki még nem kapta meg ezt a kitüntetést. Én vagyok az első
erdélyi képzőművész, aki az elmúlt negyven évben munkássága elismeréseként átvehette a Munkácsy-díjat. Ehhez mindenképp kellett a bemutatkozási lehetőség Frankfurtban, hiszen egy önálló kiállításnak biztosan nem lett volna ekkora hatása.
– Az is elégtételt jelenthet, hogy a könyves szakmának jó a véleménye a Mozaik-kötetekről.
– Sokan meglepőnek tartják, hogy ilyen rövid idő alatt ennyire határozott arcélt és
grafikai színvonalat sikerült közösen kialakítanunk a Mozaik Kiadónál. Remélem, az
olvasók is úgy találják, hogy a Mozaik-könyvek ízlésesek és első pillantásra felismerhetők. Mindez annak köszönhető, hogy a több évtizedes könyvtervezői tapasztalatomat
sikerült egy nagyszerű gárdával együtt dolgozva kamatoztatnunk.
– Kass János grafikusművész rögtön barátjaként üdvözölte, és meghívta a szegedi galériájába kiállítani. Milyen a kapcsolata a többi helybeli művésszel?
– Hézagosak még a kapcsolataim, de úgy hírlik, elfogadtak, elismerik a munkámat
a szegedi kollégák.
– Milyen gyakran jár haza, Kolozsvárra?
– Inkább a feleségem – aki iparművész – a „mozgó alkatrész” a családunkban. Ha
feladatom van, én semmi mással nem tudok foglalkozni, így hamar elrepült az elmúlt
hat esztendő is, szinte észrevétlenül ragadtam itt Szegeden. A jövőben szeretnék kevesebb munkát vállalni a kiadóknál, igyekszem az önálló művészi alkotásra koncentrálni. Amikor a Mozaik Kiadó meghívott tanácsadónak, álmomban sem gondoltam,
hogy ez egyben majd azt is jelenti: egy művészetpártoló, és az alkotómunkát támogató
mecénás karjaiba szaladok. A Mozaiknál kötetlen a munkaidőm, igyekeznek úgy cso-

2001. december

115

portosítani a kiadói teendőimet, hogy minél több szabadidőm maradjon. Ráadásul biztosítottak számomra egy kifogástalanul felújított, négy helyiségből álló műtermet,
amely csak az enyém, még a fenntartási költségeit is fedezik. A legigényesebb anyagokat szerzik be számomra, önálló grafikáimat a legszebb keretekbe foglalják, gondoskodnak még a kiállításokra való elszállításukról is. Sok képzőművész kollégám talán el
sem hiszi, hogy létezik ma ilyen. Mindezért nem tudok eléggé hálás lenni Török Zoltánnak. Az új műteremben készült első három munkámat elküldtem a gödöllői művésztelep jubileuma alkalmából megrendezett Élmény és eszmény című kiállításra,
ahol ballada-kompozícióimért a Nemzeti Kulturális Örökség Minisztériumának grafikai díját kaptam. Jelzésszerű volt számomra ez a siker, műteremavatásnak is beillett.
– Mit gondol, milyen hatással van a modern számítástechnika a könyvművészetre?
– Hogy éreztessem a különbséget: annak idején Kolozsvárott annyira kezdetlegesek
voltak a nyomdai lehetőségeink, hogy a Betű és rajz című kötetem első kiadásának
a tartalomjegyzékét például nem tudták úgy betördelni, ahogy a szokványostól eltérően,
én kétoldalasra megterveztem. Ezért kénytelen voltam a kiválasztott betűtípusból megannyi fényes papírra levonatot készíteni, és betűnként ragasztottam fel az egész szöveget, majd – mint egy illusztrációt – lefotózták, és cink klisébe maratták. Gyakran rá
voltunk kényszerítve, hogy a betűket is magunk rajzoljuk meg, és így megtanultuk
a betűtípusok lényegét. Ma már mindez néhány mozdulat a számítógépen. Ezt csak az
tudja igazán értékelni, aki a másik utat is megjárta. Egy biztos: a számítógép könnyű és
felszínes megoldásokra ad lehetőséget. Szinte beszippantja az embert, hívogatja: gyeregyere be a varázslatba! Ha valaki lelkiismeretesen megismerkedik a könyvtervezés
alapjaival és a betűtípusokkal, annak ajándék az a lehetőség, amit a számítógép tud
nyújtani. De ha csak kísérletezgetve nyomogatja a gombokat, akkor fennáll a veszély,
hogy felhígul ez a műfaj is. Mint minden jó művészeti alkotáshoz, a könyvtervezéshez
is érdemes alapos vázlatokat készíteni, akkor nagyobb az esély arra, hogy a végeredmény is átgondoltabb, kiérleltebb lesz. Az új technika csapda is lehet, de széles lehetőségeket is biztosíthat annak, aki komolyan veszi és lelkiismeretesen nyúl hozzá.
– Mi a véleménye azokról az aggasztó jelenségekről, amelyek az utóbbi évtizedben Kolozsvárott tapasztalhatók?
– Annyira fáj az a hangulat, amit Gheorghe Funar politikája előidézett, hogy már
korábban elhatároztam, amíg ő a város polgármestere, nem állítok ki Kolozsvárott.
Tiltakoznom kell az ellen, hogy például magyar nyelvű plakát nem jelenhet meg a város utcáin. Amikor a kolozsvári magyar színjátszás 200 éves évfordulójára terveztem
egy szép plakátot, csak a színház előcsarnokából, az üvegablakokon át lehetett látni,
mert az utcán nem engedték kifüggeszteni. A keserűségemet is belerajzoltam a Kulcsok
Kolozsvárnak című kötetünkbe, így a szomorú összképhez én is hozzátettem néhány
egyéni jegyet. Például a Mátyás király szobra előtt régészeti feltárás címén feltúrt területet a pallókkal és a sírba eresztő kötelekkel az illusztrációmon szándékosan közel vittem a szoborhoz, így plusz jelentést kapott. Misztótfalusi Kis Miklós síremléke és az
egész Házsongárd pedig fájdalmas temető lett a temetőben. Valószínűleg az otthoni
körülmények is hozzájárulnak ahhoz, hogy Szegeden ennyire jól érzem magam. Néha
ugyan szomorúan hazalátogatok, de nem jut eszembe minden pillanatban, hogy ott
kellene alkotnom. Csodálom a barátaimat, akik továbbra is vállalják a küzdelmet,
amiben én már egészségi állapotom miatt sem tudnék részt venni. Reménykedem
benne, hogy sokáig lesznek még fiatalok, akik nem adják fel.

116

tiszatáj

– Útravalóul milyen tanácsot adna a mai fiatal grafikusoknak?
– A tehetség mellett fontos a szorgalom is. Ha egy grafikus sokat rajzol, azt mondják: biztosan begyakorlott dolgokat ismétel. Az igazi kihívást abban látom, hogy
a nagy mennyiség ellenére is újra és újra lámpalázasan, igényesen kell megoldani minden
feladatot. Mostanában nem divat a valóságot olyan emberközpontúan megfogalmazni,
ahogyan én is teszem. A fiatalok modernebb dolgokat csinálnak, bár én is szeretnék
a jövőben újszerű gondolati grafikákat létrehozni. Bánt, hogy gyakran egyszerű „mutatványokat” is látok a tárlatokon. Nem mondom, hogy sírjuk vissza a valósághű, kemény rajzot, de ennyire nem kellene lebecsülni a szaktudást. Úgy érzem, elégedett lehetek a pályám alakulásával, mert a szerencse mindig mellém szegődött: a főiskolai felvételin éppúgy, mint a diploma után, amikor Sütő András lapjához, majd a Kriterionhoz kerültem, és most is, amikor itt, a Tisza partján kaptam újabb lehetőségeket.

Hollósi Zsolt

Németh László emlékkönyv. A Tiszatáj Könyvek sorozat új
kötete a centenáriumi konferenciák, folyóirat közlések válogatását, negyvenhat szerző írását tartalmazza 560 oldalon.
A könyv a Németh László Társaság és a Tiszatáj Alapítvány
közös kiadásában jelent meg Monostori Imre és Olasz Sándor szerkesztésében. A következő Tiszatáj-könyv Baka István Sztyepan Pehotnij testamentumának kétnyelvű (magyar
és orosz) kiadása lesz.
*
Szekszárd Megyei Jogú Város Önkormányzata november
17-én emléktáblát avatott Baka István szülőházán. Beszédet
Kocsis Imre Antal polgármester mondott.
*
A Bethlen Gábor Alapítvány Kuratóriuma november 5-én rendezte meg idei díjátadó
ünnepélyét. Bethlen Gábor-díjat Kanyar József, Lezsák Sándor, Vári Fábián László
(Kárpátalja) kapott. Horváth Aranynak (Erdély), a Melbourne-i Magyar Központnak
(Ausztrália) és a Vármegye Galériának Márton Áron-emlékérmet adományoztak.
Nagy Pál (Erdély) Tamási Áron-díjat vehetett át.
*
Néhány szerzőnkről: KIRÁLY LEVENTE költő a Magvető Kiadó szerkesztője. PÁL
JÓZSEF az SZTE Olasz Tanszékének professzora. NÉMETH ZOLTÁN Szlovákiában él,
ebben az évben jelent meg Talamon Alfonzról írt monográfiája és Olvasáserotika c.
tanulmánykötete. MILBACHER RÓBERT a Janus Pannonius Tudományegyetem oktatója.
Januári számunk tartalmából:
ACZÉL GÉZA, MARNO JÁNOS, SZEPESI ATTILA, VERESS MIKLÓS versei
MÁRTON LÁSZLÓ regénye, KISS LÁSZLÓ novellája
FRIED ISTVÁN, SZABÓ GÁBOR, BENYOVSZKY KRISZTIÁN tanulmánya
Diákmelléklet: VADAI ISTVÁN Kölcsey Ferenc Vanitatum vanitas c. verséről

