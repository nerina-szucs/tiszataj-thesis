Orbán Ottó, Kiss Anna,
Marsall László, Tandori Dezső versei
Csiki László, Vári Attila novellája
Kocsis István drámája
Fiizi László, Lengyel András tanulmánya
Beszélgetés Mészáros Rezsővel,
a Szegedi Tudományegyetem rektorával
Molnár Edit fotói

IRODALMI FOLYOIRAT

Főszerkesztő:
OLASZ SÁNDOR
Szerkesztő:
HÁSZ RÓBERT

A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LIV. ÉVFOLYAM, 10. SZÁM
2000. OKTÓBER
ORBÁN OTTÓ: Kötelékrepülés ....................................
KISS ANNA: Mintha álom (Sötét; Hegytől épp; Víz sodorja; Hegynek épp; És sötét; Hegytől épp; Hegynek épp) ..................................................................
VÁRI ATTILA: Apával elmegyünk havazni ..................
MARSALL LÁSZLÓ: Jucika meg én; Tiéd a Vízterem .....
TANDORI DEZSŐ: Sz. L. „Te meg…”-versek/I.
(„Trend”); Sz. L. „Te meg…”-versek/II. (Cím nélkül); Sz. L. „Te meg…”-versek/III. (Ne amorf!);
SZ. L. – „Te meg…” versek/IV. („Ha”…!); Sz. L.
„Te meg…”-versek/V. (Így meg…!) .........................
CSIKI LÁSZLÓ: Ezerkilencszáznyolcvanhat ...................
VÖRÖS ISTVÁN: Cipőszámlálás; Részlet a Sándor-regényből; A semmi étvágya ......................................
KAMOCSAY ILDIKÓ: New Age ......................................
NAGY GÁSPÁR: A megfutott pálya: KÉP (Molnár Edit
fotográfiáiról) ...........................................................
KOCSIS ISTVÁN: A kitüntetés (Dráma két részben) ......
ERDÉLYI ERZSÉBET–NOBEL IVÁN: „Nem csak megtalálni kell az Átjárót, át is kell haladni rajta” (Beszélgetés Kocsis Istvánnal) .......................................

3

4
6
12

14
19
25
29
31
32

55

TANULMÁNY
FÜZI LÁSZLÓ: A Tanu (I. rész) ......................................
LENGYEL ANDRÁS: Maszk és (költő)szerep (Kosztolányi Dezső szerepértelmezéséről) ..........................

64
77

NÉZÕ
KOZÁRI MONIKA: Agatha Christie történész szemmel 90
FERDINANDY GYÖRGY: Magyar költők a dél keresztje alatt ............................................................... 100

KRITIKA
ISZLAI ZOLTÁN: Organikus költészet (Bella István:
Tudsz-e még világul?) .............................................. 102
BÍRÓ ZOLTÁN: Magyar-francia szellemi találkozások
(Madácsy Piroska: Francia szellem a Nyugat körül) ........................................................................... 107
BALOGH TAMÁS: Kétszemélyes játék (Temesi Ferenc:
Királyáldozat) .......................................................... 111

„A Tisza-parton mit keresek?”
HOLLÓSI ZSOLT: „Szeged nem használja ki az egyetem
szellemi potenciálját” (Beszélgetés Mészáros Rezső
geográfussal) ............................................................. 116
Szerkesztői asztal ........................................... a belső borítón

ILLUSZTRÁCIÓ
MOLNÁR EDIT fotói a 11., 13., 24., 30., 110.
és a 115. oldalon

DIÁKMELLÉKLET
SÁNTA GÁBOR: Tüske vár

ORBÁN OTTÓ

Kötelékrepülés
Két év híján negyven év házasság: kötelékrepülésben éltem végig
az életemnek több mint a felét.
A legsikerültebb házasság is csak deszkaerőd,
melyet egy festett képű indián törzs ostromol
a hétköznapok lángoló nyílvesszőit lődözve a palánkra:
rigolyát, betegséget, motyogást, horkolást,
míg lassan minden kifordul magából, és porig ég.
mert előre tudjuk, melyikünk mit fog mondani,
s már nem vagyunk kíváncsiak sem egymásra, sem semmi másra.
Ne ilyen életet adj nekem, Isten! Legyek szem, mely látja a láthatatlant,
az öreg testen átfutó villám fényét, a fiatal nőt
aki puszta közelségemtől a szó szoros értelmében belázasodott,
s párját az őrületben, a fiatal férfit, aki úgy sült el szerelmük lüktető ölében,
hogy nem maradt belőle más, csak egy ázott rongycsomó!

4

tiszatáj

KISS ANNA

Mintha álom
Kardos Mariannak

SÖTÉT
naspolyák a
parton
de ki látta
fájukat?
a víz
feljár ide
szivárog a
világos
kalcitokról

HEGYTÕL ÉPP
válik a hegy
szeles
hasadékában
ég
s a dolgok
első értelme
talál vissza
hozzánk

VÍZ SODORJA
arcotok
a csend
hatalmasabb a
szónál
mintha álom
sorolná

2000. október

5
HEGYNEK ÉPP
tolul a hegy
világos
omláson túl a
szél is egyik
szárnyát
másikba
ölti

ÉS SÖTÉT
naspolyák a
parton
de ki látta
fájukat?
a víz
feljár ide
szivárog a
világos
kalcitokról

HEGYTÕL ÉPP
válik a hegy
szeles
hasadékában
ég
s a dolgok
első értelme
talál vissza
hozzánk

HEGYNEK ÉPP
tolul a hegy
világos
omláson túl
a szél

6

tiszatáj

VÁRI ATTILA

Apával elmegyünk havazni*
Amikor elvitték Lajos bácsit, a szomszédok nem voltak érzéketlenek. Az
eset éjszaka történt, de Pallagi elvtárs, a női szabó, aki néptanácsi képviselő
volt, s egy töpörödött vert falú, fazsindelyes házban lakott, már reggel közöltette a sarki borbélyon keresztül, hogy Irénkééket ki kell lakoltatni az állami
lakásból, mert egy összeesküvő családja nem érdemel irgalmat a népi demokráciától.
Persze már az is feltűnhetett volna, hogy a kislányokat emlegetteti csak, de
Nusi néni otthonülős fajta volt, senki sem vette észre karácsonyig, hogy őt is
elvitték azon az éjszakán.
Stiláris fordulatnak tűnhet ez a „közöltette” és az „emlegetteti” kifejezés, de
ez volt a dolgok akkori normális menete.
Pallagi minden reggel megborotváltatta magát ingyen, s hogy ne érezzék
rajta a napközben felhajtott féldeciket, kölni helyett liliomos szesszel kérte az
arcmasszást – ez volt Horáki borbély specialitása – gabonapálinkába áztatta
a liliom szirmokat, az orgonát, de tartott az ezüstöt utánozó alpaka hajmosó
tálak mellett nadragulya gyökeret, szárított fokhagyma virágot, s mert pályája
kezdetén, az első világháború előtt még fogat is húzott mestere, egy üvegdugójú gyógyszeres fiolában szegfűszeg tinktúrát is őrzött, de azért mindenki
csak úgy hívta, hogy a „koszvájó”. Gyorsan és olcsón dolgozott, nem rakott
törülközőket és lepleket a vasúti pályamunkásokra, a gyakran betérő katonákra.
– Vesse le az ingét, vegye fel fordítva, aztán majd kikeféljük, tetvetlenítjük,
azzal is megy az idő – szokta mondani.
Horáki volt a szócső, napközben beültek hozzá a ráérősebb férfiak, s fotbaleredmények, családi tragédiák kitárgyalása közben, „hogy szavamat ne felejtsem” felkiáltással, a koszvájó félóránként elmondta a Pallagi elvtárstól szerzett
közérdekű politikai információit.
Így tudta meg a város, hogy Lajos bácsi belekeveredett a Faliboga-féle öszszeesküvésbe, s hogy bizonyíték van arra, hogy meg akarták mérgezni a csapvizet.
November lehetett, mert már ácsolták a főtéren a hetedikei felvonulás elmaradhatatlan díszletét, a tribünt, s az iskolában Vlagyimir Iljics Lenin szavaló
versenyre készültünk, amelyet minden évben Pallagi Izolda nyert meg, egy
*

A Tiszatáj novellapályázatára beérkezett alkotás.

2000. október

7

verssel, amelyet a szabó írt, s amit a vöröshajú pattanásos kislány úgy jelentett
be, hogy „Lenin, írta apám”, s ezért az orosztanárnő szinte kitépte Balla Mita
fülét, mert az iskola legerősebb sráca azzal az ötlettel lepte meg a hallgatóságot,
hogy közvetlenül a díjnyertesnek számító szavalat után fölment a dobogóra,
s azt mondta: „Sztálin, írta anyám”, s akkor kitört a röhögés, mert mindenki
tudta, hogy Mita anyja, aki pattogatott kukoricát árult, nem is tudott írni.
Lajos bácsit elvitték, de olyan csendben történt minden, hogy még anya
sem ébredt fel, s évekkel később mesélte valaki, hogy a lányok orrához kloroformos vattát nyomtak a detektívek, hogy csendben maradjanak, s Pallagi elvtárs már azon a reggelen elindította háborúját, hogy megszerezhesse a lakást,
mert szép házban laktak az áldozat gyermekei. Magasföldszintes vasúti szolgálati lakás volt, s abban az időben épült, amikor az állami vasútnak még arra is
volt pénze, hogy kertészekkel ápoltassa házainak udvarát, s így Irénkéék is
fenyők és tuják, fehér törzsű nyírfák között labdáztak, s az épület mögötti
tyúkudvart labdarózsa és aranyeső sövény választotta el a nagy műgonddal és
ízlésesen elrendezett, szinte parkosított gyümölcsös kerttől.
Pénteken vitték el Lajos bácsit, mert másnap, szombaton Horáki csak borotválkozó vendégeket fogadott. Ez tényleg így volt. Szombaton kisfiúknak
semmi keresnivalójuk nem volt a borbélynál, s a férfiak közül is csak azokat
nyírta, akik borotválkozás közben jöttek rá, hogy hosszú a fülhajuk.
Ha nem volt vendége, Horáki a mitesszereit nyomkodta a tükör előtt,
s olyan kedélyesen tudta közvetíteni a műtétet, hogy Mitával és Danival oda
jártunk röhögni. Hallottuk, hogy „megvagy”, aztán kéjesen hörgött, mintha
kenegették volna, vagy mintha Pallagi elvtársat utánozná, aki az arcmasszázs
közben mindig azt dünnyögte: „anyám, mindjárt elélvezek.”
Többnyire a vágóhídi hajcsárok és a belesek jártak hozzá szombatonként.
Abban az időben, amikor még nem lehetett hidegfelvágottakat venni, s az emberek otthon töltötték a kolbászt, a disznósajtot, s még a májast is füstöltették,
a bélbontó pont olyan mesterségnek számított, mint az órás, vagy a fűszeres.
Legendák keringtek arról, hogy hasukra tekerve több méter kolbászbelet,
vagy ami még kelendőbb volt, báránybelet lopnak ki a vágóhídról, s ezt igazából csak Rehánszky úr tudta volna megmondani, mert ő volt a város egyetlen
hangszerjavítója, s nem csak hegedűket húrozott, de nála lehetett megcsináltatni a teniszütőket is, mert a báránybél volt akkortájt az egyetlen megbízható
rugalmas anyag.
Hangásznak hívták a városban a mestert, s olyan lenézően bánt ivócimboráival, mintha pepita zakójával és divatjamúlt betétes cipőivel fölöttük állt
volna, de láttam Lajos bácsi udvarán gusztustalanságot enni, akkor, amikor
már Pallagi elvtárs lakott ott. És Rehánszky mindig ott ült a szombati
purpárlén a koszvájónál, és a délutáni záráskor Horákival és néhány vágóhídi
emberrel átvonultak a Rác kocsmába, ahol borjúmirigyet és heretokányt ettek.

8

tiszatáj

A nyersanyagot újságpapírból szedték elő a belesek, s Rác Dani, a kocsmáros fia azt mondta, hogy ez igazából csak vágóhídi hulladék, s hogy a kutyáknak szokták haza vinni a mészárosok, ezért nem is feljelenthetős téma, mert
abban az évben az iskolánkban kihirdették, hogy harcolnunk kell az imperialista-titóista felforgatók és harácsolók ellen, s az egyik ötödikes lányt nyári
táborra javasolta az orosztanárnő, mert iskolagyűlésen leleplezte azt a tényt,
hogy az anyja lopja az avas olajat a munkahelyéről, a gyári kantinból, és szappant főz belőle, és aztán gyermekvárosba helyezték el, mert az anyját elvitték
a rendőrök.
Gyönyörű leveleket írt az iskolának a gyermekvárosról, és azt is megírta,
hogy ő szocialista nagyiparos lesz, mert a szobainstruktor elvtársnő megígérte,
hogy Moszkvában végezheti az egyetemet.
A vágóhídiakat nem kellett följelenteni, mert Pallagi elvtárs is velük evett,
aztán kirakós römit szoktak játszani, s Dani szerint még koccintás közben is
csak elvtársnak szólították egymást.
– Jelentsük fel Juli nénit. Templomba is jár és zsebkendőbe csavarja a bankjegyeket, amikor azt nem is szabad, mert rájuk van írva, hogy rongálásukat
a törvény bünteti – mondta Dani, de végül nem lett a dologból semmi, mert
a vénasszony meghalt és nem is lett volna akinek elmondani a dolgokat róla,
mert az orosz tanárnő kitalálta, hogy az „imjá leniná sznová i sznová” szavalókórussal kell köszönteni a nagy októberi forradalom novemberi évfordulóját, de Danit kihagyta, mert mutált a hangja, s azt mondta Roska tanár elvtársnő, hogy nincs szüksége arra, hogy szétrikácsolják a kórusát. Dani bosszúból nem jelentette fel Juli nénit, pedig ha megteszi, akkor nem karácsony előtt
fedezik föl a halálát, hanem még Lajos bácsi elvitelének hetében.
Ronda egy esztendő volt, annyi bizonyos. Állandóan csepergett, a köd nem
akart fölszállni soha, s december közepén a zöldségpiac bejáratánál kifüggesztettek egy közleményt, hogy „fenyőfák árusítása december 25 előtt szigorúan
tilos” Mert a karácsony kispolgári klerikális csökevény, s hogy a nagy szovjetunió népei is télifával köszöntik az újévet. Ezt Pallagi elvtárs mondta, mert
látta, hogy nagyapám hozott nekünk egy kis fenyőt, s a szentestére megszervezte a figyelő szolgálatot is. Az lett volna a dolgunk, hogy meglessük, vajon
kik állítanak karácsonyfát, s be kellett volna kopogni, és azt mondani, hogy ez
most a proletár hatalom elleni bűn.
De én lázas lettem. Rác Dani azt hazudta, hogy nekem adja az egyik izomcsináló vasgolyót, ha megeszem a bikatököt. És én éreztem, hogy olyan mintha zsírt ennék, és hideg is volt, és nagyon fokhagymás, de megettem, és akkor szédülni kezdtem és estére már teli voltam kiütésekkel. Olyan volt a derekam, mintha megcsömörlött volna, égett és viszketett, s a lázam úgy felment,
hogy apám orvosért rohant.

2000. október

9

De igazából attól betegedtem meg, hogy nem volt karácsony illat. Anya
nem sütött mákost és dióst, pedig máskor inget, vagy pizsamát kaptam, és most
is arra vágytam, hogy vegyenek nekem is egy fémringlis síbakancsot, és annyi
mákost ehessek, amennyi csak belém fér. És amikor meggyújtottuk a gyertyákat, akkor nagyapáék elénekelték a mennyből az angyalt és a szentséges éjt,
apa harmonikázott, amit egész évben soha sem tett, s én hallgattam, hogy
nagyapa elmeséli, hogy ez a tangóharmonika igazi gyöngyházzal van díszítve,
s ő rendelte Weltmeisteréktől apa tizenhatodik születésnapjára, amely éppen
karácsonyra esik.
De most nem volt karácsony, csak ocsmány december és én iszonyatosan
éreztem magam.
Majdnem egy hétig feküdtem, s így nem mehettem el az iskolai télifa ünnepségre sem, pedig jó lett volna látni az udvaron villannyal kivilágított hatalmas fát.
Szenteste éjszakáján, alig ment el tőlem a doktor, apa is belázasodott, s így
életemben először voltam vele együtt napközben is.
Mesélt. Egyre csak mesélt, hogy milyen volt gyermekkorában a város, hogy
kik éltek akkor, amikor én még nem, s azt ígérte, hogy szerez olyan vegyszert,
amivel műhavat lehet csinálni a kertben.
– Behavazzuk a fákat, s a szomszédok majd csodálkozhatnak, hogy nálunk
igazi tél van, miközben náluk minden úszik a latyakban.
Én biztos voltam benne, hogy tud műhavat csinálni, de igazából azt szerettem, ha arról mesélt, hogy nílusi krokodilon lovagolt egy afrikai vízesésen,
meg azt is szerettem, ahogy arról mesélt, hogy Hakapeszik úr szalmakalapját
megette egy fiákeres lova.
Hakapesziknek volt egy barátja is, azt úgy hívták, hogy Hanemnézi, s ezeknek a meséknek nem volt igazi történésük, de iszonyatosakat lehetett kacagni
azon, hogy az egyik azt hazudja a másiknak, hogy csirkepaprikást evett, s mert
látszik a szája sarkán a rántotta nyoma, azt mondja neki a barátja, hogy a csirketollat legalább letörölhetted volna a szádról.
És az is jó volt, hogy apa kettébe hajtott egy füzetlapot és madarakat rajzolt, aztán a felső felét rácsavarta egy ceruzára, s úgy mozgatta, hogy olyan
volt, mintha a madár repülne. És akkor mindenféle mozgó figurákat rajzoltunk, olyant is, hogy kancsi lett az ember, meg égnek állt a haja, s akkor egyszerre mintha valakit ölnének, Irénke visítását hallottam a szomszédból.
Az ablakhoz akartam menni, de apa nem engedte, hogy kimásszak az ágyból, de aztán Dani elmesélte, hogy mi is történt.
Rendőrségi szállítók lepték el a házukat, még azt sem engedték, hogy felöltözzenek, s amiről én azt hittem, hogy tűz, vagy valami ilyesmi, az nem más
volt, mint a karácsonyfájuk. Az a fa, amit nagyapa hozott, de amit anya átcsempészett nekik. Azt vitte ki egy milicista az udvarra, meggyújtotta a gyer-

10

tiszatáj

tyákat és a csillagszórókat, aztán leöntötte egy üveg padlófényesítővel, petroxinnal, s attól lobogott úgy, mintha az egész utca égne.
Csak a két lány volt otthon, Marika és Irénke, az anyjukat Lajos bácsival
vitték el, de arról nem beszélt senki, s az egyik rakodó csalánzsákba dobálta
a poharakat, tányérokat, üvegeket, s még jól földhöz is verte, hogy több férjen
a zsákba, a lábosokat és fazekakat csizmával nyomták egymásba, aztán az ágynemű került csomagolásra.
Pallagi elvtárs azt mondta, hogy napóleonaranyak vannak a dunyhákban és
párnákban, s az udvaron fölhasogatták őket. Csupa toll és pihe volt minden, de
a szél nem hordta át a léckerítésen, s másnap, amikor kinéztem, olyan volt az
egész, mintha a fekete fenyőmaradvány környékét belepte volna a hó.
Évekkel később hallottam, hogy a két lányt javítóintézetbe vitték, de akkor, karácsony első napján csak azt tudtam, hogy valami olyasmi történt,
amire az apa azt mondta, hogy erről ne beszéljünk.
És nem is beszéltünk erről soha.
Pallagi elvtárs beköltözött a szomszédba, fölnyírta a fenyőket, hogy pálmafára hasonlítsanak, s a törzsüket embermagasságig bemeszelte, s a lánya minden délután nyitott ablaknál hangosan olvasta a pártlap vezércikkét.
A fűre lúgkövet öntött, s a kopasz földet naponta fölseperte egy ágseprűvel, de
Lajos bácsi tyúkjaihoz nem nyúlt. Pedig volt legalább ötven kendermagos a majorság udvaron, s még dicsekedett is, hogy tavaszra mindenik megkotlósodott, s hogy
legalább hétszáz csirke lehet az ólakban. De aztán eljött a tyúkok napja is.
Augusztus vége volt, talán huszonkettedike, s Rác bácsi a kocsmáros áthozott egy hatalmas kondért, aztán megérkeztek a vágóhídi belesek is, akik
módszeresen öldösték le a szárnyasokat.
Ötven darab hatalmas kendermagos vérét eresztették bele egy fa dézsába,
s a kondérba mártva úgy kopasztották őket, mintha csak a ruhájukat szednék
le. Aztán aprólékosan szétválogatták a zúzát, lefejtették a kövérséget, s földarabolták a sárgásbőrű testeket, hogy beleférjenek az irdatlan nagy edénybe.
Egy lábos aljába tették a rengeteg hájat, aztán félzsák hagymát nyomkodtak
szét. Nem vágták, hanem rongyba csavarték, s az öklükkel szétverték, s az olvadó zsírra öntötték a pépet. Az alvadt vért merőkanállal rakták a piruló hagymára, s mikor a dézsa kiürült, belöttyintették a vérsavót is, s a tetejét megszórták májjal.
Egy másik fazékban zúzapörkölt készült.
– Ez lesz a desszert. Hagymás vér és zúza – szólt át apámnak a kerítésen
Pallagi, s még hozzá tette, hogy – az elvtársékat elvárjuk a felszabadulási ünnep
megtartására.
Hányingerem volt a kopasztás szagától, meg attól, hogy láttam, az egyik
mészáros késsel kihúrolja a tyúkbelet, s drótra fűzve sütögeti a parázson, s kenyér nélkül ropogtatják a barnára égett belsőséget, mintegy ágyat vetve a hagymás vérnek, a zúzának, s a másnapi ünnepig fövő paprikásnak.

2000. október

11

Viszketni kezdett megint az oldalam, s már akartam mondani, hogy beteg
vagyok, de apa valami furcsa szerkezetet hozott ki a fészerből. Olyan volt,
mint egy poroltó, s a szomszédból terjengő szagok ellenére is erősebb volt
a kísértés, mint a rosszullét, s nem is kellett hívjon, mentem utána a kertbe,
s akkor elcsavart a palackon egy gombot, s a pirosló almáktól roskadó fák,
a kiásatlan krumplis, a kert sarkában elhízott tökök egyszerre vastag hó alá kerültek.
Néztem a csodát, a barackfa levelei éppen csak zúzmarások voltak, de az
ösvény füve olyan lett, hogy szánkózni lehetett volna rajta. Láttam a nyári
decembert, de tudtam, hogy ez nem az a tél, amit apa karácsony helyett tervezett nekem. Mert ez a fehérség a szomszéd udvarral feleselt. Mert ez a tisztaság
a két elhurcolt kislány párnája, és dunnája, és akkor Lajos bácsiék felől a szél
kezdte áthordani a kendermagosok tollait is.
– Na milyen? – kérdezte apa, miközben ő is ámuldozott, mert nem hitte,
hogy ilyen sok anyag van a palackban. – Megígértem neked a havat ugye? – és
nagyon büszke volt, pedig én egész nyáron azért lestem a kaput, hogy mikor
jön haza végre, mert forróság volt, s az udvarra kirakott cseberben megposhadt
a víz, s a többi fiú egyedül mehetett strandolni, de apa azt mondta, hogy majd, ha
jó úszó leszek, de így nem volt ahol megtanulni, de legalább az lett volna jó, ha
meg sem ígéri, mert szerettem volna, ha egyszer elvisz a Marosra fürödni. Csak
fürödni, belefeküdve a vízbe, mintha az ember hagyná, hogy betemesse a hó.

KODÁLY ZOLTÁN

12

tiszatáj

MARSALL LÁSZLÓ

Jucika meg én
Hogy Jucika meg én 953-ban a Pártház
folyosóján Vörös Meteor mezben?
Hogy én Jucikával az öltözőben
a langyos télikabátok mögött?
Hogy Jucika meg én a funér-lemezzel
Különített martfűi Cikta alagsorában?
Hogy én Jucikával a gőzös zuhanyozóban
Vattával tömött pisztolytáskával?
Hogy Jucika meg én az éppen bekulcsolt
parancsnoki illemhely mögött?
Hogy én Jucikástúl döngettem a lemezt
és leesett vattástúl egy pisztolytáska?
Hogy én Jucikával összetámaszkodtam
tíz perccel a melegítés előtt?
Hogy Jucika meg én párbajra hívtuk
a halott Generalisszimusz emlék-képét?
Hogy én Jucikával a Fegyelmi bizottság
színe előtt majdnem szemérmetlenűl?
Hogy Jucika mondta – én még róla is
lemondanék ha megdönthetném
a világcsúcsot magasugrásban?
Hogy Jucika? Meg én

Tiéd a Vízterem
A megtörténtet újra megidézni,
s meg nem történtté tenni, rá jogot
vénülésem szerzette, vízivészi
emlékedből már diplomás vagyok:

2000. október

13
doctor mortis, átallok belenézni
ős-pocsolyába, ahol bugyborog,
hogy kiemelhető vala a vélt szív,
ki félálomban bennem hánytorog.
Míg vízzel teli kamrád ajtaját
bádog kannával hasztalan verem,
nem pattantja ki már a túlnyomás,
nem vágnak benne csipkerózsa fát,
– bimbaja rohad, bogyót nem terem –
a vízé vagy s Tiéd a víz-terem.

ILLYÉS GYULA

14

tiszatáj

TANDORI DEZSÕ

Sz. L. „Te meg…”-versek / I.
„TREND”
Megint szerencsésen léptem el
egy trend elől?
„Vonulj nyugdíjba, ott a hely,
Tandori Dezső?”
Akarj aludni délelőttszám, szólj-fejemjátékot ne játssz, nem időd
teljén terem
a tér: visszáját tölti ki!
És így tovább.
Megint elléptél, uccu neki,
dőlhet alább
s alább az épülmény, amit így
emleget a trend;
elléptél előle, irígy
szem nézze: jelent
ez még olyat, hogy Tandori
Dezső, aktívumos – ?
Mindig nyug-állományain
voltál honos!

2000. október

15

Sz. L. „Te meg…”-versek / II.
CÍM NÉLKÜL
Kesztyűt ne végy fel. Kesztyűs
kézzel ne járj, elég,
hogy akár langyos, akár hűs
ezt kanyarítja köréd
a legnagyobb közelség: igen,
a dobás mozdulata
el is marad, és szüntelen
a kesztyű maga,
mely ölel, mely duruzsol neked,
kedves, barát,
szükségelés, vagy tisztelet;
soha a nevesítésen át!
Csak a Lánchídon át, a képtelen
vonatutakon,
s hogy „ezt már sohasem!” – ez ne legyen,
kesztyűtlen a nyom
Legyen – s ott! – s a tied! – nem számítasz
te magad, tedd túl magad,
már ott túl tedd, ennyi az igaz,
s így ne is várd, még mi fakad!
Nem kesztyű-dobta föld felett:
Kesztyűtlen ég alatt.

16

tiszatáj

Sz. L. „Te meg…”-versek / III.
NE AMORF!
Ne morc, ne torz: ne amorf legyen,
ami már! Ha lenni muszáj.
Közvetlenségen s trendeken,
kebelbaráti rendeken
túl legyen, mint naszcenz elem,
akármennyire fáj.
Feküdj korán, a telefont
érzésre kezeld!
Válaszd ki a szálak befont
bábjából, mi a „semmi gond!”,
mi ne legyen ott, ha epedve ront
aminek ideje kitelt.
Majd’ minden idő kitelt, és tér!
De erre válaszod
ne legyen, külön, inkább térjél
ki előle, tőle ne kérjél
se választ, se bármi érvnél
elemibb várhatót;
tudd, örök gyilkod, ami örök,
keringjenek amorf körök
körein oly csal-örömök,
mint fél-szó, dupla-baráti csók:
egymásnak valók!

2000. október

17

SZ. L. – „Te meg…” versek / IV.
„HA”…!
„Ha” abbahagytad volna, hagynád?
(S ez a „te” én vagyok.)
Nem lenne: egyre szakad rád
a dolog, a dolog, a dolog
más-más hangsúllyal ugyanaz
funkciói szerint
És ahogy erre végszavaz
az, hogy „kering”:
kört jár, ebből lett volna elég,
érintőiből,
s hogy visszatérül, végét-elejét
nem adja e kör,
nem árulja el, nem adja ki,
hogy ki az a valaki, és aki: ki?
mi? felfoghatatlan ön-köre,
leskel vele:
teljes szem, mely el-elbeszél, a száj
szeme, és nélküled is apálydagály, mi lényeget adhatott
volna? Hagyd. De hogy feladatod…?!

18

tiszatáj

Sz. L. „Te meg…”-versek / V.
ÍGY MEG…!
De akkor még ott: a körbefogóbb
– mondtad, a trend –,
s nincsenek menekülő-folyosók,
bár végtelent
nem jelent e világ, e belvilág,
mely a külvilág maga!
Nem tudod, belőled vagy reád
zúdul, s hova?
Így meg, így meg, így megállni, így
nem állni meg, hogy mégis…!
Környezze bár a zsigerig-irigy,
s túl ön-erőtlenén is,
és a fő-fő kényszer: a Reflektív!
A berogyva-születő, képzelt ív,
a trend terében, mely kiszorít
mindent, ami nem ő maga itt:
és mégse hagyd!
De csak a dolog legyen – és magad.

2000. október

19

CSIKI LÁSZLÓ

Ezerkilencszáznyolcvanhat*
Reggelre befagyott a lakás ajtója. Fent ékes jégcsapok csüngtek a zöld párkányon, lent a padlóra érthetetlen jégkéreg borult a küszöb és a szőnyeg közé,
a cementre. Ott állt Zoltán a jégen a saját albérletében, hallgatta, ahogy recseg
alatta, akár az állványzat pallója az építkezésen. Átforrósodott rajta a meztelen
talpa. Pizsamája alján zúzmarásodni kezdett az éjszakai verejtéke.
Gyerekkorában, az óvodában meg kellett nyalnia egy fagyos rézkilincset.
Ráragadt a nyelve, és égő seb maradt rajta, miután leszakította. Hallotta is,
ahogy leszakad a bőre. Nyald meg a kilincset, mondta tehát Zoltán a kopogtatónak, akiből semmit se látott.
Megnézte előbb, milyen hosszú párát képes fújni a levegőbe, csak azután
nyúlt a kulcshoz. Ráragadt a keze. Aztán meg égett, amikor leszakította, bőrével rajta hagyva az ujjlenyomatát.
Legjobb lenne, ha nem lennénk itthon, mondta a felesége az ágyból, dőlt
szájából a gőz. Kötött sapkát viselt éjszakánként, és az orrára húzta, nehogy
lefagyjon a szempillája. A pilláira nagyon büszke volt, annyira, hogy nem is
festette.
Nem vagyunk itthon, mondta neki Zoltán. Otthon vagyunk. Hülyék vagyunk.
Menekültek voltak. Megszokták a hideget otthon, itt mégis nehezen bírták.
Nem volt kályhájuk a mosókonyhában, a kazán téglaalapzatát asztalnak használták, és öblös mélyébe, az üst helyébe a szennyesüket rakták, közéje az irataikat, rá meg egy deszkalapot, arra a lábasokat és a flakonokat. Mindenik alján
volt egy kis maradék, pörkölt és kóla. Frizsiderre nem volt szükségük. Lomtalanításokkor szerezhettek volna pedig. Ebben a városrészben teljes konyhabútort is kiraktak a járdára az őslakosok, de még faragott karszékeket is. Lábzsámolyokat. Goblen-huzatosakat. Egy egész csővázas ülő-garnitúrát. Éppen
csak a vászon rohadt le róla, valami pincében. Akkora pincék voltak a környéken, hogy kínzókamrát vagy diszkót lehetett volna ott berendezni.
Zoltán óvatosan elhúzta az üveges ajtó függönyét, arcába lebbent egy virágminta. Nagy udvarra látott, balról emeletes házra, oldalt havas rózsaágyásokra, abban metszett venyigékre. A fehérre festett kapu egyik sarkát is látta.
Ő festette fehérre szombatonként. Az ágyásokat is ő ásta fel az elmúlt tavaszon.
*

A Tiszatáj novellapályázatára beérkezett alkotás.

20

tiszatáj

Itt padnak hívták az ágyást. Szinte megkérdezte a feleségét, hogy miért?
Piros Dacia gépkocsi állt a fehér kapu előtt, zúzmarás szélvédővel, és annyi
hóval a tetején, amennyit csak egy másik országból lehet áthozni. Hogy nem
fújta le róla a huzat idejövet!
Ez csempészi a havat, mondta Zoltán a feleségének. Humorosnak, vagyis
nyugtatónak szánta. Hadd ne féljen a látogatótól. Jobb, ha kacagja. Ági! szólt
rá. Mondom, hogy csempészi a havat. Az asszony azonban csak hallgatott.
Zoltán alatt csöndesen olvadásnak indult a szobai jég. Ez azzal a lehetőséggel fenyegetett, hogy a talpa ráfagy. Nem volt elég meleg ahhoz, hogy felolvassza, akkor meg alatta a vékony vízréteg elkezdi követni a fizika törvényeit. Biztosan voltak neki, azért lehetett korcsolyázni a folyó, a tó alkalmi
kérgén. Valójában a folyón, a tavon magán, a halak felett. Otthon a folyón
korcsolyáztak, és kapkodtak az elcsúszó lányok melle felé. A lányok néha
kacagtak és úgy fordultak, hogy megtelt velük a kamaszok marka.
Én nem vagyok itt senkinek, mondta Zoltánnak a jégen talált felesége, és
végleg behúzódott a dunna alá. A meggyűrődő ágynemű jégkristályokat preckelve recsegett a mozdulatától. Mintha csatornabádog alá menekült volna az
asszony egy ócskavas-telepen, még a lába köze is kihűlt. A hangból ítélve legalábbis.
Lehet, hogy csak egy jégcsap szakadt le, mondta Zoltán, és nem is kopogtak. Attól ébredtél fel.
Te ébredtél fel.
Jó, legyen, én ébredtem fel. Te aludjál.
Nézte Zoltán a függönyrésen át az udvart, a kaput, a piros gépkocsit, tetején a havat. Egyszer, részegen, még otthon Gyergyóban, a templom mögött
kicsavarta egy H felségjelű gépkocsi kerekének a szelepét. Magyar levegőt akarok szívni, motyogta. A felesége akkor kacagott, és akkor neki nagyon nagy
szüksége volt a kacagására. Olyan volt, mint a nyugtató remény.
Lehet, hogy most ott volt a gépkocsi tetején a hóban, az útközben rárakódott korom között az összes hír a szüleiről és a gyermekeiről. Beleivódtak,
mint az emlékek az ember összes rostjaiba. A levágott kezében is benne lennének, egyetlen sejtből klónozni lehetne az emlékeket. Éppen csak akkor más is
látná, és az rémületes volna. Hogy csak úgy nézzenek...
Milicista, mondta az asszony a dunna alól, a saját melegéből.
Rendőr, helyesbített Zoltán. De nem vasárnap. Ne gyanakodj állandóan.
Ezek is pihennek néha.
A rendőrök és a kurvák soha.
Már nehogy kiállj vasárnap, mondta Zoltán. Ezt is viccnek szánta. Derékból meghajolva bámult ki a függönyrésen, és fújta a meleget a jeges ablaküvegre. Egy világjáró bakancsot akart látni. Abban meg azt az alakot, akit útlevéllel idáig engedtek, és az éppen ide jött. Csak egy kimarjult cipőt. Otthon

2000. október

21

mindenkinek csámpás volt a lábbelije, még a diplomatáknak is. Fel lehetett
ismerni a cipőjéről, hogy ki hová való. Ő most nem akart még egy papucsot
sem a lábára, mely megint kezdett odafagyni, térdéig kúszott fel már a hideg.
Mintha fém protézist szerelnének a csontjaiba. Érezte még a szürke csillogását is.
Az asszony pedig csak feküdt a melegében. A gyerekeit akarta, nem a hírt
róluk. Megvannak azok, semmilyen hír nem ronthat rajtuk, neki meg ragaszkodnia kellett a bizonyossághoz: hogy megvannak. Ne más mondja meg, hogy
hogyan. Nehogy már bűntudata lenne, amiért nélküle betegek vagy boldogok.
Nehogy azok kibírnák nélküle, felszednék a vírusokat meg a mosolyokat, és
nem szólnának neki. A francba!
Az asszony ekkor elsírta magát. Ez a könnyebb, mondta neki Zoltán, pedig
éppúgy nem látta, akár az ajtón kopogtatót vagy a bakancsát legalább. Éppen
csak tudta, hogy a felesége sírni fog vasárnap, és azt is, hogy olyan forró könynyek csurognak le az arcán, odafagyni se bírnak. Elképzelte pedig, hogy ráfagynak, és ő darabonként tördeli le szeme alól a kristálygömböket. Bőröstől.
Vörös nyomok maradnának utána, mintha pirosat sírna. Vasárnaponként viszont csak délután sírta el magát Ági, és most még alighogy elkezdődött
a könnyező napja. Jobb lett volna, ha kedd van, vagy akár csütörtök. De vasárnap volt, és korareggel. Délután a Margitszigetre készült vinni: ott nem sírhatott. Hacsak nem akarta sajnáltatni magát a nagyközönség előtt.
Volt egy kutyájuk, a kazán tűzterében aludt eddig, akár rá is csukhatták
a kis fémajtót, hogy otthon érezze magát és ne bámulja a szeretkezésüket: azt
ki lehetett volna vinni a szigetre, ürügynek a sétáláshoz mindig kézre esett. Most
éppen felébredt és nyújtózott, roszogtak, pattogtak az izületei. Fekete bundája
beleolvadt a hajnali homályba. Olyan sötét volt, mint a szoba sarka, az ötödik.
Mikor meg az ajtóhoz jött, megszagolta a gazdája csóré lábát és kapkodni
kezdte mancsát a jégen, onix-fénnyel világított a szeme. Nem ugatott fel az ajtó
előtti idegen szagára. Éhesen nyalogatta a száját azzal a Dacia-piros nyelvével.
Kapd el, Kutya, mondta neki Zoltán. Nem illett itt más név a loncsos állatra, csak hogy Kutya. Mintha nem az övék lett volna, hanem mindenkié.
Régóta szerették pedig. Amióta kivették egy kukából. Amit otthon legfennebb
szemetes bödönnek hívnak. Két bécsiszelet volt mellette, azt is szinte kivették.
De aztán ott hagyták, mert azért büszkeség is van a világon. Ha megeszik azt
a két szelet húst: már kukázók.
A kutyának most az ajtónál az ínye se rezdült. De a jeget sem állta. Add oda
neki a pörköltet, Ági!
Add oda te.
Az asszony eszerint nem aludt, de látni, hallani sem akart. Ez volt a vasárnapja. Feküdt csak magának. Nem akarta megmutatni a nyomorát senki vendégnek, nehogy hazavigyék a hírét. Miközben anyja se volt már, aki sírhatna

22

tiszatáj

érte vagy miatta. A gyerekei meg úgysem értették volna a hírből, miféle az
a jég a szobában. Lehet, úgy érezte, a méhében is jégpálya van, ott korcsolyáznak. Zoltán ott sose láthatná őket. Jó helyen lennének tehát, ha lehetnének
egyáltalán.
Állt, helyét melegítve süllyedt két centit Zoltán a jégben azzal, hogy ha
mégis rendőr a kopogtató, nem tud neki kiturkálni a szennyese közül egy
kurva rendes igazolványt, de főként azzal, hogy ha hírhozó követ jön, ő nem
fogja sikítás nélkül kibírni a hírt, akármi legyen az. A jó híreket sem bírta már
Zoltán, úgy tele volt önmagával. Nem tellett belőle másra, másokra, egyszerűen. A lebontott szálloda állványzatának pallóján is nehezen állt meg. Hát
még ha a betonért kellett kinyúlni a korlát felett! Vödrökben küldték fel
a betont, és néha kiabáltak. Zoltánnak fogalma sem volt, miért kell megerősíteni egy épület homlokzatát, melyet úgyis lebontanak, és a bontásban is ő lesz
az előmunkás.
Lehullt kint egy jégcsap, vagy talán kopogtak az ajtón.
Ne rinyálj, mondta Zoltán az asszonyának. Az asszony olyan csendes volt
eközben, mint a Biblia. Zoltán pedig a bontómunkásoktól tanulta a szót:
rinyálj. Mintha lopta volna tőlük. Menj vissza inkább, ha bírod, mondta.
Azt mondta ezzel Zoltán, hogy eredjen fel könnyei mentén az asszony
azok forrásáig, amíg elapadnak. Onnan aztán eregetheti az újabb csermelyeket,
folyamokat. Hogy végül ugyanő mártózzon meg bennük, itt Pesten. De még
rá is fagyhat az egész.
Semmit sem mondott Zoltán, a felesége értette mégis. Szeretnéd, ha elmennék tőled? kérdezte.
Hát te?
Lehet, hogy az asszony ekkor már arra várt, hogy mégis kopogtat valaki az
ajtón, és nem kell egyebet is mondania. Csúnyaságok voltak a nyelvén, mint
a sebek.
Na, ne izélj, mondta Zoltán. Kockáztattam az életemet? A határon kockáztattam? Kockáztattam. Szívgyógyszert vettem be, hogy tudjad.
Az enyémet is, mondta az asszony. Nekem is volt egy életem. Te csak jöttél.
Otthagytam a gyerekemet! A gyerekeidet!
Ne helyesbíts állandóan!
A szökés helyesbítés. Egy rossz határ vagy rossz törvény korrekciója. Jaj,
hagyjál! Én otthagytam a gyerekeimet.
A gyerekeinket! Figyelj a nyelvtani alakra. Nem bírod elviselni. Nem én
már semmit.
Engem sem, igaz?
Neked itt jó lehet, mondta az asszony, és már egész szép testével a dunnán
kívül volt, de nem látszott rajta se jég, se libabőr. Olyan egyedül és magának

2000. október

23

való volt, amilyen egy szép női test lehet. Neked elméleteid vannak, meg nemzeted. Nekem gyerekeim vannak!
Zoltánnak ekkor már tényleg küszöbre fagyott a talpa. Gyerekkorában tarlókon edzette pedig, ki kellett volna bírnia. Zöld fű sarjadt a tors között, gyógyította szinte az aratott búzaszáraktól felsebzett lábujjait. A lábujjai között
azt az érzékeny részt.
Te még a diktatúrát is élvezted. Hiányzik neked valami. A kihívás, ahogy
mondanád. Unatkozol. Nincs mivel ellenkezned. Csak én.
Pszt, mondta Zoltán, lehet, hogy jönnek. Figyelj, lehet, hogy mondanak valamit. Ezek nem olyanok.
S ha mégis mondanak?
Mondjanak, amit akarnak. Csak be ne engedd őket.
Há' azért mégse túsz vagyok, mondta Zoltán, bár inkább csak magának.
Odakint senki nem hallhatta, ha valóban volt kint valaki. Látszani nem látszott, hallani meg csak a jégcsapok hullását lehetett. Igazán hulltak, törtek a betonon a jégcsapok. Mostanában melegfront jött vasárnaponként, leszaggatta
lazán a jeget, hétfőre meg hagyta a telet, hogy visszaállítsa az összes jégcsapot.
Vasárnap mégse volt ennyire hideg még. Hétfőn ki lehetett volna bírni. Leginkább egy turkálóban kilóra vett télikabáttal.
Kutya, vagyis a kutya, a mindenki kutyája ekkor nyüszíteni kezdett, bár
nem tudhatta, mi az a télikabát vagy a szeretet. A szót megértette volna, ha
elhangzik, elég okos volt ahhoz, és elég sokat beszélgetett vele Ági egyedül. De
nem hangzott el ilyesmi. Éhes lehetett inkább a kutya. Az éhség viszont kiélezi
az érzékeket. Ezt már megtanulta, leginkább magától és annyira, hogy szinte
tudta is. Ági feléje nyújtotta a kezét, Kutya meg odanyalt. Egy független Isten
kellett volna, hogy megítélje, jólesett-e az asszonynak a meleg kutyanyelv érintése. Az az Isten még azt is tudhatta volna, mitől fél Ági, amikor már semmi
oka nincs rá, és kitalálni se bír egyet is, de azért mindegyre megpróbálja. Kellene neki azért valami indok, hogy miért fekszik itt és nyalatja kezét a kutyával, és nem szülőföldjén segíti világra az újszülötteket. Nem kellene úgy néznie
erre a Kutyára, mintha az neki mindezt elmondhatná. Istennek viszont érzékelhetően szabadnapja volt.
Ne a kutyát bámuld, mondta Zoltán a feleségének, de még mindig az ajtóüvegre hajolva. Ott fújkálta a zúzmarát. Nézni próbálta a kopogtatót. Passz,
mondta végül. Melléd fekhetek?
Jaj, istenem, lehelte Ági, férjéig fújva magából a párát. Zárd be a dögöt. Zoltán betuszkolta Kutyát a kazánba és rázárta az ajtót. Nagyon csikorgott a kallantyú. Nem volt, nem maradt egyéb, csak a vasárnap és a hideg. Meg némi
fagyott kutyaszőr kéztől, lábtól. Az ajtó előtt talán valaki idegen.
Nem akarok még egy gyereket, mondta az asszony.

24

tiszatáj

Zoltán visszaállt az ajtó jegére, onnan beszélt. Azt mondta, hagyjuk máskorra. Jó lesz a kedd?
Az is jó, felelte az asszony. Most az a pasi néz kintről?
Ha látnám!
Odakint, a jégvirágokon túl senki sem látszott, legfennebb újabb jégvirágok.
Leginkább a kukucskáló látszott, amit Zoltán olvasztott az ablakra. Láthatta, hogy látni akar, egyebet semmit. Egy cirkli, vagy egyéb, ki se tudná
micsoda. A tetejébe meg ez a csönd! Mintha a hó maga alá temetett volna mindent, még azt is, ami nyáron nem volt itt. Nem is lehetett belopni valamit
alája. Istenem, egy kis vért a hó alá. A hóra magára nem merte volna. Hogy
nézne ki az a rózsabokrok tövében?
Kopogtak? kérdezte Ági.
Ohó, mondta Zoltán, azt hiszed? Úgy érezte, hogy most már jó, alkalmas
a lába.
Felszakíthatja talpát a jégről, merthogy önmaguk ellenében is érvényt szerezhetnek a fizika törvényei. De amikor lenézett, azt látta, hogy bokáig jégcipőben áll. Elkacagta magát.

FÜST MILÁN

2000. október

25

VÖRÖS ISTVÁN

Cipõszámlálás
Nem ébredtem föl a rossz álomból,
de lassan csillapult mégis. Nagymama
nyolcvanadik születésnapján málnaés citromtorta volt. Piros és
fehér. Ültünk az asztal körül,
szilvalé fölött, a második emeleten.
A hegyről sárkányrepülők indultak,
egy kislány lemászott az asztal
alá, és sorra nézte a cipőket.
Fekete bőr, lakk körömcipő,
könnyű vászonpapucs. Mászott
tovább. Vékony talpú barna
félcipő, bordó csónak,
ezüst magassarkú, edzőcipő.
Több darab, mint ahányan vagyunk.
De nicsak. Több pár is. Hozzá
gazdátlan, vasalt élű nadrágok,
kikandikáló sárga zoknik és
akkor még nem számítottuk
az asztallábakat. Kibújik a hosszú
abrosz alól, de már nincs
ott senki. Hány év telt el?
És egyáltalán: Hol vagyok?
Az udvaron teherautó fordul.
Lovak prüszkölnek. Éles
füttyszó hallatszik.

26

tiszatáj

Részlet a Sándor-regénybõl
Ideiglenes hidat ácsolnak
a Styxen. Kháron,
a kompos káromkodik.
Meg se kezdődött
Dáriusz és Sándor
csatája, a híd már kész,
de kifeszített műanyag
szalag zárja el. A hídfőnél
ördögök strázsálnak.
Az átkelésre várakozók
nyelvet öltenek a becsapott
révészre, a vízbe kavicsokat
dobálnak.
Aztán megindul a roham.
A pokol négy kapuját
sarkig kell tárni. Dohogva nyeli
a levágott fejeket, karokat,
egy-egy félbeszelt testet,
mint nyomdagép a tiszta papírt.
Néha lovak is besodródnak.
Harci szekerek. Egy kutya.
Kháron a parton ülve neveti
ezt a komédiát.
Átevez utas nélkül, kiszáll a fal
közelében. Járkál a befagyott
tetejű mocsáron. Vastag cukormáz
fed mindent, beszakad a léptei alatt.
Mintha torta tetején járnék. A szélben
csilingelnek az ezüst levelű bokrok.
Új idők jönnek.
Nyilván le se bontják

2000. október

27
már a hidat. Ha összedől,
kőből építenek újat. A pillérek fölé
szobrokat állítanak: Tamás alördög,
a masszőr; Béla sátán, a tisztító,
ilyeneket.
Üres a híd. Csend minden.
Gyalog kel át visszafelé,
megrémül saját lépteinek
zajától. Tulajdonképpen
honnan hozták ehhez
a hídhoz a fát?
Valószínűleg odaföntről.

A semmi étvágya
Az űr tele
lélegző lényekkel,
kivirágzik
a közellétük
egy képzeletbeli
üveglapon.
Ez az önismeret
háza.
Nincs is köztük
üres hely.
Fal és folyosó
egyforma.
Szoba és plafon
azonos. Az igazság, a mérték,
a törvény

28

tiszatáj
ezzel az űrrel
van teli.
Potyog kéretlenül
a van,
mint hóra
a só.
Szétbontja
a voltat.
Fölnézel, a
szemedre
huppan egy
pehely.
Lélegző
lényekkel van
teli az űr.
A közellétük
havaz, a
vizek fenékig
befagynak.
A kifújt
levegő elgurult
vattapamacs.
A semmi hurkapálcára
szúrja, eszi.
Nem ízlik,
de nem
tiltakozhat.

2000. október

29

KAMOCSAY ILDIKÓ

New Age*
A világ legmagasabb hegyének egy kopár szikláján hatalmas sasmadár üldögélt. Dühöngött a vihar, süvített a szél, de a sas meg se rezzent, lehunyt szemmel ült, fenségesen, komolyan. Egy napon, amikor kinyitotta a szemét, csak
nehezen tudta visszanyerni a meglepetéstől elvesztett egyensúlyát: a szomszédos sziklán – éppoly fenségesen és komolyan, ahogyan ő – egy törpepapagáj
üldögélt. A sas zavarba jött. Egy szikla tetején, viharban, a zavar veszélyes
dolog. Az ügy tisztázása nem tűrt halasztást.
– Kicsoda maga? Hogy kerül ide? Mit keres itt? – kérdezte gyorsan, szigorúan.
– Egy-szer-re csak e-gyet tes-sék kér-dez-ni – felelte a papagáj vontatottan,
s a fejét sem fordította felé.
– Mi? – kérdezte a sas póriasan, teljesen megfeledkezve a méltóságáról.
– Egy-szer-re csak e-gyet tes-sék kér-dez-ni – ismételte meg a tollcsomó.
– Miért?
– Mert ha sok-fe-lé fi-gye-lek, le-e-sem in-nen.
A sas – életében először – engedelmeskedett.
– Kicsoda maga? – kérdezte, önkéntelenül is lassabban.
– Pa-pa-gáj.
„Persze, hiszen azt látom, hülye kérdés volt” – gondolta a sas, de ezért csak
még jobban haragudott a kismadárra.
– És hogy kerül ide?
– E-lő-ször re-pül-tem.
– Hogyhogy először?
– Mert az-tán mász-tam.
– Hát mi maga? Pondró?
– Nem, ké-rem. Pa-pa-gáj .
– Mi a fenének jön magasabbra, mint ameddig röpülni tud?
– Most, hogy már itt va-gyok, e-zen kár vi-tat-koz-ni.
– És mit akar itt csinálni?
– Mi-ért? Ma-ga mit csi-nál?
– Ne kérdezzen, hanem feleljen!
– Kül-de-té-sem van.

*

A Tiszatáj novellapályázatára beérkezett alkotás.

30

tiszatáj

– Küldetése? – A sas már nem törődött a méltóságával. Dülöngélt a nevetéstől. – Küldetése? Tudja, hogy magánál nevetségesebbet még soha életemben
nem láttam?
– Nem ér-de-kel a vé-le-mé-nye. Ma-gát ta-lán ér-dek-li az e-nyém?
– Igen – bukott ki a sas csőrén a szégyenletes igazság.
– Ma-ga egy giccs.
– GICCS...?
– I-gen. Sas vi-har-ban, szik-lán, giccs.
– És törpepapagáj, viharban, sziklán, az micsoda?!
– Az egy ab-szur-dum.
A sas emlékezetében fölrémlett, amit valaha régen a mese játékszabályairól
tanult. Elsötétült előtte a világ. Nagyon soká hallgatott, azután alázatosan és
elfogódottan szólalt meg újra:
– Tehát ön lesz itt a főszereplő...?
A kismadár utálkozva körbenézett a szörnyű vidéken.
– I-gen – mondta rezignáltan.

NAGY LÁSZLÓ

2000. október

31

A megfutott pálya: KÉP
MOLNÁR EDIT FOTOGRÁFIÁIRÓL*
Arcok faggatása? És aztán a kíváncsi mögéjük nézés? Titkok, pecsétek
könnyed feltörése? Mi a titkuk, ha van egyáltalán az egyszeri és ismételhetetlen
halandó Istenképmásoknak? Íróknak, festőknek, zenészeknek és egyszerű névteleneknek, akik arcukat adták a megállított pillanat tehetséggel áldott keretébe.
De a képek, a nagy idő rostájából elénk villanva, mindig Molnár Edit odaadó figyelmét, művészi alázatát is dicsérik. Jólismert, számontartott fotográfiák ezek, amelyek most másképpen újak, ebben a szerkesztésben, s a kényszerű fragmentáltság okán is különös hangsúllyal és művészi erővel egy teljes,
megfutott pálya ívét mutatják.
Mégis mintha most másképp üzennének. Már csak azért is, mert ama
mennyei kávéház, presszó, szolid „korcsmahivatal” vagy a kockás abroszú,
felhőszéli kerthelyiség asztalainál már jószerivel nem akad üres szék, mondják
a híres-neves delikvensek, mondják valahogy így: „Lám, ez a vékonyka, szép
lány addig-addig leste a pillanatot, amíg kikönyörögte a legjobb hunyorításunkat,
mosolyunkat, gondráncolta arcunkat, tépelődő, meditáló valónkat, esendőségünket. Hogy vagyunk most ott valahányan, s vagyunk szép könyveiben, ahol a képeket dúsítva, olykor megsimogatva szeretetével, mesél is rólunk, irodalomtörténészeknél élvezetesebb stilben, bizony nagy a mi szerencsénk. Ti is, akik még a lenti
földet tapossátok, igyekezzetek a szeme- és vakuja villanása elé kerülni, mert ha
églakók lesztek, csak így maradtok örök Arcok. Az ő szemei előtt elvonuló ritka
sereglésből kiemelve, abban a kegyelmi állapotban, amikor az esendőség és méltó
büszkeség, zárkózottság és kitárulkozás pillanatai megörökíthetők.”
Molnár Editet boldog, kiválasztott művésznek gondolhatom, ha a képek
alanyai (és ritkábban élettelen, ám mégis élettel teli tárgyai, enteriőrjei, már
gazdátlan, üres kongó műtermei) közelébe is a teremtő és megőrző Geniust
képzelteti. Mert Kondor Béla késes, nagyszárnyú angyalai mindig arra röpködnek, amerre érdemes megállítani a világ mozgását egy ezüstösen suhogó majd
elvillanó pillanatra…
Amerre Molnár Edit is régtől éles szemmel és nyitott lélekkel jár.

Vigadó Galéria 2000. május

*

Nagy Gáspár

Molnár Edit Emléktöredékek c. gyűjteményes fotókiállitás Katalógusának előszava.

32

tiszatáj

KOCSIS ISTVÁN

A kitüntetés
DRÁMA KÉT RÉSZBEN
Személyek:
BOLYAI JÁNOS
BOLYAI FARKAS
RÓZA, Orbán
SCHWARZENBERG százados,
a helytartó szárnysegéde
SOMBORY ezredes
ELSŐ RÉSZ
Bolyai János marosvásárhelyi házának nappalija.
Bolyai Farkas és Schwarzenberg százados.
BOLYAI FARKAS (indulatosan): Nem, nem beszélhet a fiammal. Először is:
Évek óta nem beszélget senkivel… Másodszor: Nemcsak abban vagyok biztos, hogy nem fogadja el a kitüntetést, hanem abban is, hogy ocsmány provokációnak tartaná a kitüntetés ötletét… Hát hogy is képzelték, hogy kitüntetést lehetne neki felajánlani. Mit akarnak tulajdonképpen? Képtelenek
felfogni, hogy mi a becsületsértés? Tegyenek le szándékukról. Mindenkit
kellemetlen helyzetbe sodornának. A fiamat is, önmagukat is, őfelségét is…
SCHWARZENBERG: Kellemetlen lenne, ha nem venné át. Nagyon kellemetlen
következményekkel járhat. Meg szeretném győzni a százados urat. Erre kérek lehetőséget. Ha nem tudom meggyőzni, belenyugszom vereségembe.
BOLYAI FARKAS: Válaszolok a fiam helyett: Nem veszünk át semmiféle kitüntetést…
SCHWARZENBERG: Nekem ezt a visszautasítást jelentésben kellene megindokolni… Tíz percet szeretnék beszélgetni vele. Nem többet…
BOLYAI FARKAS: Mit tud ön az én fiamról? Semmit. Ha ismerné, nem merne
a szeme elé kerülni… És ehhez még valamit hozzátennék: Nem vall jó ízlésre,
hogy megpróbálják egy „kitüntetéssel” megalázni.
SCHWARZENBERG: Megalázni?

2000. október

33

BOLYAI FARKAS: Csodálkozik? Mit tud ön 1848-ról? Megmondaná végre világosabban, mit akar a fiamtól?!
SCHWARZENBERG: Azt kell tudomására hoznom a kapitány úrnak, hogy a generális úr őfelsége nevében meg szeretné köszönni, hogy negyvennyolcnegyvenkilencben hű maradt az uralkodóházhoz. Ez alkalommal őfelsége
kitüntetését is átnyújtaná…
BOLYAI FARKAS: És ön szerint ez nem minden idők legarcátlanabb ötlete…
SCHWARZENBERG: Minden idők legarcátlanabb ötlete? Ötödik évfordulóját
ünnepeljük a világosi fegyverletételnek.
BOLYAI FARKAS: Ünnepeljük mi is a világosi fegyverletételt? És önökkel
együtt?
SCHWARZENBERG: Ha nem ünnepelnek velünk, akkor miképpen nyújthatná
át Wolgemut tábornok, őfelsége helytartója a kitüntetést… És még valamire
fel szeretném hívni a figyelmét… A tábornok úr ez alkalommal dönti el,
a nyugdíjas tisztek közül kinek a nyugdíját emelik fel, kiét nem…
BOLYAI FARKAS: Azt fogja válaszolni a fiam: Az én nyugdíjamat meg is vonhatnák… Ha nem vonják meg, felajánlom honvédárvák neveltetésére…
Nos, viheti a választ.
SCHWARZENBERG: A tábornok úr mélységes tisztelettel beszélt önről és a kapitány úrról.
BOLYAI FARKAS: Mélységes tisztelettel óhajtja meggyilkolni a becsületünket?!
SCHWARZENBERG: Mélységesen csodálkozom… Bizonnyal nagyon örülni fog
a tiszteletre méltó Bolyai János nyugalmazott százados a kitüntetésnek, a kitüntetéssel járó összegnek és nyugdíja felemelésének, csak erre gondoltam
idefelé jövet…
BOLYAI FARKAS: Majd én átadom a fiamnak az üzenetet.
SCHWARZENBERG: Örülnék, ha jelen lehetnék. Olyan sokat hallottam már
a két híres Bolyairól, a nagy tudósokról…
BOLYAI FARKAS: Válaszoltam a fiam nevében… A tábornok úr sose fogja megtudni, hogy nem a fiammal beszélt…
SCHWARZENBERG: Nem, nem csaphatjuk be a tábornok urat… Fogadnia kell
engem a kapitány úrnak. Én csak jót akarok. Mi a rossz abban, hogy egy
nyugdíjas katonatisztet kitüntetnek, felemelik a nyugdíját? Mi ebben a rossz?
BOLYAI FARKAS: A fiam nem ily visszafogottan tiltakozna, mint én… Ráadásul félreértené az ön szerepét. Szolgát látna önben… Legalább abból vonna
le következtetést, hogy a fiamhoz még én sem merek mindig bekopogtatni…
SCHWARZENBERG: Jelentést kell írnom arról, hogyan fogadta a hírt, hogy
a helytartó úr őfelsége nevében ki akarja tüntetni…
BOLYAI FARKAS: Szemébe merné mondani a fiamnak, fiatalember, hogy árulásáért ki akarják tüntetni?

34

tiszatáj

SCHWARZENBERG: Árulásáért?
BOLYAI FARKAS: Hát mi másért jutalmaz őfelsége?
SCHWARZENBERG: Tiltakozom a helytartótanács nevében és…
BOLYAI FARKAS: Felőlem tiltakozhat, amiért és amikor akar, de a fiamhoz
nem engedem be. Eleget nyugtalankodom miatta… Van rá okom, s nem
akarom újakkal tetézni.
Sötét. A felerősödő fényben Bolyai János dolgozószobája.
Bolyai János és Bolyai Farkas.
BOLYAI FARKAS: Hát hogy ne lennék nyugtalan, fiam? Régebben annyiszor
bántottál meg, ahányszor találkoztunk… Nem szívesen beszélsz már Gaussról sem. Hiányolom, igenis hiányolom azt is, hogy nem sértegeted szegény
Karl barátom emlékét.
BOLYAI JÁNOS: Szegény, szegény Gauss.
BOLYAI FARKAS: Ezzel rémítesz meg legjobban, fiam, hogy már sajnálod is…
Hiszen te gyűlöletnek gyűlöletével gyűlölted őt.
BOLYAI JÁNOS (nyugodtan): Karl Friedrich Gauss… Úgy járt szegény, mint
a hamis jógi, aki mágiával kápráztatja el a világot, miközben elveszti önmagát… Az igazak útját járhatta volna, a Lét legnagyobb, legfontosabb kérdéseivel foglalkozhatott volna méltóképpen, megkísérelhette volna felébreszteni az újkor káprázataival megrontott embert bódultságából, valódi segítséget nyújthatott volna a megvilágosodás útjait reménytelenül keresőknek… Szegénykénk…
BOLYAI FARKAS: Miket beszélsz, fiam?
BOLYAI JÁNOS: Miért nem segítettünk neki megtalálni a helyes utat, miért,
édesapám?
BOLYAI FARKAS: Gyűlölöd, még mindig gyűlölöd.
BOLYAI JÁNOS: Nem. Nem gyűlölöm. Valóban gyűlöltem valamikor?
BOLYAI FARKAS: Gyűlölnöd kell. Ez a gyűlölet tartotta benned a lelket.
BOLYAI JÁNOS: Szegény szerencsétlen ember…
BOLYAI FARKAS: Rólam beszélsz?
BOLYAI JÁNOS: Karl Friedrich Gauss barátodról beszélek még mindig.
BOLYAI FARKAS: Az az ember már tizenhét éves korában felfedezte a legkisebb
négyzetek módszerét, megszerkesztette a szabályos tizenhétszöget. Ő dolgozott ki eljárást a földmágnesség nagyságának mérésére, megszerkesztette
az ehhez szükséges műszereket, ő alkotta meg az abszolút fizikai mértékrendszert, megszerkesztette az első elektromágneses távírót.
BOLYAI JÁNOS: Szegény…
BOLYAI FARKAS: Ez az ember képes lett volna nagyobbat alkotni a geometriában, mint te!… Nem életében, hanem életének egyetlen évében…

2000. október

35

BOLYAI JÁNOS: Ha rászánt volna legalább egy évet, legalább fél évet… De nem
szánt rá semmit, nem is szánta volna rá egy hónapját sem, mert a tér tudományának megalapozásában nem látta meg az azonnali siker lehetőségét…
Hagytuk szegénykét elkárhozni…
BOLYAI FARKAS: Elkárhozni?
BOLYAI JÁNOS: A matematikából és nem a matematikáért élt, az emberből és
nem az emberért… És elkárhozott…
BOLYAI FARKAS: Hogy irigyelted mindig, hogy irigyelted!
BOLYAI JÁNOS: Igen… Hogy vágyakoztam a Gauss-féle élet után… A földi
sikerek, ó, mennyire hiányoztak… A Föld ura szerettem volna lenni!… Tehát Tudatlan Senki szerettem volna lenni… A Sötétség rabja, Világosság
megtagadója szerettem volna lenni… Nem sikerült.
Elhalványul, majd felerősödik a fény. A nappaliban.
Bolyai Farkas és Schwarzenberg szárnysegéd.
SCHWARZENBERG: Beszéljen még a fiáról, professzor úr.
BOLYAI FARKAS: Beszéljek még a fiamról?! Előbb vallja be, miért jött vissza!
SCHWARZENBERG: Hát… Nem tudtam megírni a jelentést… Tíz változatban
megfogalmaztam, de egyik sem hiteles… Hogy lehet egy tábornoknak, őfelsége helytartójának megmagyarázni, hogy egy nyugdíjas százados nem fogadja el őfelsége kitüntetését?! Segítsen nekem, professzor úr… Fogalmazza
meg helyettem az elfogadható indokolást, és engem soha többé nem lát!
BOLYAI FARKAS: Az a nagy baj, százados, hogy az ön tábornoka még… még
pedellusnak is alkalmatlan lenne. Ünnepeltetni egy nemzettel fegyverletétele évfordulóját!… Miért? Hogy még jobban gyűlöljük a császárt és szolgáit? Az ön szerencsétlen tábornoka csak a fegyverek erejében hisz, semmi
másban?!
SCHWARZENBERG: Igen, professzor úr, az én tábornokom csak a fegyverek
erejében hisz, semmi másban, s ezért nem tudom neki megmagyarázni,
hogy egy nyugalmazott századosnak nem kell őfelsége kitüntetése és pénze…
Aki kitüntetett, az sérthetetlen, akinek pénze van, annak hatalma van!
BOLYAI FARKAS: Akit a kitüntetéssel meg akarnak alázni, az nem másvalaki,
hanem Bolyai János, ezt magyarázza meg a gazdájának!
SCHWARZENBERG: Engem sértegethet, engem szolgának tekinthet, de ha csak
érzelmeit nyilvánítja ki, az elfogadható jelentés sosem születik meg…
BOLYAI FARKAS: Hisz mondom, éppen azt mondom, amit a jelentésben hangsúlyoznia kell!… Annyit kell hangsúlyoznia, hogy Bolyai Jánost egy kitüntetéssel nem lehet szolgává alázni, mert ő nem akárki, hanem Bolyai János!
SCHWARZENBERG: A tábornok úrnak Bolyai János pontosan annyi, mint
bárki más a nyugalmazott századosok közül!

36

tiszatáj

BOLYAI FARKAS: Írja hát bele abba a szerencsétlen jelentésbe, hogy ez a Bolyai
János nevű nyugalmazott százados egyszersmind a világ legnagyobb matematikusa.
SCHWARZENBERG: Én beleírhatom a jelentésbe akár azt is, hogy nemcsak a mai
világ, de minden idők legnagyobb matematikusa, de a tábornok úrnak ez
mit jelenthet… Lehülyéz engem, vagy legjobb esetben kijelenti, hogy mindenki állíthatja magáról, hogy a világ legnagyobb matematikusa.
BOLYAI FARKAS: Olvassák el a geometriai munkáját, kapnak egy példányt, olvassák el.
SCHWARZENBERG: Én már beszereztem egyet, olvasását is elkezdtem, de egy
szót nem értek az egészből…
BOLYAI FARKAS: Üljön vissza az iskolapadba, és tanuljon!… Minden középiskolással meg tudtam értetni…
SCHWARZENBERG: Ha minden középiskolással meg tudta értetni, akkor nekem miért nem magyarázza?… Érdekében áll, hogy segítsen nekem…
BOLYAI FARKAS: Nem érdekli magukat, hogy mekkora matematikus és mekkora ember az én fiam!
SCHWARZENBERG: De hiszen ön tanácsolta, hogy ezt vegyem be a jelentésbe,
ön tanácsolta…
BOLYAI FARKAS (hosszabb szünet után nyugodtabban): Nem valószínű, hogy ön
is megérti, de ami a legközérthetőbb, azt hajlandó vagyok önnek tollba
mondani… Írja hát!… Bolyai János a gömbi trigonometriát, amely az új geometria alapja, a 26. fejezetben abszolúte megalapozta… Az ő geometriai
rendszerében megoldhatók a geometria összes kérdései, az ő rendszerében
a kör négyszögesítése is megoldható, és mert az euklideszi geometriában
a kör geometriai négyszögesítése lehetetlen, a kör geometriai négyszögesítésének lehetőségét nevezzük is el az ő geometriája legszembetűnőbb megkülönböztetőjének. Ezt mondhatjuk: Eukleidész XI. axiómája nem helytálló, mert igenis megoldható a kör geometriai négyszögesítése. Ennek megoldásával a tér geometriai tulajdonságainak olyan rendszeréhez jutott az én
fiam, amely a XI. axiómától független. Ezt a rendszert ő elnevezte a tér abszolút tudományának. Igen, így nevezte el, mert megértette, hogy a semmiből egy új, más világot teremtett! (Szünet, gyámoltalanul.) A legmegbecsültebb férfiúnak kellene lennie a világon, ha semmiből egy új, más világot teremtett, nem igaz?
SCHWARZENBERG: Hát igaz…
BOLYAI FARKAS: De az én fiam még ha semmi köze nem volna a matematikához, akkor is megbecsültebb férfiú lehetne, mint egy császári helytartó!
Művészként, szárnysegéd úr! Virtuózként!
SCHWARZENBERG: Írhatom ezt is, professzor úr?

2000. október

37

BOLYAI FARKAS: Írhatja! Miért ne írhatná?! Kilencéves korában tartotta az
első koncertjét, húszéves korában csak úgy virtusból fellépett a bécsi színpadokon. Huszon-egynéhány éves korában, amikor a tiszti egyenruha úgy
állt rajta, mint senki máson, és egy zászlóalj minden tisztjét dölyfösen párviadalra hívta ki, s a kora déltől késő estig tartó viadalon egyenként legyőzte őket, s két győzelem között a tisztek bosszantására annyi szünetet
tartott, amennyi alatt egy bosszantó nótát kicsalhatott a hegedűjéből, hej,
hogy csüggött rajta minden asszony szeme egy-egy ilyen bravúrja után.
Karddal ő annak idején, hogy ne kelljen gyámoltalanabb felebarátai életét
kockáztatnia, más bravúros cselekedetekre is kész volt környezete elkápráztatására, kovácsoltvas szeget célzott meg vele, egyetlen csapással pontosan
kettőbe szelte, egyetlen csapással, és sohasem vétette el.
SCHWARZENBERG: Talán még most is sikerülne a kapitány úrnak…
BOLYAI FARKAS: Lehet, hogy sikerülne, de többé nem próbálja meg…
SCHWARZENBERG: Két győzelem között a tisztek bosszantására elővette a hegedűjét… De szerettem volna látni!… Az ünnepségen hegedülhetne…
BOLYAI FARKAS: Mindenről az a nyomorult ünnepség jut eszébe.
SCHWARZENBERG: Bocsásson meg.
BOLYAI FARKAS: Ó, felébredt önben az ember… Lám, bocsánatot is tud kérni.
SCHWARZENBERG (lelkesedik): Mestere a vívásnak és nagy művész és nagy tudós! Háromszoros mester!
BOLYAI FARKAS: Nem fog engem megint levenni a lábamról a hízelgésével!
SCHWARZENBERG: Én nem hízelgek… Én csak csodálkozom… Ilyen sokoldalú tehetségről én még olvasni sem olvastam… Hogyhogy nem írtak még
könyvet Bolyai Jánosról?! A tudósról vagy a virtuózról?
BOLYAI FARKAS (hosszabb szünet után izgatottan; mint aki kelepce felé csalja
ellenfelét): A kard azért jobban állt a kezében, mint a hegedű… És senki nem
párbajozott feleannyiszor sem, mint ő, senki a világon. Néhány paprikás
vérű katonával, mert a becsület, igen, a becsület, azaz amit a katonatisztek
becsületnek neveznek, úgy kívánta, életre-halálra kellett kiállnia. Ej, de nehéz dolga volt ilyenkor, órákig kellett forgatnia a kardot, mert mozdulatlanságba kellett fárasztania az ellenfelét, különben a segédeik követelték
volna, hogy a kardot beleeresztve tegye mozdulatlanná. (Rövid szünet után
vidáman.) Mert legjobb párbajozó volt, elkerülhette az én édes fiam, hogy
embert öljön párbajban… Minden sértést olyan csodálatosan torolt meg. Ha
a vágást nem volt türelme elkerülni, mert úgyis csak első vérre ment a játék,
kézfejbe vágott, bravúrosan fület hasított meg vagy orrhegyet. S lassan-lassan elmaradoztak a sérteni merészkedők. A becsülete így maradt meg olyan
makulátlannak, mint a frissen hullott hó!… Ha már nagyon unta magát
párbaj nélkül, hát más városba helyeztette magát. Ezért változtatta annyiszor az állomáshelyét. (Felnevet.) Sohasem a becsületéért vívott, hanem

38

tiszatáj

a nőkért. Azt hiszem, mióta világ a világ, senki se a becsületéért vívott. Ha
a nőket nem kápráztatta volna el kardja fennhéjázó csillogása, ott ette volna
meg a kardját a rozsda. Ha még egyszer hallanám a fiamat a párbajról beszélni…
SCHWARZENBERG: Én is milyen szívesen hallgatnám.
BOLYAI FARKAS: Milyen előadásokat tartott róla! (Utánozza.) Valamikor, a felejtve felejtett időben, amikor az ember még nem menekült el Isten közelségéből, mi volt akkor a párbaj, a bajvívás? Az Igazság villámcsapása volt
minden találata a vívásnak… (Suttogva.) Az Igazság… Élő, Égi Igazság? Mit
tud erről a mai ember… Mit tudhat? Ki az Igazság? Miképpen élő égi lény?
Csak a fiam tudja a választ ezekre a kérdésekre… Az Igazság Isten Önvédő
megnyilatkozása, bizonnyal. A legnagyobb Erő, a legszilárdabb Hatalom,
bizonnyal… És a régi ember még abban is hitt, hogy a harcban csak az győzedelmeskedhet, akinek a pártján az Igazság áll…
SCHWARZENBERG (őszintén): Szép, nagyon szép…
BOLYAI FARKAS (kacag): Mi történne itt, ha Igazság-Isten megjelenne! Magának
megmondom… Átvenné ismét a hatalmat Magyarországon a Szent Korona… És uralkodna egészen addig, míg meg nem jelenik a színen egy valódi szakrális király…
SCHWARZENBERG: Kicsoda?
BOLYAI FARKAS: Egy szakrális király… Aki… Aki képes méltóképpen fenntartani a kapcsolatot az Égi Világgal… Aki Híd a természet és a természetfeletti között, a földi és az égi világ között. Ki lenne méltó arra, hogy szakrális királynak beavassák? Ki?
SCHWARZENBERG (gyanút fog): Professzor úr, én…
BOLYAI FARKAS: Nos, ki lenne méltó a beavatásra, majd a megkoronázásra?
Nem találja ki? Az én fiam.
SCHWARZENBERG (képtelen türtőztetni magát, kétségbeesetten): Ezt nem kellett
volna kijelentenie az én jelenlétemben, professzor úr… Nem kellett volna!
Olyan helyzetbe hozott, amelyben tiltakoznom kell! Miért hozott engem
ilyen helyzetbe?
BOLYAI FARKAS: Minek játssza meg, hogy nem tud kettőig számolni?!
SCHWARZENBERG: Felségáruló kijelentéseket senki sem tehet az én jelenlétemben… Tekintettel vagyok ősz hajára…
BOLYAI FARKAS: Semmire se legyen tekintettel… Mi sem vagyunk tekintettel
semmire, sem én, sem a fiam… Nem alakoskodunk… Senki kedvéért nem
hazudom azt, hogy elismerem uralkodónak Ferenc Józsefet… Aki magyar
elismeri, az vagy hazudik vagy hazaáruló. Érti, fiatalember?… Ha ezt nem
érti, akkor mit keres magyar földön?!
SCHWARZENBERG: Nem ismerek rokonszenvesebb férfiút őfelségénél… Büszkék lehetnének rá, hogy ilyen királyuk van.

2000. október

39

BOLYAI FARKAS: Királyunk?!… Ezt a Ferenc József nevű fiatalembert szegény,
szerencsétlen Ferdinánd császár-király helyébe tolták fel az uralkodói
székbe, enyhén szólva, puccsal. Nem lett magyar király, s még mindig nem
az, mert a mi Szent Koronánkkal nem koronázták meg… Ó, ha megkoronázták volna, akkor 48-ban talán még én is a pártjára álltam volna… Talán
a fiam is… Szabadon választhatta mint nyugalmazott százados, hogy kinek
a pártjára álljon… Hát nem a törvénysértő pártjára állt…
SCHWARZENBERG: Törvénysértő?! Az uralkodó mint törvénysértő, ilyen képtelenség se hangzott még el mióta világ a világ!
BOLYAI FARKAS: Nem érti, mert nem akarja megérteni…
SCHWARZENBERG: Meg akarnám érteni, de mit lehet ezen megérteni?!
BOLYAI FARKAS: Végighallgatna, ha meg akarná érteni!
SCHWARZENBERG: Végighallgatom… Akármennyire hihetetlen, végig akarom
hallgatni…
BOLYAI FARKAS (folytatja hatásos szünetekkel; azt a benyomást igyekszik kelteni,
hogy semmi más célja nincs a vendég meggyőzésén kívül; valódi célja persze egészen más): Az osztrák kormány lázadt fel a törvényes rend ellen, akármenynyire hihetetlen, így volt… Miképpen történt?… 1848 nyarán nagyravágyó
osztrák „hazafiak” rávették a gyermeteg V. Ferdinánd királyt, hogy az
1848-ban alakított első osztrák nemzeti kormányt, az újdonatújat, tehát tapasztalatokkal nem bírót és türelmetlent nevezze az 1848-ban feloszlatott
birodalmi kormány jogutódjának; s mivelhogy a birodalmi kormány hatásköre annak idején kiterjedt Magyarországra, rendelje alá az osztrákkal egy
időben alakított, azzal egyenrangú magyar kormányt az osztrák kormánynak, mely azonnal megpróbált bele is szólni a tőle semmiben sem függő
magyar kormány ügyeibe… Hát ez volt 48-ban a főbűn: az osztrák nemzeti
kormány törvénytelenül elfoglalta a 48 tavaszán feloszlatott birodalmi kormány helyét: a nemzetköziét a nemzeti; a nemzeti osztrák kormány a nemzetközi birodalmi kormány jogutódjának tolta fel magát önkényesen… Na,
legyünk igazságosak: mindezen törvénytelen, bűnös cselekedeteknek, mindezen ördögi cselekedeteknek, a lázadásnak minden ellen, ami szentnek tekintetett évszázadokon át a magyar–osztrák viszonyban, a magyar nemzet
és a Habsburg-ház viszonyában, az egész rebelliónak a törvényes rend ellen
Ferenc József még nem lehetett sem ösztönzője, sem bátorítója… Még megértője sem, lévén még gyermek… De miután trónra lépni felszólították, mit
hitettek el vele? Nem hozták tudomására, hogy Magyarországon törvénytelenül uralkodik?… Nem világosították fel arról, amit még Habsburg-házi
elődei is nagyon jól tudtak: hogy miképpen a nemzet sem, a király sem határozhatja meg a Szent Koronához való viszonyát? Ami pedig azt jelenti,
hogy nem kérdőjelezhető meg, hogy a Szent Korona továbbra is a magyar
államhatalom alanya! S a Szentkorona-tan nem csak emléke egy dicsőbb ma-

40

tiszatáj

gyar múltnak, hanem érvényben levő, kötelező erejű közjogi tan. A Szentkorona-tan még egy megfélemlített magyar nemzet cinkosságával sem volna
hatálytalanítható. A Szent Korona mindattól függetlenül, ami 1849-ben történt, az, ami volt, aminek hosszú évszázadokon át tekintették: a magyar államhatalom alanya, a Szentkorona-tan pedig a történelmi magyar alkotmánynak éppen az a központi elmélete, amely hatálytalaníthatatlansága
által legfőbb biztosítéka annak, hogy zsarnokok nem uralkodhatnak Magyarországon!… Csak egy hülyével lehetne elhitetni, hogy Ferenc József
törvényesen uralkodik. Tudja vajon, hogy mit cselekszik? Tudja vajon, milyen büntetés vár arra, aki szembe mer fordulni a Szent Korona akaratával?!
S az köztudomású-e, hogy minden magyart vagy magyarországi nem magyart, aki a törvénytelenül uralkodó Ferenc Józsefnek engedelmeskedik,
szintén mint a Szent Korona megtagadóját, megsértőjét, tehát mint felségés hazaárulót kell megbélyegezni és elítélni… S az is a Szent Korona elleni
ocsmány támadásnak minősítendő, hogy a Szent Korona híveit felszólítják
a Szent Korona felségjogaira törő, azaz felségáruló ifjú uralkodó szolgálatára… Bizony felségárulásra szólították fel őt, nyugalmazott magyar katonatisztet minősíthetetlenül aljas meghívásukkal! Öné a szó.
SCHWARZENBERG: Leleplezem önt, professzor úr… Azon töprengtem szónoklata alatt, hogy ön vajon a világ legvakmerőbb vagy pedig a világ legravaszabb embere… Így látom: Ennyire bátor ember nem létezhet, hát legravaszabb… Mert mit akar ön elérni? Hogy a fia kitüntetéséről lemondjunk.
Ezért alakítja oly hitelesen a felségárulót.
BOLYAI FARKAS: Én színészkednék, éppen én? Én, aki… Aki olyan büszke
voltam a levélre, melyet a fiam nem másvalakinek, mint Kossuth Lajosnak
küldött… Ó, milyen büszke voltam arra a levélre! Büszkébb, mint fiam felülmúlhatatlan geometriai munkájára. (Nevet.) A levele utolsó mondata
a legszebb! Kéri benne, hogy országos napilapokban tegyék közzé nyílt levélként az ajánlkozását. (Diadallal) Mi mást jelenthet ez, mint azt, hogy
ő nagyon komolyan vette, hogy fegyverrel fog harcolni a rebellis uralkodó
ellen. (Kacag.) Ha Kossuth Lajos komolyan vette volna a fiam levelét, és kinevezteti ezredesnek vagy tábornoknak, akkor az én fiam, büszkeségem
akasztófán végezte volna, vagy bujdokolna valahol a nagyvilágban… Nem,
nem menekült volna ő el vereségünk után, tehát akasztófán végezte volna!
(Izgatottan.) A levelet megkapja, szárnysegéd úr, bemutathatja a helytartónak vagy akár őfelségének… Őfelsége, remélem, kedvet kap díszes keretbe
foglalni e nagybecsű okmányt.
SCHWARZENBERG: Biztos vagyok benne, hogy azon nagybecsű okmány nem
létezik.
BOLYAI FARKAS: És ha létezik?! Mi fog akkor történni, ha létezik?! Lesz akkor
is kitüntetés?

2000. október

41

SCHWARZENBERG: Nem lesz, de nemcsak kitüntetés nem lesz, hanem nyugdíj
sem.
BOLYAI FARKAS: De letartóztatás sem lesz…
SCHWARZENBERG: Az lesz… Kedves fiát a levélre hivatkozva fogják letartóztatni, önt, professzor úr, az én jelentésemre hivatkozva.
BOLYAI FARKAS (jóízűen kacag): Letartóztatják a fiamat is! Ó, megfosztanák
Bolyai Jánost a szabadságától! Hát ez jó! Bolyai Jánost nemcsak a nyugdíjától, a szabadságától is megfosztanák. (Vidáman, diadalmas mosollyal.) Szabadságától?! Ámde hogy lehetne tőle elvenni a szabadságát?! Fel se tudná
fogni szerencsétlen helytartó, hogy az én fiam, büszkeségem mit ért már
szabadságon. (Szünet; suttogva.) Hogy szabadságon ő azt érti, hogy háborítatlanul, magabiztosan jár az Igaz Úton. Az úton, mely az Ég Kapuja felé
vezet… Az élet fája rajta van a mi Szent Koronánkon. Milyen következtetéseket vonhatunk le ebből? Magyarországon van a rejtett szellemi központ?… Az a legfőbb szellemi központ, amelyet évszázadok óta keresnek?
Ahol a szakrális király beavatását készítik elő? (Felemeli a hangját.) Nem
olyan könnyű valódi királlyá válni, nem bizony. Nincs magasztosabb és
nehezebb a beavatásánál. Beavatását évtizeden át elő kell készíteni. Emberfeletti önfegyelmet igénylő gyakorlatokkal. És meditációval. És aszkézissal.
Figyelem az én fiam, neveltem, büszkeségem beavatását. (Suttogva.) Meditációi? Már képes tíz órát összesűríteni egyetlen pillanatban… Mint aszkéta is
elég jó eredményeket ért már el, úgy bizony… És oly nehezek legújabb
gyakorlatai, hogy parancsra elvégezhetetlenek volnának… Szelleme akaratának rendeli alá a teste kívánságait, akárhány próbát kiállva. Vállalja hetekre a koplalást!
SCHWARZENBERG: Koplal a fia, mert király akar lenni: ennyit értek.
BOLYAI FARKAS: Kár, hogy nem érti, ki a szakrális király…
SCHWARZENBERG: Ha van szakrális király, akkor az őfelsége…
BOLYAI FARKAS: A szakrális királyról még tudnia kellene, hogy méltóságát
megalapozhatja a származás, de nem feltétlenül, mert ami nélkülözhetetlen,
az beavatásának sikeressége… A szakrális királyt nem véletlenül nevezik
kétszer vagy másodszor születettnek vagy olyannak, aki legyőzte a halált.
Megtéveszthetetlen a szakrális király. Nem hamis fényt lát a valódi fény helyett, s nem téveszti össze a valóságot a káprázattal… Látja a Fény-hidat,
amely az Eget és a Földet összeköti… A szakrális király, a valódi király Isten kegyelméből, Isten akarata szerint uralkodik. De nemcsak Isten akarata
szerint, hanem Isten védettjeként is. Sokan ezért nevezik Isten kiválasztottjának. És ezért tekintik legyőzhetetlennek, sőt halhatatlannak. Igen, abban
is hittel hittek a régiek, hogy emberi kéz, emberi kézben levő fegyver
a szakrális királyt nem tudja megsemmisíteni. Ha megsemmisíthető, akkor
nem igazi. Milyen próbákat kellett kiállnia, ha megkövetelték? Kiéheztetett

42

tiszatáj

oroszlánnal kellett például megküzdenie, és akármennyire hihetetlen, oroszlán valódi királyt nem támadott meg soha… A lényeg: Isten-ítéletnek kell
alávetnie magát a szakrális királynak, mert ha a király igazi és nem hamis,
akkor az Élő Égi Igazság minden körülményben megvédelmezi… Milyen
próba kiállását kérték a velenceiek még a XIV. század elején is a francia
Fülöptől? „Ha Valois Fülöp tényleg Franciaország királya – miként állítja –,
akkor azt úgy kellene bebizonyítania, hogy kiáll éhes oroszlánok elé, mivel
oroszlánok sohasem sebeznek meg egy valódi királyt. Vagy pedig csodát
kellene tennie betegek gyógyításával…” Ez a Fülöp király nem vállalta
a próbát, de nem is tekintették szakrális királynak…
SCHWARZENBERG: De az ön fiát én tekintsem annak… S ha annak tekintem,
javasolhatom a generális úrnak, hogy vessük éhes oroszlán elé? A kitüntetés
átnyújtása előtt vagy után?
BOLYAI FARKAS: Helyette, kedves szárnysegéd úr.
SCHWARZENBERG: Ha még tíz, az eddigieknél még zavarosabb, még felfoghatatlanabb előadást tart, akkor is lesz kitüntetés…
BOLYAI FARKAS (hirtelen): Nem haragszik rám, fiatalember?!
SCHWARZENBERG: Nem, akármennyire igyekszik…
BOLYAI FARKAS (vidáman): Akkor elmondom legfőbb gondjaimat. Ma fogom
eldönteni, felelős vagyok-e azért, hogy sem diktátor, sem hadvezér, sem világhírű tudós nem lett a fiam, avagy mindezekben vétlen vagyok, és tisztelniük kell engem mint legjobb apát… Azon töprengek, segítségemmel került-e fölénybe az a Bolyai János, aki szánalmas földi vágyak kielégítésével
már nem törődött, s aki az előléptetésért vagy meggazdagodásért való törtetést is megvetette, és aki képessé vált felfogni, hogy az ember földi létének
célja, egyetlen komoly célja, hogy Égi Létezését kiérdemelje… A fiam talán
megköszönhetné, hogy hozzájárultam ahhoz, hogy a Föld csodás káprázatai ne fedhessék el látása elől a valódi fényt, az Ég Fényét… Megköszönhetné, hogy mertem „rossz” apa lenni: eltűrtem, hogy fiam, neveltem,
büszkeségem alulmaradjon a sikerért: a gazdagságért és hatalomért vívott
nemtelen küzdelemben… Hogy apai segítségem az ő nagy küzdelmei idején
tudatos volt-e, vagy sem, hát erre a kérdésre nem tudok válaszolni… Nem,
nem ez a legfőbb gondom. A fiam most már nem akarja, hogy kiadjuk
a könyvét. Jaj Istenem, jaj Istenem, veszélyben a fiam könyve. Minden idők
legjelentősebb könyve. Bocsásson meg nekem, aggodalmaskodó öregembernek a szárnysegéd úr, de mennem kell a fiamhoz… Fennáll a veszélye annak, hogy alágyújt a hatalmas kézirathalomnak, a százezer oldalnak! Szüksége van rám, hát megyek. Megyek… Hát akkor nem marasztalom önt tovább, szárnysegéd úr…

2000. október

43
Elhalványul, majd felerősödik a fény. Ugyanott.
Bolyai János és Bolyai Farkas.

BOLYAI JÁNOS: Látom, édesapám, megbabonázott az az arckép!
BOLYAI FARKAS: Nem láttam még ezt a portrét…
BOLYAI JÁNOS: Unokáid anyját nem ismered fel?
BOLYAI FARKAS: Annak az asszonynak a képét képes voltál kitenni a falra?!
Az Orbán Rózáét?!
BOLYAI JÁNOS: Miért haragudnék rá? (Rövid szünet után játékosan.) Az az igazság, hogy ő mellettem változott a legelviselhetetlenebb, legmérgesebb nyelvű,
a legszentebb dolgokon is csak csúfolódni tudó fehércseléddé. (Rövid szünet
után csendesen.) De azért két évtizedet kibírt mellettem.
Elsötétedik a szín. A felerősödő fényben Orbán Róza jelenik meg.
Csak Bolyai János látja.
RÓZA: Képtelen vagyok felfogni, hogy te most dicsérsz vagy szidalmazol engemet?
BOLYAI JÁNOS: Ha szidtalak, akkor igazságtalanul… Mert az az igazság, hogy
te mellettem változtál a legelviselhetetlenebb, legmérgesebb nyelvű, a legszentebb dolgokon is csak csúfolódni tudó fehércseléddé.
RÓZA (kacag): Szép dicséret volt ez is.
BOLYAI JÁNOS (komolyan): Dicséret volt… Annak dicsérete, aki két évtizedet
kibírt mellettem. (Szinte meghatottan.) És egyetlen a világ összes női közül,
aki vállalta, hogy gyereket szüljön nekem.
RÓZA: Szerettelek, János… Még mindig szeretlek. Újrakezdhetnénk.
BOLYAI JÁNOS: Igazán? Utolsó együtthálásunk után vagy két évvel szültél te
egy gyereket…
RÓZA: Akármi a látszat, mindig téged szerettelek… Menekültem ettől a szerelemtől, s csak most vagyok képes felfogni, miért menekültem… Hogy éppen szerelmünk szokatlan mélysége riasztott. Az intenzitása, igen…
BOLYAI JÁNOS: Azt a gyereket az én nevemre írattad…
RÓZA: Megfosztom a nagy Bolyai névtől, jó, megfosztom…
BOLYAI JÁNOS: A gyerek megmaradhat a nevemen…
RÓZA: Én elszántam magamat, hogy ideköltözzek… Próbáljuk meg. Neked se
lehet jó egyedül.
BOLYAI JÁNOS: Ismét elmenekülnél… Egy hét múlva már menekülnél…
RÓZA: Ismét elmenekülnék? De hiszen én sohasem menekültem. Én elűzettem… Emlékezzünk, emlékezzünk csak vissza, miképpen történt.
BOLYAI JÁNOS: Mindegy már, hogy menekültél, vagy elűzettél. Már mindegy.
(Hidegen.) Az ígéretemet betartom, néhány nap múlva viszem azt az egyez-

44

tiszatáj

séget… Nem közjegyző, én magam fogalmaztam meg, de tulajdonképpen
önmagam ellen, a te és a gyerekek érdekében…
RÓZA: Miért jobb neked egyedül?! Miért?!
BOLYAI JÁNOS: Nem haragszom rád… De ne látogass meg engem többé.
RÓZA: Szeretlek. Mi volt az én rettenetes bűnöm, hogy el kellett üldöznöd
engem?! Hiszen te is szerettél, nagyon szerettél…
BOLYAI JÁNOS: Egy asszony sosem bocsátja meg az ő urának a kudarcokat.
Asszony csak sikeres férfi mellé való… Ha harmincéves koromban kineveztek volna engem tábornoknak, legjobb feleség lettél volna… Ha az 1848-as
háború híres hősévé váltam volna, legjobb feleségként tartottál volna ki
mellettem…
RÓZA: Igazságtalan vagy, rettenetesen igazságtalan vagy!
BOLYAI JÁNOS (kimérten): Ha igazságtalan vagyok, próbáld megbocsátani…
RÓZA: Sikeres férfiú vagy, az én szememben te vagy a legsikeresebb férfiú…
Azzal a másikkal csak kétségbeesésemben költöztem össze... De nem bírtam vele sokáig, nem bírtam… Hadd maradjak itt néhány napra.
BOLYAI JÁNOS (végre elmosolyodik): Ha világhírű leszek és gazdag, új palotámba beköltözhetsz a gyermekekkel együtt.
Elhalványul, majd felerősödik a fény.
Orbán Róza eltűnik.
BOLYAI JÁNOS: Az asszonyok mindig otthagyták azt, aki üdvtanba mert belefogni… Az Ég valódi fénye elfedte látásom elől a Föld csodás káprázatait, és
az asszonyom nem bírta tovább mellettem… Ennyi lenne a titka magánéletem kudarcának?
BOLYAI FARKAS: Remélem, meg fogod kérni rá, hogy írassa a valóságos apja
nevére, remélem, követelni fogod ezt tőle…
BOLYAI JÁNOS: Mi van, atyám, szégyelled a törvénytelen unokát? Hát szégyelljed… A gyerek megmaradhat a nevemen.
BOLYAI FARKAS: Sajnos sosem érdekelt téged a mások véleménye.
BOLYAI JÁNOS: Lehetséges, hogy sosem.
BOLYAI FARKAS: Mások véleménye akkor érdekelt volna, ha legfőbb gondod
az előléptetésed lett volna… Ó, korán, egészen fiatalon, még huszonéves
korodban megszűnt fontosnak lenni számodra az előléptetés…
BOLYAI JÁNOS: Szerencsére…
BOLYAI FARKAS: Ez a nagy baj, fiam. (Hosszú szünet, majd zavartan.) De most
bizonnyal felemelik a nyugdíjadat. És kitüntetnek… Naponta meglátogat
a Wolgemut tábornok szárnysegédje. Puhatolózik: Részt vennél-e egy olyan
ünnepségen, melyen kitüntetésben részesülnél… Fogadnád néhány percre
a szárnysegédet?

2000. október

45

BOLYAI JÁNOS: Mit mondhatnék én az erdélyi kormányzó szárnysegédjének?
BOLYAI FARKAS: Hogy részt veszel az ünnepségen, vagy nem veszel részt…
Tőled akarja hallani, hogy nem veszel részt.
BOLYAI JÁNOS: Elhiszi ő neked is…
BOLYAI FARKAS: Legalább háborodnál fel! Mint régen! Legalább hívnád ki
párbajra Wolgemut tábornokot!… Hová igyekszel?
BOLYAI JÁNOS: A szobámba.
BOLYAI FARKAS (kiabál): Halálosan megsértettek téged azzal a feltételezéssel,
hogy jutalmat veszel át az évfordulón!… Várj! Mondani szeretnék még valamit! Utólagos engedelmeddel a Kossuth Lajosnak írott leveledet is felhoztam érvként. Megmutathatom neki? Elküldhetem vele válaszul a helytartónak? Ne tegyél úgy, mintha nem tudnád, melyik levélről van szó!
BOLYAI JÁNOS: Bármelyik levelemmel azt tehetsz, amit akarsz.
BOLYAI FARKAS: Odaadom neki! El fog menni a kedvük!
Sötét, majd függöny.
MÁSODIK RÉSZ
A nappaliban. Bolyai Farkas és Schwarzenberg.
BOLYAI FARKAS (vidáman; éneklő hangsúllyal): Minden megvilágosodott az
öreg Bolyai Farkas számára, szárnysegéd úr, ne áltassa tovább magát, minden megvilágosodott. Mit akar a helytartó Bolyai János nyugdíjas császárikirályi tiszttől? Megköszönni őfelsége nevében Bolyai Jánosnak, hogy
negyvennyolc-negyvenkilencben, azokban a jaj de nehéz években hű maradt az uralkodóházhoz. Miért van minderre szükség, na miért? Hogy Bolyai János most ráadásul tüntessen az álkirály mellett a világosi fegyverletétel gyászünnepén, mintha az neki győzelmi ünnep lenne. (Diadalmasan
kacag.) De a Kossuth Lajoshoz küldött levelet elküldjük válaszul a helytartónak! A rebellis, alkotmánysértő Habsburg-ház ellen küzdő rend- és honvédő magyar hadseregbe való felvételét kéri benne a fiam, bizony… (Átnyújtja a levelet.) Íme, itt van. Tessék. Mit bámul úgy?! Fiam „felségárulási
szándékának” bizonyítékát tartja kezében!
SCHWARZENBERG: Látom, magyarul van…
BOLYAI FARKAS: Ó, nem tud magyarul? Az erdélyi helytartó szárnysegéde
nem tud magyarul? Szégyelli legalább? Hát ha a tábornok úr sem ismeri az
ország nyelvét, lefordíttatják, szépen lefordíttatják! (Hosszú szünet, majd
olyan bizalmas hangon beszél a szárnysegédhez, mintha az legalábbis az unokaöccse volna.) Csak a fiam könyvei miatt vagyok nyugtalan, a meg nem jelent

46

tiszatáj

könyvei miatt… Százezer oldal kézirat, százezer oldal. (Hosszú szünet, majd
kínlódva.) Zenét akarok, pihentető zenét, a megnyugvásom zenéjét akarom.
(Szünet; csendesen, majd fanatikusan.) Megnyugtató zenét akarok hallgatni.
Olyan zenét, amely legyőzi indulataimat, vágyaimat. Legalább húszpercnyi
ilyen zene kell egynapi megnyugváshoz. Hallgatni akarom… Valódit…
Nem akarok gondolni semmire, hallgatni akarom a legszebb, legigazabb
zenét, a megnyugvás zenéjét akarom hallgatni! Naponta legalább háromszor csak azért is a zenék zenéjét hallgatom, csak azért is… Akarom, nagyon akarom, semmi mást nem akarok már! (Hirtelen fenyegető hangon.)
A zene, amit hallgatni akarok, nem más, szárnysegéd úr, mint a fiam szavai.
Nem mostani szavai, hanem régi szavai… Hogy tudott előadni! Megítélheti
abból, hogy én tulajdonképpen az ő előadásait szajkózom. Sohasem az ő
színvonalán… Volt idő, amikor naponta tartott nekem előadást. Most már
nem tart. Miért nem? Hallott már arról, miképpen hagyta abba Aquinói
Szent Tamás az írást? Egyszer csak megnyílt számára a metafizika világának
kapuja. És azonnal félbehagyta félig megírt könyvét. Mit jelent ez, kedves
szárnysegéd úr? A megvilágosodott, a beavatott, a szakrális fejedelem már
nem ír, mégpedig éppen azért nem ír, mert már minden fontos kérdésben,
a Lét legnagyobb kérdéseiben is bizonyos… Akiben már nincs egy százaléknyi bizonytalanság sem, az már nem ír. Az írás a bizonytalanság elégetéséhez
szükséges. A bizonytalanság szüli az íráshoz szükséges feszültséget. Nem véletlen, hogy Szent Tamás abbahagyta az írást, hogy Bolyai János abbahagyta
az írást. Ó, régen hatalmas zeneműveket adott elő a fiam hangszer nélkül…
Hallom e zeneműveket… Legyünk csendben, hallgassuk illő áhítattal…
Elsötétül a szín. A felerősödő fényben csak Bolyai Jánost látjuk.
BOLYAI JÁNOS: Mennyit ér az én geometriám? Kegyetlen kérdés, de válaszolok rá… Elbizonytalanodtam, ezért átfogalmazom a kérdést: Mit fog kezdeni az ember az én geometriámmal? Félre fogja érteni, mint mindent. Jobb
is, ha az ember menekül a nagy igazságoktól? Eukleidészt meg tudom cáfolni. De minek? Hiszen csak ebben a mi világunkban igaz, amit állítok. Isten egy olyan láthatatlan és felfoghatatlan világban van, amelyben a mi törvényeink nem érvényesek. Ott van, ahol megszűnik a mi fogalmaink szerinti tér és idő. Ott találkozhat az ember a Szellemével. Szellem-Önmagával… Tér és idő, tér és idő, tér és idő. A tér és idő nagy kérdéséhez szóltam
hozzá. Nem, nem biztos, hogy méltóképpen. A teret és az időt nem elméletben kell legyőznünk, hanem valóságosan. Krisztus sem mást kér az embertől, mint azt, hogy győzze le a teret és az időt. Ó, nem úgy lehet legyőzni, ahogyan a tudósok elképzelik… Úgy lehet legyőzni, ahogyan az én
nemzetem 1848-ban legyőzte! Ó, 1848! A legszebb európai küzdelem

2000. október

47

a szakrális királyságért. Igen, a szakrális királyságért. A királyságért, ahol
nem érvényesek a tér és idő korlátai. Miképpen kezdődött a mi reformkorunk? Nemzetem méltó képviselői rádöbbentek arra, hogy Európában
a királyok nem valódi királyok – nem Isten akarata szerint uralkodnak és
csak hazudják, hogy Isten kegyelméből –, s hogy a szellemi központok,
a szakrális király és a szakrális királyság rejtőzködnek, azaz nem Krisztus
útján jár az emberiség. És nyomban vállalták is a legnehezebbet: elindultak
a Krisztus által megvilágosított kollektív beavatás útján. Hogyan fogták fel
küldetésüket? Ilyképpen: Krisztus Útja az Ég kapuja felé vezet, az Ég nyitott Kapuja felé, s éppen azért nehéz az Utat megtalálni és azért nehéz járni
rajta, mert ez az Út éppen ott találkozik az Éggel, ahol az Ég kapuja nyitott… Komolyan vették, hogy a Hegyi Beszéd felszólítás a beavatás elkezdésére… És megértették, hogy a szűk kapun csak az léphet be, aki a teret és az
időt legyőzi. A tér és idő legyőzése, igen, a tér és idő legyőzése… Az időt legyőzni könnyű: aki nyolc órát képes sűríteni egyetlen percbe valódi imájában, valódi meditációjában, az az időt már le is győzte. A tér legyőzése
a nehéz… Aki a teret is legyőzte, az már uralkodhat hatalom nélkül is,
győzhet fegyver nélkül is. Ő az, akit ha börtönbe zárnak, bilincseit egyetlen
mozdulattal lerázza, és kilép a börtön kapuján. Őt nem bántja a kiéheztetett oroszlán. Ő üti ki tekintetével ellenfele kezéből a kardot… Mi mindennek a titka? Csak annyi vajon, hogy aki a teret legyőzte, nem érez többé fizikai fájdalmat és nem fél többet? A félelmet nem ismerő ember pedig
rendkívüli hatást ér el puszta megjelenésével? Ó, a legfontosabbat még nem
is említettem. A legfontosabb az, hogy aki a teret legyőzte, megpillantja
a láthatatlant is: benéz az Ég kapuján. Kinyílik harmadik szeme, amellyel
a valódi fényt látja… Ki tehát az, aki a teret és időt legyőzte? Szakrális személy? Király királyi trónus nélkül? Szakrális személy, azaz Krisztus Útján
járó. Így is fogalmazhatunk: szakrális személy az, aki már nem él az idő és
tér korlátai között, mert önmagát legyőzte. És az alapkérdés éppen az, hogy
tulajdonképpen mit jelent önmagunkat legyőzni… Ó, a negyvennyolcas
harcos számára a harctéri viadal sem csak az ellenfél, hanem önmaga legyőzésének is sikeres gyakorlata volt. Mit jelent hát önmagunkat legyőzni?
Nem többet és nem kevesebbet jelent, mint azt, hogy létezésünk középpontját földi létünkben is áthelyezzük Időtlen Énünk középpontjába… És
ennek olyan egyszerű megfogalmazása is van, mint az, hogy elfogadjuk egy
rézpénzünkért a milliárdszor milliárd aranyat. Azaz a kevesek, a szakrális
személyiséggé avatottak elfogadják, mert megszokottá az vált a mi világunkban, hogy a milliárdszor milliárd aranyat adják oda az egy garasért…
De tegyük fel végre a legidőszerűbb kérdésünket: Mit jelentett 1848-ban
a hűség, szakralitás, királyság, azaz mi a titka az aradi 13-nak, mi a titka
a magyar szabadságharc nem magyar hőseinek, mártírjainak? Mi magatartá-

48

tiszatáj

sukban a rendkívüli? Rendkívüli, miért rendkívüli? Hűségesek voltak –
mégpedig Istenhez. Ó, aki még tudta 1848-ban, mit jelent a hűség, a magyar
oldalra állt akkor is, ha nem volt magyar. Ennyi a titok. És ha felfogni még
képesek vagyunk, mi a hűség, 1848 titkát meg is fejthetjük. Ki a hűséges?
Aki képtelen megtagadni Istent. Hűséges az, aki felismeri az utasításokban,
törvényekben, parancsokban Isten akaratát, aki így engedelmeskedni csak
Istennek engedelmeskedik. De kérdezem: Valóban csak Istent illeti meg
a hűség, vagy a királyt is? A királyt is, ha a király Isten akaratát közvetíti,
azaz valódi szakrális király. Ha pedig a király nem szakrális uralkodó, akkor a hűség a Szent Koronának szól. Ferenc Józsefet bizonnyal zsenge kora
akadályozta meg abban, hogy ezt felfogja. Szívesen figyelmeztetném arra,
hogy milyen próbákat kell kiállania egy szakrális királynak. Ó, a réges-régi
törvények szerint a királygyilkosság nem is számított bűnnek. Hittek
benne, hogy az igazi királyt nem lehet megölni. (Szünet, majd vidáman.) Ha
továbbra is hangoztatják azt a képtelenséget, hogy ez a Ferenc József nevű
fiatalember magyar király, próbát teszek. És ha kardomnak egyetlen suhintásával nem leszek képes fejét elválasztani törzsétől, ám legyen: legyen ő az
uralkodónk… A meg nem választott uralkodó így, e próbát sikeresen kiállván, valóban törvényes uralkodó lesz. (Hosszabb szünet, majd csendesen.)
Nem akartam ma másról beszélni, mint arról, hogy 1848-at úgy is hívhatjuk: a hűség éve. (Szünet, továbbra is csendesen.) Mi lett az emberrel?… Önhittek a mai tudósok. „Felvilágosodottak”. Bele vannak őrülve a hazugságba, hogy az emberiség fejlődik… Az emberiség távolodik Istentől…
Amire az én századomban rájöttek a tudósok, csupa lényegtelen dolog.
A lényeges az lenne, hogy megtaláljuk az utat Istenhez… A geometriám
megjelent nyomtatásban, s ez azt jelenti, hogy előbb-utóbb komolyan fogják venni… S az ember az én térelméletem alapján persze hogy ki fogja kalkulálni magának a csillagok közé vezető utat. (Rövid szünet.) És nagyon
büszke lesz magára. Pedig ezzel sem közeledni fog Istenhez, hanem távolodni Tőle.
Elhalványul, majd felerősödik a fény. Bolyai János eltűnik.
BOLYAI FARKAS (büszkén): Mit szól, szárnysegéd úr, mit szól ehhez a zenéhez?
Hallott már ennél szebb zenét?
SCHWARZENBERG (rekedten felnevet): Nem, valóban nem hallottam.
BOLYAI FARKAS (hosszú szünet után könyörgő hangon, túlozva): Szárnysegéd úr,
siessen ön is a fiam segítségére… Mit tehetne? Gyűjtsön ön is fiam könyvei
kiadására… Mind a száz kötetet kiadjuk, jó? (Szünet; kétségbeesetten.) Istenem, adj a fiamnak parancsot, hogy hagyja életben e papírhalomban szunynyadó gondolatait. (Rövid szünet.) Szárnysegéd úr, szárnysegéd úr, segítsen

2000. október

49

nekem megfejteni a titkot. Miért nem fogadta el 48-ban a magyar honvédség a fiam segítségét? (Úgy támad Schwarzenbergre, mintha azért is ő lenne felelős, ami 1848-ban történt.) Miért nem kellett nekik a fiam, mondja, miért?!
Nem válaszol?! Válaszoljon. (Ismét kétségbeesve.) Ki érti ezt, ha még ön se, ki
érti, ó, ki érti?! Nem kellett a magyar honvédségnek 48-ban, de nem kellett
azután se senkinek! Nem kell az embereknek az én fiam egyetlen gondolata
se, még a geometriája se. (Rövid szünet, nyugodtabban.) Szerencsétlen környezetünkbélieket, városunk lakóit mindazonáltal most illő módon felmentem: Azért veszik semmibe a fiamat, mert nem tudják neki megbocsátani, hogy negyvenkilencben nem halt hősi halált… Hát mit válaszoljunk
nekik? Hogy nem engedték őt hősi halált halni? Mondjuk nekik, hogy vonják felelősségre azokat, akik nem engedték, hogy hősi halált haljon?… Hogy
mondjuk el mindezt nekik? Hiszen nem mehetünk most oda minden emberhez külön-külön, hogy megmagyarázzuk, szájbarágósan megmagyarázzuk, hogy az én fiamnak nem volt szerencséje, nem adatott meg neki a hősi
halál lehetősége… Nem adatott meg neki!… Ön legyen a döntőbíró ebben a
kérdésben, szárnysegéd úr! Negyvennyolc októberében a fiam nyugalmazott százados létére hadba akart vonulni a rebellis császár ellen. (Büszke mosollyal.) Át akarta venni negyvenezer szabadságharcos magyar honvéd vezetését. Negyvenezer katonával rendelkezett a haditanács, amely vissza merte
utasítani az én fiam javaslatát és ajánlkozását… Negyvenezer embert nem
lett volna szabad várak ellen vinni, tíz város környékét, egy egész országrészt meg lehetett volna velük a császári katonáktól tisztítani, a várakat
egyelőre hagyni kellett volna. (Egyre izgatottabban.) Amikor megértette
a fiam a haditervüket, amelyet alig volt képes megérteni, annyira együgyű
haditerv volt: azt a negyvenezer katonát…
Elsötétedik a szín. A felerősödő fényben az emlékezetes haditanács nagy jelenetét
látjuk. Bolyai János és Sombory ezredes vitatkoznak.
BOLYAI JÁNOS (kiabál): Ezt a sereget nem szabad most egyetlen vár, elég jelentéktelen váracska elfoglalására bevetni! Nézzenek még egyszer arra a térképre! Vegyék végre tekintetbe az ellenség csapatösszevonásait!
SOMBORY: Önt nem azért hívtuk meg erre a tanácskozásra, hogy itt a főparancsnokot játssza… Viselkedjen úgy, ahogy egy nyugalmazott századoshoz illik.
BOLYAI JÁNOS: Nyugalmazott századosként is figyelmeztethetem önöket arra,
hogy a hadvezetésre nem érvényes az, hogy aki sokat markol, keveset fog!
Rossz a haditervük, fogja már fel!
SOMBORY: Ha át akarja tőlem venni ennek a seregnek a parancsnoklását, ne
hozzám forduljon, hanem a feletteseimhez!

50

tiszatáj

BOLYAI JÁNOS: Nincs idő most formaságokkal törődni! Azonnal adják át nekem az irányítást, vagy legalább fogadják meg a tanácsaimat, mert ellenkező
esetben napokon belül bekerítik, majd szétverik szép hadseregünket!…
Elhalványul, majd felerősödik a fény.
Bolyai János és Sombory ezredes eltűnnek.
BOLYAI FARKAS: Minden úgy történt, ahogy megjósolta az én fiam. (Siránkozik.) Talán győztünk volna, ha az én fiamat akkor nem mellőzik, talán
győztünk volna, ha az én fiamat nem merik mellőzni!… Elkeseredésében,
hogy nem értik, vagy nem akarják megérteni, még a tanácskozás után viszszahúzódott az íróasztala mögé… És bekerítették azt a szép hadsereget, bekerítették, bekerítették és megsemmisítették! Mert nem hallgattak a fiamra!
(Szünet, majd csendesen.) Szegény fiam, fiacskám… (Szünet, majd gyámoltalanul.) Segítsen világosan látnom, szárnysegéd úr! Szükségszerű-e avagy véletlen, hogy az én fiam, én büszkeségem emberért élőből nem változott át
emberből élővé? Szembe kell néznünk a kérdéssel, hogy volt-e az ő életének
olyan pillanata, amelyikben átváltozhatott volna. (Hosszú szünet, majd vidáman.) Az igazság az, az igazság az, volt olyan pillanat, amelyikben átváltozhatott volna… Mert ő tulajdonképpen nem is választotta soha a legnehezebbet, csak úgy adódott… Ő még az új geometria megteremtésének útját
sem maga választotta, kisgyermek korában már elvégeztetett, hogy megküzd a legyőzhetetlennel. A gyermekkora egyszerűen eljegyezte a tér tudományával. Lehet, hogy abban a pillanatban, amikor egyszer csak elkapta
a legsötétebb bizonytalanság érzése: ámulva döbbent rá, négyéves ha lehetett, és ámulva döbbent rá, hogy az ember nincs biztonságban a védelmére
épített szobákban, mert a szobákat állandóan tapasztják és meszelik, hogy
erősek maradjanak, éppen meszeltek aznap nálunk, s rádöbbent négyéves
létére, hogy ha a szobák falait tapasztják és meszelik, a falak közelednek
egymáshoz; ha a meszelést és tapasztást sokszor megismétlik, és megismétlik, hogy erősek és szépek maradjanak a szobák, akkor egyre kisebbre zsugorodnak a szobák, és a vége ennek csak az lehet, döbbent rá négyéves korában, hogy a falak egyszer csak összenyomják az embert. És még korábban, hároméves ha lehetett, amikor először gondolkozott el azon, hogy
van-e vége a Földnek, és tisztán látta maga előtt, hogy ha a Földnek vége is
volna, azaz szélei volnának, rajta túl lenni kellene valaminek, ha másnak
nem is, legalább üres térnek… Négyéves korában már a sinus fogalmával is
tisztában volt az én fiam, én büszkeségem, ötéves korában már a legtöbb
csillagzatot meg tudta különböztetni, eljegyzettje volt tehát már akkor a tér
tudományának!… S hogy a geometria után a legfontosabbal: az üdv útjainak
keresésével kezdett foglalkozni, ez sem az ő különleges érdeme: ezt sem vál-

2000. október

51

lalta, az ember megmentésének szándéka szinte úgy következett a geometria megmentésének szándékából, mint egyik matematikai képlet a másikból: egymásból levezethetők. (Csodálkozó mosollyal.) Lehetséges, hogy van
az én fiam életének egy olyan törvényszerűsége, amely mindent eleve meghatározott? Az határozta volna meg az életét, hogy képtelenné vált olyasmivel foglalkozni, amivel mások is sikeresen foglalkoztak, képtelenné vált
olyan környezetben élni, ahol nem lehetett első? Na, lássuk csak: a hadmérnöki akadémián megmaradhatott, el is végezhette, mert tanulótársai
között könnyűszerrel első lehetett, hadmérnökként tiszti váll-lapokkal viszont már elviselhetetlenebbé vált számára az élet, mert felettesei elsőbbségének elismerésére kötelezte a szolgálati szabályzat, tehát túl ritka lett ott
számára a levegő, fulladásos rohamai lettek, képtelen lett a legkevesebbre is,
szárazra vetett halként vergődött, képtelennek bizonyult egy lóistálló tervrajzát elkészíteni, menekülnie kellett, menekült is, és feléledt újra a geometria évezredeken át megoldhatatlannak tűnő problémáiban. Így volt, de hiszen pontosan így volt! Megtaláltam a fiam élete meghatározó törvényszerűségét! Milyen egyszerű: katonai feletteseinek jelentéseket kellett írniuk arról, hogy egy egyszerű istállót képtelen megtervezni, ellenben Gaussnak,
a század leghíresebb tudósának el kellett ismernie, hogy geometriai munkájában óriási jelentőségű dolgokra jött rá. (Szünet; vidáman.) Ó, ennek a meghatározó törvényszerűségnek ismeretében minden világos: hát azért dobta
el az én fiam, én büszkeségem magától a geometriát is, miután kitárta előtte
a rejtett kapukat, mert a geometria olyan egyszerű tudománnyá vált, amelylyel most már bárki foglalkozhat… És milyen egyszerű továbbra is: törvényszerű, hogy azonnal az üdvtanba kellett belekezdenie, az embert megmentő, az Isten Országa felé vezető láthatatlan utat megvilágosító tanba, hiszen az elmúlt századok eseményei igazolják, hogy az ember távolodik Istentől, ahelyett, hogy közeledne Hozzá. Hát mindez napnál világosabb!
(Továbbra is vidáman.) Igen, szükségszerű volt, hogy minden úgy történjen,
ahogyan történt, hiába akart volna ő az emberből élni, ő csak az emberért
élhetett, dönteni nem ő döntött, egy megváltoztathatatlan törvényszerűség
határozott meg mindent. (Rövid szünet, majd suttogva.) Mindent tud már
a fiamról, szárnysegéd úr? Remélem, hogy mindent. Megérdemlünk ismét
egy kis zenehallgatást… Hallgassuk a fiam zenéjét. A zenehallgatástól ne
fosszuk meg magunkat. Miért fosztanánk meg, nem igaz?
SCHWARZENBERG: A győztes hadsereg tiszteletére szerzett zeneművekből hallgassunk most meg végre valamit! A győztes hadsereg tiszteletére szerzett zeneművekből… Jogom van hozzá, vagy nincs jogom hozzá?!
BOLYAI FARKAS: Joga van hozzá.
SCHWARZENBERG: Hát ha jogom van hozzá, hallgassuk.
BOLYAI FARKAS: Hallgassuk.

52

tiszatáj

SCHWARZENBERG: Semmit nem hallok.
BOLYAI FARKAS: Énekeljen.
SCHWARZENBERG: Nem tudok.
BOLYAI FARKAS: Akkor szónokoljon.
SCHWARZENBERG: Szónokolni sem tudok.
BOLYAI FARKAS: Hát akkor továbbra is kedvemre való zenét fogunk hallgatni.
Kezdhetem?
SCHWARZENBERG: Nem. Nincs kedvem újabb szónoklatot hallgatni. Meséljen
inkább. Ön a világ legjobb mesemondója, professzor úr!
BOLYAI FARKAS: Sérteget?
SCHWARZENBERG: Hát hogy sértegetném?! Nem szégyen a világ legjobb mesemondójának lenni!
BOLYAI FARKAS: Nem mesét mondok, hanem azt mondom, hogy az én fiam,
az én büszkeségem huszon-egynéhány éves korában, amikor a tiszti egyenruha úgy állt rajta, mint senki máson, és egy zászlóalj minden tisztjét dölyfösen párviadalra hívta ki, s a kora déltől késő estig tartó viadalon egyenként legyőzte őket, s két győzelem között a tisztek bosszantására annyi szünetet tartott, amennyi alatt egy bosszantó nótát kicsalhatott a hegedűjéből,
hej, hogy csüggött rajta minden asszony szeme egy-egy ilyen bravúr után.
SCHWARZENBERG: Ezt már hallottam. Új mesét mondjon, professzor úr.
BOLYAI FARKAS: A legszebb mesét mondom el. Most mondom el a legszebbet.
Azért most mondom, mert most már hiszek ennek a mesének az igazságában. Illő áhítattal figyeljen hát. (Szünet, majd elérzékenyülve.) Jött felé, és
egyre szépült, ahogy közeledett, csak azért szépült, mert látta őt, és mert
közeledett feléje, és ő tudta, hogy az én fiamat és neveltemet, büszkeségemet három-négyezer nő szereti, de egyedül ő olyan, aki egyre szépül, ahogy
közeledik a fiam… Közeledett és szépült, s a fiam vállán a súlyos terhek pihekönnyűvé váltak, amikor csak mentek egymás mellett, éveken át mentek,
messze földről jöttek emberek megbámulni a csodát, hogyan szépül egyre
két ember csak azért, mert egymás mellett mennek, és megjósolták az emberek, hogy szeretkezésükből új Nap fog születni az égre; és megjósolták,
hogy őutánuk már nem lehet úgy, olyan semmi módra szeretni, mint előttük… És hatvan éven át szerethették volna egymást, hatvan éven át szépülhettek volna egyre, és példájukból megtanult volna igazán szeretni az emberiség. (Szünet; gyámoltalanul.) Megbántam, hogy ezt elmondtam… Különben sem mesét kellene mondanom, hanem ki kellene vánszorognom az
utcára, és fel kellene pingálnom a falakra, hogy mi teszi normálissá az embert, mert nagyon egyszerű, egyetlen mondatban kifejezhető, bár a nagyon
egyszerű gondolatokat mindig nehezen értették meg. Ennyi az egész: az
ember akkor ember, ha összes választási lehetőségei közül mindig a legnehezebbet választja. (Hirtelen a szárnysegéd vállára borul; sírósan.) Mi lenne

2000. október

53

most, ha fiamat nem tartaná Isten a kegyelmében? Mi történne most, ha
földi vágyak kielégítése volna legfőbb célja? Ha gazdagságot akarna, ha szeretőket akarna, ha szolgákat akarna? Mi történne most, ha nem tapasztalta
volna meg Isten létezését?… Bocsásd meg, Istenem, hogy kísértettelek, játszadozván a gondolattal, hogy minden eleve elrendeltetett a fiam életében.
SCHWARZENBERG: A fia katona, én is katona vagyok, én megértem a fiát.
BOLYAI FARKAS: Elfáradtam, zenét akarok hallgatni, a fiam zenéjét akarom
hallgatni. Kedves vendégünkkel, a szárnysegéd úrral együtt. Zenét, ami nem
más, mint a fiam szavai. Ó, jaj, nem mostani szavai, hanem régi szavai…
Ó, volt idő, amikor naponta tartott nekem előadást. Ó, most már nem tart.
Ó, régen, a régi szép időkben hatalmas zeneműveket adott elő hangszer nélkül. Hallgassuk e zeneműveket. Legyünk csendben, szárnysegéd úr, hallgassuk illő áhítattal.
Elsötétedik a szín. A felerősödő fényben Bolyai János jelenik meg.
BOLYAI JÁNOS (nagyon csendesen): Ennek a küzdelemnek a célja persze hogy
az, ami minden nagy küzdelem célja: az ember létezése értelmének a visszaadása… Az ember visszavezetése a paradicsomba… Nincs más tan, csak az
üdvnek tana, és nincs más cél, mint az üdv elérése… Az ember vagy összeszedi magát, és képessé válik végrehajtani az elképzelhetetlenül nagy ugrást,
vagy léte értelmét veszti… Ha te győzöl, Karl Friedrich Gauss, akkor az
ember sorsa megpecsételtetett… Világos, hogy ennek a küzdelemnek a legmélyén az van, hogy valamiből élni vagy valamiért élni… Ennek a küzdelemnek ennyi az üzenete: Az ember csak akkor talál vissza a Paradicsomba,
Isten Országába, ha a valamiből való élet kultuszát felváltja a valamiért való
élet kultusza. (Hosszabb szünet, majd élénken.) Még győzhetek, a győzelmemhez csak az kell, hogy az emberek felismerjék, hogy legnagyobb érdekük, hogy megvalósuljon a valamiért való élet kultusza…
Elhalványul, majd felerősödik a fény. Bolyai Farkas egyedül.
BOLYAI FARKAS (előbb bizonytalan hangon, majd egyre határozottabban): Mindenható Istenem, segítsd a fiamat. Add, hogy méltó tanítványok vegyék
körül. Add, hogy milliók olvassák a könyveit… Lesznek követői? Máris sokan követnék, ha lett volna hatalmam arra, hogy összes írásai elolvasására
kényszerítsem legalább hazámfiait, legalább környezetembélieket… Mit
akar a fiam? Ó, a sokezer oldalas írásában nem a geometria bajait orvosolja,
hanem az emberét… Az ember eljátszotta az örökkévalósághoz való jogát,
hát az én fiam visszaszerezteti vele… Amit az én fiam kitalált, az a módszer… Hogyan kell az embert rásegíteni a Hídra, amely az Eget és a Földet
összeköti… Választhatja, fellép-e erre a Hídra? Ha meggyőző a fiam érve-

54

tiszatáj

lése, akkor fellép. Egy emberöltőn át kell ugyan készülődni a nagy ugráshoz, mellyel a Híd elérhető. E készülődésről ír ő tízezer oldalon. Van, akit
egy mondat is meggyőz, van, akit csak a tízezredik. Az egy mondat: Nem
érdemes egy percben könnyelműen feloldani milliárd évet… Arról van szó
e könyvekben, hogy mi ragyog Napnál fényesebben a láthatatlan Égen…
A láthatatlan Ég kereséséről van szó bennük. Megvilágításáról a láthatatlannak. Látni tanít az én fiam… Aki már lát, az üdvözül. Üdvtan: ez a címe hatalmas munkájának… E hatalmas munkájában megpróbálja megoldani az
embert. Megoldja az embert, megoldja.
Elsötétül a szín. A felerősödő fényben Bolyai János dolgozószobája.
Bolyai János, Bolyai Farkas és Schwarzenberg.
BOLYAI FARKAS: Jöjjön, szárnysegéd úr. A fiam fogadja és meghallgatja önt.
Ami fontos, elmondja önnek…
BOLYAI JÁNOS: Mit óhajt megtudni, százados?
SCHWARZENBERG (kardot ránt, Bolyai Jánosra ront): Azt óhajtom megtudni,
hogy valóban szakrális személy vagy-e?! Szakrális királynak alkalmas vagye? Én vagyok az, aki a valódiság próbáját elvégzi. Karddal és nem méreggel,
természetesen… Ahogyan illik. (Idézi Bolyai Jánost.) „És ha kardomnak
egyetlen suhintásával nem leszek képes fejét elválasztani törzsétől, ám legyen: legyen ő az uralkodónk… A meg nem választott uralkodó így, e próbát sikeresen kiállván, valóban törvényes uralkodó lesz.” Emlékszel? Akár
emlékszel, akár nem, most meghalsz! Most kiderül, szakrális fejedelem
vagy-e vagy szánalmas felségáruló?!
A magasra emelt kard kiesik a Schwarzenberg kezéből.
Schwarzenberg mozdulatlanul áll, karja sújtás közben dermedt mozdulatlanná.
Hosszú, valószínűtlen csend. Majd Schwarzenberg üvöltése:
Megbénult a karom, megbénult a karom! Mit tettek velem?!
BOLYAI JÁNOS (Schwarzenberghez siet): Meggyógyítom, fiatalember. Most már
érzi a karját, ugye most már érzi? Most emelje fel a karját. Jól van. Nincs
semmi baj. Elmehet most már. Viheti a kardját is. Vigye csak nyugodtan.
Schwarzenberg összeszedi magát, majd elrohan.
BOLYAI JÁNOS (szigorúan): Apám, te tudtad, hogy rám fog támadni.
BOLYAI FARKAS: Tudtam. De azt is tudtam, hogy kiesik a kard a kezéből.
BOLYAI JÁNOS: Ez nem szolgál mentségedre.
BOLYAI FARKAS Bocsáss meg nekem, fiam.
Sötét, majd függöny.
VÉGE.

2000. október

55

„Nem csak megtalálni kell az Átjárót,
át is kell haladni rajta”
BESZÉLGETÉS KOCSIS ISTVÁNNAL
Majdnem minden drámája történelmi dráma. Történelmi drámák írójának feltehető az
egyik legizgalmasabb kérdés: A drámaíró mennyire veszi komolyan a történelmi hitelességet? Másképpen feltéve: Írás közben megküzd-e egymással a drámaíró Kocsis István és a másik, a történelmi esszék, tanulmányok írója?
Megküzd-e egymással a drámaíró és a történész? Valamikor én is azt hittem, hogy
a drámaíró nyugodtan élhet az ún. drámaírói szabadsággal, azaz nem szükséges tiszteletben tartania a történelmi hűséget. Most már tudom, hogy a drámaírói szabadságot
azok számára találták ki, akik nem ismerik a történelmet. Aki viszont ismerkedni
kezd a történelemtudomány forrásaival (tehát nemcsak történelemkönyvekből ismeri
a történelmet), az rádöbben, hogy a drámaíró képtelen olyan éles, olyan rendkívüli
drámai helyzeteket kitalálni, mint amilyenek a forrásokban lappanganak. Akárhány
példát felhozhatunk erre Attila valóságos uralkodásának történetéből, a Szent Istvánéból, a Szent Lászlóéból, a Zsigmond királyéból, a Báthory Istvánéból. Csak egy baj
van. A XX. századi ember számára kezdenek felfoghatatlanná válni a források. S ha
nem tudja azokat felfogni, mit tehet? A mát vetíti vissza a múltba.
Korunk színjátszása Ön szerint színvonalasabb volna, ha komolyan venné a történelmileg is hiteles drámát? Ha ösztönözné ilyen drámák megírására a színműírókat?
Jelentős lenne, eredeti lenne, talán világhírű, mint Jászai Mari korában. Téma
akadna elég. De figyelembe kell vennünk, hogy a magyar történelem újkora és legújabb kora már elsősorban a közjogi küzdelmek története. Mivel van tele a Mohács
utáni korszak is? Nemcsak végvári harcokkal, hanem nagyon izgalmas közjogi győzelmekkel. Erre is példát hozok majd fel. A Bethlen Miklósét. De már most megjegyzem, hogy még valaminek áldozata a mai magyar történelmi dráma. A trianoni pszichózisnak. A kisebbrendűségi érzésnek. Nem merjük megérteni a történelmi forrásokat. Más gondokat is felsorolok: Nem lehet hiteles és izgalmas drámát írni a kárpátmedencei népek viszonyáról, ha nem ismerjük a nemzetiségi kérdés hiteles történetét.
A drámaíró és az esszéíró küzdelméből ki került ki győztesen?
Szerintem a drámaíró. Úgy érzem, ő határozza meg az esszé- vagy tanulmányírást.
Hiszen a történelem tanulmányozására elsősorban az ösztönzött, hogy elégedetlen
voltam drámáimmal, illetve drámavázlataimmal. Vagy más következtetést is le lehet
vonni? Lássuk, mi történt: A drámaíráson kívül eleinte csupán a történelemhamisítás
leleplezésével foglalkoztam. Elsősorban a magyarellenes román történelemhamisítás
rejtélyeit próbáltam megfejteni. Amit minderről legfontosabbnak és legsürgősebbnek
tartottam megírni, az olvasható az 1991-ben Budapesten megjelent Történészek a kereszten című dokumentumregényemben. E könyvem magyarországi fogadtatása – különösen annak a felismerése, hogy a magyarországi magyarság kevésbé ismeri a magyar
nemzet igazi, hiteles történelmét, mint az erdélyi magyarság – késztetett aztán arra,

56

tiszatáj

hogy könyvemet terjedelmes történelmi tanulmánnyá dolgozzam át. 1994-ben fejeztem be A meztelen igazságért című könyvemet, melyben a lehető legtárgyilagosabban
igyekeztem összefoglalni a magyar-román viszony megromlásának valódi történetét.
E könyvet elsősorban azoknak ajánlottam, akik az erdélyi magyarság megmaradásáért
folytatott küzdelmükben történelmünk kevésbé ismert vagy meghamisított tényeire is
hivatkozni óhajtanak. (1996-ban jelent meg a könyv második, javított kiadása.)
E könyvek írása közben vált számomra nyilvánvalóvá, hogy a magyar történelemtudomány egyetlen kérdését sem lehet az összefüggésekből kiragadva tárgyalni, így a magyar-román ellenségeskedés születése és kiéleződése körülményeit is csak az képes
felfogni, aki megismerkedik a magyar közjogfejlődés sajátosságaival, a történelmi magyar közjog minden kérdésével, a legsajátosabbakkal is. Utóbbiak közül a Szent-Korona-tan közjogi fogalmának a tanulmányozását tartottam legfontosabbnak. A Szent
Korona tana című könyvem 1995-ben jelent meg, második, javított és bővített kiadása
pedig 1996-ban. E könyv vitáin döbbentem rá, hogy a magyar olvasó számára nemcsak
azért tűnik felfoghatatlannak a Szent Korona közjogi fogalma, mert negyven éven át
mindent elkövettek a szovjet helytartók, hogy a történelmi magyar alkotmányt elfeledtessék vele, hanem azért is, mert a Szent Korona misztériumának nagyon is bonyolult kérdésköreit sem ismeri már. Többek között ezért tartottam fontosnak
A Szent Korona misztériuma című könyv megírását. (1997-ben jelent meg.) Ámde
a Szent Koronáról szóló második könyv írása közben már sejtettem, hogy egy harmadik megírását is vállalnom kell. Talán már akkor megsejtettem ezt, amikor először
leírtam, hogy a Szent Korona a történelmi magyar közjogban nem más, mint a régi
korok szakrális királyának a jogutódja. A szakrális fejedelem című könyvem 1999-ben
jelent meg. Közben tíz drámám jelent meg két kötetben. Hozzátenném az elmondottakhoz, hogy könyveim közül a legfontosabbaknak a következőket tartom: A nagy
játékos (Drámák. Budapest, 1976), Drámák (Kolozsvár, 1978), Megszámláltatott fák
(Drámák. Budapest, 1981), Széchenyi István (Monodrámák. Budapest, 1984), A tizenkettedik lánc (Regény, Budapest, 1986), Történészek a kereszten. (Budapest, 1991 és 1994),
A meztelen igazságért. A magyar-román viszony megromlásának története (Budapest,
1994 és 1996), A Szent Korona tana (Budapest, 1995 és 1996), A megkoronázott (Drámák. Miskolc, 1996), A Szent Korona misztériuma (Budapest, 1997), Árva Bethlen Kata
(Drámák. Miskolc, 1998), A szakrális fejedelem (Budapest, 1999).
A Magellán című drámájában írja, hogy „nemcsak megtalálni kell az Átjárót, át is kell
haladni rajta!” Ars poeticának is tekinthetjük ezt a gondolatot?
Amit ebben a mondatban elmondtam, az nem új gondolat, az már az Evangéliumban is benne van. Hogy is mondja a Hegyi beszéd? „A szűk kapun menjetek be! Tágas
a kapu és széles az út, amely a romlásba visz – sokan bemennek rajta. Szűk a kapu és
keskeny az út, amely az Életre vezet – kevesen vannak, akik megtalálják.” Magellánt
egyébként én kora rendkívüli személyiségének, a nagy kivételnek tekintem. Ki is ő
a drámában? Egy olyan vezető, aki miután lever egy lázadást, önmagát is legyőzi. Ez
érthetőbbé válik, ha a következőket is figyelembe vesszük: Magellán az egyik utolsó
lovag. Nem olyan, mint Don Quijote, ugyanis Magellán igazi lovag. Hogy is van ez?
A következőket tartom a legfontosabbnak: Hős az, aki ellenfeleit legyőzi; lovag az, aki
nemcsak ellenfeleit, de önmagát is legyőzi. A valódi lovag szakrális személy, úgy is
mondhatnánk, hogy szakrális fejedelem trónus nélkül. (Ilyen értelemben az első ismert
lovag, akármennyire hihetetlen, nem másvalaki, mint Szókratész.) A lovag is Híd

2000. október

57

környezete és az Ég között. Magellán keresztény lovag. Az Úr Jézus útján jár. Ez
utóbbi állítást nehogy leegyszerűsítsük. Legalább a következőket vegyük tekintetbe:
Az Úr Jézus Útja az Ég kapuja felé vezet, az Ég nyitott Kapuja felé. Éppen azért nehéz
az Utat megtalálni és azért nehéz járni rajta, mert ez az Út éppen ott találkozik az
Éggel, ahol az Ég kapuja nyitott. Hogy a lovag valóban szakrális személlyé váljék, meg
kell találnia az ösvényt, amely őt az Úr Jézus útjára vezeti, majd meg kell tanulnia
méltóképpen járni az Úr Jézus útján. Milyen az az ösvény, amelyről beszélünk?
A lovagi lét központjában mi áll? Önmaga legyőzésének a szüntelen gyakorlása. Nevezhetjük ezt az önmegtagadás útjának, de nevezhetjük a tett útjának is. És ezért mondhatjuk joggal, hogy lovag az, aki nemcsak ellenfelét, önmagát is legyőzi. Az ellenféllel
vívott küzdelemben is legalább olyan fontos a lovag számára önmaga legyőzése, mint
az ellenfélé; a harcoló lovag egyszerre küzd meg önmagával és az ellenféllel: a saját
félelmét legyőzvén válik legyőzhetetlenné. Magellán, mint mondottam, leveri a lázadást, aztán legyőzi önmagát: azt az önmagát, aki bosszút állhatna. Hozzáfűzném még
az elmondottakhoz, hogy a lovag-lét eléggé felfoghatatlan már a XX. századi ember
számára. De már az újkor embere számára is. Ezért a régi lovagokról, lovagrendekről
ma már könnyebb lenne vígjátékot írni. Hisz rengeteg az olyan új lovag, aki nem is
tudja, mit jelentett lovagnak lenni. Az Igazi Lovag ugyanis ugyanolyan ma is, amilyen
a középkorban volt: Lovag az, aki önmagát is legyőzte. Mindezen semmit nem változtat
az a tény, hogy a mai lovagrendek többségében erről már hallani sem akarnak, hiszen
aki a lovagi lét értelmét nem veszi tekintetbe, de lovagi köpenyt ölt, az nem modern
lovag, hanem egyszerűen képmutató.
Az utóbbi évtizedekben Magyarországon kevés igazán jelentős dráma született, ezzel
szemben Erdélyben virágkorát éli ez a klasszikus műnem. Mi lehet ennek az oka?
Mindenekelőtt bevallom azt, igen szívesen, hogy meghatározó élményem az erdélyi színjátszással való találkozásom. Kedvenc színházam a szatmári volt. Ennek egyszerű a magyarázata: szívesen és magas színvonalon mutattak be e színházban új magyar drámát. Hány bemutatóm is volt ott? Fél tucat? Mind ősbemutatók. Gyöngyösi
Gábor, Kovács Ádám, Kovács Ferenc rendezték ott annak idején a legjobb előadásokat. Azok közé tartoztak, akik szívesebben rendeztek új magyar drámát, mint divatos
külföldit. A szatmári színház tagjai voltak akkor a nagy színészegyéniségek: Zsoldos
Árpád, Ács Alajos, Nyiredi Piroska, Boér Ferenc. Még sorolhatnám. Ma milyen az
erdélyi színjátszás, milyen az erdélyi dráma? Én abból indulnék ki, ami az erdélyi
színjátszást, az erdélyi drámát ma is meghatározza. A legfontosabb, hogy Erdélyben
a színházba járó közönség hagyományőrzőbb és igényesebb, és így a színház sem kényszerül elidegenedni önmagától. Az erdélyi közönség történelmi érdeklődésű. És jobban
is ismeri a magyar történelmet, mint a magyarországi magyarság. A másik oka a drámához való másfajta viszonynak az erdélyi magyarság élő önvédelmi ösztöne. Védekezik a megsemmisülését elősegíteni akaró állami törekvések ellen. Drámát él át, és e drámában nem óhajt vesztessé válni.
Az erdélyi színházba járó magyar tudja azt, hogy nemcsak magyar trianoni pszichózis létezik, hanem a magyarnál sokkal erősebb nem magyar trianoni pszichózis. De
ha a román trianoni pszichózist nem ismerjük, akkor nem ismerhetjük a maga mélységében az erdélyi drámai helyzetet, következésképp az erdélyi magyarnak a drámához
való viszonyát sem, beszélnem kell tehát erről is. Mi a legjellemzőbb? A magyar nemzet és a kárpát-medencei nem magyarok viszonyát Trianon után a trianoni pszichózi-

58

tiszatáj

sok határozzák meg. Mi is a trianoni pszichózis? A trianoni pszichózis, különösen
a nem magyar – a román, a szlovák, a szerb – trianoni pszichózisok kérdése tulajdonképpen nem is közelíthető meg, ha csupán a racionális összefüggéseket vesszük tekintetbe. Igen, nagy tévedés azt feltételezni, hogy a szlovák, román vagy szerb agresszív
nacionalista minden cselekedete mögött ésszerű politikai meggondolás áll. Aki a nem
magyar trianoni pszichózisokat nem tanulmányozza elmélyülten, az sose fogja megérteni, hogyan alakulhatott ki a legésszerűtlenebb és legindokolatlanabb gyűlölet:
a szomszédos országok nemzeteinek magyargyűlölete. A nemzeti identitás zavarainak
– mint amilyen a trianoni pszichózis – tanulmányozása közben felfoghatatlannak tűnő
dolgokra is rájöhetünk, például arra, hogy a nemzetek viszonyában az agresszió nem
feltétlenül agresszióra válasz, s hogy engesztelhetetlen gyűlölet lelkiismeret-furdalásból
is nőhet ki.
Könnyebb válaszolni arra kérdésre, mi a trianoni pszichózisok kialakulásának közvetlen oka: A román, szlovák, szerb trianoni pszichózisok kialakulásának az az oka, hogy
az ún. utódállamok körülbelül kétszer akkora területet kaptak Magyarországból, mint
amekkorára számítottak. Nézzük román vonatkozásban: Eddig a román nemzeti mozgalmak célja a román nemzeti egység megteremtése. E cél 1920-ban megvalósult. Ám
nemcsak e cél valósult meg. Románia több mint kétszer akkora területet kap 1920ban, mint amekkorára a román irredenták számítottak a világháború előtt. (Ők nagyjából az 1940. évi határrevízió, az ún. második bécsi döntés alkalmával meghúzott, etnikainak tekinthető határokat tartották elfogadhatónak és kiharcolhatónak.)
A 1372000 km2-es Románia váratlanul és mindenki, a román politikusok számára is
érthetetlenül 295 000 km2-es országgá válik. És az új ország nem nemzeti állam, hanem
soknemzetiségű. A románság az összlakosságnak kb. 65%-át teszi ki. A román politikusnak elég a térképre néznie, s máris erősödik a trianoni pszichózisa. A szerb és
a szlovák trianoni pszichózis úgy alakul ki, mint a román. A trianoni igazságtalanság
kiváltotta lelkiismeret-furdalásuktól az ún. utódállamok politikusai miképpen szabadulhatnak? Könnyedén. Úgy, hogy hagyják, hogy lelkiismeret-furdalásuk agresszivitássá alakuljon át. Agresszivitásukban aztán mit tehetnek? Agresszív nemzeti célt fogalmaznak meg. Ez az elsőrendű nemzeti cél: a Magyarországtól igazságtalanul elvett
területek magyarságának megsemmisítése. (A cél lélektani alátámasztása: Ha e területekről eltűnt az utolsó magyar is, elfelejtik, mi is váltotta ki lelkiismeret- furdalásukat.)
És a magyar trianoni pszichózis? A magyar trianoni pszichózis mélységét az határozza
meg, hogy már 1920-ban is nyilvánvaló volt mindenki előtt, hogy a történelmi Magyarország feldarabolása nemcsak hogy nem volt sem szükségszerű, sem ésszerű, de
teljesen váratlanul érte az ország lakosságát. Hisz ellentétben állt a meghirdetett (és
Magyarországon komolyan vett) önrendelkezési joggal. Ez persze nem azt jelenti,
hogy Magyarország feldarabolásának a veszélye nem állt fenn. De a történelmi Magyarország megmaradt volna (egészében vagy majdnem teljes egészében), ha a győztes
Wilson ragaszkodik eszméihez, elveihez, nyilatkozataihoz. Az önrendelkezési jog
alapján megtartott népszavazás Magyarországra nézve kedvező eredménnyel végződött
volna. Mindenki sejtette, hogy ezért nem tartották meg. Fentiek ismeretében azt
mondhatjuk, mi sem természetesebb, mint a magyar trianoni pszichózis. Megnyilvánulási formái közül a legismertebb és egyik legkárosabb, hogy történészeink és közjogtörténészeink a felfoghatatlan új helyzetet visszavetítik a múlt évszázadaiba. És ezzel
megteremtik az új típusú magyar politikust. Azt, aki kishitű, aki kisebbrendűségi érzés
rabja. (Mint a trianoni pszichózis többi áldozatainak lelkéből, az övéből is minden

2000. október

59

hitet kiszorít a bizonytalanság és igazságtalanság és gátlástalanság meghatározta új hit.
Az új hit, ami a hitetlenség.)
Más, az erdélyi drámaírást és színjátszást meghatározó kérdések: Az a legfelfoghatatlanabb, hogy a Trianon igazságtalanságában való hit erősebben befészkelte magát
a románok, szlovákok, szerbek lelkébe, mint a magyarokéba. Nem mintha beszélnének
róla. Mélységes hallgatásba burkolják, sőt tiltakoznak, ha valaki a Trianon igazságtalanságáról beszél. Nem, nem beszélnek róla, de ez a hit – és e hitből kinőtt trianoni
pszichózis – határozza meg magatartásukat. Igen, a mai románok is nehezen fogják fel,
hogy 1920 előtt Magyarország területe (Horvátország nélkül) 282 000 km2 volt, Trianon után 93 000 km2, Románia területe pedig 1920 előtt 137 000 km2, ám 295 000 km2
Trianon után. Ez az összehasonlítás csak azért okoz gondot persze, mert akárhogy
számoljuk, a magyarság és románság lélekszáma akkor azonos ebben az öreg Európában: kb. 11 milliós mindkettő. Nem tűnik túlságosan indokoltnak, miért is lett a magyarok közepes nagyságú országából kicsi, a románok kicsi országából pedig közepes
nagyságú. Különösek a megnyilvánulási formái a trianoni pszichózisnak. A székelyföldi magyarok tudják legjobban, hogy mi a román trianoni pszichózis. Mert ott vannak minden székely városban a trianoni pszichózis legfelfoghatatlanabb emlékművei.
Azok a román görögkeleti templomok, amelyeket azért építettek minden székely
város főterére, mert e városoknak nem volt román görögkeleti lakosságuk. Felfoghatatlan. Templomokat építettek nem létező hívők számára. Ám ez éppen a legérthetőbb
tette a román trianoni pszichózisnak. Jöjjünk közelebb a mához. Az 1990. év márciusi
marosvásárhelyi pogromot is azért szerveztette meg a román politika, mert nem tudott ellenállni erősödő trianoni pszichózisa ösztönzésének. Mit sugalmazott? Hogy
meg kell akadályozni a magyar-román barátság megszületését. Miért? Kiknek árt a
magyar-román barátság? Csak azoknak, akik elsőrendű román nemzeti célnak még
mindig az erdélyi magyarság felszámolását tartják. Egy ellenséget könnyebb kiirtani,
mint egy barátot. Ilyen egyszerű ez egyébként. De hogyan minősíthetjük azt a tényt,
hogy ugyancsak a trianoni pszichózis ösztönzésére megtiltották a román népnek, hogy
megismerkedhessen saját múltjával? Miért is? Történelemhamisítással próbálják igazolni, hogy kétszer akkora területet kaptak Magyarországból, mint amennyi az etnikai
elvvel igazolható volna. Így nincs valódi történelemtudomány Romániában. Az egyetemek többségének történelemtudományi tanszékein a történelemhamisítás művészetét oktatják. Kinek használ ez? Örömmel fűzöm hozzá előbbiekhez, hogy vannak már
olyan román történészek, akik az igazmondás vállalását sürgetik. Ilyen Lucian Boia
bukaresti egyetemi tanár. Könyvei közül elsősorban az Istorie şi mit în conştiinta
românească címűre hívom fel a figyelmet. Megjelent Bukarestben 1997-ben. A román
történelemhamisítást leleplező könyve méltó válasz arra a kérdésre, hogy kinek használ az, hogy a romániai egyetemek történelemtudományi tanszékei többségén a történelemhamisítás művészetét oktatják. A trianoni pszichózisok határozzák meg a nemzetiségi autonómia körüli felfoghatatlan bonyodalmakat is. Miért félnek a nemzetiségi
autonómiától? Meg attól, hogy Erdélyben magyar egyetem legyen? No, nem azért,
mert tartanak az önrendelkezési jog alapján végrehajtandó határmódosítástól. Az elsőrendű nemzeti célt féltik. Félnek, hogy a kollektív jogok, az autonómia megteremtik
a feltételeit a Magyarországtól elcsatolt területek magyarsága megmaradásának. És akkor mi lesz az elsőrendű nemzeti céllal? A sok nemzetiségű ország egynemzetűsítése
miképpen fog megvalósulni? Trianon előtt már legalább félévszázados volt a román,
szerb, szlovák irredenta mozgalom. E mozgalmak küzdöttek Magyarország feldarabo-

60

tiszatáj

lásáért, de sosem hittek abban, hogy az etnikai elvet figyelembe sem véve fogják feldarabolni. Sosem álmodtak román irredenták arról, hogy például Szatmárnémeti,
Nagyvárad azért fognak Romániához kerülni, mert nem volt ugyan jelentős román
lakosságuk, de volt vasútvonala, s a szlovák mozgalom vezetőinek sem jutott Trianon
előtt sosem eszébe, hogy Csallóköz majdnem színmagyar vidékként azért fog teremtendő országukhoz kerülni, mert amellett, hogy magyarok lakják, igen jó gabonatermő vidék. De minél több képtelenségét ismerjük meg a trianoni diktátumnak, annál
kevésbé tűnik számunkra felfoghatatlannak, hogy a Trianon igazságtalanságában való
hit erősebben befészkelte magát a románok, szlovákok, szerbek lelkébe, mint a magyarokéba. A trianoni pszichózissal magyarázható, hogy – akármennyire hihetetlen –
a román alkotmányban ma, 1999-ben is szerepel a népirtásra való felszólítás. Hogy
is van ez a hatályos román alkotmány annyiszor hivatkozott első paragrafusában?
A veszedelmes, de ártatlannak látszó paragrafus (1. szakasz, 1.§) nem az, ami, hanem
ellenkezője is annak, mint ami, és a következő szavakból áll: „Románia [azaz a Trianonban létrehozott harmadik sok nemzetiségű birodalom] szuverén és független, egységes és oszthatatlan nemzetállam.” Magyar diplomata jelenlétében is hivatkoznak rá,
érvelnek vele, és a magyar diplomata bólogat hozzá. Ha például a vezető román politikusok egyike azt állítja, hogy támogatná a kolozsvári magyar egyetem újjáteremtését,
de sajnos nem teheti, mert gúzsba köti kezeit az alkotmány első paragrafusa, akkor
a magyar diplomata szinte együttérzően mosolyog, pedig csak annyit kellene megvilágosítania, mi az összefüggés a magyar egyetem és az alkotmány 1. paragrafusa között. Az
összefüggés nyilvánvaló: Az alkotmány 1. paragrafusa valóban tiltja a kolozsvári magyar egyetem újraindítását. Miért tiltja? Azért, mert az alkotmány 1. paragrafusa kötelezővé teszi az erdélyi magyarság teljes felszámolását. A román alkotmány első paragrafusa felszólítás az etnikai tisztogatásra, és román politikus mégis mer hivatkozni rá?
– ámuldozhatunk. Igen, e paragrafus a legcinikusabb felszólítás az etnikai tisztogatásra,
és mégis hivatkoznak rá. E paragrafus ugyanis kétértelmű. Gyakorlati értelmezése
(ahogyan Romániában a magyarbarátot játszó román politikus is értelmezi): Romániában mindenki román, aki nem az, annak azzá kell válnia. Az egyetem példájánál
maradva, fogalmazzuk meg következményként: Ha lesz magyar egyetem, az erdélyi
magyarság nem kényszerül románná válni vagy kivándorolni, következésképp alkotmánysértő a magyar egyetem újraindítása. Másik példa: Amikor a Székelyföld autonómia-statútumának megfogalmazói le merték írni, hogy „Székelyföldön a magyar
nyelv egyenrangú az állam hivatalos nyelvével”, akkor a „demokratikusan gondolkodó” román politikusok ugyanazt a vádat hangoztatták, amit a szélsőjobboldaliak:
a székelyek képviselői megsértették az alkotmány 1. szakaszának 1. paragrafusát, hisz
meg merték fogalmazni, hogy nem akarnak elrománosodni, nem óhajtanak a román
etnikai nemzet tagjává válni. Álcázó értelmezése a román alkotmány 1. paragrafusának: Románia úgy egységes nemzetállam, hogy a nemzetiségek létfeltételei megmaradnak, azaz Románia is elismeri a politikai nemzet fogalmát. Csakhogy éppen erre kellene méltóképpen rákérdeznie az ENSZ vagy a magyar diplomácia méltó képviselőjének, hiszen nyomban kiderülne, hogy Romániában nem is ismerik a politikai nemzet,
hanem csak az etnikai nemzet fogalmát. Az egyetemi jegyzetekbe nem azt írják bele,
hogy például a székelység mint a magyar etnikum része a román (politikai) nemzetnek, hanem azt, hogy a székelyek mint „elmagyarosodott és visszarománosítandó”
román népesség tagja a román (etnikai) nemzetnek. A román szakirodalomban Erdély
összmagyarsága sem a román politikai nemzet része, hanem a román etnikai nemzet-

2000. október

61

nek oly népcsoportja, amely egyelőre magyarul beszél. Hát csoda, hogy az erdélyi
magyarság oly súlyos drámai helyzetet él át? Mindazonáltal számtalanszor megkérdezzük: Mit jelent az erdélyi magyarok számára magyarnak lenni, miért érdemes Erdélyben magyarnak lenni? A régi eszményekhez hűséges erdélyi magyar így gondolkozik:
Ki Erdélyben a magyarságát vállalja, az tudatosan áldozatot vállal. Megvilágosító áldozatot? Beavató áldozatot? Válasza: Aki ma Erdélyben a magyar létet választja, Isten
felé közeledik. Isten közelségében erőssé, legyőzhetetlenné válik. Isten tekintetében
változik át szén-minőségűből gyémánt-minőségűvé.
Kedvenc műfaja a monodráma. Miért?
Nem kedvenc műfajom. Akkor kényszerülök monodrámát írni, amikor a történelmi hitelesség megsértése nélkül a drámai hős számára nem találok méltó ellenfelet.
Több drámáját újraírja. Ez a szokása nem új. Már a hetvenes évek végén, nyolcvanas
évek elején „újraírt”. Mi ennek az oka?
Az igazságot, úgy látszik, nem könnyű megközelíteni. Ha úgy érzem, hogy egy
drámai helyzet igazságához közelebb kerültem, akkor ismét kedvem kerekedik foglalkozni vele. Most éppen Stuart Máriáról írtam egy új drámát. Miért éppen róla? Mert
korának egyik legnépszerűbb uralkodója, ráadásul legtehetségesebb, leghivatottabb,
ám hatalmával nem él olyan körülmények között, amikor a hatalommal csak visszaélni lehet. De nem azért, mert nem szép dolog hatalommal visszaélni; tudván tudja,
hogy aki a hatalommal visszaél, annak nincs valódi hatalma. Valódi király akar lenni,
és mert tudja, hogy machiavellistaként nem a valódi király, hanem a szánalmas álkirály
kormányoz, ő nem hajlandó machiavellistává válni akkor sem, ha ettől földi élete függ.
Egyetlen kérdés fontos számára: Isten kiválasztja-e őt valódi uralkodónak. És várva
várja, hogy Isten jelt adjon. Ki akarja érdemelni Isten arcának megpillantását. Tragédiája: képtelenné válik betölteni hivatását, de nem azért, mert méltatlan, hanem éppen
ellenkezőleg. Drámájában ugyanis az történik, hogy azt fogadnák el uralkodónak, aki
képes a Machiavelli-féle fejedelem kisszerű szerepét ügyesen alakítani. Nem tud úgy
uralkodni, ahogy elvárják tőle. Tulajdonképpen arról van szó, hogy az örökkévalóságra függesztvén tekintetét, vereségében is diadalmaskodik: vereségében nem megsemmisül, hanem belép az örökkévalóság kapuján. Kiállja a legnagyobb próbát.
Nem beszéltünk eddig azokról a drámáiról, amelyeknek főhősei művészek.
Dérynéről, Jászai Mariról és Vincent van Goghról írtam drámát. Van Goghról miért
írtam kettőt is? Egy több személyest és egy monodrámát? Van Gogh azt mondja el
képeiben, amit nem tudott szavakkal kifejezni prédikátor korában. Hogy az Ég kapuja
nyitott. Fénynél erősebb fénnyel világít az Út, amely az Ég nyitott kapuja felé vezet,
és az emberek mégsem látják. Miért nem látják? Mert hamis fényt látnak. Ebben a hamis fényben az látszik igazinak, ami hamis. Mit „prédikál” képeiben legkétségbeesettebben? Az ember elkövette a legnagyobb bűnt önmaga ellen: elfelejtette a hamis
és a valódi fény megkülönböztetésének a titkát. A dráma Van Goghja megsejti, hogy
a prédikátor Van Goghnak, a festő Van Gogh által legyőzöttnek volt igaza: csak az
lesz képes a hamis és a valódi fényt megkülönböztetni, aki önmagát is legyőzi.
Alapkérdéssé válik ezért a monodráma Van Goghja számára is, hogy tulajdonképpen
mit jelent önmagunkat legyőzni. Tudja, hogy ennek olyan egyszerű megfogalmazása is
van, hogy aki önmagát legyőzi, csak az a győztes, és mint győztesnek éppen a látás
a jutalma, s mindabból, amit lát, az a leglényegesebb, ami pontosan ellenkezője annak,

62

tiszatáj

amit „vakságában” látott: látja az időtlenség mellett a jelen idő szánalmasan zsugorodó
éveit, az örökkévalóság mellett a percet, és látja azt az önmagát is, aki – akármennyire
hihetetlen most már számára – évtizedeken át a percet választotta, illetve az egy garast
választotta a milliárdszor milliárd arany helyett, és természetesen nemcsak az Utat
látja az út mellett, hanem az Életet is az élet mellett, és semmin sem csodálkozik
nagyobb csodálkozással, mint azon, hogy oly hosszú ideig nem fogta fel, mit értett
azon az Úr Jézus, hogy aki ragaszkodik az élethez, az elveszíti az Életet, azaz
megszokottá az vált számára, hogy a milliárdszor milliárd aranyat adja oda egy
garasért. Aki a percnek él, az persze hogy megtagadja az Örökkévalóságot, de Van
Gogh reménykedik: Aki az ő képei által rádöbben arra, hogy az élet mennyire
jelentéktelen az Élettel szembeállítva, arra az élet valóban káprázatos varázslatai nem is
lesznek már hatással, az képessé válik az Örökkévalóságot választani a perc helyett,
a milliárdszor milliárd aranyat az egy garas helyett, az tehát megmentheti önmagát.
A baj csak az, hogy bár Van Gogh minden képén valóban az Ég nyitott kapuja izzik,
a prédikátor-művész kortársai azt nem ismerhetik fel, mert képei fénye valódi fény, s az
„az utcai tárlatnézők” számára éppúgy érzékelhetetlen, mint az Ég fénye. Ezért a festő
Van Gogh is átéli a bukott prédikátor Van Gogh sorsát. De a prédikátor-festő tovább
küzd, mert már semmi sem rettentheti meg: „Miként a világ, ő maga is, Vincent van
Gogh, a maga gyarlóságában, esendőségében, a képei védelmében áll. Legyőzhetetlen,
megsérthetetlen, megalázhatatlan a képei védelmében. Megvédik őt a képei bármely
körülményben: erősebbek, mint a fegyveres legények. A képei, a háta mögött álló és
nem a képtárak falain függő képei. Aki pedig követ hajít védekezésül Vincent van
Gogh egyre érthetőbbé, ellenállhatatlanabbá, varázserejűvé váló szavai ellen, az hiába
dobja a követ: a kő a képekig nem érhet el, a képei védelmében nyugodtan álló
Vincent van Goghig nem érhet el. Mert a képek szénné szelídítik a követ. A szénné
szelídített kő pedig elég, még mielőtt a képekhez érne, elég a levegőben.”
Színésznőhőseim drámai monológjaiból, gondolom, kiderül, mit tartok fontosnak
elmondani a drámáról, a színházról, a színház és a drámaíró viszonyáról. Idézném,
amit Déryné elmond saját drámájáról: „Tulajdonképpen semmi más nem történt – csak
megvalósult a rémálmom. Énekeltem egy áriát, megteremtettem vele egy téglát. Téglát
téglára énekeltem. Azután gerendákat énekeltem, azután tetőcserepeket, végtére egy
gyönyörű táblát énekeltem a gyönyörű épület homlokzatára, táblámra a legszebb
szöveget: Magyar Nemzeti Színház. Elfáradtam énekemben, elaludtam fáradtamban,
s rémtörténetet láttam álmomban: Állt gyönyörű szép színházam, győzedelmesen, kihívóan, a világ minden épületét elhomályosította ragyogása. Fényárban fürdött épületem, hullottak örömkönnyeim, ahogy megbámultam. Örömömben körbetáncoltam
a magas, büszke falakat. Aztán mint egy Nagy Sándor vagy egy Napóleon győztes hadjárat után bevonul a meghódított tartományba, vonultam én is diadalittasan Épületembe. A művészbejáró előtt álltam, senki ajtót nem nyitott, nyújtottam hát kezem
a kilincs felé. És nem volt kilincs. Szaladtam a díszbejárathoz, annak az ajtaján sem
volt kilincs, rohantam tovább, de egyetlen bejárat egyetlen ajtaján sem volt kilincs.
Egyik ajtótól rohantam a másikig, dörömböltem kétségbeesetten ajtóimon, senki ki
nem nyitotta, belülről hallatszott a közönség zsivajgása, másik pillanatban már a leghíresebb színművek és operák részletei, de a következő ajtónál már a színészfülnek legkedvesebb zene: a taps. Én dörömböltem kétségbeesetten, míg fel nem ébredtem dörömbölésem éktelen zajától.” A monodráma-hős Jászai Maritól pedig talán elég itt
idéznem esti imáját: „Méltó, valóban méltó, Neked is tetsző, Téged is szolgáló további

2000. október

63

küzdetem lehetőségét add meg nekem, Mindenható Istenem, miképpen fenn a színpadon, azonképpen lenn a földön is. Ámen.”
Jászai Mari esti imája méltó befejező része lehetne ennek az interjúnak, de talán még
méltóbb lenne, ha a drámaíró csak azért is egy nagy színházi élményét mesélné most még el.
Azt mesélem el most legszívesebben, hogyan gyújtotta fel Zsoldos Árpád, korunk
egyik legjelentősebb színművésze a Bolyai János estéje című darabom előadása közben
a színházat. Sietek megjegyezni, hogy természetesen nem az volt az én nagy élményem,
hogy Zsoldos felgyújtotta a színpadot, hanem ami utána következett. Egy láda mögé
rejtett égő gyertya várta, hogy Zsoldos a darab végén felemelje. De Zsoldos a játék
hevében felrúgta a ládát, éppen a felvonás közepén, s a felborult gyertya lángja belekapott egy szőnyegbe. A szőnyeg először csak füstölgött, és Zsoldos Árpi barátomat
ez egyelőre nem is zavarta, mert a huzat a nézőtér felé terelte a füstöt. A nézők egy
része elkezdett köhögni, de senki nem menekült. Eleinte nem értettem, miért nem tör
ki a pánik. Aztán hirtelen tudatosult bennem, hogy a jelenlévők annyira hisznek a Színházban, hogy eszükbe sem jut, hogy a fojtogató füst netalántán nem a rendező
akaratából száll feléjük. Valaki azért megjegyezte nem egészen komoly felháborodással
a hangjában, azaz a rendező meghökkentő konzervativizmusát is méltányolván, hogy
azért kíméletesebb lehetne a rendező úr a publikummal, s hogy már csak a valódi tűz
hiányzik a színpadról. És akkor felcsapott a láng is. Ekkor se menekült senki, talán
éppen a közbeszólásnak köszönhetően. Ámde Zsoldos Árpád ekkor idegesen megtorpant, s az új, a szokatlan, a zavaró új fényforrás felé fordult. Azonnal felfogta, hogy ég
a színpad, de nem menekült. Igen ám, de rémületemre, a tüzet sem kezdte el oltani.
Sőt, mintha mi sem történt volna, folytatta az előadást, s csak három vagy négy perc
múlva – mely percek akkor óráknak tűntek, legalábbis számomra – kezdte el a tűz
oltását, mégpedig a szöveg ritmusára. És sikerrel, szerencsére. Előadás után mindazok,
akik tudtuk, mi történt – Ács Alajos direktor úr, Gyöngyösi Gábor rendező úr és
szerénységem – rohantunk nyomban a Zsoldos öltözőjébe, hogy számon kérjük a művész úrtól, miért nem kezdte el azonnal a tűzoltást. A Zsoldos válasza a következő
volt: „A darab a hibás, amikor felfigyeltem a lángra, tűzoltáshoz nem volt jó a szöveg.
Amikor a szöveg alkalmassá vált rá, nyomban cselekedtem.” Azóta hiszek a Színészben. De nemcsak én, hiszen a színpadra berohanni akaró tűzoltót azzal a mondattal
tartotta vissza az ügyelő – a tűzoltó kiengesztelése néhány üveg konyakomba került –,
hogy mit izgul, egy jó színész mindent megold.
Budapest, 1999. augusztus 10.

Erdélyi Erzsébet - Nobel Iván

TANULMÁNY
FÜZI LÁSZLÓ

A Tanu
Történések
Németh László „kilépése” az irodalomból legalább két iránytól való elfordulást jelentett, az egyik irány a Nyugaté volt (itt természetesen Babits alakja volt a meghatározó, Németh számára mindenképpen), a másik az újabb irodalomé, a fiatal irodalomé, melyet nem sikerült nemzedékké kovácsolnia. Ez a fiatal irodalom több irányba
ágazott el, bomlott szét, Németh szinte mindegyik iránnyal kapcsolatot tartott, a népiség irányába tájékozódókkal éppen úgy, mint a korszerűség jellemzőit keresőkkel.
Ő maga általában a Babitscsal való szakítást hangsúlyozta, ezt emelte meg, ennek drámaiságáról írt, önmaga mitológiájának fontos elemévé növesztette, ám a fiatal írótársaival való szakítás is megviselte, s számára feltehetően ez bírt meghatározó jelentőséggel,
hiszen a saját különállására döbbenthette rá, arra, hogy saját gondolkodása, szereptudata és szerepvállalása és a fiatal írók gondolkodása, szereptudata és szerepvállalása
között különbség mutatkozik, s hogy ezt a különbséget ő, a nemzedékszervező, a „magyar szellemi erők organizátora” akinek energiája a korábbi időszakban a nemzedékszervezésben kötődött le, nem tudja feloldani. A Tanu, utalt erre Németh is, éppen
a nemzedékszervezés sikertelenségéből nőtt ki…
A kivonulás Némethnél mindig a közéletből a munkába való visszahúzódást jelentette, az írás előtérbe kerülését a közélettel, a „mozgalommal”, a nemzedéki és közösségi szervezkedésekkel szemben. A Tanu több más tényező mellett ennek az időről
időre jelentkező visszahúzódási hajlamnak is köszönheti létét, s akkor, amikor 1932
nyarán Sátorkőpusztán az idillikus körülmények között az első szám írásain dolgozott, Németh az irodalomba való visszahúzódásra is gondolhatott, különben aligha
írta volna le már az első számban közreadott munkatervben, hogy a Tanu fordított
utat tesz majd meg, „a metaforától az élet felé”. Az első szám írásai valóban visszahúzódás közben, idilli körülmények között születtek, családja vette körül, az egyesztendős Magda, hat-hét hónapos terhes felesége; könyvekben, gondolatokban merült el,
utópiák megfoganására alkalmas légkörben élt. A Szophoklész-naplót írta, Arisztophanészt, Ortegát, Proustot olvasta, a Tanu számait tervezte, vázlatokat fogalmazott,
a számok és a témák egymásra következésén gondolkodott, az életben megkapaszkodó
minőség foglalkoztatta. Ekkor talán még nem is gondolta, hogy rövidesen viták középpontjában áll majd, nagyobb és hangosabb viták középpontjában, mint korábban
bármikor. Nemcsak Németh, hanem a történelem is mozdult 1932–1933 tájékán, így
a Tanut író Németh lapjával egészen más szellemi közegbe lépett be, mint ahogy azt
eltervezte. Ez az időszak olyannyira sűrűsödési pontot jelentett Németh pályáján,
annyi irányba mozdult, s annyi irányból lépett vissza, hogy pályája kései krónikásának
még a történések rendszerezése, összefoglalása is gondot okoz…
Az első lépést a szervezés jelentette. A Tanu elindításának elhatározása után nyomdát kerestek, érdemes végiggondolnunk: Németh Gulyás Pálnak 1932. június 7-én írott
levelében jelentette be, hogy önmaga által írt lapot fog megjelentetni, szeptember 26-án

2000. október

65

pedig már a kezében volt a Kecskeméten nyomtatott lap próbanyomatának öt-hat
példánya, azaz a terv megfoganása és megvalósulása között valamivel több mint három
hónap telt csak el, vagy még ennyi sem, ha arra gondolunk, hogy az első szám anyagát
szeptember elsején adta le a nyomdának. Ennyi idő alatt nem csupán a lapot kellett
megterveznie, itt most a lap szerkezetére és tervrajzára gondolok, hanem az ún. technikai kérdésekkel, nyomda, kiadás, előfizetés, stb. kellett megbirkóznia, nem beszélve
az anyagi háttér biztosításáról. Még 1932 nyarán házat vettek Felsőgödön, közel szülei
házához, úgy gondolták, ennek bérbeadásából is jövedelemhez juthatnak, aztán eladták Németh fogorvosi székét, ezzel 600 pengőhöz jutottak, másfél-két szám nyomdaköltségét biztosította ez, bár talán ennél is fontosabb volt az esemény jelképes jelentősége, mert a múlttal való szakítást tette hangsúlyossá. Miközben Németh az első számot írta, felesége nyomdát keresett, versenyeztette a jelentkező nyomdákat, s bár kezdetben a váci nyomdát akarták megbízni, majd a pápait, végül is Tóth Lászlóra, s az
általa vezetett kecskeméti Részvény Nyomdára esett a választásuk. Döntésükben szerepet játszott az is, hogy Tóth László személyesen felkereste Némethet Sátorkőn, ezzel
kezdetét vette Németh László és Tóth László évtizedekig tartó barátsága, érdemes
megemlíteni, hogy számos, ahogy Orosz László mondja, Tanutól ihletett folyóirat, így
a Válasz és a Magyarságtudomány készül majd a kecskeméti nyomdában. De nemcsak
ez a barátság vette kezdetét ezzel, hanem Németh és Kecskemét kapcsolata is, s Németh vonzalma a kertművelést magas szintre emelő város iránt. „Kecskemét a diadalmas belterjesség, a homokból tüzes és illatos minőséget csikaró munka és lelemény lett
a szememben” – írja majd negyedévszázaddal később, hozzátéve: „Amikor Kertmagyarország eszméjét s nevét a magyar gondolkodásba belévetettem: voltaképp Magyarország elkecskemétiesítésére gondoltam”. Mindig megvolt benne a hajlam arra, hogy
egyes tendenciák tanulmányozása során a kiinduló pontig visszamenjen, s a lehetőségeket ebből a pontból növessze fel, ez történt akkor is, amikor közeli kapcsolatba került
Kecskeméttel…
A Tanu első száma 1932 szeptemberének végén jelent meg, a folyóiratnak 1937
márciusáig összesen tizenhét füzetben huszonkettő száma jelent meg, az első két évben
negyedévenként jelentek meg a számok, később kéthavonta. „A példányszám hat- és
nyolcszáz között ingadozik, mintegy háromszáz előfizetővel – írja a korszakról írott
monográfiájában Grezsa Ferenc. – Nemcsak Magyarországon terjesztik, de a határokon túl élő magyarság körében is: Budapesten Basch Lóránt, Debrecenben Gulyás Pál,
Erdélyben Molter Károly, a Vajdaságban Szenteleky Kornél gyűjti az előfizetőket.
1933 nyarától a nyomdai szerződés szerint önfenntartó a folyóirat: egy-egy szám önköltségét (300–400 P) a viszonylag alacsony ár is (példányonként 60 fillér, 3 P évi előfizetés) megnyugtatóan ellensúlyozza. Később lanyhulhat a lap iránt az érdeklődés,
mert Németh a könyvkereskedők retirálására panaszkodik, 1936 végére pedig 650
pengőre nő a deficit. Föltehető, hogy az anyagi helyzet szűkössége korlátozza az írót
a keretbővítési tervek – így az 1933-as könyvsorozat és szépirodalmi melléklet – megvalósításában.” Grezsa Ferenc is megjegyezte, hogy a Tanu „publicitás dolgában” nem
maradt el a korszak igényes folyóiratai mögött, magam pedig, felvállalt szerepemből
némileg kilépve kényszerűen teszem hozzá ehhez azt, hogy a mai, több irányból támogatást kapó folyóiratok – az idő változását mutatja ez – sem büszkélkedhetnek
ennél nagyobb nyilvánossággal, nem beszélve arról, hogy a jövedelmi viszonyok végletes megváltozásának következtében az önfenntartás képességéről nem is beszélhetünk,

66

tiszatáj

ezzel pedig végképpen eltűnt a Tanu példájának követhetősége, hiszen ez a lap a szellem öntörvényűségét hirdette, s a szellem függetlenségét minden más erővel szemben…
A kortársak pontosan látták a Tanu jelentőségét, ezt azonban nem a lapot fogadó
indulattal telített írásokból vett idézettel érzékeltetem, megteszem majd ezt akkor,
amikor eljön az ideje, hanem Szabó Zoltán kései, visszatekintő tanulmányának részletével: „…Németh Lászlónak a némethlászlói tehetséget kifejező és érzékeltető műve
a Tanu volt. … A Tanu oldalain Németh László saját identitását természetes mivoltában
szólaltatja meg; ez beszél az első helyen; ez dönt; az a stílus, azok az eszmék, emóciók,
vágyak, becsvágyak, iszonyodások, eltanulni valók, példaválasztások, amiből az alkotó
szellem, a tehetség patternje, alaprajza vagy képlete kibontható – mind a folyóiratában
mutatkoznak meg a tehetség természetére jellemző módon!… A Tanuban mutatkozik
meg, egyszerűen magyarázatot sem igényelve, hogy Németh László – tehetségének
összetétele s az összetétel méretei szerint – egyedülálló a magyar irodalomban, illetve
az irodalomban. Láthatóvá azonban ez csak akkor válhatnék, ha a Tanu megjelennék
egy Pleiade-kötetszerű könyvben. Az 1600 folyóiratoldal elfér egy akkora testes kötetben, amilyet Rousseau autobiografikus írásait egybefoglaló kiadásnak szentelt az NRF.
Egy ilyen kötet a tehetség egyedüliségét akkor fejezné ki, éreztetné, láttatná eleve, ha
az, ami a Tanuban egymást követte az időben, a könyvben egymást követné az oldalakon, ugyanúgy: előző évfolyam után soron következő évfolyam anyaga. Index, névmutató, jegyzetek persze elkerülhetetlenek… A magyar szellemi életnek, illetve sáfárainak tehát, ha felelősségérzet vezérli őket, munkái kiadásának folytatásán felül, egy
határozott kötelességük van (a regényekből és a drámákból az idő kiválasztja majd,
hogy melyiket akarja az ágyfejnél, a polcon s a repertoire-ban tartani), s ez a Tanu új
kiadása.” Mindezt Szabó Zoltán negyed évszázaddal ezelőtt írta le, ez magyarázza az
életműsorozatra való utalást, s a szellemi élet sáfárainak emlegetését is, ám az elmúlt
negyed évszázad alatt sem jelent meg a Tanu újból, pedig voltak erre kísérletek is, de
ezek a kísérletek elakadtak, először, még a szocialista kultúrpolitika időszakában a hatalmi döntések következtében szinte már a tervezésnél, később pedig négy füzet megjelentetése után nyilván anyagi okok miatt. Így annak, aki a Tanut olvasni és érteni
akarja, a lassan hetven esztendeje kinyomtatott példányokat kell a kezébe vennie, az
egyszerű folyóirat-formátum, a vastag, sárguló, s már-már töredező oldalak, a barnával
nyomott címoldal ma is a vállalkozás érdemességére hívja fel a figyelmet, nagyobb
erővel, mint a gyűjteményes kötetekbe tematikus rend alapján beállított írások, s valóban a vállalkozás egészére utalva…
Az első szám megjelenését követően Németh örömmel regisztrálta az előfizetőket,
az ismerősöket. A szám megjelenését követően született meg Judit lányuk 1932. október 15-én, ekkorra már az Attila utcai lakásukból átköltöztek Németh László szüleinek Kmety utcai lakásába, ez volt az a lakás, amelyikbe Németh Józsefet annak idején
várták, a szülők, Németh József nyugdíjba vonulása után végleg Felsőgödre költöztek.
A Tanu kapcsán számos levél érkezett Németh Lászlóhoz, s jöttek az írások is, bár az
első szám után Babits még kivárt, s Németh maga is belevetette magát az irodalmi
életbe, decemberben Kosztolányi Dezső estjét vezette be, erre Kosztolányi kérte fel,
nyilván a Babitscsal való szembefordulás okán, ő maga pedig egyre több társával, így
Illyés Gyulával, Halász Gáborral, Szabó Lőrinccel tárgyalt a Tanu nemzedéki folyóirattá bővítéséről. Közben nemcsak a Tanu új számai jelentek meg, hanem az országot
is járta, előadásokat tartott Győrben, Kecskeméten, ekkori „országjárásához” hasonlóra majd a háborús években kerül sor. 1933 májusában kiköltöztek felsőgödi há-

2000. október

67

zukba, addig Pap Károly lakott ott a feleségével; Pap Károly ekkor megjelent írása,
Németh László és a Tanu címet viselte, a Nyugatban látott napvilágot, kiábrándítóbban
hatott rá, mint Babitsnak ugyancsak a Nyugatban megjelent írása, még az év elején.
A nyarat Felsőgödön töltötték, Némethet lefoglalták a Tanuval kapcsolatos teendői,
október végén feleségével Debrecenbe utazott, Ella még az utazás napján hazament,
ő egy hétig Gulyás Pálék vendége maradt. Ekkor jelent meg Illyés Gyula Pusztulás
című útirajza a Nyugatban, ahogyan Lackó Miklós írja, a népi irányzatot ez az írás
terelte a társadalmi mozgalom útjára, Németh ennek kapcsán írta meg Gulyás Pál
tanonciskolájában kérdés-felelet formájában a Debreceni kátét, a Tanuban a Kecskeméti
Lapok húsvéti vezércikkeként megjelent Új politika című írását közölte, ekkorra
valóban visszatért a metaforától az élethez…
Többről volt azonban szó, mint a Tanu munkatervében rögzített ritmus követéséről, Németh maga is a történelmi súlyú változásokat követte és azokra reagált. „1933
ősze az irodalmi életben korszakforduló volt: a már évek óta formálódó írói tömörülés, amelyet azóta – jobb kifejezés híján – népi mozgalomnak nevezünk, önálló szellemi-politikai irányzatként ekkor lépett a színre” – írja Lackó Miklós. Az irodalom
helyzettudatosító, ideológia-teremtő szerepe ismét megnövekedett. „Az a körülmény,
hogy az irodalom a magyar szellemi élet viszonylag legépebb, a korszak problémáira
a legfrissebben és legmozgékonyabban reagáló területe maradt, erőteljesen megnövelte
az irodalom ideológiai-politikai súlyát és szerepét – olvashatjuk Lackó Miklósnak az
Új Szellemi Front történetét bemutató tanulmányában. – Ezt a szerepet a 20–30-as
évek fordulóján bekövetkezett válsághelyzet és a hagyományos szellemi-politikai
áramlatok csődje még jobban kiemelte. S nemcsak a közvéleményre gyakorolt propagandisztikus hatás szempontjából: az ellenforradalom s a szellemi-politikai válsághelyzet körülményei között különösképpen előtérbe került az irodalomnak, mint a politikai ideológiák formáló műhelyének és letéteményesének a szerepe; olyannyira, hogy
ezt a szerepét kezdték a múltra is visszavetíteni. Az irodalom, amely a reformkorban
vagy a századforduló utáni megújulási törekvések idején, bármily nagy jelentőségű
volt, mégiscsak a magyar szellemi élet színtereinek egyikét jelentette, most mint valami óriás mindenes, készült magára vállalni az ideológiai felelősséget az egész társadalomért.” Illyés útirajzában a magyarság pusztulását és a németség térnyerését rögzítette, ez az írás szinte mágnesként rántotta magához azokat, akik már korábban is
a népi mozgalom előkészítésének irányában tevékenykedtek. Németh korábbi szerepe
más, ettől különböző volt, nemzedéke egészét akarta a maga választotta, a népiséget és
korszerűséget, európai kitekintést egyaránt hangsúlyozó programja alapján egy
irányba terelni. Ezt az elképzelését nem tudta megvalósítani, a nemzedék egységes
nemzedékként megszervezhetetlennek bizonyult, így, Lackó Miklós kifejezését használva, a kiválások és a nemzedéki tömörülések időszaka következett be, maga a népi
mozgalom is nemzedéki tömörülésként értelmezendő. Mivel Németh programja ebbe
az irányba is nyitott volt, mondhatjuk, erre alapozódott, érthető, hogy a történések
érzékenyen érintették, s kilépett maga választotta elvonultságából, a Tanu következő,
1934 februárjában megjelent számában Mozgalom címmel három politikával foglalkozó
írását foglalta össze – ez a három írás a Debreceni Káté, a Nemzeti radikalizmus és
a Marxizmus és szocializmus volt. Gulyás Pállal már 1933 ősze óta egy közös folyóiratot
terveztek, ebből a tervből nőtt ki a Válasz, első száma 1934 májusában jelent meg,
Németh a lapot közösen szerkesztette Gulyással és Fülep Lajossal, a beköszöntő írást
és a lap egyik programcikkét (Egy Hungarológiai Társaság terve) Németh írta, később ez

68

tiszatáj

a hármas szerkesztés megszűnt, a lap viszont mindvégig a népi írók folyóiratának számított. Még 1933 novemberében közölni kezdte a Kalangyá-ban Ember és szerep című
önéletrajzát, a Tanu időszakának önéletrajzi megalapozását ebben a munkájában végezte el. Ugyanekkor Budára költöztek, az Ilona utcába (egészen apró gyermekként
a szüleivel már lakott itt). Itt figyelt fel a „társadalmi nyomorra”, a Tanu-években írt
erről, miközben belevetette magát a mozgalomba, s más ügyekbe, életkedvét lassanként aláásta az őt körülvevő világért érzett felelősségérzete. 1934 elejétől kapcsolatba
került a Zilahy Lajos által szerkesztett Magyarországgal, így módjában állt napilapba is
írni, az őstehetség-vita kapcsán ebbe a lapba írta meg Sznobok és parasztok című vitacikkét, amellyel Móricz Zsigmond is vitázott. 1934-ben találkozott Kozma Miklóssal,
a Magyar Rádió elnökével, Gömbös Gyula miniszterelnök bizalmasával, ezt követően
rádió-előadásokat tartott, 1934 júliusától a Magyar Rádió irodalmi tanácsadója, 1934
novemberétől 1935. április közepéig pedig a prózai lektorátus vezetője volt, a rádiótól
kapott honoráriumát irodalmi célokra, nagyobbrészt a Válasz fenntartására fordította.
A rádióban folytatott tevékenységéhez kapcsolódott a Tanu 1934. novemberi számában megjelent A magyar rádió feladatai című programadó írása. Hasonló kapcsolódásra
később is felfigyelhetünk, a Tanu 1934. évi utolsó, de már 1935 januárjában megjelent
számában Lesz-e reform? címmel az akkor tetőpontján lévő, s hangulatilag a kormányzat által is támogatott reformlégkör kapcsán foglalta össze társadalmi elképzeléseit.
A reform kapcsán Németh most is a Harmadik Magyarország erőit szerette volna erősíteni, viszont kétségtelen az is, hogy közel került a kormányzat politikai elképzeléseihez. „Németh László, s a népi írók többsége eredetileg nem egy meghatározott politikai mozgalom támogatásának elvét vallotta. Elgondolásuk az volt, hogy támogatnak
minden olyan politikai erőt, amelynek törekvéseivel – ha csak konkrét részeredmények kivívása érdekében is – azonosítani tudják magukat. Ezek egyike Zsilinszky
pártja volt, a másik csakhamar maga a Gömbös-kormány lett. Nem mintha Németh és
írótársai ne látták volna személy szerint Gömbösnek és híveinek sok negatív vonását:
úri arculatát, a nép szociális problémáitól való távolállását, alacsony szellemi színvonalát. De erősen munkált bennük az az illúzió, hogy az íróknak, általában a szellem
embereinek a közvéleményre gyakorolt hatása – legalábbis potenciálisan – nagyobb,
mint a ’világi hatalomé’; a kormány reformmozgalmába kapcsolódva nem ők válnak
a kormány és az úri középosztály eszközeivé, hanem megfordítva: az írók szellemi
mozgalma szerez irányító befolyást a középosztályi közvélemény és a ’világi hatalom’
felett” – írta Lackó Miklós az írók politikai szerepvállalásáról. A politikába belemártózó Németh ekkor már az állandósuló viták középpontjában állott, a népi-urbánus
háborúskodás közepette szinte mindegyik mondata vitákat robbantott ki, ahogyan
ő maga is szinte elébe ment a vitáknak. Az Ember és szerep kapcsán előbb Ignotus Pál,
később Hatvany Lajos támadta meg, Hatvanyval már korábban is volt ütközése, aztán
Pap Károly is vitázott vele, majd Zsolt Béla is megszólalt az „irodalmi zsidókérdés”
kapcsán.
1934 júliusában született meg Ágnes lányuk, majd egy évvel később az Ilona utcából a Kapy utcába költöztek, ekkor merült fel a Törökvész úti építkezés terve, Németh bűntudata, társadalmi felelősségérzete az építkezés során felerősödik majd. Időnként már az összeroppanástól tartott, ezért a Választ – mivel a három szerkesztő
egyébként sem tudott közösen dolgozni – átadták Németh Imrének (1935. januárjában, aztán pár hónap múlva majd Sárközi György lesz a folyóirat szerkesztője), még
ugyanebben a hónapban az Ember és szerep honoráriumaként földet kapott Kecskemé-

2000. október

69

ten a Kisnyírben (az utópiák megvalósításához kötődő álmodozások színtere lesz ez
majd), februárban pedig Olaszországba utaztak, ezt az utazást örökítette meg a San
Remó-i napló. Hazatérésük után ismét belekerültek az itthoni politikai csatározásokba,
április elején már a Rádió vezetésével is összeütközésbe került, 11 előadásából csak
kettőt fogadtak el. Elhatározta lemondását, erre azonban csak az Új Szellemi Frontba
tömörült írók és Gömbös Gyula miniszterelnök 1935. április 12-én megtartott találkozója után került sor. (A találkozó időpontját Lackó Miklós úttörő jelentőségű tanulmányában április 16-ára tette, Grezsa Ferenc Móricz Zsigmond és Illyés Gyula naplóinak időrendjét követve ezt április 12-re módosította.) A Gömbössel való találkozón,
mint azt Lackó Miklós tanulmányában kimutatta, Móricz Zsigmond, Németh László,
Illyés Gyula, Tamási Áron, Féja Géza, Szabó Lőrinc, Németh Imre vett részt (Féja
emlékezése szerint még Kerék Imre is ott volt a Zilahy Lajos villájában megtartott
megbeszélésen). A találkozó egyik oldal számára sem hozta meg a várt eredményt,
Németh hamar megsértődött, mikor megszólalt, Gömbös közbeszólt: „Ugye, te
Kozma Miklós darlingja vagy?” A sikertelen találkozó után Németh még részt vett
a történteket tárgyaló sajtóvitában, ám egyre inkább úgy érezte, hogy a magyar nép
története 1935-ben véget ért, a rá jellemző felnagyítással, felfokozottsággal mondta ezt.
Ennek megfelelően a Tanuban meghirdette új programját, Vissza a belső körre! címmel.
A Tanu harcos, politizáló, társadalmi reformokat sürgető szakasza ezzel lezárult, de
nemcsak ez, hanem Németh életének, pályájának az a szakasza is, amikor még úgy
hitte, hogy az idő elé lehet lépni, s a történéseket az idővel való versenyfutásban ő
maga is befolyásolhatja. Ezt követően is figyeli majd az időt, az idő határozza meg
gondolkodását, gondolatvilágának, írói világának mozgását, motívumrendszerének
alakulását, ám már csak a végletesen kiélezett helyzetekben érzi majd úgy, hogy az
idővel együtt mozgó történelem formálható, alakítható. Jellemző, hogy a hozzá legközelebb álló Gulyás Pál a Vissza a belső körre! programját szinte árulásként értelmezte, Némethnek küldött levelében így írt: „Kedves Barátom, a ’belső körhöz’ hitet
és erőt kívánok. ’Kis felületen nagy erőfeszítés’… Emlékszel? Neked jó az emlékezőképességed – állítottad Debrecenben, ezért nem idézgetem a múltat. Most, hogy
a ’belső körhöz’ – amelyet 1932-ben eszményedül kijelöltem – visszaérkeztél (elérkeztél), még egy baráti búcsútekintetet vetek. Az őszinteség bohóca voltam. Sorsom
a bohócoké. Úgy érzem, itt az ideje, hogy letegyem csörgősipkámat. ’Belső kör’[…]
Hitet és erőt!” Levelezésük ezt követően három esztendőre megszakadt…
Ami ez után következett, az már a Tanu utójátéka volt, majdhogynem átmenet egy
újabb korszak, újabb helyzet- és feladatértelmezés felé. Előbb a Magyarság és Európa
című kötetét írta, majd a Kapások című utópiáját, jellemzően, a mozgalomtól a világtól
való elfordulást hangsúlyozó utópiáig jutott el, majdhogynem egy-két hónap alatt.
A programadó tanulmányok, ilyen volt a Magyarságtudományban 1935-ben megjelent
A magyarságtudomány feladatai, s tulajdonképpen ennek tekinthetjük a Magyarok Romániában című útirajzát is, ebben nem csupán a romániai magyarság helyzetét mérte fel,
hanem kereste a románság életének jellemzőit is, a kapcsolatteremtés lehetőségeit.
Romániába 1935. augusztus 7-én indult el, hajón utazott Szabó Zoltánnal, Boldizsár
Ivánnal és Keresztury Dezsővel együtt, utazás közben nyilván felidéződtek benne
diákkori emlékei, amikor apja gimnáziumi osztályával utazott a Dunán. Egyik útitársa, Szabó Zoltán a következő képet rajzolta Némethről: „Rajtam és egy korábbi
szomszéd-osztály társamon Mohácstól Karlócáig csak fürdőruha van. Rég észrevettük,
hogy jobb volna a Dunában úszni, mint a Dunán. Keresztury patyolatfehér ingben,

70

tiszatáj

nyári ruhában hever egy nyugágyban és szemmel láthatóan melege van. Németh
László sötét zakót visel, elég hanyagul. Figyelmetlenségből minden megszokott ruhadarabot megszokásból magára vett. A nyakkendőt sem feledte. A nyakkendő ugyancsak megszokásból félrecsúszott. Neki nincs melege. Mivel tanul. Könyvből románul
tanul a Duna-völgyi kánikulában. Tanulás közben eszébe juthatott Goethe. Pihentetőnek Goethe-problémát vitat meg Kereszturyval”. Helyezzük emellé a leírás mellé
Szabó Zoltán írásának azt a mozzanatát, amelyben vonaton való utazásukat írta le,
a vonat fülkéjében egyedül Németh olvasott román írást, a románok francia újságokat
nézegettek… Hajóval Giurgiu-ig utaztak, innét mentek Bukarestbe, ahol a híres Gusti
professzor tájékoztatta őket a falukutató munkáról majd Brassó, Sepsiszentgyörgy,
Székelyudvarhely, Marosvásárhely, Kolozsvár következett, Németh Farkaslakán meglátogatta barátját, egyik korai felfedezettjét, írótársát, Tamási Áront is. Erdélyből öszszetörten ért haza, a most megismert Erdély elvesztését a magyarság erkölcsi romlásából következőnek tartotta. Hónapokra összeomlott, „’sorskérdésekről’ nem írok
többé” – írta útirajzában. Az úti beszámolót így fejezte be: „Mi marad hát a hátralévő
időkre? Dolgozni kell, már csak a megbolondulás ellen is. De mit? Mit dolgozzék
egyáltalán a szegény magyar szellem? Amit a halálos beteg, aki nem akar betegségébe
süppedni szellemével? Írjuk meg népünk emlékiratát, figyeljük, mint haldokló orvos
magán a tüneteket, tanulságul egy nagy néppathológia számára, vagy vágjuk el magunk
a testtől s emelkedjünk föl az Örökhöz, mint a görögség Platon korában, amikor
a politikus tetem elrothadt s a népétől elszakadt bölcs a szellemben lakott államot?”
(Egybecseng ezzel az, amit Móricz Zsigmondnak írt 1935 októberében egy levélben:
„Ha az ember a tömör magyar területen egy kicsit szétnéz, bele kell veszni a bánatba…
Már rég kiábrándultam az írás hatásából.” Hol volt ekkor már a Tanu indulása, az
a hit, hogy a világnak új rendet lehet szabni az írással? Tanulságos, mai írástudóknak is
okulásul szolgáló Móricz Zsigmond válasza: „Az írás nem segít. Már régen kiábrándultam az írás hatásából… Mit jelent harmincévi összes írásom?… Annyit, hogy a vevők
azt mondják: már van elég Móricz-könyvem… Lehet, hogy én is jobban odaadtam
magam az ’alkotó művészetnek’, mint kellett volna: de ha nincs tehetségem az agitátori pályára? Akkor nem írónak kellett volna lennem, hanem politikusnak, vagyis már
nagyon régen vértanúnak. Az ember azonban csak ember.” Némethet meglephette
Móricz őszinte, keserűséget mutató levele, csak hónapok múltán válaszolt neki, de
akkor is visszatért erre a kérdésre: „… ősszel írt leveled nagyon meglepett, de egyben
meg is nyugtatott. Meglepett, mert nem gondoltam, hogy ilyen nagy-termő írót is
nyugtalaníthat komolyan az, érdemes-e ebben az országban teremni, de meg is nyugtatott, mert láttam, hogy az a szorongás, mely belőlem, aki szépíró vagyok tulajdonképpen, előbb kritikust, majd gondolkozót, majd már – nem is – gondolkozót csinált,
benned is megvan, s talán ha húsz évvel később születsz, sorsunk annyira hasonlít,
mint amennyire most különbözik”. Ekkor, más jelek is mutatják ezt, egyre közelebb
került Móriczhoz, ami önmagában is jelzi, hogy a Babitstól elinduló Németh átértelmezte önmaga szerepét, erre utal egyébként az is, hogy ebben a levélben már szépíróként határozta meg magát, s nem gondolkodóként, mint a Tanu indulásakor.)
A Magyarok Romániában a Tanu 1935. III.–IV. összevont számában 1935 novemberében jelent meg, s nagy viharokat kavart, bűnvádi feljelentés is készült Németh ellen,
ennek elkészültét Kozma Miklós akadályozta meg. Ugyanebben a hónapban költöztek
be a Törökvész úton elkészült „villájukba”, a ház elkészülte és jellege, a középosztályi
létre való utalásai Némethben hatalmas bűntudatot keltettek, a Tanuban Új házra

2000. október

71

címmel adott közre egy háromrészes versciklust, a vers az Ellával való szembefordulását jelezte (ebben a versben ír a később előtérbe kerülő család-eszméről: „Nem ez a ház
az, melyet otthonomként / Tudnék szeretni s nem ez volt a család, / Mely élni tőled
húst és alakot kért, / Mikor először érte szájam a szád… Nem értem aggodalmad!
Szülő nagyobbat / Mit adhat gyermekének mint magát, / S mi lehet több iskolának és
vagyonnak, / Mint egy nagy eszmét kihordó család?” Szétesését jelzi, hogy annak
a Tanu-számnak a tanulmány-anyagát, amelyikben a versciklust mintegy vezércikként
közölte, Terv nélkül főcímmel adta közre, ekkorra már eltűnt a korai Tanu-számok
tudatos szerkezete, egymásra következésük átgondoltsága. Korábbi szociális felelősségérzetéhez ez a mostani bűntudat társult, ebből az érzetből nőtt ki Bűn című regénye.
Maga a ház egyébként egyszerűbb volt, mint azt a bűntudat mérete alapján gondolhatnánk. Szabó Zoltán, aki ebben az időben a Kapy utcában lakott, de egy rövid átmeneti
időre Némethék is laktak itt, így írta le a villát: „A nagyregény-terjedelmű bűntudatot
szülő ház elég kicsiny. Modern villa a modern szó akkori pasaréti értelme szerint, csak
éppen fenn a hegyen. Szobái óriás üvegablakokkal délre néznek. A dolgozószoba üres
és dísztelen…” A vajdasági Herceg János, aki szintén ebben a házban látogatta meg
őket, a következő emlékképet őrizte meg magában: „… szinte tavasziasan napos idő
volt, a ház gazdáit a kertben találtuk, az asszony utcai ruhában, magas sarkú cipőben
ásott, az ura meg lassú mozdulatokkal húzta utána sután a gereblyét”. Némethet ekkor
már a szépirodalom és az irodalomtörténet jobban foglalkoztatta, mint a mozgalom és
a különböző irányokba adandó programok adása. Először Bethlen Miklósról írt hoszszabban, aztán Berzsenyiről, Katonáról, elkezdte Lányaim című írását, ezt majdhogynem két évtizeden keresztül új fejezetekkel bővítette, míg mai formája kialakult. Egyre
inkább a túlélésre rendezkedett be, mintha korábban érzékelte volna a történelem
elsötétedését, mint kortársai. A Tanu indulása előtti Bodnárné után újra drámát írt,
a Villámfénynél címűt, ennek hőse, elsőként a Németh-drámák hőseinek sorában a meg
nem értett nagy ember… Betegségtudata is kialakult, 1937 elején már halálfélelem gyötörte. Jegyzetei között megőrződött egyik, 1937. január elsejei feljegyzése, eszerint időrendi besorolást készített arról, hogy mit kell megírnia, befejeznie, ha félévig, egy évig,
két évig, három évig, négy évig, öt évig él… Ilyen körülmények között zárta le a Tanu
megjelentetését, az utolsó szám az 1936. évi III.–IV. számként 1937 áprilisában jelent
meg, ekkor már az időszak emlékiratát, a Tanu-éveket is írta. Az utolsó számban jelent
meg a betegség- és haláltudatát bemutató, azt elemző írása az Árnyékvilág, a laptól
pedig A Tanu megszűnik című írással búcsúzott. „A Tanu ezzel a számmal megszűnik.
Utolsó oldalát írva, felütöm az elsőt. Nehéz elhinni, hogy ez a beköszöntő alig öt éve
készült. Majdnem gyermek voltam akkor, s majdnem aggastyán vagyok most. Ha volt
mű, mely emberét elégette, a Tanu az” – írta, ám ennek ellenére utalt új, újabb
összefoglalónak szánt művére is, melyet Utolsó kísérletnek keresztelt el…
A forma
A Tanu Németh László legnagyobb, egész életútját bevilágító, gondolkodásmódja
egészére rámutató vállalkozása. Többről, másról van szó vele kapcsolatban, mint amit
egy hat-nyolcszáz példányban megjelentetett, egymaga által írt folyóirat kapcsán erről
a sajátos formáról el lehet mondani, pedig a magyar irodalomban csak Szabó Dezső,
előtte pedig Bródy Sándor élt ennek a formának a lehetőségével, s valójában ezek
a példák nem is nagyon hatottak Némethre, még akkor sem, ha Gulyás már az elképzelés felmerülésekor jelezte a Szabó Dezső-epigonság veszélyeit, maga a tartalom pedig,

72

tiszatáj

mondhatnánk, feloldódik a Tanu-korszak egészében, ám teljes egészében ez még sincs
így. A forma megteremtésével Németh mondandója különállását, annak a világtól való
elkülönülését, méltóságát hangsúlyozta, ő maga a méltóságra való utalást sokszor helyettesítette a heroikusság emlegetésével, s később is, amikor a mozgalom mámora
magához rántotta, őrizte ezt a méltóságot, mégpedig úgy, hogy a különállóságra utaló
formát élete kulcskifejezésével, a minőséggel kapcsolta össze. Önmaga is tisztában volt
a Tanu jelentőségével. Visszatekintve ezekre az évekre jogosan írta: „A Tanu megindítását 1932 júniusában határoztam el. Ennél súlyosabb elhatározásra sem előbb, sem
utóbb nem jutottam. A hármas útkereszt, melyről hosszú habozás után ebbe a végzetes következményű útba belevágtam, nemcsak írói pályámnak, de földi életemnek is
legnevezetesebb pontja”, s később egyes korszakait is ehhez az időszakhoz viszonyította, teljes joggal, mert a Tanu időszakában nemcsak a lap formálódott, hanem, súlyát, értékét, szerkezetét, mozgástörvényeit tekintve ekkor alakultak ki a Németh
Lásszló-i gondolkodásmód sajátosságai is. A Tanu azonban még ezen a gondolkodásmódon belül is sajátos vonásokkal, értékekkel bír, azt is mondhatnám, hogy a formát
tekintve Németh egész gondolkodásának a Tanu jelenti a foglalatát…
Korábbi gondolatmenetem alapján, arra utalok itt, hogy az új művészet, új tudomány kifejezésekhez, s ahhoz, amit a kifejezések hordoztak magukban, csak később,
már a Tanuban társult az új politika, s ami mögötte volt, úgy tűnhetne, hogy a Tanu
megkésve indult, mintha a szellem emberének programja egyszerűen átfolyt, feloldódott volna a Tanu, a minőség forradalmának programjában. Mintha maga Németh is
a megkésettséget hangsúlyozta volna, korábban ugyanis szinte számtalanszor utalt, hol
egy egyedül írott, hol pedig egy nemzedéki folyóiratra, olyanra, amelyik különbözik
a Nyugattól, leginkább a Nyugattól, mert sem a Napkelet, sem a Protestáns Szemle nem
jelentett számára valódi viszonyítási pontot. A Tanu-korszakról írott monográfiájában
Grezsa Ferenc idézte Bohuniczky Szefi visszaemlékezését, eszerint Németh már egy
1929-es sződligeti sétájukon a Tanu elindításán elmélkedett. Basch Lóránt egy ekkori,
Babitshoz írott levelében ugyancsak megemlítette, hogy „Németh önálló kritikai folyóirat megteremtésének a gondolatával foglalkozik”, annak pedig se szeri-se száma,
hogy Németh nemzedéktársaival, de nemcsak azokkal, még Babits Mihállyal is hányszor akart folyóiratot indítani, ahogy a folyóirat-alapítás, kultúrateremtés modellje
irodalmi tanulmányaiban, irodalomtörténeti portréiban is számtalanszor feltűnik.
Generációjából az egyike volt azoknak, akik nemzedékben és folyóiratban gondolkodtak, ezt még a Tanu-időszak előtti évekre való emlékezésében is hangsúlyozta. „A nemzedékek külön zászló alatti szervezkedést elkerülhetetlennek én nem tartom – írta,
alighanem csak azért, hogy saját ezzel ellentétes elképzeléseit ’felvezethesse’ –, sablonszerűen pedig nem követelem. Trianon azonban oly iszonyú bemetszés volt, előtte
vagy utána kibontakozni annyira más múltat, törekvést, élménykört, egyszóval írót
jelentett, az új hang, új felelősség, új hajlamok zavartalan kihallgatása pedig országos
érdeknek is olyan rendkívüli, hogy 1931-ben, amikor a mi nemzedékünk első erejében
s teljes számban a színre dobbant, énnekem erőltetnem kellett a Trianon utániak független csoportosulását.” A nemzedékszervezés, elkülönítés nem járt sikerrel, a nemzedéki folyóiratot csak kor által felmutatott tennivalók fogják megteremteni, Németh
ennek bölcsőjénél is ott bábáskodik majd, a lapalapításban viszont ekkor egyedül maradt. Egyedül, de nem megkésve hozza létre a Tanut, nem megkésve, mert a Tanu
lényegét nem egyszerűen a szellem embere által megfogalmazott program folytatása
adja, s nem is az új művészet, új tudomány jellemzőinek kiegészítése az új politika

2000. október

73

sajátosságaival, hanem a gondolkodásában addig csak elvontan létező fogalom, a minőség bevezetése. Innét nézve akár azt is mondhatnánk, hogy szinte értelmezhetetlenül
gyors döntést hozott, s vágott neki a sikerrel egyáltalán nem biztató útnak. Amikor
a Tanu elindításáról döntött, alig múlt harminc esztendős, s bár lassan évtizedes írói
pályát tudhatott a magáénak, főképpen azért, mert a Horváthné meghal sikere előtti
éveket is írói pályája részének tekintette, egy folyóiratban folytatásról folytatásra megjelenő regényen, s pár tanulmánysorozaton kívül több nem volt mögötte, a külső
szemlélő, talán még a gondolkodását legjobban ismerő Gulyás Pált is annak tarthatjuk,
aligha érezte a vállalkozás mögött álló erőt, s nemcsak az erőt, talán még az átgondoltságot is hiányolhatta. Németh ugyanis a Tanu kapcsán több célkitűzést is megfogalmazott, az egyedül írt lap egyik feladatának még mindig a nemzedékszervezést tartotta,
nemzedéke önállóságának bizonyítását és a nemzedéki feladatok tudatosítását, ezért
szinte folyamatosan azon dolgozott, hogy a Tanut vagy nemzedéki lappá bővítse, vagy
mellékletet adjon benne közre, vagy „átnövessze” egy nagyobb lappá. „A Tanu különben nem akar az idők végéig egy magányos ember demonstrációja lenni – súlyos feltételek mellett, de lehet csatlakozni; be lehet majd lépni munkakörébe, mint egy új szerzetesrendbe” – írta 1932. október 14-én annak az Illés Endrének, aki levélben gratulált
a Tanu első számához. Két hónappal később Illyés Gyulának írta: „A Tanu mégiscsak
góc lett, s én gondolkozom, hogy lehetne ebből a gócból valami nagyobbat csinálni.
Folyóirattá nincs kedvem kiszélesíteni; nem vagyok szerkesztőnek való, s a mai folyóirat: írótrancsírozás. De adhatnék a Tanuhoz mellékletet: egyetlen írótól 2-4 ívet egy
számban; ennyivel érdemes kirukkolni; a közölt rész mint különlenyomat könyvként
is szerepelhetne.” Újabb két hónap múlva már azt javasolta, hogy Tamási és Illyés vele
együtt szerkessze a Tanut, nyilván, egy esztendő múltán, majd ezekből a tűnődésekből
nő ki a Válasz… Nemcsak a forma sajátos lebegése, lebegtetése, hanem a lap programjának bizonytalansága is arra utal, hogy Németh viharos gyorsasággal lépett bele ebbe
a vállalkozásba. A lap indításakor, a Beköszöntőben, úgy, ahogyan volt is, legalábbis
a program egyik részeként, a nyilvános tájékozódást tűzte ki feladatául. „Folyóiratom
ihletője e kor igazi múzsája: a szorongó tájékozatlanság – olvashatjuk a híressé vált
sorokat –. Hajótöröttek vagyunk, akik a csillagokat nézzük, s a partot keressük, abban
a hitben, hogy van part, s a csillagok vezetnek. Nem akarok tanítani. Az esszét a nyilvános tanulás műfajának tekintem; egy lélek égtájakat keres, s közben égtájakat segít
megtalálni; munkásságom meghívó egy tanácskozáshoz, melyet önmagammal folytatok”. A Beköszöntő a Tanu első számában, a vezető helyen jelent meg, a szám zárásaként közölte Németh a Tanu munkatervét, eszerint a Tanu az irodalmat figyeli, a ma
szellemi tájképe mögött számon tartja a geológiai erőket, enciklopédikus szemléletmódot alkalmaz, figyeli a társadalom életét és a tömegmozgalmakat, ezen belül a „minőséget, a munka színét, a lélek önállását, a magasabb felelősségtudatot védi a ránk
parancsolt társadalmi átalakulások áramában”, a magyarság „szerepét” keresi, a „belső
körről” indulva, az irodalomra gondolt ezzel, az élet felé halad. Még a tervezés időszakában, egyik ekkori Gulyás Pálhoz írott levelében a következőképpen fogalmazta meg
a célokat: „1. A műfajok megvitatása, aktuális kritika. 2. Enciklopédia, ahogy Nyugatcikkemben kifejtettem. 3. Művelődésünk gyökereinek: a görög és középkori keresztény kultúrának a felfrissítése, az alapok vizsgálata, s aztán a XIX. és XX. század ellentétében leszámolás az újabb hagyományokkal. Az életképes hagyomány kiemelése
a helyi fogalmazásból, a korszerű átszámítása abszolút koordinátákra. 4. Egy új nemesség erkölcsi, esztétikai és vitális magatartásának a pedzése: az ’új etikett’. 5. A szocia-

74

tiszatáj

lizmus tömegtörekvéseiben helyet szorítani a kvalitásnak: minőség-szocializmus,
ahogy én nevezem, s ezzel együtt egy új Közép-Európára szabott állam és életterv,
hasonló német stb. törekvések figyelembevételével. 6. A magyarság jogcímei az európai életre, a népi történeti hagyományból s a mai társadalomból integrálható, európai
jelentőségű magyar tartalom.” A Tanu első számának megjelenése után ugyancsak
Gulyás Pálnak írott levelében pedig szinte csak magáncélokat fogalmazott meg,
a szinte kifejezést azért használom, mert tudom, hogy az írás nem „magántevékenység”:
„Húsz-huszonöt számot akarok még a Tanuból kiadni; sajtó alá rendezni megelőző
kritikáimat; három regényemet és színdarabomat, kikerekíteni a verskötetemet, s a legfontosabb: megírni életrajzomat –, ha az megvan, munkásságom, úgy érzem, teljes
egész, melyhez sem én nem adhatok hozzá, s melyből mások sem vehetnek el.”
A Tanu programjában és a vele egyenértékű, s vele szinte egy időben keletkezett programváltozatokban tehát csak egyetlen alkalommal szerepel a Tanu emblematikus értékű, a vállalkozás egészét jellemző kulcskifejezése, a minőség, a programban és programváltozatokban egyaránt az alkalmazásra utaló helyen. Amikor tehát egy-egy ponton azt látjuk, hogy gondolkodásának Tanu előtti állapota szinte átnő a Tanuba,
s nemcsak az új művészettel, új tudománnyal, új politikával van ez így, hanem számos
más összetevővel is, áttekintő tanulmányai szinte a Tanu előtti hasonló írások párját
jelentik, a Napkeletbe írt Kritikai Napló című sorozata a Tanuban új életre ébred, az
Emberi színjátékra nagy hatást gyakorló párizsi Proust-olvasása a Tanu első három
számának fontos tanulmányában tér majd vissza, a korábban meghirdetett enciklopédia-tan a Tanuban mégiscsak jelenlévő enciklopédikus gondolkodásmódhoz kötődik,
még az Ortega-esszében feltűnő utópiára való utalás is lekötődik majd a Kapások című
írásban, akkor azt is látnunk kell, hogy a Tanu egésze az indulás pillanatában még
Németh előtt sem mutatkozott meg, formálódását az író rábízta az időre, így lesz
érthető az is, hogy a Tanu öt éve alatt Némethnek a korhoz való viszonyulása is kirajzolódik. Ez viszont azt is jelenti, hogy a Tanut az idő teremtette, másképpen nem is
értelmezhetjük ezt a lenyűgöző szellemi jelenséget. Nem, mert hiába állt készen Németh gondolkodásában számos apró mozzanat – ezek önmagukban, vagy ezek folytatásai még nem a Tanut jelentik –, a Tanu, s nemcsak a formát tekintve, noha a forma
ebben az esetben önmagában is értékképző erő, jóval több, mint amit az író előtte
megteremtett, s az amivel Németh túllépett a korábbi éveken –, nem magyarázható
meg az elkülönülésével kapcsolatba hozható okokkal sem. Nem, mert Németh korábban is szakított a Nyugattal, később a Napkelettel, s a Protestáns Szemlével is, s egyik
szakítása után sem hozott létre új lapot, még akkor sem, ha ezt számos alkalommal
szerette volna megtenni. Babits Mihállyal való ütközése sem indokolta a szakítást, és
a kivonulást, Németh más szakítást és ütközést is túlélt már, s bár a következményeket mindig felnagyította, ilyen ereje szakításainak soha nem volt…
Mostani, drámai színekkel gazdagított kivonulása mögött azonban végső soron
nem a Babits Mihállyal való ütközés rejlett, hanem az idő törvényeinek felismerése.
1932 ősze az utolsó történelmileg értékelhető pillanat, Németh életében pedig az első,
amikor már a készültsége is ott rejlik az ösztönei mögött ahhoz, hogy a maga alkatának felfokozottságával választási alternatívát kínáljon nemzedékének, s kiálljon, vállalásának minden következményével az idő és a történelem elé. Nemzedék, nemzet,
s talán, nehéz ezt a kifejezést leírni, de hát szükséges, hiszen Németh gondolkodásában
mindvégig ott rejlett a reá való hivatkozás, az emberiség idéződhetett fel gondolkodásában, mindazt, amit a maga világában létrehozott, először s utoljára is most mutat-

2000. október

75

hatta meg. A Tanu választás s döntés eredménye, így szerep is, a forma ezt a szerepmivoltot önmagában mutatja, olyan szerep, amellyel formálója azonosult, s amelyik
szinte rá is égett, amelyen később már nem tudott túllépni, s amelyet nem is léphetett
túl. Az Németh, aki még közvetlen kapcsolatot tételezett az írás és a cselekvés között,
s akinek szinte egész élete abban az ellentmondásban telt el, hogy írással, irodalommal
akart irodalmon túlmutató, az élethez közvetlenül kötődő célokat megvalósítani,
most, a Tanuval jutott legközelebb a társadalomra is ható cselekvéshez, igaz, ennek az
volt az ára, hogy a maga választotta formából ki kellett lépnie, s a „mozgalom”, a harmincas évek írói reformmozgalmát fedi ez a kifejezés, hullámverésében kellett, a korábbit csak részben fedő szerepet vállalnia. A harmincas évek eleje mintha még ideológiai-politikai, s ezek következtében társadalomfejlődési alternatívákat kínált volna,
nem Keleten, hiszen ott már a sztálini diktatúra tombolt, de Közép- és Nyugat-Európában mindenképpen, 1933 januárjától, Hitler hatalomra kerülésétől, noha akkor ez
még nem látszott ilyen tisztán, az alternatívák leszűkültek, s a végkifejletben már csak
az látszott, hogy mi az, amit őrizni kell vagy lehet, s mivel szemben… Németh pontosan érzékelte, hogy nemzedékét milyen erők mozgatták. „Ha 1933 telén, ami könnyen
megeshetett volna, nem Hitler, hanem a berlini kommunisták győznek – 1933 őszén
a magyar irodalmi világ aligha siet az ormánsági magyarok sorsán megrendülni” – írta
a Tanu-években. Ha ennyire érezte a nemzedékét mozgató erőket, mindenképpen az
ösztöneiben kellett éreznie kiválásának, elkülönülésének, eszméi megmutatásának
pillanatát. „Nem valószínű, hogy Németh a Tanu gondolatának a megszületése idején
– írta erről Lackó Miklós – pontosan tájékozott volt az európai politikai viszonyokról,
azokról a változásokról, amelyek 1932 májusában és a következő hónapokban következtek be. Ez a nyár Németországban, s így egész Közép-Kelet-Európában nagy földrengést jelzett: a ’hagyományos’, vagy pontosabban a létező progresszió elérkezett
vereségének küszöbére. A jelek szerint megérzések, várakozások és az új lehetőségek
felismerései akkor kibogozhatatlanul fonódtak össze Németh gondolatvilágában. Gulyás Pál nyár eleji felszólítása, hogy lépjen a szellemi-ideológiai aktivizálódás útjára,
mert a fiatalok várják a szavát, csak azért lehetett eldöntő jelentőségű a Tanu megszületése szempontjából, mert a húrok Némethben már föl voltak hangolva erre a lépésre.” Az idő ekkortól lépett be gondolkodásába, ekkortól mozgatja világát, másképpen azt is mondhatjuk, hogy az egymásra rétegződő évek során kialakult írói-gondolkodói világa innentől már az idő függvényében létezik, kezdetben még azt a látszatot
keltve, hogy a mozduló történelemnek irányt lehet mutatni, később inkább már csak
az időnek kiszolgáltatottan. Mindenesetre az idő ekkor már teljes korszakot formál
azokból az elemekből, amelyek írói-gondolkodói világában léteztek…
Az idővel való ütközés, a felnövesztett elkülönülés első mozzanatát a Gyász megírásának pillanatában figyelhetjük meg. A történetet először novellában írta meg, még
1930 tavaszán, ennek az évnek az őszén kezdett regényt formálni belőle. Négy képet
„rajzolt meg”, aztán a Kritikai Napló és az Új nemzedék darabjai léptek a helyére, Pocó
halála után megrettent a folytatásától, így csak 1931 őszétől foglakozott vele újra, végül is 1932 tavaszán fejezte be, már mint elkülönülésének, kívülállásának dokumentumát, a regény először a Franklin Társulat kiadásában 1935-ben jelent meg. „A megírás
’többszöri nekifutása’, az ihlet szakaszossága, a két esztendőre tágult alkotói idő arra
enged következtetni, hogy Németh túllép az ’eset’ dimenzióin, s – tárgyát tekintve új
és új látópontok beiktatásával lavinaszerűen gazdagítón – művét helyzet- és sorstudat
ábrázolásának teljességévé fejleszti” – írta ennek kapcsán Grezsa Ferenc. Az „eset”:

76

tiszatáj

unokanővérének, Kertész Józsefné Pethes Zsófiának a története, aki a harctéren elesett
férje, majd fia halálával szinte beledermedt a ráomló szerepbe, büszkeségébe, gyászába.
Németh ekkor is, mint az Emberi színjátékban ironikus nézőpontból közeledett a történethez. „A gyász hazugságát akartam kipellengérezni benne; a magamfajta büszke
lelkek heroikus képmutatását, akiknek sokkal nagyobb fogalmuk van a gyászról s önmagukról, semhogy felejteni mernének, amikor valóban már felejtettek” – életrajzi
írásában így idézte fel a történet megközelítését, majd magáról a történetről beszélt:
„Egy unokanővérem rekedt, keserű nevetése volt a regény dallama, mottója. Ott találkoztam vele utolszor a fia sírjánál, a harctéren elesett ura oszlopánál a temetőben.
Festeni való szép arca fölött fekete kendő; a büszkeség szerzeteskámzsájaként hordta
ezt a kendőt, amelyhez hű maradt, nem azért, mert a hűség erősebb volt benne az
életnél, hanem mert szégyellt hűtlen lenni”. A megírás „rétegződése” során nem csupán az azonosulás történt meg, úgy mint az Emberi színjáték írása idején, hanem, talán
erősebben is, mint a Színjáték esetében, a hősnő alakját is sajátos líraisággal, önmaga
alkatából eredő líraisággal formálta meg. Németh legnagyobb szépírói munkáiban, pár
drámájában és regényei közül leginkább az Iszonyban, de talán az Irgalomban is egyaránt találkozunk az elidegenítés, az önmagától való eltávolítás, s az ennek ellenére
megmutatkozó azonosulás mutatóival. Kétségtelen, a Gyász azokkal az energiákkal
telítődött, amelyek a Tanut is formálták, így az elkülönülés és a kiválás energiáival. Ha
az Emberi színjáték az alkat felfedezésének regénye volt, az alkatra való rádöbbenésé,
s a mámoré, akkor a Gyász már az alkati ambivalencia egyik pólusának a megmutatását
jelenti, azzal a sajátos líraisággal elegyítve, amelyik, ez is hozzátartozott Németh önszemléletéhez, az emberi értékek pusztulását is bekapcsolta a regény világába, így az,
a genezis felől tekintve, a megírás rétegződéséhez kapcsolódva a „bűn” és az „iszony”
képzetkörét is felszínre hozta. A regény ábrázolásmódját erősen meghatározta Németh „görög-korszaka”, a szöveg formálódást pedig ekkori, a strukturalizmushoz nagyon közel álló, vagy inkább azt megelőző látásmódja, amelyik a szöveg belső gazdagságára, szervezettségére ügyelt. Óhatatlanul felidéződik az Új nemzedék című sorozatában kifejtett remekmű-esztétikája (emlékeztetőül: „komponálni, a szerkezet segítségével a mű anyagából egy irreverzibilis művészi eszmét robbantani ki”, „A műalkotás jól
előkészített varázslat… A Mű nem sorakoztat, hanem kapcsol. A műben semmi sem
marad magára, hanem minden valami más rész felé mutat… Remek az a mű, amely
írója nélkül is megél”), s ha akkor ennek kapcsán az új klasszicizmus kifejezést használtuk, most azt kell mondanunk, hogy ennek az új klasszicista eszménynek minden
bizonnyal a Gyász jelenti a megvalósulását…
Azt, hogy Némethet minden korszakában komolyan foglalkoztatta alkatának gazdagsága, összetettsége, jól mutatja, hogy szinte a Gyász írásával egy időben korai regénytervét, az apja hazatérésének történetét, s ahhoz kapcsolódóan a belátáshoz kötődő szeretet érvényre jutását is meg akarta írni. „Új év reggelén vetettem papírra új,
négy kötetre tervezett regényem vázlatát is: ez lesz utolsó szépirodalmi munkám, életrajzom említett tervéből indul ki a regény, de egy józan, erős asszony szívén át nézem
a magam szenvedéseit, lázadásait, aki eltemeti az intellektuális forradalmárt, de levonja
a maga életében életének a ’vegetatív’ tanulságát” – írta 1933. január elsején Gulyás
Pálnak. Grezsa Ferenc elemzése szerint a Babitscsal való szakítás és a Tanu indulása
közötti időszakban írhatta meg Németh azt a hetven „hasábnyi” szöveget, amelyről
többször is említést tett. A történetet már ekkor Irgalom címmel akarta elmondani,
ennek hősnője egy egyetemi hallgatónő, „aki politikai fogságból szabaduló apjában

2000. október

ZZ.^^

többször is említést tett. A történetet már ekkor Irgalom címmel akarta elmondani,
e nnek hősnője egy egyetemi hallgatónő, „aki politikai fogságból szabaduló apjában
a hőst várja vissza, s egy szegény roncsot kap; azon kell megtanulnia, hogy az eszményítő csodálatnál mennyivel nagyobb, emberibb érzés az irgalom". Ehhez a regényről
a dott jellemzéshez hozzáteszi azt is, hogy talán ebben a regényben sikerült volna legyőznie önmagát, ezzel az iszonyra, az ember-idegenségre utalhatott, de mire befejezte
v °lna, végére ért a száműzetése, vagy inkább, teszem hozzá, önmagának új szerepet
ta lált, s a regény így töredékben maradt, később még az elkészült részei is elvesztek.
Németh életútjának ismeretében egyáltalán nem csodálkozhatunk azon, hogy az Irgalom ekkor töredékben maradt. Bár nyilvánvalóan még mindig az Emberi színjáték
jutása alatt, az alkat tejességében gondolkodott, azaz úgy vélhette, hogy szinte egyeten időszak alatt képes lehet alkata ellentétes pólusainak megmutatására, ez nem következett be, nála az alkatból kivetített tulajdonságok az egyes korszakok alapvonásait
lQ rdozták magukon, ezek pedig a Tanú idején az elkülönülés irányába mutattak...
fd tanulmány folytatását novemberi számunkban közöljük.)

L F N G M ANDRÁS

Maszk és (köllő)szerep
KOSZTOLÁNYI D E Z S Ő S Z E R E P É R T E L M E Z É S É R Ő L

k A szerepjátszás - többnyire mint vád - gyakorta fölmerül a Kosztolányi-irodalomja 11, S bár újabban van értelmezői irány (s éppen az irodalompolitikai súlyú mainakT^2 k° r ében), m e l y hatálytalanítani igyekszik ezt („torzítva egyszerűsítenek azok,
D í ,K?S2*<>lányi megnyilatkozásait »szerepjátszás« és »őszinteség« szembeállításával
^ °öalják magyarázni" [Szegedy-Maszák 1998. 46.]), maguk a szövegek arra vallanak,
b e ^ ? szerep(játszás) kérdése nem kívülről, valamiféle értelmezői önkény révén kerül
, a z életműbe (vö. Németh 1987). A szerep a Kosztolányi-életműben sokszor megjeleL , r> többféleképpen értelmezett, a szövegvilág fölépítését konstituív módon meg^.jtrozó probléma. Azt mondhatjuk, általában véve torzítva egyszerűsítenek azok,
rn L. t U o ' eltekintenek s megelégednek azzal, hogy, mondjuk, világirodalmi párhuzaiplvonultatásával jellemezzék az író beállítódását.
s hérdés, hogy a szerep (sem mint szociokulturális jelenség, sem mint értelmezői
t er
v ^ ' n u s ) nem lehet szitokszó. Sót, mindjárt le kell szögezni, itt olyan fejleményről
a m c l y n e k megértése a kései modernitás megértésének is (egyik) kulcskérdése
Ala
i
a
/ .. Somlai
i • 1997). A» munkamegosztás
i
KM * K
-. A » m* .me- \ . 1 % l k •^
retűPPu
6 y a n r o P P a n t °egyszerű» (vö.
W uin»,.
társadalmi
kibontakozása révén az egyes ember - érintkezési viszonyainak sokrétűvé és sok-

78

tiszatáj

sokféle változatára kényszerül. Lakóhelye szempontjából például az ember elsősorban
falu- vagy városlakó, családi szempontból elsősorban férj/feleség és (esetleg) apa/anya,
vagy éppen gyerek, munkamegosztásban elfoglalt helye szerint valamely szakma művelője, egyben főnök és/vagy beosztott, fogyasztóként „jó” (tehát sokat és sokfélét)
fogyasztó, vagy – s ilyesmire is akad példa – pénztelen, „rossz” fogyasztó. Szociokulturális helyzete és választásai révén egyes közösségeknek tagja, másoknak nem, s ezek
a választások olykor megférnek egymás mellett, olykor nem (nem lehet valaki például
egyszerre a Ferencváros és az MTK szurkolója) stb. stb. A lehetséges szerepek száma
már-már végtelen. S mindez az (ön)meghatározás (szerep) számtalan variációját eredményezi. A kései modernitás emberének ez a (kényszerű) meghatározottsága, persze,
következményekkel jár: az én gazdagodik, kiterjedése megnövekszik, ám ugyanez az
én egyúttal „változékonnyá”, instabillá válik. A rögzített identitás mobilizálódik és elbizonytalankodik; olykor az, olykor ez az oldala kerül előtérbe, lép akcióba a külvilággal. S a probléma éppen innen adódik: a sokféle (ön)meghatározás – amelyek egyszerre az én önmeghatározásai s a külvilágból jövő minősítések, besorolások – összhangban tarthatók-e? S ez a fajta – konfliktusoktól elvileg sem mentesíthető – identitás-változékonyság nem követel-e az éntől túlzottan nagy árat? Nem deformál-e?
Másképpen kérdezve: a külvilágból jövő szerepmobilitás-kényszerhez lehet-e elegendő
lelki „energia”, megőrizheti-e az én önmagát? Egyáltalán: én és külvilág összefüggésében hogyan optimalizálható a sokféle, állandó mozgásban lévő szerep „összehangolása”?
Aki a Kosztolányi-életművet akárcsak megközelítőleg is ismeri, tudja, Kosztolányi
a kései modernitásra jellemző szerepkényszerek és –lehetőségek egyik legjobb ismerője
a magyar irodalomban. Az általa tematizált jelenségkör megismerése pedig egyaránt
szolgál információval a korszak – szociológiailag is értelmezhető – fejleményeiről és az
életmű szövegszerveződésének módjáról.
Az alábbiakban, néhány példa segítségével az író szerepértelmezésének főbb változatait igyekszem megmutatni.

2
Kosztolányi szerepértelmezései legalább három, jól elkülöníthető, bár egymástól
természetesen nem független szereplehetőséget írnak körül. Az elsőt, az időben is legkorábban jelentkezőt pózként írhatjuk le. Ez olyan, az énben szervesen benne rejlő
szereplehetőség, amely valamely magatartáselem kinagyításával, eltúlzásával jön létre
s funkciója az egyéni-esetleges élet „színezése”, gazdagítása s egyben elrejtése, védelme.
„Ártatlan”, nem vagy alig gyakorlatias célzatú, inkább csak viselkedésben – metakommunikációban – mint verbálisan is jelentkező személyiség-konstrukció ez.
Hogy miről van szó, jól dokumentálható. A fiatal Kosztolányi 1907-ben, költőtársa, Juhász Gyula öngyilkossági kísérletét kommentálva így írt: „Tegnap írtam neki,
én is, több barátom is, tudakozva: mi van vele? Hallgatásának én semmi jelentőséget
nem tulajdonítok, önöket se izgassa. Az én barátom poéta s mint ilyen szeszélyes és szüksége van bizonyos pose-ra, hiszen ebből él. Ne vegyék tőle rossz néven.” Majd, ismét, még
határozottabban: „Pose, pose, pose: ez az ő viselkedésének magyarázata. Ezt meg kell neki
bocsátani, mert csakis így érthetik meg őt és így férkőzhetnek hozzá.” (A levelet közli:
Lengyel 1999. 175.) Juhász Gyulára ez a jellemzés, persze, aligha talál, szuicid kísérletei
– ma már jól tudjuk – jóval mélyebb meghatározottságúak voltak, semmint egyszerű

2000. október

79

pózként lehetne fölfogni őket. De önmagát, beállítódottságát Kosztolányi annál inkább jellemzi ezzel: kulcsot ad személyisége megértéséhez. S a póz, mint életszínező és
-gazdagító (szerep)lehetőség, prózájában is föltűnik. Egyik, még pályája 1919 előtti
szakaszából való novellája, a Mátyás menyasszonya (ALE 604–609.) arra épül, hogy a vidéki újságíró, engedve a véletlen adta lehetőségnek és pillanatnyi szeszélyének, elhiteti
környezetével, hogy menyasszonya (aki nem is létezik) súlyos beteg. S bár ezt az apró
és súlytalan hazugságot utóbb már alig gyarapítja, csak viselkedésével erősíti föl a látszatot, részvétet és figyelmet kelt maga iránt. A nem létező menyasszony betegsége,
majd „halála” életet visz a sivársággal küszködő újságíró mindennapjaiba, emberi lehetőségei – lelki értelemben – gazdagodnak. Pedig – s ez a novella olvasója előtt nyilvánvaló – semmi „érdemi” nem történik, pusztán egy (romantikus hangulatot sugalló)
póz, a szerelméért aggódó férfi fikciója szervezi meg a kisvárosi emberek reagálását.
Kosztolányit – aligha tekinthetjük ezt véletlennek – kortársai is pózolónak látták.
Török Sophie már a Nyugat Kosztolányi-emlékszámában (1936) így írt róla: „Emlékét
idézve nem lehet elfelejteni, ami legjobban jellemezte őt: a pózokat. Mindig, minden
helyzetben, minden hangulatban pózolt, mindig kívülről látta magát és minden mozdulata egy kiszámított stílusnak volt alárendelve […]. Ő egy volt a szereppel, azonos
matéria, – valaki azt mondta róla: Ha Kosztolányinak álarcát letépnénk, arcbőre is
vele szakadna; a póz, amibe öltözött, vére lett, csontja, s lényege” (Török 1936. 435.).
Az ifjúkori barát, majd rivális, Babits Mihály hasonlóképpen idézte föl alakját. Szerinte Kosztolányi „[ki]alakította stílusát, külön modorát, s légkörét, melyet poétikus
külsőségekkel, enyhe pózzal is hangsúlyozott, tintája színével, nyakravalója formájával, rímeinek tündöklő mesterkéltségével” (Babits 1936. 399.). A nagy Nyugat-nemzedék vezető kritikusa az irodalom szociológiai dimenziója iránt föltűnően fogékony
Schöpflin Aladár pedig, már Kosztolányiné életrajzi könyvének ismeretében, de elsősorban saját tapasztalataira támaszkodva így jellemezte: „Nyugtalan volt, szeszélyes,
benyomásoknak engedő, egocentrikus, hiú, kicsit színészkedő. A szerep, amelybe
beállította magát, egyúttal lénye is volt: gyermekkora képéből már megkapjuk e szerep
alapvonásait. Később kibővítette, tudatosan is, megjátszotta, ha néha-néha kiesett belőle, sietett visszazökkenni bele. Belső nyugtalansága, az a bizonytalanság, melyben
állandóan élt s amelyből gyermekkora óta kísérője, a halálfélelem is eredt, sokszor
vitte túlzásokba, furcsaságokba. Látszatra szabályos életmódja, melybe mint nagy
munkás belekényszerítette magát, tele volt apró szabálytalanságokkal, egy kicsit mindig exotikum volt. Feloldatlan ellentétek között élt, jóság és a gonoszkodásban való
kedvtelés, gőgös önérzet és hajlékony alázkodás, polgáriasság és excentrikusság, hagyománytisztelet és forradalmiság, komolyság és sátánkodó fintor egyszerre élt lényében. Soha nem lehetett tudni, melyik kerül előtérbe, sem azt, hogy melyik az igazi”
(Schöpflin 1938. 59.).
Ez a pózként megszerveződő személyiség-konstrukció azonban csak az egyik,
Kosztolányi realizálta szereplehetőség. Emellett egy második és egy harmadik, általa
érzékelt és „gyakorolt” lehetőséggel is számolni kell. A második ilyen szereplehetőség,
amely voltaképpen a póz továbbfejlesztése, kiteljesítése a mozgékony, örökké változó,
a mindenkori helyzethez gyorsan és könnyedén alkalmazkodó, de az „életbe” át nem
viendő, a gyakorlatias funkciókat tudatosan elhárító (költő)szerep, amely – ellentétben
a pózzal – nem viselkedésszerű, hanem nyelvileg megkonstruálódó. Nyelvjáték: a játék
teljes szabadságával, de csupán nyelvileg realizáltan. A harmadik szereplehetőség mintegy ennek a másodiknak a párja és ellentéte: ez már gyakorlatias funkciójú, az „élet-

80

tiszatáj

ben” megvalósuló, ám ott – éppen praxisjellege révén – a költőszerep lényegét elveszítő, az énre ráfagyó, megmerevedő, maszkká váló szerep. Közülük, talán mondani
is fölösleges, Kosztolányi meggyőződése szerint a második szereplehetőség a legtöbb,
ami emberileg elérhető, s amit személyesen is ambicionált.
E három szerepváltozatból a póz, szempontunkból, most figyelmen kívül hagyható; ennek elsősorban egyénlélektani jelentősége van. Annál érdekesebb viszont számunkra a költőszerep és a maszk. Ez a két, egymást kiegészítő s egyben ellenpontozó
szereplehetőség sok mindent elárul az íróról és szövegvilágáról, és sok olyasmi megvilágosodik általuk, ami messze túlmutat az egyedi-esetlegesen.

3
A szerep egyik – igen sokszor realizálódó – lehetősége, hogy „megfagy”, megmerevedik, az ént élettelen maszkká változtatja. Ez a „tiszta” – csak elvileg tételezhető,
potenciális – énnek is, a szerepeiben mozgó, megvalósulásban lévő énnek is a voltaképpeni megszűntét jelenti. Természetes tehát, hogy a szerepkényszerek és -lehetőségek iránt oly fogékony Kosztolányi ezt az eshetőséget fölismerte és – legalábbis íróként, aki a magánember fölé emelkedik – számolt vele.
A maszk problémája 1916-ban bukkan föl a Kosztolányi-életműben. Az apropó egy
valóságos – történeti – esemény volt, Kürti József színész a színpadon, játék közben
megőrült, s írónk erről az esetről tárcát írt az A Hétbe (Maszk; 1916. nov. 12.). Ebben
a cikkben a szereppel kapcsolatos fölfogása meglehetősen nyíltan jelenik meg – Kürti
megőrülését ugyanis szerep és valóság ütközéseként írja le. „A színpadon, ahol minden
szemfényvesztés, egy estén megjelent a játék ősi ellensége, a valóság” (F 340.). Fölfogásában a színpadi szerep: játék, függetlenség a valóságtól. Az őrület, illetve a megőrülés
folyamata pedig a valóság. Az előbbi – jól érzékelhetően – pozitív, az utóbbi viszont
negatív értékszínezetű. A cikk, ezzel összhangban, hosszan fejtegeti, mennyire veszedelmes, ha a (színpadi) játékba betör a „valóság”, s mennyire „szívbe markoló […] a tragikus álarc félrecsúszása”. Egy estén mégis, folytatja a cikk, „felborult a spanyolfal, és
lehullott a maszk. Irtózatos az, amit láttunk, egy életet láttunk, s könny öntötte el arcunkat” (F 341.). „A közönség még azt a színjátékot bámulta, melynek szavait a tragikus költő állapította meg. Egyik színésztársa [ti. Kürti egyik színésztársa] azonban, ki
a hangok és az arcmozgások értékelésével foglalkozik, a színfalak mögül észrevette […]
a kettősséget”, észrevette, hogy Kürti „túl a szerepén egy másik szerepet is játszik. Az ő
szegény-szegény élete ötödik felvonását” (F 342.).
Kürti József megőrülésének ez az értelmezése eddig a pontig csak a játék (szerep)
föl-, és a „valóság” leértékelését jelenti: ez Kosztolányi beállítódásának egyik legtartósabb, legkövetkezetesebben képviselt eleme. A cikk azonban ennél most tovább megy.
Kürti utolsó föllépését ugyanis úgy jellemzi, mint amelyik az „őrület csóvájával világít
meg egy álomalakot, s a saját élete roncsával táplál egy szerepet és a fogyaték lendülettel, a maradék önfegyelemmel küzd, míg összeroppan. Mert e lélek már elborult, s pár
óráig bizonyára már csak a művészet emberen túli fékezése és fegyelme kötözte össze.
[…] A versek kemény pántja korlátok közé szorította azt, amely minden korlátot
elsöpörve árad belőle, a szenvedély és a túlzás egyelőre még a jambusok csatornájában
hömpölygött, és a színész, ki vér szerint való nagy színész volt, a javából, még olykorolykor várt a végszóra, az egyetlen rögzítő szilárd pontra, mely megmaradt számára
a ködbe vesző és értelmetlenné váló valóságból” (F 342.). A játék, a (színpadi) szerep

2000. október

81

tehát ebben az értelmezésben fegyelmező erejű és funkciójú, ám a valóságban benne
rejlik az értelmetlenné s rendezetlenné válás lehetősége. S amikor a szerep – a művészet
– rendező ereje megszűnik, a művészből magánemberré váló Kürti József átadja „magát új és szörnyű szerepének”, s mondja „azokat a szókat, melyeket egy láthatatlan súgó
súg neki” (F 342.). A (színpadi) szerepből való igazi „visszatérés”, a hétköznapi emberré való visszaalakulás így nem történhet már meg. „Egy másik álarc fagyott az arcára, valami idegen maszk, melytől maga is megkövült.” A színházba Kürti még úgy
ment be, hogy „kissé elrejtőzik a valóság elől, képek és szavak mögé, de most nem tudott
kiburkolódzni a csaló fátyolokból, folytatódott a játék, melyet már nem értett. Igazi arca,
melyet egykor a nap felé emelt, játék és valóság közt, valahol elveszett” (F 343.).
Ez a színésztragédiát értelmező cikk, persze, extrém történet: a valóságot benne egy
speciális eset, egy élettani folyamat, a megőrülés aktusa képviseli. De maga a cikk nem
szokványos, orvosi értelemben vett esetleírás, hanem megemelt, metaforizált szöveg,
amelyben az őrület voltaképpen a valóság allegóriája. Őrület és valóság összemosása,
implicit azonosítása teszi lehetővé arc, álarc és maszk viszonyának meghatározását,
s a jó szereppel szembeállított rossz, „megfagyott” szerep: a maszk genézisének levezetését. Ennek az összefüggésnek meglehetősen nyílt jelzése, hogy a cikk címe nem Kürti
emberi tragédiáját emeli ki, hanem – a metaforikus jelentéshez igazodva – magát a megmerevedett szerepet, a maszkot idézi föl. (A maszk szó használata maga is metafora,
Kürti József természetesen nem maszkban lépett föl; 1916-ban már a maszkban való
szereplés antik tradíciója Európában nem élt.)
Ez a metaforikus maszk terminus, mint a lehetséges emberi szerepek egyikére bevezetett megnevezés utóbb, az önmagát, saját (politikai) szerepvállalásait a fikció keretében „megmagyarázó” Nero a véres költő című, 1921-ben publikált regényében vált
szövegszervező motívummá.
A szerepnek maszkként való leírása – túl Kürti József egyedi esetén – érthető:
a maszk ugyanis szótári jelentése szerint is egyrészt a szerep eszköze, jelzése, a valóságos
arcot meghatározott cél érdekében elfedő és helyettesítő álarc, másrészt – az eleven
emberi archoz képest – élettelen, merev, előre rögzített. S mivel a maszk valóságos,
történetileg is létező eszköz (színpadi maszk, halotti [gipsz]maszk stb.), ugyanakkor
a szerepjáték általánosan elfogadott szimbóluma is, e metaforizált szerepmegjelölő szó
használata lehetővé teszi a szerepértelmezés árnyalását, a többféle szerep elkülönítését.
A maszk motívuma a regényben Neróhoz kötődik, az ő viselkedésével, önmeghatározó kísérleteivel kapcsolódik össze. Először mégis – legalább is látszólag – egy
másik szereplő, a halott Claudius császár kapcsán bukkan föl. Meggyilkolása után az ő
halotti maszkját készítik el. De Nero, akinek érdekében, bár tudta és közreműködése
nélkül Claudiust meggyilkolták, ott van, s nézi a halottat. „Nézte a halált, a maga egyszerűségében. /A test többé nem mozdult. Mintegy azonossá vált a földdel, mindennel, ami körötte volt, az arc elsápadt, […] a fül márványossá lett, az orr hegyessé, csak
a haj, a nagy szürke haj maradt a régi, meg a szemöldök, mely baljós nyugalommal és
közönnyel ívelt ennyi titok fölött” (Nero 11.). Majd, még Nero jelenlétében: „Egy
szobrász forró viaszt öntött a hideg arcra. Elkészítette halotti maszkját” (Nero 11.). Ez
a mozzanat a regény egészének ismeretében előreutalás, Nero jövőjét anticipáló mozzanat, a maszk motívum e szerepe azonban csak utólag válik nyilvánvalóvá. A maszk
ugyanis Neróval összekapcsolva csak a regény egy jóval későbbi pontján, közel 90
oldallal később kerül elő. Nero figurájának írói fölépítése azonban a közbeeső oldalakon a szerep köré szerveződve történik meg, s a szerepnek maszkká válását készíti elő.

82

tiszatáj

A szerep, amely Nero énjét fölépíti, a költő szerepe, a művészé, aki kifejezi és megrögzíti a világot, a művészé, aki játszik. A császár ki is mondja: „Én tudom, megtudtam, hogy ez a legjobb és legtöbb: írni” (Nero 36.). A költészettel szembeállított élettől
Nero kezdetben idegenkedik is, „csak mesterséges, kötelességszerű érdeklődéssel fordult feléje”, ám később a „rákényszerített lecke második természetévé vált” s már
„[i]zgatta a sok ismeretlen” (Nero 40.). Így játék (szerep) és élet felelőtlen összekeverésébe bonyolódik bele. Majd, amikor egy ilyen, „életbe” áttett, felelőtlen játéka miatt
megverik, szerepet – immár nem költői szerepet – ölt magára. „Nero ezentúl csak
álruhában ment ki. / Paris, a színész, kifestette őt, felöltöztette. Néha közkatonának,
vastag kis karddal, néha aedilisnek, néptribunnak, vagy éhenkórász csavargónak”
(Nero 43.). Ez – ti. az álruha s a kifestett arc – már a szerep tárgyiasulása, külsővé,
félig-meddig rögzítetté válása. E ponton, az „életben” való álruhás kalandozások során
azonban Nero önazonossága már megbomlik. „Otthon Nero a szörnyű élmények
hatása alatt sápadtan emlékezett vissza a sok kusza dologra, és nem tudott egészen eligazodni, kicsoda az, aki játszott az imént és kicsoda az, aki most erre gondol. Kudarcok ízét
érezte, összezavarodott a feje, utálta magát. Minden ködösnek rémlett” (Nero 47.).
Igazában változatlanul a költő szerepe vonzza, azt a „legjobbat és legtöbbet” akarja
elérni, amit az írás ad meg az alkotónak, de – erre való tehetség híján – ezt csak külső,
„élet”-beli eszközökkel próbálja, próbálhatja megteremteni. Az irodalmi mintát például átülteti az „életbe”: Brittanicust, akiben ráérez a valódi költőre, megöleti. Úgy,
ahogy a művészetből, mesterének, Senecának művéből látta. A gyilkossághoz vezető
lakomán Nero így beszél: „Nem ismered a nevét? Azzal kezdődik, hogy Thyestes
[Seneca művének címszereplője] megfojtja unokaöccsét – és itt Brittanicusra nézett”
(Nero 94.). S még ezen az estén, ha nem is megfojtják, de megmérgezik Brittanicust
(Nero 96-97.). A (költő)szerep véres realitásba vált át tehát, a tiszta költőszerep Nero
számára végleg elvész. Innen már egyenes a szerepkeveredésből következő út: Nero
már saját anyja ellen is fordul; száműzi. De ezzel olyan átalakuláson megy keresztül,
amely énjét immár maszkká változtatja. Nero ugyanis miután száműzte anyját, „[ú]gy
megváltozott, mint a színész, ki átöltözik. Hihetetlenül megkövéredett. […] Arcán pedig
mintha maszk lenne, ismeretlen, majdnem isteni visszfény, a hatalom, öntudat, biztonság ragyogása, mely a szemlélőt zavarba hozta” (Nero 100.). A maszknak a Neróra
vonatkoztatása félreérthetetlenné teszi a narráció szimbolikus üzenetét: az ember, akit
Nerónak hívnak immár csupán egy külsővé, idegenné lett, megmerevedett szerep
– a maszk – hordozója.
Az én-alakulás (és szerepfejlődés) következő fázisában a metaforikus maszk valódi
maszkkal egészül ki. A császár – színészi ambícióktól hajtva – öntudattal veszi föl
a maszkot: Nero – mondja erről Poppaea – verset fog előadni a színházban, a borostyánhajú nőről. „Zöld tógában. A maszkot már el is készítette. Az én arcom.” (Nero
124.) Ez a mozzanat megint többszörösen tanulságos. A császárt ugyanis itt Poppaea,
a női vonzerejét kihasználó szerető manipulálja – Nero voltaképpen csak azt a szerepet
játssza el, amelyet Poppaea rendez neki. De ebben az egymásra rétegeződő többszörös
szerepben (átvert férfi, önmagát költőnek képzelő dilettáns, színészkedő császár) Nero
megint külső mintát követ. Költőként a „borostyánhajú nőt”, azaz Poppaeát verseli
meg, színészként pedig ugyancsak az ő „arcát” ölti föl maszkként magára. A narrációnak ez az utalása félreérthetetlen: a maszkot nem az én, hanem egy külső entitás mozgatja és irányítja; a maszk én-idegen.

2000. október

83

Ezt a színpadra lépő, maszkos Nerót a regényben két szögből látjuk. Látjuk kívülről, nézőként, s „látjuk” – a narráció révén – belső állapotát is. Kívülről így látszik:
„A császár ott állott a színpadon, óriás falábakon, úgy, hogy mindenkinél magasabbnak
rémlett. Aranycsatos cothurnust, csillagos zöld tógát viselt, melyet a nép szájtátva nézett, mert ilyen pompás ruhát még sohase látott s egy vászon álarcot, mely Poppaea
arcát utánozta és fölül borostyánsárga fürtökben végződött. A borzas hajbetét alatt
a császár izzadt. Csak a hangtölcséren kapott levegőt, azon a szörnyű és torz repedésen,
mely a száját mímelte. […] Karjáról színes szalagok lógtak. Alakja a sok ruhától fölpuffadt” (Nero, 135–136.). E látvány elsődleges minősítését a költő Lucanus mindjárt meg
is adja: „– Rettenetes, – suttogta Lucanus, elhűlve a látványtól – rettenetes” (Nero, 136.).
S kétségtelen is, hogy e szerepben Nero teljesen eltorzul, kifordul magából, valóságos
mozgó bábbá válik. De nem hagyható figyelmen kívül a látvány egy másik eleme sem:
a „pompás ruha”, amelyben a császár föllép. Ez ugyanis – aligha kétséges – a hatalom,
a császári omnipotencia jelzése; ez a maszkos báb, ha akarja, vagy ha úgy manipulálják,
sok mindent megtehet.
A föllépés narrációja félreérthetetlenné teszi, hogy ez a maszkos szereplés Nero
számára is kellemetlen volt. „[M]ikor kilépett a színpadra, semmit se látott, elfeketült
előtte a világ.” „Vakon és süketen imbolygott a falábakon, melyek kopogtak a színpadon. Szíve döngette a mellét. […] Elájulni és összerogyni szeretett volna legjobban,
elfelejteni mindent. Orra égett az álarc alatt, homloka csöpögött és nem merte megtörölni, torka elszorult” (Nero, 136.). Ez a szerep tehát én-idegen és kellemetlen, nincs
benne öröm. De Nero „maszkjának” értelmezése nem ragad le e ponton; rálátás nyílik
arra a dinamikára is, amely ezt a szerepvállalást mozgatja. Neróban ugyanis, minden
kínja ellenére, „a feléje áramló állati indulatok, a mások figyelme, érdeklődése valahogy lelket öntött” (Nero, 136.). S bár a színpadon rossz és dilettáns színészként mozgott, a tömeglélektannak hála, sikere lesz. „Sivalkodott, üvöltött, hörgött mindenki”
(Nero, 137.) – ami a szerepet fönntartó társadalom szerepfönntartó funkciójára is
fényt vet.
S a tömeg (a színházlátogató „közönség”) reakciója – Nero maradék realitásérzékére is rácáfolva – visszaigazolja föllépését, megerősíti ezt a merev és művészetidegen
szerepvállalást. „Nero ezt nem várta. Álarca alatt kigyulladt szeme, a boldogság tüzében. Türelmetlen mozdulatot tett, aztán letépte a maszkot, megmutatta magát, igazi
arcát, hogy megfürödjön a siker teljes dicsőségében.” Sírt örömében (Nero, 137.). Ezt
a mozzanatot, amely igen fontos, egyik értelmezője, Bezdán Gyöngyi úgy értelmezi,
hogy Nero „számára a művészet funkciója »igazi arcának« feltárása lenne” (Bezdán,
1998. 62.). Ez igaz, a művészet e funkciója él Nero tudatában. De boldogsága, maszkletépése mégis önfélreértés, hiszen itt az igazi művészt megillető érzelem hatja át a dilettánst, s megerősíti őt rossz szerepében. A siker – a külső, félig spontán, félig manipulált és megrendezett megerősítés – eleve üres és torz szerepe folytatására készteti a császárt, végleg eltávolítva őt a realitásoktól.
Jól mutatja ezt a sikert fogadó Nero magatartásának leírása. A színpadról lejőve
bemegy az öltözőbe, fedetlen arccal, de szerepét – maszkját – el nem vetve: „a szenátorok, színészek, írók sorfala között jutott ide, álarcát kezében tartva, törölgetve izzadtságát. Boldogságát nem tudta titkolni.” Az igazi színésznek, a jó nevű Parisnak pedig,
álszerényen (azaz máris újabb szerepet játszva), így magyaráz: „Ma elvesztettem a díjat.
Nincs mentségem. Sok hibát követtem el, a versenyszabályokat nem tartottam meg. […]
Beszéltem, az álarcot is letettem, kétszer. Kissé megfeledkezve magamról” (Nero, 138–

84

tiszatáj

139.). Azaz, a siker hatására, immár hibává válik, magáról való megfeledkezésnek mutatkozik az „igazi arc” megmutatása.
A „sikeres” Nero ezt követően – mit is tehetne immár mást – művészként ünnepelteti magát. S „pazar volt, bőkezű, jó és megbocsátó. Római és vidéki sikerei egészen
elbódították. Ezer kocsival utazott le vendégszereplésre és katonák cipelték lantját,
álarcait. Dicsősége delelőjére szállt” (Nero, 155.). A szerep, amely téves önértékelésre:
hazugságra (és külső erőre: a császár hatalmára) épült, tartósult. Ám Nero ezt már nem
tudja, nem tudhatja kontrollálni. Szerepe mélyebb logikája, s az őt egyéni érdekből
manipulálók (mindenek előtt Poppaea) minden addiginál súlyosabb lépésre: anyagyilkosságra késztetik. Ez, minden jel szerint, megint a szerep önfélreértésének következménye. Irodalmi mintát követ, azonosul az anyagyilkos irodalmi hőssel, Orestesszel;
amikor anyját emberei meggyilkolják, ő Orestes maszkjában ágál. A már hivatkozott
Bezdán Gyöngyi úgy értelmezi ezt, hogy „[a]z anyagyilkosság valójában művészeti
kísérlet [Nero számára]: vajon ki lehet-e terjeszteni a művészetet az életre?” (Bezdán,
1998. 63.) Ez igaz; ne feledjük, hogy Nero részéről már Britanicus meggyilkoltatása is
ilyesféle kiterjesztése az irodalomnak. De itt és most másról és többről is szó van, mint
átvehető, realizálható kulturális minták megvalósításáról. A maszk alatt itt már előrehaladott az én belső bomlása, szétesése. A császár már minden külső és belső késztetése
ellenére, hatalma teljében is teljesen bizonytalan, énjét már maszkja sem tartja össze.
E tekintetben igen beszédes az anyagyilkosság utáni várakozás leírása. „A császár az
asztalra dobta álarcát. Át sem öltözködött, le sem vetette színészruháját, a kothurnuszt
és a görög köpenyt. /– Hiába várunk – mondta csüggedten” (Nero, 197.). Majd amikor
meghallja a villába megérkező bérgyilkos, az Agrippinát leszúró Anicetus érkezésének
zaját, „Nero ijedtében, nehogy felismerje akárki jön, fölkapta az asztalon levő maszkot
és arcára tapasztotta.” A hír hallatán pedig: „Az nem lehet – kiáltott […], az álarc alól.
– Nem halt meg. Ti nem ismeritek. Tovább játszik [ti. Agrippina] most is” (Nero
198.). Utóbb, halott anyját látva, még szétesettebb. Éjszaka, teljes zavarodottságában,
járkálva az „egyik teremben megbotlott, leesett a földre. Ott maradt. Nem akart fölkelni. Letépte maszkját. Most az arca meztelen volt. Azt tapogatta sokáig a sötétben.”
Amikor hajnal felé Poppaea megtalálja, még mindig „a földön kuporgott, fejét előreszegte, bámult maga elé. Mellette álarca. Két keze ütemes mozdulattal simogatta a földet. […] beszélni akart, de erőlködő nyelve nem tudott hangot adni” (Nero, 201.).
A szerep, a maszk, amelyet – mint láttuk – Nero hol levesz, hol föltesz, majd újra
levesz e ponton már ideiglenesen sem lehet megoldás számára; már az önmegtévesztés
sem funkcionál. Magába roskadva, „az elmebeteg nyugalmával” (Nero, 202.) létezik
tovább; szerep és őrület (ahogy a Kürti Józsefről szóló cikkben is) itt is végzetesen
összekapcsolódik. Innen már csak az önjáróvá váló rutinszerű gyilkoltatás lehet soron.
S amikor Poppaeának is halálát okozza, tovább fokozódik én-sorvadása; a narráció
szerint immár élő-halott. „Egyedül élt, egészen egyedül, azok nélkül, akiket ismert,
csak emlékek között, melyek mind a múltra vonatkoztak. Eleven halott, akarat nélkül
tébolygott a kietlen palotában” (Nero, 253.). Az egyetlen valódi kérdése most már csak
saját önazonosságára irányul: „Mit gondolsz, ki vagyok én? – Kérdezi a szobája előtt
posztoló őrtől. – Te nem tudod. Egyáltalán senki se tudja” (Nero, 254.). De amikor
emlékezik, emlékeiben nem az omnipotens császár, hanem annak művészszerepe értékelődik föl. „Micsoda szerepek, barátocskám – mondja az őrnek –. Szédülök, hogyha
elgondolom. […] Fölöltöztettek, álarcot tettem, hogy ne ismerjenek meg és hajrá kezdődött a szavalás.” Majd így magyarázza szerepjátékát: „Nem érted, rühes. Játszani az

2000. október

85

nem könnyű dolog. Azt mutatni, ami nincs, kitalálni a semmiből valamit és vigyázni,
hogy hasonlítson ahhoz, ami van. […] olyan remekül színleltem, hogy mindenkit megtévesztettem” (Nero, 255–256.). Az embereket viszont még mindig megveti: „Korbács
való nektek, nem művészet” (Nero, 257.).
Amikor, letaszítván trónjáról, menekül, még az utolsó pillanatban is művész-szerepe emlékeiben válogat. „Kezében egy kocsisruhát tartott, melyet első kirándulása
alkalmával viselt, a piszkos, izzadt kalapot s a kardot, melyet Paristól kapott. Sietve
felöltözködött […] utánozta a kocsis durva beszédét. Aztán fölnyalábolt néhány álarcot
is és egy lantot, mely Seneca örökségéből származott reá, Brittanicusét” (Nero, 261.).
De fontos mozzanat, hogy most, immár túl mindenen, sem képes elkülöníteni és szétválasztani művész-szerepét és életbeli szerepét. Ez számára véglegesen összekeveredett,
eggyé vált. S még halála előtt sem érti önmagát: „Végignézett a kocsisruhán, a kardján
és nem ismerte föl többé önmagát. Reszketve mondta: / – Ki vagyok? […] / – Nem
értem, – rebegte – semmit se értek – és mosolygott. – Ki ez, aki most beszél? Valaki
beszél belőlem és hallom a hangját.” „– Mondjátok meg, mi ez az egész? Mert az egészet
nem értem már” (Nero, 265.). Összetorlódott, egymásba keveredett szerepei legyőzték.
Maszk és halál ilyen összekapcsolódása a regényben – túl a szövegszerveződés immanens logikáján – aligha véletlen. Kosztolányi meggyőződéseinek centrumához tartozik ez az összekapcsolás. Versben is, időben egymástól nagy távolban is összetartozik ez a kettő. Mint Rónay László észrevette, az álarc / halálarc rímpár többször is
előfordul Kosztolányi-versben (Rónay 1977. 274–275.). 1909-ben, tehát jóval a Neroregény megírása előtt, a Síppal, dobbal, nádihegedűvel nyitásában ez olvasható: „Fekete
álarcot kötöttem / […] / fekete álarc – / sötét halálarc” (KDÖV 218.). Sok évvel később,
éppen egy évtizeddel a Nero-regény után (1933) pedig nem kevésbé fontos versben
mint az Esti Kornél énekében jön elő újra ez a rímpár: „ó, hős, itt a halál-arc / rémétől
elföd egy víg / álarc” (KDÖV 459.).
A rímpár sorrendjének fölcserélése, persze, nagyon is lényeges. 1909-ben az álarc
még halálarc (ez az értelmezés él tovább Nero figurájában), 1933-ban pedig a víg álarc
a halálarcot födi el; azaz – ha ideiglenesen is, puszta öncsalásként is – a haláltól, pontosabban a haláltudattól mentesít.
Nagyon érdekes, hogy ez utóbbi értelmezés is benne van a regényben, de nem
Nero, hanem inkább az igazi művészt megtestesítő Seneca figurájában.

4
A Neróval összekapcsolódó maszknak, a megmerevedő szerepnek a párja és egyben
ellenpólusa a regényben a művész-szerepet megtestesítő Seneca költőként való szerepjátéka.
Ez az a maximum, amelyet a lehetséges emberi szerepek közül a regény egy szerepnek juttat („Enyém volt a szebb sors” – mondja ki a végső ítéletet Seneca [Nero,
241.]), s – minden jel szerint – Kosztolányi szerzői álláspontja is ez volt.
A regényben, mint már sokan és sokszor leírták, Seneca az igazi művész, szinte
mindenben Nero ellenpólusa. Éleseszű, okos, tehetséges, virtuóz érvelő és kitűnő
költő. A regény világirodalmi rangú méltatója, Thomas Mann is „mesterien-sima
költő-udvaronc”-nak és „sophistá”-nak látja, „aki azért valódi bölcs, igazán nagy irodalmár” (Nero, 2.). E szerep belső konfliktusa abból fakad, hogy – bár Senecát csak
a művészet érdekli igazán – gyakorlati szerepet is betölt: Nero nevelője. A gyakorlati

86

tiszatáj

sikeresség érdekében pedig, mint udvaronc ki-kilép a művész-szerepből. Ez már A nevelő című, viszonylag korai fejezetből is kiderül. „Seneca minden ellenvetést elfogadott, ellenkezés nélkül. Száján azonnal készen állott a sima szó […]. Nem vette egészen
komolyan ezt a gyötrődő fiút [Nerót], egy-két szóval elintézte. Csak írni akart, tragédiákat és verseket, hosszú, remekbekészült mondatokat, melyek kemények és csillogóak, mint a márvány, bölcs mondásokat, életről és halálról, ifjúságról és öregségről,
melyek tapasztalatát foglalják magukban, örökkévalóan s azzal, ami ezenkívül állt, nem
törődött. Más hite nem volt, mint az írás, s meggyőződése, mely a folytonos gondolkodásban és tépelődésben végképpen megingott, mindig a felé hajolt, akivel beszélt és a következő pillanatban már ékesebben, világosabban fejezte ki azt amit vitatkozó ellenfelei óhajtottak” (Nero, 19–20.). Ez a művész tehát benne van a mindennapi élet közepében, gazdag és sikeres, s meg is teszi, amit várnak tőle. Igazi, professzionális írástudó;
saját meggyőződése nincs, de bármit meg tud írni, bármi mellett vagy ellen tud érvelni.
Egyetlen valódi ambíciója az „örökkévaló dolgok” művészi kifejezése, s egyéb ténykedését – miként ténykedése következményeit is – semmibe veszi.
E szerepkonfliktus, melynek pólusai Seneca tehetsége és a körülmények alakulása
folytán jóideig összhangban tarthatók, egy ponton túl fölbillen, s mind Nerót, mind
Senecát olyan pályára állítja, amely mindkettőjükre végzetessé válik.
Nero átveszi a művészileg megfogalmazott szociális mintákat, s megvalósítja azokat
az „életben”, Seneca pedig részben szándéktalanul, pusztán művei recepciója révén,
részben nagyon is tudatosan, meggyőződés-nélkülisége következtében igazolja a hatalom dolgait, például Nero erkölcsileg elfogadhatatlan tetteit.
Seneca belső konfliktussal terhelt szerepének mélypontja minden bizonnyal akkor
következik be, amikor – már túl Nero politikájának elvtelen igazolásain, például
Brittanicus meggyilkolásának szentesítésén – az anyagyilkossá vált Nerót is fölmenti.
Pontosabban: az eseményeknek egy olyan verbális (félre)értelmezési keretét teremti meg,
nagy elmeéllel, virtuóz módon, amely egyrészt igazolja és fölmenti Nerót, másrészt
továbblöki végzetes pályáján. Az udvaronc és a költő egymástól elvileg oly különböző
szerepeinek ez a végzetes egybecsúszása a Nerot vigasztaló Seneca érvelésében látszik
legtisztábban: „– Mégis – hebegte Nero – gyilkosság. / – Gyilkosság? – Szólt Seneca
magasravonva szemöldökét. – Mondd inkább államérdek és akkor mosolyogni fogsz.
Nem szabad megijedned egy szótól. A szók magukban mindig borzasztóak, mint az üres
koponyák. Hiányzik belőlük az élet, a vér meleg, emberi lüktetése, mely értelmet ad
nekik” (Nero, 204.). Itt, bár Nero anyagyilkossága nagyon is az élet része és jellemzi
a „vér meleg, emberi lüktetése”, Seneca az egészet mégis irodalmi – fikcionális – kérdéssé
fokozza le, mondhatnánk nyelvjátéknak tekinti. Ezt, persze, erkölcsi relativizmusa
teszi lehetővé, mely bűnt nem ismer, csak bűnbakokat, akiket a társadalom pragmatikusan jelöl ki: „vannak bűnösök – mondja Seneca –, gondoskodni kell, hogy legyenek,
ítélni kell és sajnos, mindig szenvedni kell azoknak, kiket az emberek egészen esetleges
megállapodása alapján, mely korok szerint változik, bűnösöknek nyilvánítanak. Ők
a bűnbakok, kik lehetővé teszik, hogy a többiek zavartalanul élhessenek” (Nero, 205–206.).
A kegyvesztetté lett, halálára készülődő Seneca, persze, utóbb maga is tudja már,
hogy hibázott. Élete végső számadásaként elhangzó nevezetes monológjában mégis
úgy ismeri el hibáját, hogy közben magát igazolja. Az önfölmentés alapja: költő-volta.
„Költő voltam és bölcs – mondja feleségének –. Közönyös mint a természet. Csak az örökkévaló dolgokról volt véleményem, de erre nem voltak kíváncsiak. Az ő hitvány, unalmas életharcukról pedig egyáltalán nem volt véleményem. […] Mikor gondolkozni

2000. október

87

kényszerítettek, mert számomra se volt kegyelem, rájöttem, hogy az ő ügyükről, melyekről nekik csak egy véleményük volt, nekem legalább két véleményem van, hol ez,
hol pedig az, amilyen oldalról szemlélem. A költőben minden megfér egymás mellett, jó
és rossz, arany és sár. Nekem azonban, sajnos, állást kellett foglalnom. […] Nem is az a bűnöm, hogy változott a véleményem és csupa ellentmondás voltam, mint maga az élet,
hanem az, hogy egyáltalán színt vallottam. A bölcsnek nem szabad megszólalni és cselekedni” (Nero, 240.).
S a lehetséges magatartások tipológiáját is e szemszögből készíti el. „Hízelgőnek és
kétszínűnek tartottak […], sokan becstelennek. Ezt állnom kell. Aki szereti az életet,
az olyan mint én. Hasonló az élethez, mely szép és zagyva. Aki szereti a halált, az
olyan mint Nero. Meddő és sötét. Aki az egyenességet szereti, az olyan, mint Burrus.
Igazat mond és belehal. Enyém volt a szebb sors. Éltem, ameddig lehetett” (Nero,
241.). Ez a végső álláspont, amelyet a regény sehol sem hatálytalanít, valószínűleg
azonosítható a szerzői állásponttal. Életrajzi adatként is fölfogható tehát, ám egy ilyen,
pszichologizáló értelmezés éppen a lényeget fedné el. Azt tudniillik, hogy a mögötte
meghúzódó tapasztalat szerint immár, aki „igazat mond”, az belehal. Az egyedüli élhető (s egyben még vállalható) szerep a regény szerint csak a becstelen költőé lehet.
Aki becstelen ugyan, de legalább a költészetben, egy szövegvilág létrehozójaként, kifejezheti és megrögzítheti önmagát s az emberi tapasztalatot. Aki alkot.

5
Kosztolányi eszménye – szövegei tanúsága szerint – az öncélú, gyakorlati dimenzió
nélküli szerepjáték. Az, aminek verbális eredménye az irodalmi szöveg, a műalkotás.
Ebben a fölfogásban nemcsak a játék hangsúlyos, amelyet mindig is sokra tartott, de az
a dimenzió is, amelyet a gyakorlati „életharctól” való mentességként, az én függetlenségeként lehet megnevezni. Azaz: ambicionálja a szerepet, de csak mint az ént gazdagító, színező és védő lehetőséget, annak „életbe” való átültetése nélkül.
Ez – egyebek közt – egyik kései (1934) tárcájából is kiderül. Az árulkodó módon
Játék és valóság címmel megjelent tárca (EK 162.) az utazást színházként fogja föl. Az
utazásban ugyanis, véli, akárcsak a színházban, valamiképpen megfosztódik életbeli
jelentőségétől minden. „Utazni: színház”, mondja, hiszen „[e]z a tartalmától megfosztott élet, melynek csak felülete, jelmeze látszik. Pusztán képek és jelképek tűnnek
elénk, s mi kedvünkre értelmezhetjük. Úgy rémlik, hogy egy képeskönyvet forgatunk,
a magunk mulatságára. Micsoda függetlenség.” Majd, folytatásként még határozottabban:
„Mindaz, ami egyébként súlyt, értelmet, jelentőséget ad a házaknak, az intézményeknek,
az embereknek, számunkra megszűnt. Játéknak tetszik az egész. Itt semmi se vonatkozik
ránk, semmihez sincs közünk. Felelőtlenül mozgunk, mint a gyermekek. Csak látni,
hallani, tapasztalni, élvezni, ámulni, meglepődni akarunk. Akár a művészek – a külsőség
héján és vázán át –, érzékletesen sejtjük meg a mélyebb, igazabb valóságot.” „A tüntetők ordító tömegében oly pártatlanok tudunk maradni, mint az istenek” (EK 162.).
A kontemplatív: szemlélődő és játszó életvitelnek ez a vágya azonban sohasem válik,
válhat kizárólagossá. Kosztolányi maga is elég okos volt ahhoz, hogy tudja, „[a] díszlet
egy szakadásán, a képeskönyv egy repedésén át” szükségképpen betör az élet, s meglátható lesz „a minden korban, minden földrajzi fokon lévő élet döbbenetes azonossága”: az, hogy valamennyien meghalunk.

88

tiszatáj

A halál kikerülhetetlensége az, ami a „felelőtlenség” vágyát valamiképpen óhatatlanul korlátozza. Ezt Vasárnap főcím alatt megjelent Korlátlan és korlátolt című kései
(1934) jegyzete mondja ki a legtételesebben:
„Az, ami nem tud a lehetetlenről, aminek nincs természetes emberi határa, ami
korlátlan, számomra érdektelen.
Érdektelen a korlátolt is, mert az viszont merev és gyáva.
Valahol a kettő közt kell keresni az életet, s valahol a kettő közt libeg a művészet
is” (SB 279.).

6
Kosztolányi szerepértelmezéseinek rekonstrukciója kétségtelenné teszi, hogy fölfogásában a szerep részben elkerülhetetlen, részben vonzó lehetőség, ám ugyanakkor
mint mindennapi gyakorlat egyáltalán nem veszélytelen. Hogy a szerep elkerülhetetlen, nem tekinthető revelatív fölismerésnek, nyugodtan mondhatjuk: szociológiai
közhely. A szerep mint erős vonzású én-lehetőség viszont magyarázó értékű. Az, hogy
a szerepet Kosztolányi a játékkal azonosítja, vagy legalábbis jórészt játékként fogja föl,
megerősíti azt a fölismerést, hogy az ember antropológiai lényegéhez tartozik a változatosság keresése, s ez a változatosság – ingergazdagság – iránti igény a modernitás
uniformizáló, elszürkítő körülményei között különösen erős. (Gondoljunk itt a Kosztolányitól sokszor tematizált unalomélmény jelenségére.) Ez megint csak szociológiailag is jól értelmezhető, valós összefüggés. Az igazi újdonsága Kosztolányi szerepértelmezéseinek mégis az, hogy – a szerep egyenlő játék azonosítás ellenére – maga Kosztolányi is fölismeri: a szerepjáték a valós élet kontextusában, abba „belekeveredve”, annak részévé válva olyan, nagyon is valóságos folyamattá állhat össze, amely mind az én
környezetére, mind magára az énre végzetessé válik. Nero és Seneca regénybeli sorsa,
kettejük minden, nagyon is lényeges különbsége ellenére, egyaránt mutatja ezt. A szerepjáték ugyanis, egy ponton túl, függetlenedik a „játszó” éntől, önálló életre kel és
– szélső esetben – akár maga alá is gyűrheti létrehozóját. A szerep ilyen önállósulásának megítélése azonban Kosztolányinál mégis mindvégig megőriz bizonyos ambivalenciát. Nero és Seneca sorsa a szerepjáték végzetes következményeiről beszél, máskor
– például az 1933-ban írott Az amerikai fiatalember zárlatában – viszont inkább a lehetőség nyitottsága hangsúlyozódik. „A hazugság annyi, mint egy porszem. Azt hittem,
hogy elröppen a levegőbe. Nem így történt. Egyre jobban nő” (HKE 342.). Ám az ezt
követő legutolsó mondat mégis ez: „Izgatottan várom a fejleményeket.”

IRODALOM
ALE
Kosztolányi Dezső: A léggömb elrepül. Sajtó alá rend. Réz Pál. Bp. 1981. (KD összes novellái I.)
Babits Mihály 1936
Kosztolányi. = Nyugat, december
Bezdán Gyöngyi 1998
„Mögötte, láthatatlan uszály, lebegett a végtelenség.” Hiány és hallgatás – Közelítés a transzcendencia felé Kosztolányi Dezső Nero a véres költő című regényében. In: Kulcsár Szabó
Ernő – Szegedy-Maszák Mihály (szerk): Tanulmányok Kosztolányi Dezsőről. Bp. 61–78.

2000. október
EK
F

89

Kosztolányi Dezső: Európai képeskönyv. Sajtó alá rend. Réz Pál. Bp. 1979

Kosztolányi Dezső: Füst. Sajtó alá rend. Réz Pál. Bp. 1970.
HKF
Kosztolányi Dezső: Hét kövér esztendő. Sajtó alá rend. Réz Pál. Bp. 1981. (KD összes novellái
III.)
KDÖV
Kosztolányi Dezső összes versei. Sajtó alá rend. Réz Pál. Bp.xxx
Lengyel András 1995
Kosztolányi Dezső levele Juhász Gyuláról. = Irodalom- és Művészettörténeti Tanulmányok
/ Studia Historiae Literarum et Artium 2. Szerk. Lengyel András. Szeged, 175–176.
Németh G. Béla 1987
Szerep, játék, föltételesség. Kosztolányi fölfogásának néhány eleme. In: A rejtőző Kosztolányi.
Szerk. Mész Lászlóné. Bp., 16–27.
Nero
Kosztolányi Dezső: Nero a véres költő. Bp. 1936
Rónay László 1977
Kosztolányi Dezső. Bp.
SB
Kosztolányi Dezső: Sötét bújócska. Sajtó alá rend. Réz Pál. Bp. 1974
Somlai Péter 1997
Szocializáció. A kulturális átöröklődés és a társadalmi beilleszkedés folyamata. Bp. (Egyetemi
Könyvtár)
Schöpflin Aladár 1938
Két élet. = Nyugat, II. 56–61.
Szegedy-Maszák Mihály 1998
A kánonok hiábavalósága. Kosztolányi a világirodalomról. In: Sz-MM: Irodalmi kánonok.
Debrecen, 32–46.
Török Sophie 1936
Harc a félelemmel. = Nyugat, december

NÉZÕ
KOZÁRI MONIKA

Agatha Christie történész szemmel
A történetírás egészen a közelmúltig úgy fogta föl a történelmet, hogy az kizárólag
az uralkodók és a mindenkori politikai vezető rétegek, valamint az alávetett társadalmi
osztályok harcának a története. A társadalomtörténet néhány évtizede fordult a közember, a mindennapok története felé. A mikrotörténet – vagy Alltagsgeschichte, életmódkutatás – tárgya a mindennapi élet, és szereplői az átlagemberek.
A mikrotörténet első művelői a göttingeni Alltagsgeschichte-kutatók voltak az
1970-es években. Ők helyezkedtek először szembe a makrotörténészek „centrisztikus
felfogásával”, elvetve azt a nézetet, hogy a történelmi folyamatokat csak a „nagyváltozások megragadásával” lehet és kell leírni.
Magyarországon a 80-as években indultak mikrotörténeti kutatások, például dualizmuskori magyar történeti anyagon. Vörös Károly és Hanák Péter voltak ennek az
iskolának az alapítói, tőlük Gyáni Gábor vette át a stafétabotot.
A történetkutatással párhuzamosan az irodalomtörténet is felfigyelt arra a lehetőségre, hogy irodalmi művek a mindennapi élet kutatásai lehetnek. Erre az egyik legalkalmasabb műfaj a krimi. Ennek az irányzatnak már Magyarországon is vannak
művelői. Például a Szegedi Tudományegyetemen amerikai krimiket elemezhetnek az
érdeklődő hallgatók.
Az alábbi esszé ezekbe a kutatási vonulatokba illeszkedik.
*

Talán többen egyetértenek velem abban, hogy Agatha Christie krimijei élvezetes
olvasmányok. Jó érzés találkozni régi ismerőseinkkel, Miss Jane Marple-val, Hercule
Poirot-val, Ariadne Oliverrel, vagy Tommy és Tuppence Beresforddal; fölfedezni egyegy jól ismert szófordulatot, „ha értik, mire gondolok.” És persze megpróbálni megfejteni a krimit. Közben az ember észre sem veszi, hogy ha sosem járt Angliában, akkor
is mennyi mindent megtud az angolokról, szokásaikról, elszigetelődésre hajlamos
természetükről, az idegenekkel szembeni fenntartásaikról, ellenszenvükről. Egy szép
napon aztán rájön, hogy amit olvas, az nem pusztán egy krimi, hanem egy darabka
művelődés-, vagy társadalomtörténet.
Agatha Christie bűnügyi regényeinek többsége Angliában játszódik, az angol társadalmat rajzolja, még inkább az életmódot, szokásokat, és legfőképpen azok változását.
A régi és az új együttélését. De sok regénye játszódik Észak-Afrikában, a Közel-Keleten, vagy az Európából odavezető úton. Persze nem véletlen, hogy éppen ott, hiszen
Agatha életének egy része oda kapcsolódik. Ezekben a krimikben a művelődéstörténeti háttér van jelen, az ottani atmoszféra, például egy régészeti expedíció háza Mezopotámiában, egy sziklatemplom a Nílus mellett, egy vasútvonal hegyekkel, városokkal
és határállomásokkal. (Mindenhol jelen van a pszichológia, minthogy az írónőnek az
a véleménye, hogy az idők és a körülmények változása ellenére az emberi természet,
a psziché alapvetően nem változik. Jane Marple például a számára idegen lakótelepi

2000. október

91

világban is ugyanazokat a jellemvonásokat találja meg, mint megszokott környezetében. /A kristálytükör meghasadt/
Azt szeretném bemutatni, mi mindent tudhatunk meg Agatha Christie-től az angol
társadalomról, ha ezzel a speciális szemüveggel olvassuk el a regényeit. Négy krimijét
választottam ki erre a célra, de ez a sor akár tovább bővíthető. Azért éppen ezt a négyet, mert ezek felölelik az 1915 és 1965 között eltelt ötven évet, és sokat mondanak el
az életmódról, szokásokról, társadalomról.
*

Agatha Christie az első világháború alatt kórházi ápolónőként dolgozott Angliában, és a kórház gyógyszer-laboratóriumában tett szert a mérgeket illető pontos ismereteire. Ebben az időben írta első bűnügyi regényét, A titokzatos styles-i eset-et, az első
Poirot-történetet. A könyv 1920-ban jelent meg.
A történet a Styles-i kastélyban játszódik, Essexben, az első világháború idején.
Hastings kapitány – egy sebesült katona, akit kiszuperáltak és hazaküldtek a frontról –
meséli el. A kastély tulajdonosa, Mrs. Inglethorp, idős hölgy, jótékonykodó társasági
dáma, aki szeret jótékony célú vásárokat rendezni és különböző egyletekben tevékenykedni. Az egyletek száma pedig a háborúval nagyon megszaporodott. Nevelt fiai
közül az egyik orvosi diplomát szerzett, de nem praktizál, otthon él a kastélyban és
irodalmi ambiciókat melenget. A másik ügyvédi gyakorlatot folytatott, majd azt felcserélte a vidéki földbirtokos életmódra. Kétszer egy héten résztvett az önkéntesek
kiképzésében, egyébként a farmon segédkezett. A háború miatt bizonyára munkaerőhiány volt, mert természetesnek írja le Christie, hogy ennek az úrnak a felesége rendszeresen kint dolgozik a földeken. Minden reggel ötkor kel, megfeji a teheneket és
ebédidőig meg sem áll. Egy fiatal lány, aki az idős dáma szívességéből lakik a kastélyban, a Vöröskereszt-kórházban dolgozik, a gyógyszer-laboratóriumban. Agatha Poirotval mondatja ki, amit gondol, hogy „a nők manapság nagy munkát vállalnak magukra”.
Ezt a történetet át-meg átszövi a háború. Hastings kapitányt autóval hozzák el a vasútállomásról, de az írónő szükségesnek érzi hozzátenni, hogy „ugyanis akad még egy
pár csepp benzinünk.” Egyébként néhány családtag pónifogaton közlekedik. Hastingsból pedig kibukik az a mondat, hogy „ahogy az ember végigtekintett a délutáni napban fürdő Essex zöldellő, békés, lankás vidékén, szinte hihetetlennek tűnt, hogy nem
is olyan messze folyik a rettenetes háború”. (Dezsényi Katalin fordítása). Bizonyos
fokig a család napirendjét is megváltoztatta a háború. Nem mondtak le ugyan a délutáni teáról, amelyet jóidőben a jávorfa alatt fogyasztottak el a kertben, és amelyhez
elengedhetetlenül hozzátartozott a szendvics és az aprósütemény, viszont már jóideje
leszoktak a késői nagy vacsorákról és fél nyolcra jött előre a vacsoraidő. „Lady Tadminster, a képviselőnk felesége, a megboldogult Lord Abbotsbury leánya, szintén így
tesz – meséli az idős dáma. Ő is úgy véli, hogy manapság jó példával kell elöljárni
a takarékosságban. Háborús háztartást vezetünk; semmit el nem pocsékolunk, egy darabka papírt sem dobunk el, hanem összegyűjtjük, és zsákokban elszállíttatjuk.”
Az élet egyébként normális mederben folyik Styles-ban, a kastély lakói ráérő idejükben teniszeznek, résztvesznek a jótékony célú vásáron, ahol élőképeket adnak elő,
a kastély úrnője pedig egy háborús költeményt szaval el. A vásár alkalmából segítenek
feldíszíteni a faluban a községháza nagytermét. Ebédmeghívást fogadnak el a környék

92

tiszatáj

egyik legelőkelőbb családjától, a Rollestonoktól, akikről megtudjuk, hogy „még Hódító Vilmossal jöttek”.
A háborúra utal viszont az a körülmény, hogy Mrs. Inglethorp befogadott hét belgát, akiknek menekülniük kellett a szülőföldjükről. Az idős szobalány el is mondja,
mit gondol róluk: „...én ugyan nem rajongok az idegenekért, de az újságban olvastam,
hogy ezek a bátor belgák nem akármilyen idegenek ám”. Poirot is belga, a mesterdetektív, akinek megjelenése és modora is nagyon idegen az angolok számára, azonban
van, akinek szimpatikus az ő „gall udvariassága”.
Először a háborúnak tulajdonítanánk, hogy a kastélyban nem volt villany, a lakók
este gyertyát gyújtottak, a gyilkosság éjszakáján is gyertyával közlekedtek, az áldozat
szobájában pedig gázzal működő olvasólámpa volt. De jobban megfontolva a dolgot az
a valószínű, hogy az első világháború idején az angliai vidéki kastélyokba még nem
volt bevezetve az áram. Hiszen Agatha Christie ebben a krimiben lépten-nyomon
a háborúról ír, bizonyosan azt is leírta volna, ha a háborúnak lett volna köszönhető,
hogy nem volt áram, vagy nem használták a villanyvilágítást.
Ami most már a gyilkossággal kapcsolatos dolgokat illeti, megtudhatjuk, hogy az
elterjedt mérgezési forma az áztatott légypapír volt, és információkat kapunk a sztrichnin nevű méregről. A gyógyszer-laboratórium és a mérgek leírása, alkalmazása olyan
valósághű ebben a krimiben, hogy megjelenése után recenzió jelent meg róla a londoni
Gyógyszerészeti Szemlében, amelyben a cikk szerzője megdicsérte az írónőt azért,
hogy szakszerűen bánik a mérgekkel.
Agatha Christie itt írta le először – s ez majd sok vidéken játszódó regényben viszszaköszön –, hogy a gyilkosság felfedezése után halottkémi vizsgálatra kerül sor. A halottkém ebben az esetben a család ügyvédje volt. A halottszemlét pár nap múlva általában a falu fogadójában folytatták le. Megtudhatjuk, hogy Angliában a Belügyminisztérium rendelhette el az exhumálást, hogy a vádlottat az Old Bailey-ben állították bíróság elé, és egy királyi tanácsos volt a védőügyvédje. Éppúgy királyi tanácsos
volt az ügyész is. Törvény volt arról, hogy ugyanazért a bűncselekményért ugyanazt
a személyt – ha egyszer már felmentették – nem lehet még egyszer perbe fogni. És persze minden krimiben megjelenik az esküdtszék intézménye. A gyilkosnak pedig halálbüntetés járt, felakasztják.
A későbbi Agatha Christie regényeket ismerve feltűnő, hogy ebben a krimiben
a parkot leírja, de nem írja le részletesen a kastélyt. Megadja a szobák elhelyezkedését,
sőt még alaprajzot is közöl az emeletről, mert az a gyilkosság felderítéséhez kell, de
nem írja le a részleteket, a bútorokat, a porcelánokat. Ezt később el nem mulasztaná.
Agatha ugyanis nagyon szeretett „lakberendezni”, és ez a szenvedélye ilyen módon
megjelenik a krimijeiben is.
1930-ban jelent meg az első Miss Marple-regény, a Gyilkosság a paplakban. Ez a történet egészen egy elképzelt falu, St. Mary Mead helyi társadalmáról szól, elsősorban az
erkölcsökről. A főszereplők az Anglikán Egyház lelkésze és nálánál legalább húsz
évvel fiatalabb, csinos, a faluból nagyon kirívó felesége, aki a maga módján pukkasztja
a helybéli idős hölgyeket. És persze Miss Marple, egy éles eszű és szemű idős hölgy, aki
kis háza kertjében nagyon szeret kertészkedni, no meg az emberi természetet tanulmányozni. Nem riad vissza attól sem, hogy madár megfigyelés ürügyén távcsővel tartson szemmel személyeket is. A faluban kezdik tisztelni, de „muris”-nak tartják és nem
különösebben szeretik, mert semmi nem maradhat előtte titokban. Ez az első gyilkossági esete.

2000. október

93

Miss Marple házából csak a szalont írja le Christie, amely csöpp volt és kissé zsúfolt. A hagyományos dolgok iránti kötődését érzékelteti, hogy a hozzá látogató megyei rendőrfőnököt saját készítésű cseresznyelikőrrel kínálja, amely „szegény drága
nagyanyám receptje” szerint készült.
St. Mary Mead nyugalmas hely. A kívülállók számára „egy Isten háta mögötti”,
csöndes kis fészek, amelyben még egy mozi sincs”. A világfi számára ez a falu egy „hamisítatlan pocsolya”. A falu valamennyi házát ugyanaz a vállalkozó építette. Errefelé
nem szokás zárni a bejárati ajtókat, a paplakba is bárki bejuthat, ha a hátsó kapun és
a kerten keresztül közlekedik, a franciaablakon át a dolgozószobába jut.
Az életnek szerves része az egyház, amelyről sok-sok elejtett dolgot tudhatunk
meg. Például, hogy a lelkész nem volt gazdag ember. Felesége a csütörtöki filléres
gyorssal utazott Londonba, hogy ne kerüljön sokba az útiköltség. Háztartása szerény,
csorba volt a porcelán tálalóedény és mindössze egy szerény fizetésű bejárónőre futotta, Maryre, aki „pocsék háztartási alkalmazott”, modortalan és rosszul főz. Maryvel
itt is megjelenik Agatha örökzöld témája, a háztartási alkalmazott, akiről hatvan éven
át mindig azt írta, hogy „manapság már nem lehet rendes háztartási alkalmazottat
találni”, a maiak „még egy ágyat sem tudnak rendesen kiszellőztetni”.
A lelkésznek az ő anyagi helyzetében nem áll módjában a nála nevelkedő unokaöccsét egyetemre küldeni. A fiú a kereskedelmi tengerészethez szeretne menni, mert
a haditengerészetnél nem találták alkalmasnak.
Az Anglikán Egyház szervezetéről kiderül, hogy a lelkészt egy világi presbiter felügyelte, ebben az esetben egy idős ezredes, aki egyébként békebíró is volt a faluban és
szívesen ítélt vadorzókat börtönbüntetésre. A lelkész mellett egy fiatal káplán dolgozott, aki pápista szimpátiákat táplált, pénteken például böjtölt. A szegények patronálását egy kellemetlen modorú, éltes korú vénkisasszony végezte, akit elég rosszul viseltek el a szegény sorsú hívek és nyílt lázadásban törtek ki ellene. Az orgonista, aki majd
minden St. May Mead-i történetben felbukkan, ezúttal érzékeny lelkű és sértődős.
Az Anglikán Egyházban hittérítők is dolgoztak, a távol-keleti missziótársaságban.
Voltak különböző egyházi egyletek, például az Anglikán Legényegylet, az Anyák
Egylete és működtek a cserkészek is. A lelkész képezte tovább a vasárnapi iskola tanítóit, akiket este háromnegyed nyolcra várt a szokásos, heti előkészítő órára.
Megtudhatjuk továbbá, hogy St. Mary Meadben huzatos a templom, viszont van
néhány igen szép, régi mozaikablaka, maga a templom is figyelemre méltó, régi épület,
és a szentélyrekesztő fal nagyon szép.
A lelkész és Miss Marple nem túl jómódú világával szembenáll az ezredes gazdagsága. Ő és családja az erdő mellett egy parkban lévő Udvarházban lakik, fent, a falutól
kissé távolabb és magasabban. A birtokhoz fácános is tartozik. Az udvarházban csodálatos ezüstök vannak, asztali sótartók, egy II. Károly korabeli gyümölcsállvány, csupa
remek holmi, amelyek ezreket érnek. A házban sok fős személyzet dolgozik, udvarias
komornyik, olajozott, kenetteljes modorral, komorna, inas, sofőr.
Az ezredes leánya modern felfogású úrilány. Autót vezet, egy kétüléses sport Fiatot. Azon jár teniszezni, ami pedig akkor sem volt olcsó sport, mert – hogy mást ne is
említsünk – igen drága volt a teniszütő. A munkát hírből sem ismeri és annyira fennhordja az orrát, hogy egy dolgozó nőt észre sem vesz. Számára a gyászruha teljesen
elavult dolog, mert ő „nem csinál bohócot” magából.
Az idősebb hölgyek úgy érzik, hogy „a háború (az első világháború) sajnálatos módon az erkölcsi normák felbomlásához vezetett. Senki se ügyel a szavára, no és, ami

94

tiszatáj

a divathóbortokat illeti...” Agatha Christie pedig azt mondja, hogy „a mai fiatal nők
egyáltalán nem szégyellik megmutatni, milyennek alkotta őket a teremtő”, tudniillik
rövid a szoknyájuk. Ráadásul az egyik szereplő fényes, rózsaszín harisnyát hord.
(Borbás Mária fordítása)
A falu társadalmából megjelenik a hentes felesége, a „fűszeres, aki felettébb helytelenül viselkedik a patikus feleségével”, a halkereskedő, a patikus és a postamesternő.
Ők pedig bizonyára bármely faluban megtalálhatók voltak.
Meglepő módon Christie ebben a krimiben oldalakat szentel annak a kérdésnek,
hogy el kellene törölni a halálbüntetést, mert a bűnözés az orvos hatáskörébe tartozik
és nem a rendőrébe vagy a lelkészébe. Betegségnek tekinti, amelynek a „mirigykiválasztás” az oka. Ír arról, hogy milyen magas a serdülőkori bűnözés, és hogy 15-16 éves
kor között a leggyakoribb az öngyilkosság. „Az öngyilkosságtól pedig már csak egy
lépés a gyilkosság. De ez nem erkölcsi fogyatékosság – hanem fizikai.” Ezeket az eszméket egy orvos vallja, de mihelyt kiderül, hogy nem az az ideggyenge páciense a gyilkos, akire ő gyanakodott, azonnal azon a véleményen van, hogy fel kell kötni a gazembert, vagyis a valódi tettest.
Érdekes dolgot tudunk meg az angol jogrendszer változásáról: a zsarolást az addigi
gyakorlattal ellentétben súlyosan büntetendő cselekménnyé nyilvánították, éveket
lehet érte kapni, és „még csak a neveket sem szabad kiírni az újságban”, azaz nem lehet
közölni, hogy kit zsaroltak meg.
A második világháború után úgy érezték az emberek, hogy Anglia nagyon megváltozott. Ez alól az érzés alól Agatha Christine sem volt kivétel. Ahogy idősödött, egyre
jobban foglalkoztatta a régi világ eltűnése, az életmód változása. Két jól ismert háború
utáni krimijének, a Paddington 16,50-nek és A Bertram szálló-nak is ez a meghatározó
eleme.
1957-ben jelent meg a Paddington 16,50. A történet öt nappal karácsony előtt kezdődik Londonban, a Paddington pályaudvaron. Agatha Christie látható élvezettel írja
le Londont és a pályaudvart. Komor, ködös decemberi nap volt. A főszereplő hölgy,
Mrs. McMillicuddy egy barátságtalan hordár nyomában rohant az egyes peronon, ami
éppen nem volt zsúfolt, mert az imént elment egy vonat, „de a senki földjén a peronon
túl, nyüzsgő tömeg rohant a földalattihoz és a földalattitól, a csomagmegőrzőbe, teázókba, információs irodákba, a jelzőtáblákhoz és a pályaudvart a külvilággal összekötő
két kapuhoz: az Érkezéshez és az Induláshoz”. (Karig Sára fordítása) Szigorú, egyenruhás őr állt a hármas peron bejáratánál, aki csak a jegy felmutatása után engedte be az
utasokat a peronra. A vonat indulása után minden kupéba beszólt egy pincér, hogy aki
teázni óhajt, fáradjon a büfékocsiba. De Mrs. McGillicudy már egy nagyáruház büféjében megteázott, így a fülkéjében maradt. Így válhatott szemtanújává egy gyilkosságnak, amely a velük egy ideig párhuzamosan haladó másik vonaton történt. Persze
a kalauz sem akar hinni neki, és ő maga is elgondolja, hogy sok öregedő asszony akad az
utasok között, „akiknek szent meggyőződése, hogy kommunista összeesküvést lepleznek le, vagy hogy veszélyben forog az életük, repülő csészealjakat, titokzatos űrhajókat vélnek látni”, vagy „orosz ügynököt a kölcsönkönyvtárban”. Ez pedig egy darabka
mentalitástörténet, 57-ben Angliában kommunista ügynökök és repülő csészealjak
alkothatták idős asszonyok problémáit.
Milchesterbe értek, ahol megtudjuk, hogy a taxisofőr a helyi tájszólással lágyan ejtette ki a szavakat. Kilenc mérföldet autóztak St. Mary Mead-ig. Még mindig ez a falu
az otthona Miss Marple-nak. St. Mary Mead társadalmát minden Marple-regényben

2000. október

95

leírja Agatha Christie. Ez a társadalom mindig változóban van, aszerint, hogy éppen
hányat írunk. Most új orgonista került a faluba, aki iránt bizalmatlanok voltak a helybéliek. Miss Marple elmesélte barátnőjének „a patikusné legújabb botrányát, és célzott
a tanítónő és a tanfelügyelő közötti viszályra”. A helyi viszonylatok után áttértek
a két hölgy kertjeinek megtárgyalására, mert kertészkedni mindketten – meg Agatha
Christie is – nagyon szerettek. A peónia nevű virág tulajdonságait vitatták meg. Majd
kényelmesen elhelyezkedtek a tűz mellett. Miss Marple két metszett poharat vett elő
a sarokban álló pohárszékből és fügebort ittak meg kamillateát. Közben pedig megbeszélgették annak a gyilkosságnak a részleteit, amelyet Mrs. McGillicudy látott a vonatból. Ezenközben még egy adalékot megtudunk a vonatokról: 1957-ben Angliában
helyi járatként közlekedtek még nem oldalfolyosós vasúti kocsik is.
A történet folytatásában bőven kapnak szerepet vonatok és ez alkalmat ad a szerzőnek arra, hogy elmesélje, milyen üresek az első osztályú kocsik. Az árszabás az oka,
mert „senkinek sem telik olyan fényűzésre, hogy első osztályon utazzon, az üzletembereket kivéve. Ők is azért, mert felszámítják a költségszámlájukra”. Gondot okozott képzett háztartási munkaerőt találni, hiány volt belőlük. Így történt, hogy egy
talpraesett fiatal hölgy, Lucy Eyelesbarrow, Oxfordban szerzett matematika diplomával a zsebében megbecsült, megfizetett, jól menő háztartási alkalmazottként élte az
életét. Őt bérelte föl Miss Marple, hogy segítsen a rejtély megoldásában. Lucy klubjában találkoztak Londonban, „egy meglehetősen csúf házban, amelynek azonban megvolt az az előnye, hogy számos apró és sötét dolgozószoba volt benne, s ezek nagyobbára üresek voltak”. Ez nekünk elég idegen világ, furcsa, hogy van női klub. Lucy saját
kis kocsiján ment új munkahelyére, Rutherford Hall-ba.
Agatha Christie nagyon elemében van, ha valami anakronisztikusat, a régből ottmaradtat kell leírnia. Például Rutherford Hallt, amelyről megtudjuk, hogy jelenleg egy
nagyváros peremén van, „de eredetileg vidéki udvarház volt, hatalmas parkkal és földekkel. A ház most is ott áll érintetlenül, csak éppen új lakónegyedek és apró külvárosi házak veszik körül... Egy Crackenthorpe nevű nagyon gazdag gyáros építette
1884-ben. A fia – ma már öregember – még most is ott él, úgy hallottam, a leányával.
A vasútvonal a birtoknak majdnem a felét körülveszi.”
„Lucy egy tekintélyes vaskapun hajtott át. A kapun túl állt egy kis házikó, amely
valamikor kapuslak volt, de most teljesen romosnak látszott, és nehéz lett volna megállapítani, hogy háborús kár érte-e, vagy csupán elhanyagolták. Komor rododendronbokrok között hosszú, kanyargós út vezetett a házhoz. Lucynak egy pillanatra elakadt
a lélegzete, amikor meglátta a házat, amely a windsori kastély kicsinyített másának látszott. A ház előtti kőlépcsőnek nem ártott volna a karbantartás, és a kaviccsal borított
kocsifelhajtót benőtte a gaz.
Lucy meghúzott egy régimódi kovácsoltvas csengőt, a hangja messzire visszhangzott a ház belsejében. ...A házban nagyon hideg volt. Lucyt kísérője átvezette a sötét
hallon, és jobboldalt benyitott egy szobába. Lucy meglepetésére a nappali elég kényelmes helyiségnek bizonyult: könyveket és vászonhuzatú székeket látott.” A konyhában fafűtéses tűzhelyt használtak, apró villanykályha fűtötte a szobát. A ház múlt
századi, nehéz mahagóni bútorokkal volt berendezve. Az étkezésekhez pedig gonggal
szólították a lakókat.
Brackhamptonnak hívják azt a képzeletbeli várost, amely a Crackenthorp birtok
mellé épült. Agatha Christie szerint elég nagy hely, és az utóbbi húsz évben rengeteget
fejlődött. Azt már tudjuk, hogy sok egyforma ház épült, amelyeket az írónő sem sze-

96

tiszatáj

ret. Ezeket az új házakat szürkének írja le, és szürke utcákban állnak. A birtok ura sem
ért egyet az építkezésekkel, hiányolja a helyet, ahol sétálni lehet, mert már mindent
elfoglalnak a járdák, meg „a nyomorult kis rozoga házak”.
Lucyn kívül két fiatal fiú visz életet ebbe az udvarházba, akik élvezik a krimit és
felcsapnak nyomozónak. Ők ketten „rendesen meg voltak fésülve”, és „olyan modorban beszélgettek, mint két idősebb professzor, akik a csiszolatlan kőkorszakbeli szerszámokat vitatják meg”. A történetben szerepelnek görög és római szobrok, Egyiptomból hozott szarkofág, mint egy magángyűjtemény giccses és nem valami értékes
darabjai. Sok Agatha Christie-történetnek van valami régészeti vonatkozása és ez
egyáltalán nem csoda, ha belegondolunk, hogy az ő mindennapi életének része volt
a régészet, amely érdekelte is. Az ásatásokon sokat segített férjének, Max Mallowennek
és az idők során tárgyi tudásra is szert tett bizonyos régészeti témákban. Járatos volt
a képzőművészetekben is, sok szó esik szép dísztárgyakról, például bronztárgyakról,
amelyeket még a párizsi világkiállításon vásároltak hajdanában; festészetről, Gauguinről.
Egy picike ízelítő az üzleti világból, hogy a Crackenthorp vagyont a „Mogyorós
Sütemény” és „Finom Perec” – így, nagybetűkkel – alapozták meg. De a nagyapa bölcs
előrelátással idejében átnyergelt a Sajtos Süteményre és a Zsúrszendvicsre, így a család
a jelenben, „a koktélok korában” is nagy összegeket vághat zsebre. Agatha Christie
egyébként rendkívül szeretett enni és főzni, és sok krimijében le is írja a menüket,
amelyek ahhoz a konkrét időponthoz és családhoz illenek, amikor és ahol játszódik
a történet. Az étkezés pedig fontos része a mindennapi életnek, az életmódnak. Itt például Yorkshier puding, marhasült, mártás, krumpli, vesepecsenye, gyümölcstorta,
Mokkatorta, gyömbértorta, gyümölcskosárka kerültek asztalra. Egy másik étkezésnél
egy forró, erős curry, csirkebecsinált, rizs, gombaleves, szalonnába göngyölt csirkemáj,
csokoládékrém, húsleves és darafelfújt szerepeltek az étkek sorában. A teához persze
változatlanul szendvics, például halpástétomos, vajas kenyér és torta, meg aprósütemény dukál.
1957-ben járunk, és mégis – ennyi évvel a második világháború után – viszonylag
nagy teret kap a könyvben a háború, különböző utalások, információk formájában.
Az udvarház pajtáján például azért volt kívül a kulcs felakasztva és azért volt benne
spirituszfőző, mert a háború alatt a légoltalmi őrség katonáinak volt oda bejárása (jelenleg egyébként a Nőegylet használja a pajtát), és a spirituszfőzőn melegítették a kakaójukat. A háború alatt dolgoztak a házban lengyel háztartási alkalmazottak, sőt még
egy német is. Az egyik családtag a háborúban esett el, „közvetlenül Dunquerque előtt
történt – nagyon zavaros idők voltak”. Adatot keresnek arra vonatkozóan, hogy az
elesett katona megnősült-e a halála előtt Franciaországban. A francia nyomozó figyelmezteti angol kollégáját, hogy biztos választ aligha kaphatnak, mert „a kérdéses területet jóformán ugyanabban az időpontban megszállták a németek, és Franciaországnak
azt a részét a megszállás idején súlyos háborús kár érte. Sok épület és irat megsemmisült.” Szó van az ellenállási mozgalomról és arról, hogy a háborús pilóták talajvesztetté
váltak békeidőben. Ezt az egyik szereplő sorsában – aki nem tudja igazán, hogy mit is
kezdjen magával, csak teng-leng a háború óta az életben – be is mutatja Agatha. (Ez
egyébként nem csak Angliában esett meg a háborút megjárt katonákkal. Az átélt borzalmak után átértékelődtek a dolgok és nehéz volt visszatérni a mindennapokba, leülni
például egy íróasztal mögé.)

2000. október

97

Megtudhatjuk, hogy a háború után magas jövedelemadót vezettek be Angliában, és
Miss Marple is megjegyzi, hogy mostanában „az adózás annyira megdrágítja az életet”;
továbbá, hogy ha egy birtokot egyben adtak el, az tőkének számított és nem jövedelemnek és nem kellett adót fizetni utána; hogy az állam gondoskodik az orvosok tiszteletdíjáról, működik a társadalombiztosítás és az orvosok nem kell, hogy számlát
küldjenek a betegeknek, mint korábban, amit azok vagy ki tudtak fizetni, vagy nem.
Christie most is szán egy oldalt a gyógyszereknek és a mérgeknek, amelyeket olyan jól
ismer. Miss Marple elmeséli, hogy az ő falujában St. Mary Meadben az emberek még
ma is jobban szeretik a kanalasorvosságot, mint a tablettákat, és rendszerint inkább
kanalast kérnek a patikustól. Meg hogy az ő fiatalkorában a tablettákat úgy készítették
a patikusok, hogy meg lehessen őket különböztetni a színükről; volt „a fekete orvosság, meg a barna (köhögés ellen), és a fehér, meg dr. Ezmegaz rózsaszínű gyógyszere.
Az ember sohasem keverte őket össze”.
Ami pedig a gyilkosságot és az érte járó büntetést illeti, Miss Marple-tól megtudjuk,
hogy eltörölték a halálbüntetést, amit ebben az esetben különösen sajnál az idős hölgy,
mert véleménye szerint, ha egyáltalában valaki, hát ennek a kriminek a gyilkosa megérdemli, hogy felakasszák.
London és a nagyvárosi élet visszatér újra a cselekménybe. Az egyik főszereplő üzletember, londoni lakos. A gyilkosság idején Sothebynél járt árverésen, de azoknak a
tételeknek, amelyek érdekelték, túl magas volt a kikiáltási ára. Egy kis kávézóban
teázott a Jermyn Streeten, aztán beült egy híradómoziba vagy fél órára, majd hazament. Este klubvacsorán vett részt. Egy Humber Hawk autója volt, de nem sokat
használta, inkább csak a hétvégén, mert „manapság már teljesen lehetetlen Londonban
autót vezetni”, akkora a forgalom. Az autót egy bérelt garázsban tartotta. Testvére is
Londonban lakott, de egy jóval kevésbé előkelő negyedben, „egy eléggé silányan épített modern házban”. Itt a lakók a ház udvarán parkírozták a kocsijukat, „ügyet sem
vetve a szomszédokra”. „A lakásban minden be volt építve, bizonyára bútorozva adták
ki. A berendezés hosszú, farostlemezből készült asztalból, egy díványszerű fekvőhelyből és valószínűtlen méretű székekből állt.” Csupa silány, értéktelen, könnyen tönkremenő holmi, és ezekről a tárgyakról a lakberendező, jó ízlésű Agatha Christie-nek
lesújtó véleménye van.
A Bertram Szálló egészen Londonban játszódik. 1965-ben írta Agatha Christie. Itt
két összehasonlító játékot űz: a hatvanas évek Angliáját szembesíti az 1900-as évek
Angliájával, amikor még VII. Edward ült a trónon, Viktória királynő fia. Ez volt
Agatha fiatalsága – és persze Miss Marple-é is –, nosztalgiával emlegetik hát „ők ketten” azokat az időket. Emellett az amerikai mentalitást szembesíti a korabeli, azaz
a hatvanas évekbeli angollal, no és a Bertram-mal. Ha Rutherford Hall az előző krimiben „élő anakronizmus” volt, akkor a Bertram Szálló még inkább az. Aki ide betér,
„egy letűnt világba lépett”.
A Bertram a West End szívétől egy-két utcányira fekszik. Elkerülte a háború pusztítását, és „mérsékelt összeg ráfordításával helyreállították eredeti állapotába. 1955-ben
már pontosan olyan volt, mint 1939-ben – előkelő, cseppet sem hivalkodó, szolidan
magas árakkal”. A vendégköre „már évek hosszú sora óta a magasabb rendű papok,
a vidékről felránduló özvegy arisztokrata hölgyek, és költséges intézetekből vakációzni
hazautazó leánykák közül” került ki. „Olyan kevés hely van Londonban, ahol egy
lány egyedül megszállhat, de a Bertramhoz természetesen szó sem férhet.” (Bart István
fordítása)

98

tiszatáj

Valamikor sok hasonló szálloda volt, de az idők során a legtöbbje modernizálódott,
hogy más vendégek igényeit is kielégíthesse. Egy kicsit a Bertram is átalakult, de nem
feltűnően. „Természetesen központi fűtés volt, de nem szembeötlő. A nagy földszinti
hallban, pontosan úgy, mint azelőtt, két pompás kandalló állt, mellettük testes réz
szeneskannák, ...Meleg vörös bársonyosság, puha lakályosság uralkodott az egész teremben. A karosszékek sem ebből a korból származtak. Az ülések jócskán a padló
szintje fölött voltak, úgy, hogy a reumás öreg hölgyeknek nem kellett méltóságukon
aluli módon vergődniük, ha lábra akartak állni. Ezek az ülések, nem úgy, mint annyi
modern karosszék ülése, nem értek véget valahol félúton a comb és a térd között,
a pokol kínjaival sújtva az isiásztól és köszvénytől szenvedőket. És nem is volt mind
egyforma. Voltak egyenes támlájúak és dőlt támlájúak, szélességük is változott, karcsúak és terebélyesek kényelmére egyaránt. A Bertramban szinte bármilyen méretű
vendég találhatott magának kényelmes karosszéket.”
Éppen uzsonnaidő volt, így a hall megtelt vendégekkel, mert ott volt a legnagyobb
élvezet teázni. Persze máshol is el lehetett fogyasztani a teát, mert volt társalgó, dohányzó és írószoba is, de a hallban volt a legnagyobb az élet. Ott lehetett találkozni
régi ismerősökkel. „Az idős hölgyek szerették látni, ki jön be, ki megy ki, örültek, ha
régi barátnőkre ismertek, és gonoszkodó megjegyzéseket tehettek rájuk, mennyire
megöregedtek.” Az amerikai turisták egészen el voltak bűvölve attól, hogy a „rangbéli
angolok valóban letelepszenek meginni hagyományos délutáni teájukat. A délutáni tea
ugyanis a Bertramban valósággal látványosság volt... A szertartáson Henry elnökölt;
megtermett, nemes jelenség, rokonszenves, érett ötvenes, öreguras külsővel és egy rég
letűnt emberfajta: a tökéletes komornyik választékos modorával. A tulajdonképpeni
munkát karcsú ifjoncok végezték Henry zordon parancsnoksága alatt. Az asztalokon
nagy, díszes ezüsttálcák és antik ezüst teáskannák álltak. A porcelán, ha nem is volt
éppenséggel Rockingham vagy Davenport, de mindenesetre annak hatott. A Blind Earl
készletek különösen kedveltek voltak. A legjobb indiai, ceyloni, darzsilingi, lapsangi
stb. teát szolgálták fel. Ami pedig az ennivalót illeti, az ember kérhetett bármit – és
meg is kapta!” Itt most aztán – és később majd a krimi több helyén is – a vajassütemény, a „hamisítatlan, békebeli, mazsolás vajassütemény” festői leírása következik.
Majd az „igazi ánizsos süteményé”.
A portás is méltó volt a komornyikhoz, „első pillanatra legalábbis táborszernagynak tűnhetett. Arany paszomány és érdemrendszalagok ékesítették széles, férfias mellkasát. Modora tökéletes volt.” Gyöngéd aggodalommal fogadta a vendégeket, féltő
gonddal vezette föl a lépcsőn és átkísérte a hangtalanul lengő ajtón.
Bár is volt a Bertramban és két mixer dolgozott benne, egy amerikai, hogy az amerikaiak is „otthon érezzék magukat és legyen, aki ellátja őket whiskyvel és mindenféle
koktéllal”. A másik mixer angol volt, „aki viszont a sherryt és a mentás borókapálinkát töltögette, és okosan elbeszélgetett az ascoti és newburyi indulókról azokkal
a középkorú urakkal, akik a komolyabb versenyek idején a Bertramban szálltak meg”
„Az egyik folyosó végén még egy televíziós szobát is elrejtettek, nagy titokban, azok
számára, akik ezt igényelték.”
Luscombe ezredes, az egyik főszereplő a vendégeket figyelve elcsodálkozott azon,
hogy mennyien járnak ide teázni. „Pedig a tea, mint külön étkezés, a háború óta meglehetősen divatját múlta.” Ezt Davy főfelügyelő is megerősítette, amikor egy francia
vendég örömködésére, hogy „Le Five-o'clock. C' est bien Anglais ca, n'est-ce pas?” azt
gondolta magában: „Ez még nem tudja, hogy le Five-o'clock kihalt, mint a mammut!”

2000. október

99

Luscombe ezredes azt sem értette, hogy ezeknek az idős embereknek, akikről
ő maga is tudja, hogy nincs egy vasuk sem, miből telik olyan drága szállodára, mint
a Bertram. Kiderül, hogy ők is csak „díszletek”, jelentős kedvezményeket kapnak,
hogy odavonzzák az amerikai turistákat. Mert az egésznek Edward korabelinek kell
hatnia, azt a benyomást keltenie, hogy a századforduló óta semmi sem változott.
A szálloda vezetője egy ötven körüli férfi volt. „Megjelenése egy államtitkáré, a modora kiváló.” Mindig tudta, hogy kivel miről kell elbeszélgetnie, témái változatosak
voltak: lóverseny, politika, krikett, anekdoták a királyi családról, autószalonok kiállításai, színdarabok. Ő mesélte az ezredesnek, hogy „a külföldieknek, akik idejönnek
(elsősorban az amerikaiak, hiszen nekik van pénzük), megvannak a meglehetősen különös elképzelései arról, milyen Anglia. Persze nem a nagy iparbárókról beszélek, akik
gyakran átkelnek az óceánon. Azok rendszerint a Savoyba, vagy a Dorchesterbe mennek. Modern környezetet akarnak, amerikai ételeket, csupa olyasmit, amitől otthon
érzik magukat. De sokan vannak, akik csak ritkán mennek külföldre, és azt várják,
hogy ez az ország olyan legyen, mint – no nem, Dickensig azért nem mennék vissza,
de olvasták A kisvárost és Henry Jamest, és nincs ínyükre, hogy ez az ország éppen
olyan legyen, mint az ő hazájuk.”
Az amerikaiak fázósabbak, mint az angolok. Nekik legalább három fokkal magasabb hőmérséklet kell. Többek között ezért is kétféle szobájuk van, az egyik fajtát az
angolok, a másikat az amerikaiak kapják. A szobák külsőre teljesen egyformák, de
mégis nagy a különbség közöttük. „Az egyik fajtában villanyborotva is van, némelyik
fürdőszobában zuhany is, kád is, és ha valaki amerikai reggelit rendel, azt is kap...
zabpelyhet, jegelt narancslét, és az összes többi amerikai eledelt. Persze, ha valaki jobban szereti, kaphat angol reggelit is.” Szalonnás rántottát?” – kérdezi az ezredes. „Igen,
de ennél jóval többet is, ha óhajtja. Füstölt heringet, vesét és szalonnát, hideg fajdpecsenyét, yorki sonkát és oxfordi narancslekvárt.” „El ne felejtsem ezt holnap a reggelinél” – mondja az ezredes. „Manapság már nem jut hozzá az ember odahaza az ilyesmihez.”
Miss Marple-nak az a benyomása, hogy a „Bertram túl szép volt ahhoz, hogy igaz
legyen”. Aztán kiderül, hogy nem is igaz. Szóba kerül St. Mary Mead, a „tündéri, bűbájos, romlatlan falucska”. Miss Marple eltűnődik rajta, hogy St. Mary Mead is hogy
megváltozott: új lakótelep épült, – mint azt mi már tudjuk A kristálytükör meghasadtból – a községházához új szárnyat építettek, a Fő utcának megváltozott a képe a modern kirakatoktól.” Az embernek bele kell törődnie a változásokba” – állapítja meg
Miss Marple.
A Bertramban akkor bontakozik ki a konfliktus, amikor megjelenik egy, az újságok pletyka- és botrány rovatából jól ismert hölgy, aki ebbe a környezetbe rendkívül
nem illik bele. Repül, lovagol, autót vezet és nagyon gyorsan hajt, keresi a veszélyeket
az életben. Platinaszőke és állítólag a kábítószert is kipróbálta. A barátja autóversenyző, fekete bőrzekét hord. „Olyan életerő sugárzott belőle, hogy a Bertram szálló
mellette egyszeriben múzeumnak tűnt ....” Az ezredes értékítélete szerint egy autóversenyző „még mindig jobb, mint egy slágerénekes, vagy dzsesszénekes, vagy hosszú
hajú Beatles, vagy hogy a csudába hívják ezeket.” Ez azonban nem Agatha Christie
véleménye volt, és sietett is hozzátenni, hogy az ezredes a fiatalemberek tekintetében
konzervatív nézeteket vallott.
Miss Marple, ha már annyi idő után újra Londonban járt, nosztalgiázott a Bertramon kívül is. És közben persze nyomozott. Robinson & Cleavernél vásárolt néhány

11 üü»

tiszatáj

drága, de fenséges lenvászon lepedőt és normális mintájú pohártörlőt, amely madarakkal volt díszítve és nem a Nelson-emlékművel, majd elment a Katonai Nagyáruházba,
ahol egykor sokat vásárolt a nagynénjével. Az áruház átalakult, de „Miss Marple, noha
elnéző és jóindulatú mosollyal gondolt a múltra, cseppet sem ellenezte a jelenkor kényelmeit". így volt ezzel Agatha Christie is. A vendéglő azonban még mindig megvolt
a Katonai Nagyáruházban, és Miss Marple örömmel ebédelt meg ott. Megpróbálta
megtalálni régi ismerősök és hajdani rokonok házait, kevés sikerrel. Amelyik meg
megvolt, azokat a házakat is lakásokká alakították át és több család lakott bennük.
Egyik-másik helyén pedig felhőkarcoló nőtt ki a földből. Keresett néhány régről ismert üzletet, amiket általában nem talált meg. Kiruccant Richmondba, és „kicsit szégyenkezve, de ellátogatott Madame Tussaud panoptikumába is, hiszen ez volt gyermekkora egyik fő gyönyörűsége".
A Bertram szállót egy hetvenöt éves hölgy írta, nagyon sok élettapasztalattal a hata
mögött. Ez a könyv a változásokról szól és Agatha Christienek a modern Angliához
való viszonyáról. Nem ez a krimi volt az életmű vége, hiszen sok regényt írt még ezután, haláláig minden évben megjelent még egy-egy újabb könyve. De a társadalomtörténet szempontjából nézve a regényeit, a Bertram a legkifejezőbb.

ftRDINANDy

GyÖRGy

Magyar költők a dél keresztje alatt*
Ez az írás nem recenzió, inkább úgy mondanám, beszámoló egy rendhagyó vállat*
kozás utóéletéről. Néhány hónapja itt körülöttem zajlik egy antológia utóélete, eS
ennek a mozgásnak ha résztvevője nem is, de kíváncsi szemlélője vagyok.
Magyar lírával foglalkozni kétségen kívül hősies igyekezet ezen az apró trópusi sz1*
geten, ahol távoli irodalmak bemutatásának, sót magának a fordításnak sincsen se
díciója, sem életképes jelene. A kiadók erőfeszítéséből a frankfurti könyvvásár idejt*rt*
valóban kurta-furcsa kötet született. Benne líránkat - kilencvenkilenc verssel - huszonöt költő képviseli.
„Ezen antológia fordítói nem kívánják a kortárs magyar líra teljes, vagy akárcsak
többé-kevésbé átfogó képét nyújtani" - közli a fülszöveg. „Munkájukat néhány ked ve J
barátnak ajánlják, olyan verseknek, amelyek gyönyörűséggel töltötték el a fordítót. ""
vers csak egy első lépés - amolyan étvágygerjesztő - az ezredvég magyar költészetén^*
teljesebb spanyolnyelvű bemutatása felé."
(99 poesías - antología de lírica húngara contemporánea.
Fordították: María T. Reyes Cortés és Jesús Tomé. Postdata, Postdata, San Juan de Pu*«10
Rico, és Orpheusz, Budapest. 148 oldal, 1999.)

2000. október

101

Magánvállalkozás tehát ez a gyűjtemény. A központi hivatalos irodalompolitikához szokott olvasó talán észre fogja venni, hogy egy ilyen házidolgozat is lehet hasznos és érdekes.
Számunkra tanulságos az is, hogy kitől és mit találtak lefordításra érdemesnek
a trópusiak. Talán még érdekesebb, hogy a kötet huszonöt szerzője közül kiről írja
dolgozatát a puerto rico-i diák, akinek ez az antológia – tananyag.
Jesús Tomé előszavából nyilvánvaló, hogy a jónevű spanyol költő kedvencei Lakatos István és Parancs János. María T. Reyes Cortés választottjai Kukorelly Endre és
Takács Zsuzsa. Folytathatnám a listát, hiszen a trópusi duó, mint tudjuk, csak szívükhöz közelálló költőket és költeményeket fordított.
Ami a hallgatókat illeti, bárkire voksoltak, nehéz dolguk volt: egy távoli, idegen világ üzenetét kellett megfejteniük. Mondanom se kell, hogy nem kis izgalommal vártam az első dolgozatokat.
Meglepetésekben nem is volt hiány. Elsőnek Mező Ferenc versét, a Rosszalkodást
elemezte egy félénk, fekete lány, aki a déli part ültetvényeiről került az egyetem falai
közé. Jegyezzük meg? Mező még a mai magyar költők pesti antológiájában szereplő
százötven poéta közé se került be. A Rosszalkodás arról szól, hogy jön az este, és egy
gyereknek nincsen kinek bevallania a nap komiszkodásait. Parancs Jánostól a Ha szólít
a hang és a Századvégi számvetés című verseket fogadták örökbe a portorikói diákok.
Gyanítom, mindkettőt a költő kétségbeesésén átsütő makacs reménykedés miatt.
Amerikában amolyan hurrá-optimizmust sulykol a diákokba a társadalom. Hallgatóimat megrázta a magyar költő kegyetlen őszintesége. Nem jó, és nem igazságos
a világ! És mégis, mégis… Erőnk szerint a legnemesbbekért. Parancsnak – mondta egy
fiú – még ezt is elhiszem.
Másoknak a közhelyek elleni berzenkedésre adott alkalmat egy-egy magyar vers
iróniája. A Mire jó a tenger olvasójának Kukorelly Endre álnaivsága tetszett. A szeminárium hallgatói egy kalap alatt azt is megtanulták, hogy Magyarország – nem sziget.
És hát hitte-e volna Tornai József, hogy József, az újrakezdő című verse gúnyos fintornak fog hatni itt a Dél Keresztje alatt?
Nagy vállalkozás ez a kisantológia. A frankfurti bemutató félszáz fanyalgó látogatója?
Négy költőnket már vendégül látta a portorikói egyetem. Négy ablak a nagyvilágra, oda-vissza, nekünk és nekik.
Hát tessék csak tovább csinálni. Talán mégiscsak érdemes.

K R I T I K A

11

Organikus költészet
B E L L A ISTVÁN: T U D S Z - E M É G VILÁGUL?
Összegyűjtött versei csinos kötetében
Bella István végülis nem változtatta meg
első nagy szintézisverse, a
Sárkeresztúri
ének egyik szavát, az eufónia-hibás „bátyámfám" összetételt. Pedig ezt a módosítást kilátásba helyezte egyik értő bírálójának, Kabdebó Lórántnak, amikor 1982-ben
hosszan beszélgettek Hetedik kavics című,
beérkezését jelző kötetéről. Járatos közönsége persze azért nem veszi tőle zokon
ígérete bocsánatos megszegését, mert pályafutása több mint négy évtizede alatt
e viszonylag egysíkú grammatikai konstrukcióhoz képest jóval bonyolultabb alakzatokhoz - hasonlatokhoz, gondolat-átvitelekhez, jelentésváltozatokhoz, sosemvolt szóleleményekhez - szoktatta hozzá
eddigi tizenkét új (valamint két válogatott) verskönyve fejleményeinek nyomonkövetóit.
Költő-tulajdonai közül ez a csillapíthatatlan metafora-központúsága, alig utolérhető nyelvhajlítgatása csaknem a kezdetektől feltűnik. Hagyományos lírai leírá-

llt.l.l A I S T V Á N

TUDS7.-F. MÉG
VILÁGUL?
•KaUiYCnOTT VTtW

sokat főként egyik maradandó példája József Attila modorában - némi eszrevétlen
Juhász Ferenc beütéssel - mindössze első
gyűjteményéből, az 1964-ben megjelent
Szaggatott
világbó]
lehet kiszemezgetni
a később ugyancsak majdnem kiveszett
(pontosabban a gyerekverseibe átköltöztetett) jellemrajzok, életképek közül. De
már a Gyerekkor tájai ciklusban is megüt
avval a kihagyásos, vízionáriusan szemleletes komplex hasonlatával, hogy feléjük
harangozáskor „három akácfa húzza a napból lójjó kötelet."
Más falun nevelődött, nemzedékbe^
költőtársai - mondjuk a Hetek tagjainak
zöme - nála tartósabban élnek a látványmegjelenítés szabályos versküszöbbel bevezetett, majd a mű egészét összerántó,
hasonlítottat s hasonlítót egyaránt megnevező szolid poentírozással. Ö hamar
túllép a nyugatos iskolázottságúaknál változatlanul érvényesen használt eszközükön. Szerelmes verseiben vagy önvallomasaiban és pályatárs-evokációiban uralkodóvá teszi azt a metaforikus vagy/és alle*
gorikus kifejezési metodikát, amely zsigeréig sajátjává lesz, s amitől viszonylag fi*
talon minden feltűnéskeltés nélkül kj*
emelkedik a vele nagyjából együtt indulok
népes, képességes csoportjából.
A tradíciót és örökséget meghaladva
megőrző továbblépést programszerűen lS
bejelenti a kötetzáró Ügy írtam énNehezményezi, hogy „a valót mondtaij1;
nem a világot, a szelet, nem a mozdul 0
ágat." Egyszersmind könyörtelen tudatos*
BEZA Bt.
Budapest, 1 9 9 9
52H oldal, 1 7 9 0 , - Ft

2000. október
sággal posztulálja az elérendő új minőséget, amely egyébként érintkezik a babitsi
eszménnyel. „E dalokat el kell temetnem,
hogy dallá magamat tehessem” hangzik
a megerősítő imperatívusz. S bár talán
sejti, hogy tüzetes végrehajtását nincs aki
számon kérje rajta, innentől kezdve tartja
magát ehhez az akár hamarinak mondható (mert az egyszerűbb megnyilvánulásokat elhárító) követeléshez.
Ettől kezdve halad a tetőtől-talpig
Bella Istvániságot sugárzó dinamikus áttételeken, mozgékony metamorfózisokon
előrehaladó, felfokozott versvilág teremtés felé. Méghozzá úgy, hogy tehetsége
kiteljesedésekor bámulatos természetességgel emelkedik az evidencia-költészet
jeles művelői közé. Egyúttal alátámasztja
azt a tettenérhető áthallásokkal és korrespondenciákkal nem igazolható, csak tapintható feltételezést, hogy a vele kapcsolatban közhelyként emlegetett József Attila-hatáson kívül ihletése további tényezői közül nem lehet kizárni az Ady Endréét sem.
A már idézett Kabdebó jelzi ezt a kevésbé szuverén tehetségekre veszélyes párhuzamot. Kifejtésébe mégsem megy bele,
s helyesen, mert a hetvenes évek Bellája
úgy abszorbeált és integrált minden – nemcsak művészeti – impulzust, hogy génsebészi gyakorlatú kritikusnak kellene
lennie a talpán, aki másnál is kimutatható
külsőségekre tudná visszavezetni valamely
hallomásos kifejezését, formálásmintáját,
gesztusrendszerét. Magatartásbéli hasonlíthatóságot viszont fel lehet lelni költőnk
tónusában Adyval és néhány közvetlen
elődjével. Nevezetesen azt a gerincességet,
hajthatatlanságot, komolyságot, amely –
vegyes minőségű alkalmi megszólalásain
kívül – száműzi felnőtt lírájából a léhaságot, a cinikus rájátszást, s többnyire mellőzi az önmagát kívülről szemlélő, öncélúan humoros reflexiót, (miközben nagyon is gyakoroltatja vele a tartalmilag
önironikus műkontrollt).

103
Hogy azért van – méghozzá kócos, bevadulós, gyerekségéből átmentett, egészséges – humora, azt mindenekelőtt az ÁniMáni becenevű leánykának s testvéreinek
szánt, bájosan játékos, elengedett művei
igazolják. Ebben a gyűjteményében valamennyi, 1974-től 1991-ig írt darabjuk
együvé került. Mulatságosságuk legalább
két forrásból táplálkozik. Egyrészt alkotójuk elsőrendű ütemérzékéből, melyet szituáció-megragadása majd narrációba-lendülése bizonyít. Édestestvére ez a ritmusbiztonság a másutt (nos: csaknem mindenütt) kimutatható drámai indíttatásnak.
Másfelől a gyerekversek teljes pompájában
bemutathatják a szójáték-bűvészetét, lazán
fékezett, abszurdig hajtott-csigázott találataival, ekvilibrista csavarásaival, csalóka
meglepetéseivel, váratlan vágásaival egyetemben.
A nem-gyerekeknek címzett, de szintúgy szépen cirkalmazott komolytalanságokban, köszöntő petite chose-okban több
az erőltetés. Akad bennük öncélú bravúr,
redundancia is. Pedig, mint ahogy az utolsó eredeti kötet Az én zenekarom ciklusa
demonstrálja, a nagyapa korba lépő Bellából hálisten’ az ezredforduló közeledtén
sem lúgozódott ki a vidáman lendületes,
amolyan Lacitegyeride-típusú heccelődés
könnyedsége, felhőtlenül derűs belefelejtkezése. (Lásd A költő délutáni dörgedelmét
gyermekeihez.)
Aki először találkozik e virtuóz, csalimesékre, tréfás románcokra, sőt a húszasharmincas évek pesti slágerpoénkodásaira
is hajazó lírai fordulatosságokkal, bizonyára meghökken, hogy – eltekintve a
nyelvi átmanipuláltságtól – mennyire sötét vidékű, mély járatú lett közben a jellegzetes Bella-líra, s hogy milyen borús
horizontú, elhatározottan nyugtalanító
a hatása is.
Ennek az egyértelműen szándékos behatároltságnak két főokát Koczkás Sándor
már 1988-ban megtalálta. A mostani tomuszt is szerkesztőként jegyző egykori

104
bölcsésztanár (a betiltott, 1965-ös Tiszta
szívvel egyetemi antológia mentora és tutora) a költő rosszkedvének évadait a szakadatlan históriai elégedetlenség terminusával határozta meg s vélte eluralkodni ebben a kazánhevű poézisben.
Az állhatatos komolyanvétel, a lazítást
nem kockáztató résenlét vállalását poétánk igazából már első könyve Válasz nélkül című apa-idézésében meghirdeti. „Lélegezhetem, már ki nem elégít ez a szabadság, akárhogy is, de én itt nem jól érzem
magam!” – írja; felkiáltójellel!! Közel negyed század múltán az interjúvoló Eszéki
Erzsébet újságírónak egyszerre csak azt
mondja, hogy a gyerekversekben „szabaddá válok, elereszthetem fantáziámat,
ráadásul nem kell a magam nyelvén írnom.” (Kiemelés: I. Z.) A más generációból jött riporter döccenetlenül elsiklik
a félmondat felett. Nem gyanítja, hogy valójában a politikumtól látszólag távolálló
alkotó személyes történelmi ítélkezésével
szembesült, s erről a kívülről-belülről
feszített lírai praxisról tudott meg kulcsként forgathatót, művészetbevágóan lényegeset.
A „maga nyelvén író” Bella István
a két említett időpont között hozta létre
azt a kecses műhalmazt, melynek közéleti
magva csak a legritkább esetben türemkedik elő a „létbe dermedő didergésből.” Ez
utóbbi életérzés közvetlenebb indoka
a családi sorscsapásokban, a költő biológiai esendőségében, diagnosztizálható veszélyeztetettségében keresendő. A hosszú
évtizedek alatt szemérmesen föltárt (az
önsajnáltatástól kényesen óvakodó), léttapasztalássá préselődött élettények, az apanélküliség, a testvérek elveszte, a háborús
szenvedések, a szegénység nyomasztása,
a katartikus fenyegetettségére emlékeztető
szívfacsaró szorongások elviselésének kényszere a csöndbefojtott kritikai észrevételekkel együtt szétszálazhatatlan érzelmilelki-gondolati szövedékké sűrűsödött össze
benne.

tiszatáj
A költői én kiterjesztését követő megfogalmazásokra, sokatmondó, nemegyszer
rejtett üzeneteket hordozó tárgyiasításokra saját, feltétlenül csak reá jellemző
formákat-normákat kellett kitalálnia. Magaszabta, de tőle alkatilag mégsem idegen
elhivatottságról csak akkor tehetett ép,
igaz, életszerű, egyben bölcselmi létezést
tükröző tanulságot, ha a lehetségig megközelítette az önazonosság fegyelmi-kegyelmi állapotát. Mentesült tehát attól a
(sokaknál amúgy termékeny) skizofréniától, ami nélkül a „kint is bent is” egérfogásra berendezkedők, netán az „álmukban
egymással két macskaként játszadozók”
költői hitele aligha elképzelhető.
A kétségmentes önazonosságért újra és
újra keményen megharcoló, s az erről
írott élethalál-halálélet verseit mindig tökéletessé pattintó majd csiszoló Bella számomra így lett az a kifejezéséért küzdő
magasröptű lélek, kiről az e Földön (s néhány évig egy szerkesztőségben) töltött
éveink során többször volt alkalmam nézeteimet kifejtenem. (Utoljára 1992 áprilisában, a Magyar Naplóban.)
Akkor is együtt dolgoztunk, amikor e
megrendítő ám rendületlen tusának máig
legnagyszerűbb tanúsítványa a Tudsz-e még
világul kéziratát behozta az Élet és Irodalomba. Csorbítatlan homogenitását, kottázható sodrását, az egyenletes felszín alatt
áramló buzgó örvénylését érzékelve megkockáztattam a kérdést: vajon hány hónapig írta a szeplőtelen költeményt, melyben arról faggatja magát, miként szólíthatná méltó módon a múltat, a jelent s a
jövőt úgy, hogy azt ki-ki fölfoghassa, beleértve a következő nemzedékek jelesebbjeit is. Egy éjjel kész lett – jött a válasza.
Aztán pár szó a fejbenírás hasznáról, de
semmi ugyanennek az agyi műveletnek
börtönkényszerű kínjairól…
Vagy mégis előfordulhat az a szerencsés körülmény, hogy időnként az érett
Bella is úgy írja – hosszabb szünetekben
regenerálódva – munkáit, mint ahogy azt

2000. október

105

höz, régmúlt földikhez fordul, hogy révükön magáról s az énjébe szervesedett
világról fennhangon szóljon. Fű és virág,
szárnyasok és vadak egyként alkalmasak
arra, hogy leképezzék emberi sorsa valamely mozzanatát, éggel-földdel teli, mégis
földöntúli, mert halálraszánt végtelenségét. A maradéktalan azonosulást úgy tetszik a fákkal tudja elképzelni. Ahányszor
róluk ír, mintha csak jegenyévé, akáccá,
ecetfává lényegülne. Akárhogy kísérletezünk a prózai distinkcióval, bármennyire
próbáljuk tettenérni, hol kezdődik a verseken belül a látomásba zuhanó láncreakciók jelensége, a belső áramlás ereje nem
engedi sem a hideg analízist, sem a megfontolt kilépdelést abból a varázsmezőből,
hol már sosem a megénekelt (növényi)
tárgyat, hanem a benne megtestesült költőt látjuk, amint hihetetlen intenzitással
egyszerre éli és reflektálja ábrázolt teremtménye biológiai akcióit vagy a reá
jellemző spontán, irányíthatatlan tündéri
történéseket.
Hogy milyen nagyságrendű eredményekkel dicsekedhetne a műfordítónak
(azaz más bőrökbe öltözőnek) is kiváló
Bella, ha kevésbé önégető alkotómódszerrel dolgozna, azt bizony nem tudom. De
hogy kereken elutasítja például az objektív lírát, (melyben a gondolat öltögeti
közvetetten személyes formáját), az több,
mint hipotézis. A felcsapó indulatú Válasz-ból – egy bizonyos Nagyasszonynak –
az irodalmi vélekedésekkel máskor nemigen törődő költő frappáns tirádája lesz.
Egyúttal fordított ars poetica, amely az
organikus költészet érzelemgazdagságát,
valósághoz tapadását és (megintcsak) metafora-gerjesztő katalizátor-szerepét hangsúlyozza. Továbbá mindenek fölött azt,
hogy a maga részéről a jelenben is elfogadhatónak véli s deklarálja a „más költők, mi gondom ezekkel” büszkeségének
folytathatóságát.
Erre a rátartiságra is vonatkozik az
Követendő példaként nemcsak a rangos elődökhöz a semmibe tűnő szülők- összegyűjtött versek első gyorskritikusá-

a Vers a versről-ben megörökítette: vizen
járva, sőt „a levegő színén, moccanatlan
lábbal?” De hát akkor miért irigyli – illő
tisztelettel – W. S. mestert, aki „úgy teremti a mindent, mint a minden magát.”
Azt hiszem, azért, mert a bensőségesség,
az anyaöl-közelsége, a stíluskategóriák
előtti intimitás, a globalitást megelőző
világgal-egyesülés meg az ide vezető belső
utak (irányzatokhoz nem köthető, mégis
transzcendens árnyalatú) felderítése meghozza a költőnek az átmeneti nyugodalmat, a jónéhányszor emlegetett „melencemeleget”, kozmikussá fokozva a „Napozó
napot”; a jóbarát Lázár Ervinnek dedikált
csobogó-csevejes rapszódia csúcshasonlata
szerint.
Idilli költemények sorát napvilágra csalogató nosztalgiával azonban sohasem elégszik meg. Kiküzdött harmóniájuk örömébe sem nyugszik bele. Ha nem világevő
önmagával gyürkőzik növényevő türelmet igénylő újraemésztéssel, akkor is minimum olyan hősök megéneklését választja, kiknek szellemiségéből hiányzik a beletörődés fogalma, s tettszámba menő munkásságuk egyenlő az értékteremtő lázadással, az alkura képtelen jellemszilárdság egyszemélyesen egyetemes képviseletével.
Az üdvözlet a hazatérő Bartók Bélának
vagy a korábbi Harangszó Nagy László
ünnepén a rájuk bízott törvényt beteljesítők ronthatatlan tisztessége mellett tesz
hitet. E magabízó hit tiszta a hivalkodástól, póztól, nagyzolástól. Harsogásmentes
megvallása bármely nép és nemzet elitművészének önvezérelt vállalkozásának
egy disszonanciái ellenére összehangzó
részletekből épülő életmű felhordására,
véghezvitelére. (Nem véletlen, hogy Mandelstam és Radnóti Miklós is hozzájuk tartozik, úgy is, mint ártatlan hulltukkal mementót követelő, passionátus kiválasztottak.)

106
nak Alföldy Jenőnek egyik észrevétele.
Szerinte az szerényen viselt szegénység
ismeri fel itt ösztönösen a „kirekesztő
szűkkeblűséget”, amelynek lírikusunk holtáiglan változatlanul és főleg változtathatatlanul együttes szenvedője, kéretlen szószólója. Alföldy hozza elő azt az alkotáslélektani megfigyelést is, hogy a Bella Istvánban munkáló hűség és szeretet felmérhetetlen erőt kölcsönöz neki, fegyvert ad
kezébe a bántalmak ellen.
A baráti pályatárs Ágh István inkább
arra céloz, hogy ez a versteremtéshez
mozgósítandó erőtartalék egyebek mellett
a múlhatatlan nemzeti sorsszimfóniák
komponálására való. Fölzendítésüket a
mesterségbeli tudás, a koncentrált gondolatiság, s a történelmi tájékozottság csak
akkor segíti elő, ha mögötte áll a helytállás akarása, a kimondás céltudatosságának
csorbíthatatlansága, teljesség-igénye.
E sorok írója le nem tagadhatja (írásos
nyoma van annak), hogy valahányszor
Bella-verseket interpretál, megmagyarázhatatlan lelkesültség ragadja el – noha
máskülönben szkeptikus óvatossággal fogad mindenféle túlhabzást, dagályt, komor fenségességet, nem beszélve a köz-

tiszatáj
hely-tukmálásról, vagy az eszmény-vulgarizálás időről-időre feltámadó, elkeserítő
dilettánsözönnel járó löttyös divatjáról.
Hogy mindezzel együtt ellenállhatatlannak találja Bella István költészetét s belőle – terjedelmétől függetlenül – minimum félszázat javasolna taníttatni költőiskolákban –, ezt a meggyőzöttségét mármár konfirmátorként újólag szégyentelenül ki kell vallania. Ismételt találkozása
a halállal stigmált, ám az életet mindenekfölött becsülő, nemzetápoló, világbefogadó – s ezzé változni sem rest – lírikussal
megint lefegyverzett állapotba hozta.
Az ég falára című, 1984-es válogatott
kötetéről írott kritikájából ezért csak
annyit emel át e mostani méltatás végére:
ő az a kortársa, aki olyanná vált és maradt, amilyennek lennie kellett. Íme a másként el nem mondható jelentések mágikus
vonzású médiumának, az evilági gyarló
sugallatok radarszívű közvetítőjének elfogódott portrévázlata.

Iszlai Zoltán

ZZ.^^

2000. október

Magyar-francia szellemi találkozások
MADÁCSY PIROSKA: FRANCIA SZELLEM A NYUGAT KÖRÜL
Az ember életútjának alakulásábanútmutató, de akár meghatározó jelentősége is lehet különféle körülményeknek: a családi hagyományoknak,
a z „apai örökségnek", a „hely szellemének", stb.
Madácsy Piroska esetében ez utóbbi
kettőnek, vagyis édesapja, Madácsy processzor magyar-francia kapcsolatokat épít 0 . a francia nyelv és irodalom iránt elkötelezett munkásságának és Szeged szellemi
petének kétségtelenül ilyen útkijelöló,
mvatásérzetet keltő jelentősége lett. Ma&Var irodalmat tanít, de mindig megtalálja
a módját, hogy a francia irodalomhoz is
*aPcsolódjék és saját személyén túl is
teremtsen és ápoljon francia kapcsolatost. Ennek a szenvedélynek köszönhető
Például a Juhász Gyula Tanárképző FóisI °la immár jó ideje eredményes kapcsoa i a a picardiai, amiens-i egyetemmel,
^dynek minden bizonnyal legfőbb hozafka, hogy magyar-francia szakos hallga°k egy-egy félévet tölthetnek a franciaoralakításában

MAOALSY MHOSKA

Francia szellem | a

szági egyetemen s hozzánk jöhetnek viszont francia fiatalok. Nem mellékes eredmény az sem, hogy rendre létrejönnek így
azok a komparatisztikai közös konferenciák, amelyek révén nemcsak az összehasonlító irodalomtudomány gazdagodhat e
téren, hanem - ami alighanem még fontosabb - létrejönnek olyan magyar-francia
értelmiségi, olykor tartós kapcsolatok,
amelyek a kölcsönös megértésnek, a párbeszédnek s ezáltal a kölcsönös megbecsülésnek valószínűleg többet használnak,
mint a mégoly rafinált „országimázs"-tervezés.
Ez is személyes teljesítménye elsősorban, de hogy e mögött a kapcsolatépítő
munkálkodása mögött komoly és hosszú
évek munkáját követelő egyéni kutatás
áll, azt 1998-ban megjelent francia-magyar
nyelvű tanulmánykötete bizonyítja, melynek címe: Francia szellem a Nyugat körül. (Franciául: L'esprit francais autour de
la revue Nyugat, Antológia Kiadó, 1998.).
Az köztudott, hogy a magyar irodalom már régen megkülönböztetett figyelemmel tekintett a francia irodalomra s
a francia szellem megnyilvánulásaira, elsősorban a francia forradalmakra és a felvilágosodás íróira, gondolkodóira. Azt is
tudjuk, hogy ez az érdeklődés a XX. században sem lankadt, inkább erősödött, elmélyültebb lett és nem csak a nyugatosokra, de a Nyugat szerkesztői törekvéseitől független vagy többé-kevésbé távolabb
álló íróinkra is (Ady Endre, Szabó Dezső,
József Attila, Illyés Gyula például).

NYUGAT
körül
é 1» nw NVUUAT

Antológia Kiadó
Lakitclck. 1998
3 9 8 oldal

108
Ebben a tanulmánykötetben a szerző
mégis tud újat mondani e tárgyban, mert
nem közhelyeket ismételget, hanem eredeti dokumentumok, kapcsolattörténeti
adalékok vizsgálata alapján szól erről a témáról. Erénye, hogy a történelem összefüggéseibe helyezve elemzi a magyar-francia szellemi kapcsolatok nehézségeit, hiszen a franciák ebben az évszázadban bennünk a háborús ellenséget, illetve az Osztrák–Magyar Monarchia egyik tagországát,
Ausztria hátsóudvarát vagy a német érdekkör elkötelezettjét látták. Mi pedig
bennük a minket megcsonkító, ostoba és
igazságtalan trianoni békediktátum legfőbb szerzőit és végrehajtóit. Mindegy,
hogy mindkét ítéletben sok volt (és ma is
sok még) a történelmietlen egyszerűsítés,
a század magyar-francia kapcsolattörténetére ez a köztudat nyomta rá a bélyegét
meghatározóan. Madácsy Piroska azonban teljes joggal szól keserűen a nagy
nehezen Trianon után is újraélesztett
szellemi kapcsolatok egyoldalúságáról is,
a magyar szellemi élet jelentős vonulatának
francia irányultságáról és ezzel szemben
a franciák döntő többségének közönyéről
és értetlenségéről. Nem szépíti, nem is
dramatizálja túlságosan ezt az egyoldalúságot, ehelyett feltárja a tényeket s bemutatja azokat is, akik francia részről szembehelyezkedtek a közönnyel vagy a közvélekedéssel s nemcsak hívei lettek a magyar nyelvnek és irodalomnak, de személyes áldozatokat is hoztak a magyar szellem franciaországi el- és megismertetéséért.
Madácsy Piroska kötetében a magyar
irodalom részéről Kosztolányi Dezső
francia kapcsolatai állnak az élen, a zárótanulmányban pedig – egy szegedi lokálpatriótához illőn – a szegedi Zolnai Béla
professzor munkássága kap méltó szép és
tartalmas elemzést. A kötet uralkodó témája azonban a francia Aurélien Sauvageot professzor „magyarságélménye”, a magyar nyelv és irodalom mély megismeré-

tiszatáj
sére és franciaországi megismertetésére
irányuló életművének a feltárása.
A kötet e téren nyújtja olvasójának
a legtöbbet, nemcsak a gazdag elemző és
dokumentáló munkával, de élményszerűségével is. Az életrajzi és kapcsolattörténeti adalékok, az aix-en Provence-ban,
Sauvageot magyar irodalmi hagyatékában
végzett egykori kutatómunka értékes
eredményei mellett, az olvasónak valódi
szellemi izgalmat jelenthet megismerni
a folyamatot, melyben egy francia értelmiségi szeme rányílik a magyar kultúrára,
egyre inkább elmélyül benne, mígnem
életreszóló, eltéphetetlen szellemi és erkölcsi kötésekkel kapcsolódik hozzá.
Az indíték a legkevésbé sem érzelmes:
egyszerű, akár hivatalosnak is mondható
megbízás hazájában, hogy tanulmányozza
a magyar nyelvet, jöjjön Magyarországra,
az Eötvös Kollégiumba és ismerje meg
a magyar kultúrát. Előbb csak néhány baráti kapcsolat és szövetség – mindenek
előtt Zolnai Bélával és Bartoniek Gézával,
az Eötvös Kollégium akkori igazgatójával,
1923-tól – ismerkedés magyar írókkal,
tanárokkal, diákokkal, magyar tájakkal és
ízekkel. Közben szívós tanulás és munka,
elmélyült tájékozódás a magyar nyelv
francia ember számára oly különös világában, a magyar irodalomban, történelemben, s egyre közelebb a magyar sorstudat és lelkület érzékeléséhez és megértéséhez. Végül: jóleső otthonosság és életprogramot adó elkötelezettség. Ez Sauvageot professzor nagy kalandjának a logikája:
a kalandból szerelem lesz, majd szellemi
házasság, az akkori francia közgondolkodás
szempontjából már-már mezaliansz.
A tanulmányok foglalkoznak azzal
a kérdéssel is, hogy miként fogadták Franciaországban Sauvageot munkáit és eredményeit, s általa a magyar irodalmat.
E téren valami nagy eredményről nem lehet számot adni, kivéve azt az eredményt,
hogy Sauvageot professzornak hazájában
is akadtak azért kiváló tanítványai, akik

2000. október
a magyar irodalom fordításában és franciaországi népszerűsítésében – részint az ő útmutatásai alapján – sokat tettek s tesznek
azóta is.
A mi számunkra azonban ennél is fontosabb kérdés, hogy a magyar irodalomból hogyan válogat Sauvageot, kiket tart
érdekesnek, kiknek az életműve ragadja
meg elsősorban. Madácsy Piroska olyan
névsort közöl, amely számunkra felettébb
érdekes, különösen akkor, amikor Európához tartozásunkat oly buzgón akarjuk
minduntalan igazolni, hogy nyugati minták hazai másolóin mérjük saját értékeinket, s ami önálló magyar érték, ami saját,
ami más, mint az éppen dívó nyugati
stílus, az provinciálisnak ítéltetik itthon,
az egész magyar irodalmi hagyományt tekintve is. Hogyan ítél egy magyar ügyekben igencsak tájékozott, alaposan művelt
francia? Madácsy Piroska sorolja az íróbarátokat, akikkel Sauvageot közeli kapcsolatba került, Kosztolányitól, Babitstól,
Illyés Gyuláig, Németh Lászlóig, az irodalomtörténészeket Horváth Jánostól JeanLuc Moreau-ig, Roger Richard-ig. Majd
felteszi a kérdést: „S kik voltak a kedvenc
írók-költők? Ady Endre és Móricz Zsigmond, Vörösmarty és Madách Imre,
Szabó Pál és Tersánszky J. Jenő, Illyés
Gyula és József Attila.” Ez utóbbi névsorról a szerző is megállapítja – amint okkal
tehetjük ezt magunk is – hogy „érdekes
névsor”. Nem, éppen a nyugatosok ízlésvilágát tükröző. Teljes joggal állapítja meg
a Sauvageot-tanulmányok szerzője e névsor kapcsán: „Mert nem a legkönnyebben
érthetőket választotta, hanem a legsajátosabban magyar sorsúakat és a legszebb magyar nyelven írókat. Akiket szinte lehetetlenség idegen nyelvre fordítani, de ha sikerül őket megértetni, sikerül azonosulni is
a magyar sorssal.” Más helyen bőségesen
igazolva mutatja be Madácsy Piroska,
hogy Sauvageot érdeklődésének – talán
rajongásának is – középpontjában Ady
állt, mert Ady költészetében látta kitelje-

109
sedni a magyar életérzést és karaktert, általa érzékelhette leginkább mindazt, amit
magyar sorstudatnak mondhatunk. Babitsot tisztelhette, Kosztolányi prózáját
nagyra becsülhette, de magyarságot és magyar sorsot Ady költészetéből tanulhatott
elsősorban. Számos fordítása, fordítási kísérleteinek sora, az Ady költészetével való
folyamatos és szenvedélyes birkózása dokumentumai mutatják ezt. Természetesen
ízlések és értékítéletek különbözhetnek
itthon is, külföldön is a magyar irodalomról. Lehet, hogy más francia más névsort
állított volna érdeklődése középpontjába,
de Sauvageot példájával ez a kötet többek
között azt is tanúsítja, hogy semmi esetre
sem törvény az, hogy a mindenkori hazai
„nyugatosok”, kiváltképpen nem a hazai
divatmásolók azok, akik az irodalomértő
és őszintén érdeklődő európaiak magyar
kultúra iránti rokonszenvét felkelthetik.
Az pedig megint más kérdés – és a dolog
lényegéhez semmi köze sincs – hogy mikor mit adnak-vesznek a „kulturális világpiacon”. A francia professzor nem arra kíváncsi, hogyan tudunk hasonulni irodalmunkban a francia irodalomhoz, hogyan
tudjuk magyarul kifejezni ugyanazt, amit
a francia írók, hanem arra, amit a magyar
irodalom önmagából képes visszaadni, s
amiben így a magyar irodalom, a magyar
szellem sajátossága felfedezhető. Költészetünknek ezért az a vonulata fontos elsősorban Sauvageot számára, mely a történelem folyamatában népet és nemzetet reprezentál. A könyv szerzője megintcsak
a hagyaték alapos ismeretében mondja:
„A Kölcsey-Vörösmarty-Ady-József Attila
vonal Sauvageot számára csak Illyéssel
folytatódhat.” Bőségesen idézi is az Illyés
szemléletéhez oly közel álló francia szavait magyar költőbarátjáról, melyekből kiderül, hogy a magyar költő szereptudatának a franciáétól sokban eltérő természetét s annak okait is megérti.
Sauvageot hosszas és alapos munkálkodás, tanulás és kapcsolatépítés után igazi

110

tiszatáj

értőjévé válik a magyar kultúrának, nyelvnek és irodalomnak, mert megismeri a magyar történelmet és e történelemmel szoros összefüggésben lévő magatartást és
gondolkodásmódot. Ezek alapján érti meg
a magyar író sajátos nemzeti és társadalmi,
népi szerepvállalását és erkölcsi elkötelezettségének lényegét, bizonyos mértékű
„másságát” tehát nyugati társaihoz viszonyítva, és őt magával ragadja ez a sajátosság.
Madácsy Piroska, könyve címéhez híven, néhány tanulmányában valóban azt
elemzi, miként volt jelen a francia szellem
a Nyugatban, illetőleg a Nyugat körül
a húszas évek derekától a harmincas évek
közepéig. Erről szól a bevezető- és a két

Kosztolányi tanulmány. A kötet főhangsúlya mégsem a Nyugat és a francia szellem kapcsolatán van, hanem Aurélien
Sauvageot és a magyar szellem kapcsolatát, magyar vonatkozású életművét mutatja be nagyszerűen, és közben magunkat
is, az ő munkássága tükrében. Ez ennek
a kötetnek a legnagyobb hozadéka. Ezzel
együtt az a hiteles és megalapozott figyelmeztetése, hogy nemzeti irodalmunk
dolgában semmi okunk a kisebbrendűségi
érzésekre, önmagunk nyugati megismertetése és megértetése ügyében pedig az illuzórikus várakozásokra.

DÉRY TIBOR

Bíró Zoltán

ZZ.^^

2000. október

Kétszemélyes játék
TEMESI FERENC: KIRÁLYÁLDOZAT
„A sakktábla kockái: éj és nap.
Bábuk vagyunk a sors keze alatt,
őjátszik velünk, tologat, kiüt,
és a sötét dobozba visszarak
(Omar Khajjám)

Temesi Ferenc életművét két fő csoportra lehet felosztani: a nagy(obb) regényekre és más jellegű írásokra - ezek rövidebbek, novellák, elbeszélések vagy meghatározhatatlan műfajú szövegek, amelyek egy része a regények keletkezéséről,
létéről, utóhatásáról szól. A nyáron megjelent Királyáldozat
című regény az előbbi
csoportba tartozik.
A Por-Híd-Pest
ciklus egységet alkot,
lezár egy történetet: a Pest ott végződik,
ahol a Por kezdődik, és ez a visszatérés a
kezdethez örökös körforgalomba irányítja
a három művet. Összetartja őket a cselekmény, a családhoz és annak történetéhez, a Szegedhez és Szeged múltjához való
ragaszkodás, a szögedi nyelv. És a szerkezet, illetve azok különbözősége: a lexiko-

Temesi Ferenc
y§ '^x'--,.ti
•Sdr*/
V ' S*>
1(irályáldozal

Ig

nos címszó-keresgélő játékot felváltja a Tárót és a kínai jövendőmondó pálcikákkal
való bíbelődés, ezt pedig a titkos kínai
hadművészet hadicseleinek megfejtése.
A regények érthetők a szerkezeti megoldások fölfejtése nélkül is, de azokkal
teljesebb az olvasat.
így van ez Temesi új regényében is.
A szerző most sakkpartira hívja ki az olvasót, vagy pontosabban: kibicszerepet kínál fel neki. Mert a Királyáldozat
- mint
a címéből is sejthető - egy sakkjátszma lépései szerint szerveződött regény.
A sakk szó első hallásra csupán a keleti
eredetű, táblás szellemi-logikai játékot idézi fel bennünk. Már gyermekkorunkban
megtanultuk, a bábukkal hogyan léphetünk a nyolcszor nyolcas pepita táblán,
azzal a céllal, hogy az ellenfél k i r á l y á t
olyan helyzetbe kényszerítsük, ahonnan
már nem tud ellépni, „megöljük" vagy
megadásra kényszerítjük. Ez a matt, a sakk
végső lényege. Kezdő játékosok megelégszenek az ellenfél bábuinak letakarításával, gyakorlottak szisztémák, lépéskombinációk és állásminták felhasználásával
akarják elérni céljukat. Előbbi jóformán
találomra tologatja katonáit, utóbbi megfontoltan, sokat gondolkodva lépked.
A sakk azonban szimbolikus jelentést
is hordoz magában: a világos és sötét (fehér és fekete) bábuk és mezők a világ kettősségét jelenítik meg. Vannak jó és gonosz hatalmak, amelyek kozmikus összecsapását szimbolizálja a hatvannégy mezőn lefolytatott parti. A fehér és fekete az
Magyar Könyvklub
Budapest, 2000
1 8 4 oldal, 1 5 0 0 , - F t

112
egyik legősibb ellentétpár, jelentheti a nappalt és éjszakát, Napot és Holdat, férfit és
nőt, szerencsét és szerencsétlenséget. A két
ellenfél szabad akartból mozgatja bábuit,
de a lépések elkerülhetetlenül következményeket vonnak maguk után. Így tehát
a szabad akarat és a végzetszerűség is jelen
van a játékban. Akár az életben.
E szimbolikus jelentésnek különböző
rétegeit a művészek már régen alkalmazzák műveikben. Elég csak a hátsó borítón
(és a regényben is) megemlített Stefan
Zweig Sakknovellájára, vagy Lewis Caroll
Alice Tükörországbanjára gondolni: előbbinél az ellentétesség a két sakkozó jellemében is megfigyelhető, de főleg a korábban börtönbe zárt szereplő tudatában: az
egyedül s ráadásul fejben való sakkozástól
szellemi szabadságot remél (a fizikális bezártság ellensúlyozására), de fehér és fekete egyszerre jelen-való-léte miatt tudata
meghasad: önmaga ellenfele lesz. Caroll
kislány hőse a sakk teljes logikussága helyett az élet kozmikus és képtelen logikájával (logikátlanságával) találja szembe magát. A magyar irodalomban Karinthy Frigyes Sakkozók és Sakkozók 1916-ban című
novellájában a sakk maga a történelem: az
ellenfelek tankokkal, naszádokkal lépnek,
gyalogok helyett gyalogosezredeket tologatnak – megvívják az első világháborút.
Kosztolányi Sakk-mattjában az elbeszélő
végső mattja az élethez és az önbecsüléshez, emberi tartáshoz való ragaszkodását
fejezi ki: addig hagyta magát haldokló ellenfelének. Újabban Tandori Dezső verseiben találkozhattunk a sakk lépéseivel:
ő a hagyományos nyelvi közlést próbálta
meg helyettesíteni a sakk jelrendszerével.
A legismertebb sakkjátszmát milliók követték figyelemmel: a partit Dale Cooper
és Windom Earl játszotta, David Lynch
kultikussá vált filmsorozatában, a Twin
Peaksben. Ott sakk és élet nemcsak szimbolikusan egyezett meg: ha Earl ütött, valaki meghalt.

tiszatáj
Temesi Királyáldozata egy amatőr és
egy mexikói nagymester lépései alapján
szerkesztett regény. A lépések – a történet.
A regény az eddig Szeles András, Zoltán István, Tengődi Zoltán neveket használó, most Tamási Gábornak nevezett
férfi és Villám Vera szerelmét és szakítását
mondja el, miközben sok szó esik az írásról (T.G. író) és az ivásról (mint a pennát,
az italt sem veti meg). A cselekmény 1990
és 1993 között játszódik. A történet ezúttal ízig-vérig budapesti: a regényben mindössze egy kicsiny rész játszódik Szegeden,
s mindössze egy mondat hangzik el ö-ző
nyelvjárásban. Mintha Temesi a Pesttel „leszámolt” volna Szegeddel: témája, nyelve
s történetei ezúttal jellegzetesen fővárosiak.
Megszokhattuk már, hogy Temesi regényeinek nyelve sohasem egyrétegű – eddig időbeli és térbeli eltérés volt az egyes
szövegrészek ábrázolta tartalom, így azok
nyelvi (nyelvjárási) megformáltsága között is (gondoljunk csak a Por régi szegedi
szócikkeire, a Híd összeérő történeteinek
szegedi szálára vagy a Pest Szegedről érkezett s feldolgozandó iratcsomójára) –,
most sincs ez másképp: a sakkparti két
játékosa: két elbeszélő. Mindketten Budapesten élnek, majdnem „ugyanazt” a nyelvet beszélik. A különbség életkoruk eltéréséből adódik: a regény nem más, mint
egy tizenhét éves gimnazista lány és egy
negyvenéves író „párbeszéde”. A könyv
huszonhárom fejezetének mindegyike két
részből áll: a lépésváltások első felének
szövegbeli megfelelőjét a lány (világos)
mondja el, a másodikat a férfi (sötét). Szociolektusuk eltérő: a regény eleji levelekben a lány erőltetetten szlenges, „jópofizó”, ahogy egy feltűnést kelteni akaró
lányrajongó írja a levelet az idősebb írónak. Jellemző továbbá ezekre a levelekre
az angol nyelv túlzott használata, bár ezt
indokolja, hogy a lány angol felvételire
készül, az író pedig angolból fordít. A sok
idegen nyelvű betét azonban kissé mégis

2000. október
zavaró, bár Temesi ezekben is játéklehetőséget kínál az olvasónak: idézi a lány
egyik angol nyelvű, Magritte-ről írt dolgozatát, majd írja, hogy a dolgozat nyelvtani
és helyesírási hibáktól hemzseg; az olvasó
dolga ezután ezeket megkeresni, kijavítani. Vagy akár lefordítani. Temesi ugyanis azt írja, hogy „A reklám beszéljen magyarul”(105), ezután pedig a reklámot a regénnyel poétikailag hasonlónak mondja:
a lényeg a tökéletes megformáltság. A regény teljesen magyar nyelvűvé tétele az
olvasó feladata: Temesi újabb támadó
(sakk)lépése: fordításra „kényszerít”. Azonban csak a regény elejére jellemző ez az
„erőltetett” szlengesség-angolosság; később,
mikor már a két szereplő/elbeszélő hangját halljuk (eddig leveleiknek szavait olvastuk), közelítünk a nyelvi normához.
Az életkori és nembeli eltérés viszont
ekkor is érzékelhető mind nyelvi, mind
gondolkodási szinten. A regény utolsó fejezetében – amikor a lány már angol anyanyelvűeket tanít magyarra – Vera el is elmélkedik erről: „A nyelv nem más, mint
egy olyan dialektus, amelynek határőrsége,
rendőrsége, hadserege van. Az élet is egy idegen nyelv, amit mi mindannyian különböző akcentussal és rosszul beszélünk.”(177)
Itt nem szabad elfelejtenünk, hogy
a regény egyik szereplője/elbeszélője író.
Akinek hivatása a nyelvvel való játék.
Mondjuk a regényírás. A Királyáldozat is
egy olyan regény, amely magáról a regényről, a regényírásról, általánosabban
az írásról (is) szól. A szereplő Tamási
Gábor szerint „Ha jó a szöveg, akkor az
elején van egy kampó, amely elkapja az
olvasó tekintetét. A következő mondatban
jön a következő kampó és így tovább, húzzák befelé. Amikor azt hiszi, hogy elengedték, mert egy kicsit elengedik, akkor megint
elkapják. Ennek van egy ritmusa, attól függően, hogy mi íródik.” (106) Temesi ezt valósítja meg a regényben: az első kampó az
első fejezet in medias res kezdése, melyet
négy olyan fejezet követ, melyek a törté-

113
net szempontjából előzményeknek számítanak: az első fejezet előzményei. Levelek
párbeszéde a következő négy fejezet, mely
arról számol be, hogy az író hogy jut el
a lány lakására az első fejezetben. A kicsit
elengedő kitérő után kapaszkodik meg az
első kapocs: a hatodik fejezet valójában az
első folytatása. És így tovább: a kapcsok
szorgosan akadnak egymásba, s ha időnként van is egy kis lazítás, (amikor a férfi
például taoról, vallásról, saját karrierjéről:
tévészereplésről, reklámírásról illetve szerelmes regényt nem-írásról, a lány pedig
Amszterdamról és a szomszéd Csiri néniről számol be), a történet s az olvasó végül
is eljut a regény végére, nem téved el, nem
szakad le.
Később egy újabb írói gondolat olvasható: „Csak a kezdők utánoznak. A profik
lopnak.” (110) A huszadik századvég irodalmára jellemző intertextualitás és a montázstechnika megjelenik Temesi műveiben. A Királyádozatban is: a világ és a magyar kultúrtörténetből utal rájuk vagy
idéz többek között a következőktől: Paul
Simon és más zenészek, Freud, Shakespeare, Zweig, Mark Twain, Ortega y Gasset, Pessoa, T.S. Elliot, Wittgenstein, Walt
Whitman, Benjamin Franklin és Quentin
Tarantino, számos idegen kultúrából szólás-mondások, bölcsességek is idéztetnek,
illetve Krúdy, Móra, Simonffy András,
Vas István, Bella István, Ágh István, valamint Nagy Feró és a Beatrice neve vagy
műve tűnik föl a regényben. Rajtuk kívül
a regény két szereplője/elbeszélője cinikusan nyilatkozik egyszer a Hit Gyülekezetéről, és egy ismert személyiségről. Ez
utóbbi így hangzik: „A Kis Gnóm egy sunyi, répafejű seggdugasz, alamuszi divatbáb
volt, huszonöt kiló télikabátban, mobiltelefon nélkül. Úgynevezett „ifjúsági” tévéműsorokat vezetett kezdetben, aztán rappelt, mint
minden szűkagyú a generációmból, végül
csinált magának egy reklámcéget.” (128) Az
így jellemzett személyt lehet kedvelni és
lehet nem kedvelni, a két tábor körülbelül

114
ugyanakkora. Temesi női hőse, Vera, úgy
látszik, nem szereti. S hogy mit keres egy
ilyen durván odamondó-aktuális rész egy
szépirodalmi műben? Talán erre a regény
másik mondata a válasz. A férfi mondja:
„És megtudod, mi az irodalom, ha egyszer
rólad írok.” (39) (E a hiú hitvallás nem
idegen Temesi hőseitől, de Tamási Gábor
védekezik a hiúság mint legfőbb vád ellen:
bevallja, megindokolja azt. Mint a sakkban: lehet támadva is védekezni.)
Azonban nemcsak másoktól, de magától is sokat idéz, „lop” Temesi: ahogy ezt
már korábbi műveiben is megfigyelhettük, előszeretettel helyezi új kontextusba
korábbi írásait. Most is olvashatunk tőle
két tárcát (az egyiket Vera idézi), egy
tárca-vázlatot, részletet a taos-könyv fordításából, egy tévéműsor elhangzott szavaiból, olvashatunk rádióreklámokat,
film- illetve szappanopera-forgatókönyvet,
sőt, még egy olyan levél szövegét is, melyet a szerelmes regények kiadói írnak
a leendő szerzők számára, elvárások gyanánt. Illusztrációk ezek a betétszövegek:
Tamási Gábor életének éppen aktuális szakaszához.
„Minden történetnek három oldala van.
Az enyém, a tietek és mindazé, ami a kettő
között van. Ez a történet a harmadik fajta,
még akkor is, ha rólam szól elsősoron”(45) –
mondja egy helyütt Tamási Gábor a referencialitásról. Temesi sohasem rejtette
véka alá, hogy írásainak hősei nem véletlenül hasonlítanak rá: szemüvegesek, bajszosak, hosszú a hajuk, magasak, fekete
kabátjuk van, tudnak angolul, kínaiul,
okos dolgokat mondanak és kevésbé okosakat tesznek stb. Ez azonban még bárki
lehetne. De Temesi tovább megy a hősei
jellemzésében: az ő férfiai írnak, s ráadásul
eddig a Por című lexikonregényt írták
(élték), most a Híd címűt. A készülő regény a Királyáldozatban körvonalazódik,
itt kap címet, s azzal búcsúzik Tamási
Gábor Verától, hogy „Az én levelem hozzád a Híd lesz”. (A híd maga, mint épít-

tiszatáj
mény, felruházva persze az „összekötni
valamiket”-jelentéssel többször is jelen
van a regényben.) De a kezdő fejezetekben Vera szól Tamási első könyvéről
(hogy nincs meg neki), első regényéről
(„TÖÖÖKJÓ”, mondja), a 3. könyvet cím
szerint említi, a férfi viszont arról számol
be, hogy most egy kutyás kisregényen
dolgozik, egy fordításon (A testi és lelki
szerelem taója), aztán egy színdarabon, egy
A vér rózsája című film forgatókönyvén,
végül egy babonás könyvön, melyeknek
így-úgy mégis közük van Temesi Ferenchez. Viszont nem akarunk úgy járni, mint
a regény férfihőse, aki rájön: „Így jár az,
aki nem tudja az életet elképzelni szerelem
nélkül. Vagy az irodalmat képzelet nélkül.
A tényirodalom is irodalom.”(118) Ha nem
akarunk olvasás közben mattot kapni,
higgyük el, hogy a könyv Tamási Gáborról szól.
A férfi és lány életkora között huszonhárom év van. A könyv huszonhárom fejezetből áll, huszonhárom lépésben
közeledik a vége felé. „A világ sakktábla,
[…] ahol a figurák a létező jelenségek és a játékszabály a természet. Van logika benne.
Más, mint az emberé, de van neki.”(68)
A regény logikája maga a szerkezetvezető
sakkjátszma: a legszembetűnőbb példa:
hogy amikor világos a nyolcadik lépésben
sáncol, Vera fejezete így kezdődik: „Védekeztem a sötét Gabó ellen, mit tehettem
volna. Védekeztem, ahogy tudtam.” (57).
Még ugyanebben a lépésváltásban, amikor
a nő ideiglenesen távozik Tamási életéből,
a férfiból újra író lesz: „És másnap elkezdte
magát írni a regény – írja. – Annyival tartoztam neki, hogy visszafoglaljam a munkaidőmet és energiámat.”(60) És így tovább:
támadó lépésnél a partner felé közeledés,
védekező lépésnél távolodás illetve elhárítás jelenik meg a történetben. Amatőr és
profi játszik egymás ellen: a kezdőnek
csak elképzelései vannak az élet-játékról,
annak egy szerelem-szeletéről, ellentétben
a profival, aki irányít. Egy ideig, a tizen-

2000. október

115

nyolcadik lépésig. A sakkjátszmát végül a
nagymester elvesztette az amatőr ellen. Mi
tudjuk, hogy „egy játszmát csak akkor lehet
megnyerni, ha felborult az egyensúly. Ha
a hadállás egyensúlyban van, nincs meg
benne a zseniális ötlet lehetősége.”(66) „Aki
megnyeri a partit, még nem biztos, hogy jól
játszott. Csak abban lehet biztos, hogy elkerült egy döntő hibát, amelyet az ellenfél kihasználhatott volna”(92).
Hogy Temesi Ferenc, az író elkövettee ezt a hibát, eldönteni az olvasó feladata.
A szerző kihív minket egy partira: elénk
tette a regényt, olvassuk el. Játsszunk el
vele.
És még valami: a sakkregényben feltűnik a szegedi Tündér utca táblája, Tamási

Gábor főzőfülkéjének ajtaja fölött. Tündér és sakk: tündérsakk. Tündérsakknak
nevezzük a sakk-feladványoknak azt a csoportját, melyben a sakkjáték szokásos célkitűzéseitől eltérünk. Jelen esetben eme
eltérés miatt születhetett az új, jellegzetes
Temesi-regény. Jellegzetes, mert alapvetően sem a mit, sem a hogyan nem változott meg Temesi prózájában, mégis új. Így
talán kimondható: aki eddig nem szerette
Temesi Ferenc regényeit, valószínűleg ezt
sem fogja, viszont aki kedvelte és szívesen
olvasta őket, a Királyáldozatban sem fog
csalódni.

MEDGYESSY FERENC

Balogh Tamás

116

tiszatáj

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak
érezheti, aki vidéken próbál – olykor méltánytalan helyzetben – jelentõset, a „helyi értékrenden”
messze túlhaladót alkotni. A Tisza-parton azonban nemcsak a lelki nyugtalanság, hanem
az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„Szeged nem használja ki az egyetem
szellemi potenciálját”
BESZÉLGETÉS MÉSZÁROS REZSÕ GEOGRÁFUSSAL
A mai magyar felsőoktatás meghatározó személyisége Mészáros Rezső geográfus
professzor, a Magyar Rektori Konferencia elnöke, aki az utóbbi időben olykor meglepő kijelentéseivel is igyekszik a szféra problémáira irányítani a figyelmet. Mészáros
Rezső makói diákévei után 1965-ben szerzett biológia-földrajz szakos tanári oklevelet
a József Attila Tudományegyetemen. Pályáját a csanádpalotai általános iskola és gimnázium tanáraként kezdte, majd éveken át a Szeged Városi, később a Csongrád Megyei
KISZ Bizottság oktatási szakreferense volt. Egyetemi karrierje viszonylag későn indult, 1974-ben lett a JATE Gazdaságföldrajzi Tanszékének oktatója. Tudományos
pályafutása Enyedi György geográfus-közgazdász aspiránsaként teljesedett ki, 1980-ban
kandidátusi, 1989-ben akadémiai doktori fokozatot szerzett, és 1990-ben egyetemi
tanári kinevezést kapott. 1994-től a JATE, 2000. január 1-jétől az egységesült Szegedi
Tudományegyetem rektora. A rektorok elnökeként úgy véli, a rendszerváltás utáni
első tíz év a nyilvánvaló nehézségek ellenére is a magyar felsőoktatás sikerévtizede
volt, mert sikerült megtartania a képzés európai színvonalát. Miközben pályafutását
igyekeztünk bemutatni, Mészáros Rezsővel erről az első hallásra meglepő értékelésről,
valamint a Szegedi Tudományegyetem jövőjéről és a várossal való kapcsolatáról is
beszélgettünk.
– Rektor úr, milyen családi indíttatás, milyen gyerekkori élmények, hatások befolyásolták pályaválasztását?
– Makón születtem 1942-ben, ott végeztem el az általános és a középiskolát is. Kiegyensúlyozott gyerekkorom volt. Makó az ötvenes években a csöndes, nyugodt,
alföldi kisvárosok szokásos életét élte, a lakosság többsége mezőgazdasággal foglalkozott. Édesapám a helyi malomban dolgozott, édesanyám a háztartást vezette. A város
külső részén, egy tipikus kisvárosi utcában, kertes családi házban laktunk. Abban
a környezetben nagyjából mindenki azonos életszínvonalon élt. Ma is emlékszem, néhány hónapig én voltam a sztár, amikor 1954 karácsonyán kaptam egy alumíniumból
készült MOFÉM töltőceruzát, aminek csodájára jártak a többiek. Az iskolában nyugodtan folyt az oktatás, nem volt bolondok háza, szombatonként is volt tanítás, a ma

2000. október

117

oly sok iskolát jellemző versenyistálló-hangulattal nem találkoztam. Délutánonként,
hétvégenként kedvenc szórakozásunknak, a gombfocinak hódoltunk. A középiskolában, a jó hírű reálgimnáziumnak számító József Attila Gimnáziumban már némiképp
élesebbé vált a helyzet, az 1956-os forradalmat elsősként éltem át. 1957-től megkezdődött a téeszesítés, ami kicsit felbolygatta a várost. Makón a hagymatermesztők kis
parcellákon gazdálkodtak, nehezen lehetett rávenni őket, hogy feladják az önállóságukat. Emlékszem, a mi városrészünkben is sok konfliktus volt akkoriban emiatt.
– Milyen volt a makói gimnázium színvonala, tanári gárdája?
– Hála Istennek, nagyon jó tanáraink voltak, ezért a gimnáziumban színvonalas
oktatás folyt, a felvételizők több mint nyolcvan százaléka bejutott a főiskolákra, egyetemekre. Annak ellenére is, hogy az értelmiségiek, az alkalmazottak és a gazdálkodók
gyermekeinek sokkal jobban kellett teljesíteniük a bekerüléshez. Noha nem voltam
munkás származású – édesapám akkor már nem a malomban dolgozott, hanem
a hódmezővásárhelyi és a makói húsüzemben adminisztrátorként – simán felvettek az
egyetemre, nem kellett különórákra sem járnom. Gimnazistaként komolyan sportoltam: a makói vasutas sportegyesületnek erős kézilabda szakosztálya volt, az NB-II-es
csapat kapusa voltam, rengeteg élményem fűződött a sportághoz.
– A gimnázium után miért épp biológia-földrajz szakra jelentkezett?
– Rendkívül tehetségtelen voltam matematikából. Ha Monostori Dezső barátom,
aki ma a Kárász utcai antikvárium vezetője, az érettségi vizsgánkon délelőtt fél 11-kor
nem adja át a részben megoldott matematika példákat, talán még ma sincs érettségim.
A földrajztanárunk, Bábonyi Tóth István viszont rendkívüli egyéniség volt, megszerettette velünk a tantárgyát azzal, hogy nagyszerűen tudott mesélni országokról, tájakról, emberekről. Kedvenc játékunk az ország-város volt, amiben a földrajztudás jelentős szerepet játszott. Szerettem az útleírásokat is, szüleimtől mindig ilyen tárgyú
könyveket kaptam karácsonyra, születésnapra. Biológia-tanárnőnk, Mécs Józsefné
– aki később a szegedi Fodor József Szakközépiskola igazgatóhelyettese lett – hasonló
szemlélettel tanította tantárgyát, ezért sikerült megszerettetnie velünk. Akkoriban
nem volt olyan nagy szabadság az egyetemi szakpárok kiválasztásánál mint manapság,
amikor szinte bármit választhat a hallgató. Kötött szakpárok voltak, valaki vagy biológia-földrajzra vagy matematika-fizikára jelentkezett. Így aztán ez is meghatározta
a pályaválasztásomat.
– Milyen változást jelentett Szegeden egyetemistának lenni?
– Amikor felvettek az egyetemre, 1960-ban eladtuk a makói házunkat és beköltöztünk Szegedre. Édesapám akkor már Hódmezővásárhelyen dolgozott, mindegy volt
neki, hogy Makóról vagy Szegedről járt át, nekem pedig jól jött a váltás, mert nem
kaptam kollégiumot. A család döntése helyesnek bizonyult, mert néhány évvel később
édesapám a szegedi szalámigyárban kapott munkát. Nagy váltás volt Makó után Szegeden élni, ahová én korábban csak akkor jártam, amikor a kézilabda csapattal játszani
jöttünk. Szeged számomra nagyvárosnak tűnt, eleinte kicsit el is voltam bizonytalanodva emiatt. Kiváló, tősgyökeres szegedi évfolyamtársaim, csoporttársaim voltak
– például Kánicz József, a Ságvári gimnázium jelenlegi igazgatója –, akik szeretettel fogadták a nem szegedieket. A földrajz szakon a tanulmányi kirándulások, terepgyakorlatok egyébként is mindig hamar összekovácsolják a csoportokat. Az egyetem miatt
abba kellett hagynom a rendszeres sportolást, viszont komolyan foglalkozni kezdtem

118

tiszatáj

az újságírással. Akkoriban folyt a televízióban Megyeri Károly vezetésével a Riporter
kerestetik című műsor, amire én is jelentkeztem, de egy kötelező terepgyakorlat miatt
végül nem tudtam részt venni rajta. Az újságírás azonban továbbra is izgatott, kapcsolatba kerültem a Szegedi Egyetem szerkesztőségével, amelynek akkoriban neves tagjai
voltak, Dér Endre volt a főszerkesztő, ott dolgozott Papp Lajos költő, aki később
Miskolcra került, Veress Miklós, akinek Karrier című verséből Dinnyés Jóska nagy
sikerű számot írt. Akkoriban még a Sajtóház legfelső emeletén, a Tiszatáj szobája mellett volt a Szegedi Egyetem szerkesztősége. Igazi szellemi műhely alakult ott ki, amely
később meghatározónak bizonyult számomra. Sokan kötődtek a szerkesztőséghez,
Farkas István, a Ságvári gimnázium történelemtanára, Ruszoly József, a jogi kar professzora, vagy jó barátom, az azóta elhunyt Akácz Laci. Ez az inspiráló szellemi közeg
számomra, aki a természettudományi kar hallgatója voltam, óriási többletet adott,
alapvetően befolyásolta a világlátásomat, gondolkodásomat és sok érdekes találkozásra
adott lehetőséget. Például egyszerű egyetemi hallgatóként Halász Előd professzorral,
a bölcsészkar dékánjával újévi interjút készíthettem. Nagy élmény volt a beszélgetés,
Halász professzor úr igazi partnerként kezelt.
– Milyen kapcsolatuk volt a helyi napilappal?
– A Délmagyarország munkatársai szeretettel fogadtak bennünket, sohasem volt
közöttünk konfliktus. A hatvanas évek elején a sajtóklub volt a szegedi értelmiség
törzshelye, oda jártak a színház művészei és a fiatal képzőművészek is, akkoriban indult Fritz Miskáék pályája. A korábbihoz képest szabadabb légkörben éltünk. Az
egyetemen jól tanultam, népköztársasági ösztöndíjas lettem, ráadásul ötödévesen már
a Szegedi Egyetem fizetett szerkesztője voltam. Sohasem felejtem el, 600 forint volt
havonta az ösztöndíjam, és 700-at kaptam a szerkesztésért. Akkoriban 1300 forint jó
fizetésnek számított, kaptam érte egy Erika táskaírógépet. Háromhavi járandóságomat
összegyűjtve tudtam venni egy Tesla magnót, ami akkor a csúcstechnikának számított.
Ma is őrzöm valahol. Ezek után lehangoló volt, hogy diplomás tanárként az első fizetésem 500 forinttal kevesebb volt, mint ötödévesként a havi jövedelmem.
– Az ígéretes újságíróskodás után mégis tanárként kezdte.
– Megvolt a kinevezésem a Délmagyarországhoz, de akkoriban a megyei művelődési osztály vezetőjétől kellett engedélyt kérni, ha valaki tanári diplomával más területen akart állást vállalni. Akkoriban vidéken nagy hiány volt szakképzett tanárokból,
ezért engem sem engedtek el az újsághoz, ki kellett mennem Csanádpalotára tanítani.
(Utólag, látva, mi történik ma a lapoknál, már egyáltalán nem bánom, hogy nem lettem újságíró!) Valamennyire ismertem Csanádpalota környékét, mert szüleim az onnan húsz kilométerre fekvő Apátfalváról származtak, ismerőseink is laktak ott, és
a sport révén is sokat jártam arrafelé.
– Gondolom, nagy csalódás lehetett, hogy a szegedi szerkesztőség helyett egy falusi iskolában kellett kezdenie a pályát.
– Nem mondhatnám, mert rendszeresen visszajártam a tanszékre, ahol Krajkó professzor úrtól, Jakucs professzor úrtól, Andó és Pénzes docens uraktól kisebb-nagyobb
feladatokat kaptam, amelyekből már 1967-ben összejött az egyetemi doktori disszertációm. A csanádpalotai tanári állást időlegesnek tekintettem. Akkoriban az Eszperantó
utcában laktunk, reggelente átmentem az újszegedi kisállomásra, ahonnan több mint
egy órás vonatozás után értem az 56 kilométerre fekvő Csanádpalotára. Minden reggel

2000. október

119

negyed hatkor kellett kelnem, s ez annyira rögződött, hogy ma is mindennap akkor
ébredek. A vonaton két dolgot lehetett csinálni: aludni és ultizni. Utastársaimnak hála
az utóbbi „tudományágban” egészen magas szintre jutottam.
– Mit profitált még a tanításból?
– Pajtényi Ferencné Évával, a Kossuth Zsuzsanna Szakközépiskola későbbi igazgatójával – aki azóta is legszűkebb baráti körünkhöz tartozik – ketten voltunk egyetemet
végzettek Csanádpalotán. Ő első gyermekét várva hamarosan otthagyta az iskolát,
ahol nekem a felső tagozaton és a gimnáziumi osztályokban saját szakom, a biológia és
a földrajz mellett kémiát és oroszt is kellett tanítanom. Kezdetben a matematikát is
rám osztották, de szerencsére három hét után sikerült tőle megszabadulnom. Úgy
történt, hogy a hetedik osztályban a törtek volt a tananyag, amikor rossz megoldást írt
a táblára az egyik diák. Kicsit én is elbizonytalanodtam, ezért a legjobb tanulót hívtam
ki a javításra, bízva benne, hogy helyes a megoldása. Ezt sokáig nem lehetett csinálni,
de a csanádpalotai iskolára mindig szívesen gondolok vissza, amit tanári mesterségből
tudok, azt ott tanultam meg a falusi gyerekek között. Nagyon jó kapcsolatom alakult
ki az ottani diákjaimmal, akik ma is meghívnak az osztálytalálkozóikra.
– Hogyan került vissza Szegedre?
– Az első tanév után a Szeged Városi KISZ Bizottság oktatási szakreferensnek hívott. Nem hagyhattam ki ezt a lehetőséget, és a középiskolai rendezvények, például az
akkoriban indult „Ki miben tudós?” vetélkedő és az Erkel Diákünnepek szervezése lett
a feladatom. Ott voltunk például akkor is, amikor Tokody Ilona éneklésben, Király
Zoltán versmondásban aranyérmet nyert. A KISZ-es munkám mellett – később a városi után a megyei KISZ bizottságon csináltam ugyanezt – öt éven át esti tagozaton
tanítottam a Radnóti Miklós Gimnáziumban. Egy nagy tekintélyű tanárember, Kovács József volt akkoriban a városi tanács művelődési osztályának vezetője, és Papp
Gyula a kultúráért felelős tanácselnök-helyettes, aki stílust adott a városnak, annak
ellenére is, hogy a megyét Komócsin Mihály vezette. A hatvanas évek végén, a hetvenes évek elején, vagyis a ’68-as európai diákmozgalmak és a magyar gazdasági váltási
kísérlet, majd az 1972-es tudománypolitikai határozat idején a szakmaisággal igyekeztünk az ifjúsági mozgalom számára megnyerni a fiatalokat. Különösen az oktatás terén
értünk el jó eredményeket, roppant sikeresek voltak a különféle tanulmányi versenyek, a „Ki miben tudós?” sorozat. Ezekre az ország akkori vezetői is eljártak, igyekeztek jó benyomást kelteni.
– Miért nem csinált nagyobb karriert KISZ-vonalon?
– Többször hívtak Budapestre is, jó barátságba kerültem Boldizsár Iván fiával, Boldizsár Gáborral és baráti körével, de hamar rájöttem arra, ha az ember vidéken tud
valamit produkálni, azt a budapestiek is tudomásul veszik, ha viszont felmegy a fővárosba, akkor beállítják a sor végére, s kezdhet mindent elölről. A KISZ-es munkánál
mindig is jobban érdekelt a tudomány, ezért visszajártam a földrajz tanszékre, vártam,
hogy üresedés legyen. Végül 1974-ben kiváló barátom, Tóth József – a mostani pécsi
rektor – elment a tanszékről Békéscsabára, ahol egy akadémiai intézetet alapítottak.
Krajkó Gyula professzor úr hívott tanársegédnek, korrektül azt mondta: ad két évet,
hogy kiderüljön, érdemes-e ezt a pályát folytatnom. Ha megfelelek, akkor adjunktussá
léptet elő, ha nem, megválunk egymástól. Nagyon tiszteltem a nyíltságáért, azóta is,
amikor csak lehet, magam is alkalmazom ezt a technikát. Nincs annál borzasztóbb,

120

tiszatáj

amikor valakiről 40-45 éves korában derül ki, hogy alkalmatlan a pályára. Sajnos az
egyetemen ma is van néhány ilyen kolléga. Kissé túlkoros tanársegédként keményen
kellett hajtanom az egyetemen, rengeteg új dolgot meg kellett tanulnom. Kis tanszék
lévén sok mindent kellett oktatnom, de lehetőséget kaptam arra is, hogy azt kutathassam, amit szeretek. Óriási szerencsémre 1977-ben Krajkó Gyula révén megismerkedtem Enyedi Györggyel, a szakmánk legnagyobb élő egyéniségével – ma az MTA alelnöke –, akinek az aspiránsa lehettem.
– Mi lett a szűkebb kutatási területe?
– Miként a tanszékünk, én is elsősorban a Dél-alfölddel foglalkoztam. Enyedi
György javaslatára egy viszonylag új dolgot kezdtem el: a falvak és a városok közötti
kapcsolatok, vagyis a ma kistérségnek nevezett földrajzi-gazdasági egységek vizsgálatát.
A téeszek, a szövetkezetek, a szolgáltatók szerveződése alapján a város-vidék viszony
alakulását elemeztük. „A falusi települések térkapcsolatai a Dél-alföldön” címmel védtem meg kandidátusi értekezésemet. Elsősorban azt vizsgáltam, milyen települési közösségek alakulnak, miféle területi kapcsolatokat alakítanak ki, és ennek milyen gazdasági, individuális okai vannak. Ez a kutatás akkoriban újszerűnek számított, fontos
eredményeket hozott például a közlekedésszervezés, az ellátás telepítés szempontjából.
Az Akadémiai Kiadó meg is vette, és ki is adta egy kis kötetben. A kandidátusi fokozat
megszerzése után 1980-ban docensi kinevezést kaptam, ami már stabil pozíciót jelentett. Részben Enyedi György, részben pedig saját kutatásaim alapján elkezdtem foglalkozni egy, a világon akkoriban újdonságnak tűnő dologgal, az időföldrajzzal, amelynek lényege, hogy az emberek térbeli mozgását időstruktúrában vizsgálja. Kérdőíves
felmérésekkel meg lehetett állapítani, hogy egy falu vagy egy városrész lakossága naponta, hetente vagy havonta hova jár. Ezekkel a kutatásokkal, melyek a szociológiát és
a társadalomföldrajzot is érintették, nagy sikert arattam. Megszereztem a nagydoktori
fokozatot, és 1990-ben Göncz Árpád köztársasági elnök úrtól egyetemi tanári kinevezést kaptam. Kutatómunkámmal a szakmában is komoly rangot sikerült kivívnom.
– Régóta részt vesz az egyetemi közéletben is.
– Sohasem tagadtam, hogy párttag voltam, sőt a rendszerváltás előtt én voltam
a természettudományi kar utolsó párttitkára. A nyolcvanas évek végén körülbelül
száznyolcvan párttagot jegyeztek a karon, szinte a teljes professzori kar tagja volt az
MSZMP-nek. Párttitkárként két kiváló tanácsadóm volt: Tandori Károly és Grasselly
Gyula akadémikusok, egyikük sem volt tagja a pártnak. Talán hosszabb időnek el kell
még telnie, hogy objektíven lehessen értékelni ezt a funkciót, ami valójában nem olyan
jellegű politikusi beosztás volt, mint egy település függetlenített párttitkári állása. Akkoriban is úgy láttuk, az egyetem akkor marad meg, ha a napi politikai viharokon
fölülemelkedünk és a színvonal emelését tartjuk a legfontosabbnak. Meghívottként,
mint dékán mindig ott ült a pártvezetőségi üléseken Tandori Károly is, akivel együtt
hoztuk meg a kari döntéseket. Már akkor igyekeztünk kizárni a direkt politikát az
egyetemről.
– Hogyan élte meg a rendszerváltás éveit?
– Párttitkári mandátumom 1988-ig tartott, utána nem léptem be se az utódpártba,
se más politikai szervezetbe. A rendszerváltás idején a szegedi diákmegmozdulások
tulajdonképpen hangos együttgondolkodások, viták voltak a jövőről, a mindennapi
munkát, az oktatást és a kutatást nem zavarták. A gazdaságföldrajz abszolút politika

2000. október

121

közeli tantárgy, így az óráimon már korábban is gyakran szó esett a glasznosztyról és
a peresztrojkáról, az ország helyzetéről, a KGST problémáiról. Ezek izgalmas beszélgetések voltak, mindkét fél, az oktatói garnitúra és a hallgatóság is kereste, merre van
előre. Érdekes diákegyéniségek bukkantak fel a rendszerváltás éveiben, akik később,
a Hallgatói Önkormányzat kialakulása idején is meghatározó szerepet játszottak. Jó
visszaemlékezni arra is, hogy alig tapasztaltunk mocskolódást, korábban betöltött
funkciója miatt emberi méltóságában nem sértettek meg senkit. Ebben bizonyára az is
benne volt, hogy a többség tisztességesen végezte a munkáját. Antall József legnagyobb
érdemének is épp azt tartom, hogy az átalakulás vértelenül történt. Történelmi távlatban nézve ez valószínűleg csúcsteljesítmény! 1990-ben dékánhelyettes, majd hamarosan
dékán lettem a TTK-n, végül 1994-ben, amikor Csirik János államtitkár lett, engem
választottak rektorrá.
– Már korábban bekapcsolódott az MTA területi bizottságának munkájába is. Miért
volt ez fontos?
– A ’70-es évek közepén lettem a Szegedi Akadémiai Bizottságnál tudományszervező, azaz Grasselly Gyula és Telegdy Gyula akadémikusok mellett tudományos titkári pozíciót töltöttem be. A Szegedi Tudományegyetem rektoraként ennek ma nagy
hasznát veszem, mert az akadémiai bizottság révén az orvostudomány képviselőitől
a mezőgazdászokig szinte minden szaktudomány Dél-Alföldön tevékenykedő kiválóságaival megismerkedtem. Hihetetlenül fontos, hogy rektorként nem kellett bemutatkoznom nekik. Ma is azt vallom, ha valaki az egyetemen belül igazán jól akarja magát
érezni, akkor nem szabad megmaradnia a laboratóriumi magányban, nem szabad elzárkóznia, hanem keresnie kell a kapcsolatokat, és szövetségeket kell kötnie.
– Hogyan értékeli az elmúlt tíz évet a felsőoktatás fejlődése szempontjából?
– Meglehetősen nagy visszhangot váltottam ki, amikor januárban a Népszabadságban a Rektori Konferencia elnökeként azt nyilatkoztam, hogy az elmúlt tíz év a felsőoktatás sikerévtizede volt. Persze, akik alaposan elolvasták azt az írást, végül többségükben igazat adtak nekem. A sikert abban látom, hogy a magyar felsőoktatás a rettenetesen sanyarú körülmények között még mindig európai színvonalú. A felsőoktatási
törvény elfogadásáig, azaz az 1993-ig tartó első szakasz eufórikus időszak volt, mert
Kupa Mihály pénzügyminiszter 1992-ben készíttetett egy víziószerű programot „Felsőoktatás 2000” címmel, amire teljesen komolyan 60–70 milliárd forintot ígért. Sajnálatos módon Kupa Mihály időközben távozott a kormányból, és a programból nem
lett semmi. Ha megvalósult volna, akkor a felsőoktatás stabilizálódhatott volna. Ma
már egy hasonló programra minimum 200 milliárd forintot kellene költeni. A felsőoktatási törvény 1993-ban visszaadta az egyetemeknek a doktorálás és a habilitáció
jogát, deklarálódott az egyetemi autonómia, és sok más jelentős változás is történt. Az
ország gazdasági állapota miatt 1995-ben bevezetett Bokros-csomag szakmailag nyilván
indokolt volt, és Bokros Lajos programja valószínűleg a XX. század egyik fontos
pénzügyi koncepciója volt, ám nem feltétlenül kellett volna a felsőoktatáshoz és az
egészségügyi szférához nyúlnia. Nagyon megrázott bennünket, hogy jelentős elvonások történtek, embereket kellett elbocsátani, és ami a legrosszabb: az elbocsátási fenyegetettség befészkelte magát a főiskolákra, egyetemekre, s azóta folyamatosan jelen van.
A Bokros-csomag második körének kivédésénél feltehetően hibázott a felsőoktatás –
ennek rektorként már én is részese voltam. A politika ugyanis azt mondta, ha a felsőoktatás elmozdul az integráció irányába, akkor nem lesz második Bokros-csomag,

122

tiszatáj

hanem jelentős többletforráshoz juthatunk. Elhittük. Csak utólag derült ki, hogy
a Bokros-csomag második körének megvalósításához már nem volt politikai támogatás,
miközben mi az 1996-os törvénymódosítás kapcsán úgy kezdtük el a felsőoktatás modernizálását, hogy elmozdultunk az integráció felé, de nem harcoltuk ki törvényi tételként ennek pénzügyi feltételeit.
– Milyen rektori programmal vette át 1994-ben az egyetem irányítását?
– A rektori koncepcióm azokban az években is ugyanaz volt, ami ma: ebből a vidéki egyetemből akkor lehet egy stabil, jó hírű intézményt teremteni, ha időben felismerjük, hogy jelenleg a világon a globalizmus közepette létezik regionalizmus, és
vannak hálózatok. El kell helyezni egyetemünket az Európai Rektori Konferencia
révén az európai egyetemi hálózatban, európai akkreditációt kell szereznünk. Minden
olyan szervezetbe be kell lépnünk, amely révén egyetemünk bekerül az európai információs rendszerbe. Ezek a dolgok azóta be is jöttek. 1996-ban elsőként csináltuk
meg a világbanki programot. Sohasem felejtem el, a rektori szobában Rácz Bélával
ketten órákon keresztül magyaráztuk a Világbankot képviselő két amerikai úrnak
a magyar felsőoktatási fogalmakat, a rendszer működését. Már 1996-ban kész volt az új
egyetemi könyvtár terve, de csak idén februárban írhattam alá Pokorni miniszter úrral
a világbanki hitelt, és hálás leszek a sorsnak, ha 2001-ben végre elkezdődhet az építkezés. A kormányzat elkövette azt a hibát – ebben bizonyára az 1998-as hatalomváltás is
közrejátszott –, hogy hagyta lelassulni ezeket a létfontosságú programokat. Emiatt az
emberek egyre inkább hitüket vesztik. Miközben az elmúlt évtizedben a felsőoktatási
beruházások lelassultak, változatlan oktatói létszám mellett háromszorosára nőtt
a hallgatói létszám. Az európai hallgatói mobilitás növekedése folytán világosan látszik,
hogy a magyar egyetemi hallgatók abszolút kompatibilisek az európai egyetemek hallgatóival. Akármilyen felmérés készüljön is, egészen biztos, hogy a magyar egyetemi
szféra teljesítménye az európai felső egyharmadban van, miközben Lágymányoson
kívül egyetlen lényeges egyetemi beruházás nem történt az utóbbi években. Ma megint nem vagyunk priorizált ágazat, pedig a legolcsóbban állítunk elő kiváló exportterméket. Közben azonban alulfinanszírozott maradt a szféra, és elbocsátási fenyegetettséggel kell szembe néznie, mégis talpon maradt. Azonban azt is látni kell, ha nem
történik valami alapvető változás a finanszírozásban, a beruházások felgyorsításában,
a felsőoktatásában dolgozók bérének lényeges javításában, akkor bekövetkezik az az
állapot, hogy amikor Európai Uniós tagok leszünk, az egyetemi szféra nyelveket kiválóan beszélő, legmagasabban kvalifikált, nyugaton is piacképes tudással rendelkező
garnitúrája elhagyja az országot.
– Az egymást váltó kormányzatok szinte csak kötelező választási szlogenként hangoztatják: stratégiai ágazatnak tekintik a felsőoktatást. A valóságban viszont kevés kormányzati
döntés igazolja ezt. Mit gondol, mi az oka ennek?
– Bizonyára a felsőoktatási szféra sem tudja megfelelően képviselni az érdekeit.
Gyakorta előfordul, hogy a felsőoktatás azon tagjai, akik bekerülnek a hatalomba,
nem az egyetemi szférát képviselik a hatalomban, hanem a hatalom képviselői lesznek
a szférával szemben. Ez elgondolkodtató jelenség... A lobbik harcában a felsőoktatás
valószínűleg túl kicsi még ahhoz, hogy az iparhoz vagy a mezőgazdasághoz hasonlóan
tudja érvényesíteni az érdekeit. Szlogen szintjén mindig hallhatjuk, hogy kiművelt
emberfők sokaságára van szükség az ország felemelkedéséhez. Azt is érezni lehet, hogy
ez a kérdés nagyon személyfüggő. A pártok között folyó politikai hatalmi harcban egy

2000. október

123

bizonyos szint fölött már mindig politikai mérlegelés után döntenek az egyes területek
problémáinak kezeléséről, gyakran a választások összefüggésében. Az elmúlt tíz évben
a felsőoktatási szféra az ilyen mérlegelések során mindig túl súlytalannak találtatott,
ezért vesztes volt. Ma már egyetemet végzett, értelmes emberek vezetik az országot,
akik világosan látják a felsőoktatás helyzetét, mégsem történnek megfelelő lépések. Az
egyetemi integrációt a Horn-kormány indította el, de a törvény már az Orbán-kormány idején született meg szinte példátlan 92 százalékos egyetértéssel. Csak az a baj,
a felsőoktatás teljesítőképessége annyira gyorsan változik, olyan komoly infrastrukturális hátteret igényel, hogy nem lehet éveket várni, mint más ágazatoknál, ahol esetleg
lassabb, fokozatosabb fejlődés eredményeképpen is előbbre lehet lépni. Ma már hovatovább olyan pénzügyi állapotban vagyunk, hogy azt a könyvet sem tudjuk megvásárolni, amiből az elérhetetlen műszerek képét meg tudnánk mutatni a hallgatóknak.
Egy idő után ez a mennyiségi változás minőségivé válhat, és akkor a perifériára kerülünk, a szakadékba zuhanhatunk. A magyar felsőoktatás átlagos fizetési szintje körülbelül hatszor kevesebb, mint a görögé. Ennek a hátránynak a ledolgozásához körülbelül 15 milliárd forint kellene. Úgy tűnik, nincs erre pénz. Nézzük meg, más szférák
ennek hányszorosát szórják szét. Nem kell példákat mondanom, mindenki tudja miről
beszélek. Magyarország legnagyobb értéke mindig a szellemi teljesítménye volt, jelezték ezt a különböző találmányok, felfedezések, nemzetközi tanulmányi versenyek.
Szerencsére az ipar kezd rájönni erre, nemrégiben például mi is aláírtunk egy kutatási
szerződést hét szegedi nagyvállalattal. A gazdaság szereplői mindenkinél világosabban
látják, hogy egy termék értékét ma már a minősége határozza meg, márpedig a minőséget a tudás adja. Ennek köszönhetően lassan közeledik egymáshoz a gazdasági és
a felsőoktatási szféra.
– Az integrálódott szegedi felsőoktatás ma a város legnagyobb munkaadója. Milyen
a kapcsolat a város és az egyetem vezetői között, a torony alatti döntésekben mennyire veszik figyelembe az universitas igényeit, érdekeit?
– Azt mondhatom, ez a kapcsolat pártállástól függetlenül hasonló. A rendszerváltás
előtt látványosan működött, személyes kapcsolatok, közös megjelenések jellemezték.
Az 1990-es választások után természetes módon az önkormányzat kereste saját helyét,
szerepét, az egyetemekkel, főiskolákkal való konkrét együttműködés kérdései háttérbe
szorultak. Később egyetemi ember lett a polgármester, mint ahogyan most is az. Miközben történtek látványos elhatározások – például telekcsere a volt orosz laktanya
kapcsán –, azt látom, érdemi előremozdulás alig van. Javult ugyan a helyzet, de a városi vezetés különböző szintjein – nem a polgármester úrra gondolok – bizonyos emberek gondolkodásában még mindig idegen test Szegeden az egyetem. Ezt a szemléletet, különállóságot minden erőfeszítésünk ellenére sem sikerült megszüntetni. Úgy
gondolom, Szeged még mindig nem használja ki azt a szellemi potenciált, amit az
egyetem tudna adni a városnak. Pedig Szeged nemzetközi rangját néhány ipari nagyvállalat és a kultúra egészen szűk szelete mellett alapvetően az egyetem adja, amely
közel hatezer embert foglalkoztat, huszonkétezer hallgatót oktat, és húszmilliárdos
költségvetése majdnem akkora, mint a városé. Most azonban valami változás érzékelhető. A telekcsere-ügy több éves agonizálása után épp a napokban a város vezetőinek
kezdeményezésére kezdtük újragondolni a tényleges helyzetet. Képesek voltunk belátni, hogy a telekcserének valójában nincs realitása. Az öthalmi laktanya területe
azonban kiválóan alkalmas innovációs, technológiai park létesítésére, ami mind a vá-

124

tiszatáj

rosnak, mind az egyetemnek érdeke. Ezért érdemes erőfeszítést tenni arra, hogy kölcsönösen előnyös szerződések keretében hasznosuljon a volt orosz laktanya területe.
– Hogyan látja ma a Szegedi Tudományegyetem jövőjét?
– A karok már elkészítették a stratégiai nézőképet, amit az egyetem ősszel csinál
majd meg. Tudomásul kell vennünk bizonyos meghatározottságokat. A Szegedi Tudományegyetem az ország első állami egyetemei közé sorolható, meghatározó paraméterei alapján a vidék legjobb egyeteme. Az egyik legfontosabb stratégiai célunk, hogy
valamennyi lehetséges tudományterület gyűjtőhelye legyen. A következő fontos célunk: európai egyetem legyen, vagyis az európai egyetemi struktúra részeként vegyen
részt minél nagyobb mértékben az európai egyetemi folyamatokban. Például a Tempus és a Socrates programra, a mobilitásokra gondolok. Meghatározó tényező, hogy
a Szegedi Tudományegyetem egy határ menti egyetem. Egy olyan térség központjában
található, amely perspektivikusan határ menti eurorégió lehet, ezért nemzetközi kapcsolatrendszerében prioritást kell élveznie az Újvidékkel és Temesvárral kialakított
kapcsolatnak. Ennek jegyében nemrégiben aláírtam Svetolik Avramov rektor úrral, az
újvidéki egyetem vezetőjével egy együttműködési szerződést, amelyben fölülemelkedve NATO-határokon megállapodtunk a kapcsolatok erősítéséről. Avramov rektor
úrral teljesen egyetértettünk abban, hogy mi akkor tudunk az újvidéki egyetemen
tanuló 17 százaléknyi magyar anyanyelvű hallgatónak, és általában a vajdasági magyaroknak segíteni, ha beszélő viszonyban vagyunk egymással. Ezeknek a fő stratégiai
irányoknak a megtartása érdekében olyan belső struktúrát kell kialakítanunk az egyetemen, amely hatékonyabb, és olyan belső működési mechanizmusra van szükség,
amely a kutatási együttműködés és az oktatás színvonalának javítását szolgálja. Ahogy
Szent-Györgyi Albert professzor mondta: ennek az egyetemnek a térség szellemi központjának kell lennie, nemcsak befogadó tudományos, hanem kisugárzó kulturális
centrumnak is. Ehhez hozzátenném: a várossal való szoros kapcsolat kialakítása azért
is elengedhetetlen, hogy teljes erővel segíthessük Szeged európai városhálózatba történő beilleszkedését.

Hollósi Zsolt

KONDOR BÉLA ÉS PILINSZKY JÁNOS

A Tiszatáj Könyvekben jelent meg „Honnan jövünk? Mik vagyunk? Hová megyünk?” c.
sorozatunk válogatott anyaga. A negyvennégy írást tartalmazó kötet szerzői: Ágoston
Vilmos, Albert Gábor, Balassa Péter, Balla
D. Károly, Barna Gábor, Beke György, Borbándi Gyula, Csaba László, Csatári Bálint,
Csepeli György, Csiki László, Fried István,
Gál Sándor, Gáll Ernő, Grétsy László, Gróh
Gáspár, Határ Győző, Heiszler Vilmos, Jókai Anna, Kabdebó Tamás, Kaltenbach Jenő,
Kántor Lajos, Kibédi Varga Áron, Kiss Gy.
Csaba, Kopátsy Sándor, Köpeczi Béla, Kristó
Gyula, Lackfi János, Lászlóffy Aladár, Mészáros Rezső, Nagy Károly, Pomogáts Béla,
Poszler György, Rákos Péter, Sándor Iván,
Sulyok Vince, Szenti Tibor, Szépfalusi István, Tornai József, Tőzsér Árpád, Trogmayer Ottó, Vekerdi László. A Tiszatáj millenniumi könyvét Olasz Sándor szerkesztette.
*
Szeptember elsején adtuk át az év elején meghirdetett jeligés novellapályázatunk díjait.
Mint ismeretes, az első díjat Demeter Szilárd kolozsvári filozófus Medvevadászat c.
novellája kapta. A második díjas alkotás szerzője Latzkovits Miklós, az SZTE tanárképző főiskolai karának oktatója. A harmadik díjas Mezey Dániel szegedi bölcsészhallgató. A szerkesztőségben rendezett ünnepségen Ilia Mihály, a zsűri elnöke a magyar irodalom történetének nevezetes pályázatairól is beszélt. Elmondta, hogy a beérkezett félezer pályamunka nemcsak irodalmi, hanem szociológiai szempontból is
izgalmas, minthogy nem pusztán irodalmi értéket hordoz, hanem a mai magyar társadalom egy pillanatát is megörökíti.
*
AMOCSAY
I
LDIKÓ
író,
műfordító. KOZÁRI MONIKA történész,
Néhány szerzőnkről: K
az MTA Titkárságán főelőadó. SÁNTA GÁBOR irodalomtörténész, az SZTE tanárképző főiskolai karának oktatója.

Novemberi számunk tartalmából:
BOGDÁN LÁSZLÓ, DOBAI PÉTER, NAGY GÁSPÁR, VITÉZ GYÖRGY versei
JÓKAI ANNA, SÁNDOR IVÁN, VEKERDI LÁSZLÓ esszéje
ORBÁN JÁNOS DÉNES novellája
FRIED ISTVÁN, KABDEBÓ LÓRÁNT tanulmánya
FÜZI LÁSZLÓ: A Tanú II. rész
Diákmelléklet:
Kiss László novellaelemzése (Kosztolányi Dezső: Kis dráma a ruhatárban)

Ára: 120 Ft

c

