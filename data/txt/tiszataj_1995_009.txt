tiszatáj
1 9 9 5 . SZEPT. *

49.

ÉVF.

Faludy György, Petri Csathó Ferenc,
Veress Miklós versei
Hász Róbert: Diogenész kertje
Kulcsár Kálmán: A magyar értelmiség
politikai szerepvállalása
Márton László, Fried István tanulmánya
Diák-melléklet: Lukácsy Sándor
Kölcsey Ferencről

tiszatáj
IRODALMI FOLYÓIRAT

Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R

A szerkesztőség tagjai: ANNUS G Á B O R (tördelőszerkesztő),
E N G I MÁRIA (korrektor), HAJÓS J Ó Z S E F N É (szerkesztőségi titkár),
VÖRÖS LÁSZLÓ (a szerkesztőség elnöke)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány
és a Nemzeti Kulturális Alap támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a H Í R K E R Rt. és
az N H Rt. Előfizethető bármely postahivatalnál, a hírlapkézbesítőknél, a Posta hírlapüzleteiben
és a Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy postautalványon, valamint átutalással a H E L I R Postabank Rt. 2 1 9 - 9 8 - 6 3 6 pénzforgalmi jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLIX. ÉVFOLYAM, 9. SZÁM
1995. SZEPTEMBER
FALUDY GYÖRGY: Három szonett (CCCVII [Az ósök
vándorútja]; CCCVIII [Északatlanti Szövetség]; CCCIX
[A Szixtusi Kápolna])

3

VERESS MIKLÓS: Arany-obulus; Szoborkányságok; Örökölt árvaság

5

HÁSZ RÓBERT: Diogenész kertje (Regényrészlet)

9

LÁZÁRY RENÉ SÁNDOR: András napjának éjjelén;
Diárium; Edények romlása; Metamorphoses Transsylvaniae; Erdélyi kripta: Pantheon (Közzéteszi: KOVÁCS
ANDRÁS FERENC)

29

PETRI CSATHÓ FERENC: A szó; Urna; Lordok Háza,
karácsony; A próféta elképzeli halálát; A munkanélküli
takács

33

HAZAI TÜKÖR
KULCSÁR KÁLMÁN: A magyar értelmiség politikai
szerepvállalása

35

TANULMÁNY
MÁRTON LÁSZLÓ: Az önmagában rejtőzködő alany
(Katona József lírájáról)

46

FRIED ISTVÁN: A Faludy-jelenség

51

ÖRÖKSÉG
HÁSZ-FEHÉR KATALIN: Kölcsey és a Zrínyi-szerep
az Országgyűlési Naplóban

67

KRITIKA
CSETRI LAJOS: Sándor Iván: Vég semmiség (A százhetven
éve fel nem fedezett Bánk bán)

78

FŰZI LÁSZLÓ: „A lét: bomló emlékezet" (Kovács István:
A tér töredékei)

82

SZEPESI ATTILA: Causa sui (Petri Csathó Ferenc 111
verséről)

87

VEKERDI LÁSZLÓ: Monostori Imre: Minőség, magyarság, értelmiség (Tizenkét fejezet Németh Lászlóról) ....
IMRE LÁSZLÓ: Minőség, magyarság, értelmiség

91
95

r.

1

I

- L-l » 1

ILLUSZTRÁCIÓ
BERNÁTH CSABA rajzai a 28., 32., 45. oldalon
és a belső borítón
DIÁK-MELLÉKLET
LUKÁCSY SÁNDOR: A csekei költő (Kölcsey Ferenc)

Három szonett
CCCVII
(Az ősök vándorútja)
Miért nincs francia, ki azt kérdezné:
honnét Szibériából s mint értek le
a frankok egykoron a Szajna mellé?
Miért nincs német, ki választ keresne,
hogy a germánok Ázsia mely poshadt
tajgájáról jöttek? S miért nem bánja
a spanyol, merről, miként vándoroltak
vizigót ősei Kasztíliába?
Azért nem, mert Szibériából írott
emlékünk nincs, se más nyomunk s a sírok
azonosak. Nem sejtünk ennél többet.
A magyarok honnan, hogy s mikor jöttek?
Erről is csak nálunk veszekszenek,
hogy megtudjuk, mit tudni nem lehet
Budapest, 1995

CCCVIII
(Eszakatlanti Szövetség)
A Nato régente a jobbik fél lett,
s a Nyugatot védte a Szovjet ellen.
Azóta új szörnyeket szült az élet,
de a Szovjet ellenség végleg elment.
A légszenny hamar felfalja a termést;
a fold népe már nemcsak nő, de robban;
s az új vírusok ellen semmi nem véd,
mint a pestis ellen a középkorban.

4

tiszatáj

A Nato tábornokok erről mit sem
tudnak, de tébolyultan fegyverkeznek
az ellenséggel szemben, aki nincsen.
Megértésüket mindhiába várom,
szavamat úgysem hallják meg. S ezekhez
kívánunk csatlakozni mindenáron?
Budapest, 1995

CCCIX
(A Szixtusi Kápolna)
Huszonhatban - már majdnem hetven éve láttam először. Némán, önfeledten
álltunk, húszan vagy huszonketten. Félve
néztünk a földöntúli mennyezetre.
Nemrég ott jártam újra. Vagy nyolcszázán
szorongtak egymáson és egymás mellett.
Angolul, finnül, dánul magyaráztak,
fecsegtek, zúgtak, karok emelkedtek.
Elébb, hogy jöttem, harmincezren álltak
az utcán és bebocsátásra vártak.
Boldog voltam, hogy ennyi nő meg férfi
akad, kik Michelangelóhoz jöttek.
Aztán láttam, hogy itt már soha többet
nem lehet nézni, csodálni, eszmélni.
Budapest, 1995

FALUDY GYÖRGY 1910. szeptember 22-én született. A népszerű költőt szeretettel és megbecsüléssel köszöntjük nyolcvanötödik születésnapján!

Arany-obulus
bakapistának

A hársak alatt s még a fold felett
létezgetek mint egy önmaga-özvegy:
meg kéne írni azt a kapcsos könyvet
a leírhatatlanságok helyett
hogy megtudjam: miért e büntetés
mely fogva tart sipolyon át és kapcson filoszok átka hogy ez lett a sorsom
szenvedni mint ama Philoktetész
Kirurgusok szerint egész csodás
hazugság amit nem poéta lódít:
a Csehvitéz ha megölhetné Toldit
más nyelven folyna új Hídavatás
Vén trotylinak egy úr is idepök
ha ellebeg a bankári kabátban ülök hársak pacsuli-illatában
mígjövőmből is kiszellőzködök bocsánat: szellőzködöm - az ik-ek
tán fontosabbak mint a koporsóság:
ország mely porrá őrülné a sorsát
hogy umálkodhasson a semminek
mert Istennek se - ergo: bűzhödöm
és nem járok bé Akadémiákra
hol politikum mindenik tiráda
s titkárnők körme vörös káröröm
Ahány lőcs-indulat - most annyi tábor
Vajdát is inteném: Minek ne lázadj
befőttszarokkal -ez a szörnyű század
minket is kioperál önmagából
nemzet a nemzettét - másféle ősi elv
mitől a magyar látszat is valódi:
nem születgetni kell - csak kihalódni
s nem Keveháza - Nagy ida közéig

6

tiszatáj

s miféle raj lesz újra ez a nép...
Hát Franchonban épp nem riadalom van:
álcások balja vigad Trianonban
5 onnét nem látni Margit szigetét:
a nemzetrabláncú örök fogolyt
és túlnan Verlaine t még túlabbul Whittmant legalitézni fratemite hittem
mint őrült-köpönyegekben Gogolj
Madár csak ül - hová szárnyalnia:
Deákot leferencjóskázhat Edwárd
ha máglyarakás lesz megannyi wales-bárd
és madáchi minden utópia
Nincs Európa - csak egy Nagy Zsilett
mely guillotinilag rozsdállt sokáig
a végső nyisszre: hogy az Aldunáig
elúszik majd alólam e Sziget
Koromüvegen át a márciust
e napfogyatkozást is nézni hát minek már:
szememre gurít bemleges Segesvár
felől Pehotnij baka obulust

Mottó: ,A dögeszi határba
hová magát bezárta
néhány dévajt kilesni
kódorgott három igric
ki rímetrímrerigliz
s így lakatosinasként
imádkozza a nyasgémt
ugyebár ősz Szepessy!"
Hékám - van ám boszorkányszombat
mikor dögkutyák morgolódnak
egy kútból ugatván a holdat
s koponyájukban fű zizeg
Az Ej Úrnője űrt fódozgat
keze combja közt elmotozgat
majd fölsikolt: vernek e rosszak
szemükkel - kódor igricek
Hékám - lesz még boszorkánypéntek
hogy asztalunkhoz ülnek rémek
s nem őrült zsenik - csak kretének
kiknek egy dal nem élvezet

7

1995. szeptember

Csörögnek rajtuk érdemérmek
s jelentgetik a Nagyvezérnek
hogy lehet gondunk még temérdek
míg bujdoshatnak igricek
Hékám - hát boszorkánycsütörtök:
lordok álmán egy strázsa őrköd
míg agyára rászáll az ősköd
s néhány baszdmegot elsziszeg
Fölül bálterem - alul börtön
angyalkák közt vedel az ördög
csűrdöngölőst is járva rögtön
ha rázendítnek igricek
Hékám -és a boszorkányszerda;
mikor sikolt a bősz komorna úrnője fátyla kibomolva
s nem wbyskit kér csupán vizet
mert White Horse volt eddig gyakorta
míg fejét párnáiba gyúrta s kik röhögnek az ágy alól - na:
a kurvapecér igricek
Boszorkánykedden jő a nyomdász
ki rímeket is körülbóklász
ingéről lesejhaj a gombház
s ujjai közül füst rezeg:
nem árulja el - bármit kottáz
vétkeiért reá a fegyház
párt s pártfogó: védi a hagymáz
hogy fönnmaradnak igricek
Máglyahalál boszorkányhétfőn:
király lovagol pőre kéjnőn
s pattog a tűz végetnemérőn
beléhullnak a stiglicek míg Isten szájából a szél jő
s megcsavarodott falevélből:
a Galaxisból visszaszédül
egy dal mit zengtek igricek
A Teremtésnek ennyi hat nap:
hetediket se tenmagadnak
hanem hagyd meg a madaraknak:
évezred s jambus elbiceg
Amíg más népek elvadulnak nyálcsordítva jelenné múltat
saját sírhalmukon aludnak az álomkórász igricek

8

tiszatáj

Örökölt árvaság
Petrikóciszentferencnek

A szél tócsákat borzol
láthatón - hát kizárva
a tévedés ilyenkor
mint dárda vagy kokárda:
volna Szörényi Beatless zöldre fröccsentve sárga
vagy kék - a nép minek hisz:
kötél nem lehet spárga
Gyerekkorodnak árva öregkorodért alszol
mint egy Petőfi csárda
honnét lelked kiiszkolt
s babitsi falon díszlik
új giccs helyett az önvér:
ez a bor sose rizling
a rend őre se tündér hugyoztok ketten hátul
véle - nemzeti részleg:
a Világűr csak tágul
akár egy végidézet
Egy belédzárt madárra
emlékezz számytalanszor:
csupán zuhanva szállna
ha létet benne alszol
s a kamaszkori lázig
visszaszénáztat jászol:
negyvenkét fokot fázik
kit diderészve ázol
A tévedés kizárva:
most ért véget a brunzkor:
zöld szoknyát libbent nyárfa
s a szél tócsákat borzol

1995. szeptember

9

HÁsz RÓBERT

Diogenész kertje
(Regényrészlet)
- Milyen szörnyű ez a hely, és milyen félelmetes rátekinteni!
Erre Uriel válaszolt nekem, az egyik szent angyal,
aki velem volt, és így szólt hozzám:
- Hénokh, miért félsz és rémültél meg annyira?
Azt feleltem:
- Ezen szörnyű hely miatt és ezen iszonyú látvány
miatt
Erre azt mondta nekem:
- Ez a hely az angyalok börtöne, és itt tartják fogva
őket mindörökre.
(Hénokh könyve 21., 8.)

...Diogenészt néhány héttel azután ismertem meg, hogy új lakásba költöztünk.
Pontosabban azután, hogy korábbi főbérlőnk megtartotta magának azt a se nem
kevés, se nem sok pénzsegélyt, amit az önkormányzat rajta keresztül számunkra kiutalt, és mi - dacból, bosszúból, tehetetlen dühünkben? - fölmondtunk, másik lakásba
költöztünk, ki a város szélére, néhány háznyira a világvégétől, ahogy a feleségem mondogatta, és úgy döntöttünk, hogy ott mi nagyon jól fogjuk magunkat érezni. Nem
mintha az a pénz, ami akkor járt volna nekünk, és amitől K.-né, előző főbérlőnk, oly
elegáns - bár szőrmebundájához és finomkodó, újpolgári modorához alig illő - gesztussal megfosztott bennünket, lényegesen változtatott volna helyzetünkön, ám ha egy
időre félretettük volna az örökös létbizonytalanságunkban fölvett vegetáriánus szokásainkat, néhány hétig akár még hús is került volna az asztalunkra.
Ez az újabb lakás, ahogy azt feleségem azonnal megállapította, nemcsak hogy egylépésnyire volt a világ végétől, de tökéletesen meg is felelt annak a hangulatnak, amelyben már néhány éve leledztünk, amelyből csak nagy ritkán és óvatosan pillantottunk
ki a világba, lehetőleg úgy, hogy fejünket se kelljen kiemelnünk a búskomorságnak ebből a gomolygó, „minden mindegy" ködéből, melynek közepette egy világvége, egy
általános katasztrófa, egy mindent elsöprő özönvíz vagy egy globális atomháború csak
jót hozhatott volna a számunkra. Legalábbis változást biztosan. Olyan idők voltak
ezek, amikor órák hosszat tudtuk az eget kémlelni ufóra várva, vagy a gyengén fűtött
lakásban plédekbe burkolózva hajnalokig vitatkoztunk a történelmi ciklusok elkerülhetetlenségéről, a pusztulásról és újjászületésről, újra felfedeztük a pesszimizmusába
belekeseredett Schopenhauert, és mellé körítésként Nostradamust olvastuk, az ótestamentumi próféciákat tanulmányoztuk, Ezekielt és Dánielt, lázasan igyekeztünk megfejteni az Apokalipszis zavaros metaforáit, belemélyedtünk a kabbalába, a számmisztikába,
Danikén paleoasztronautáiba és Jung kollektív tudatalattijába, a piramisok misztikus
arányaiba, gyűrött, iskoláskori atlaszunkon Ley-vonalakat húztunk Stonehenge szikláitól az ókori Delphóig, és rádöbbentünk a druidákra és a dravidákra, az egyiptomiakra,
és Atlantiszt kerestük, mert hinni akartunk Platónnak... aztán Spenglerrel és a civilizá-

10

tiszatáj

ciók hanyatlásának elméletével bezártuk a kört. A múltban kerestük a jövő titkait,
vagyis hát kerestük a csodát, mert már semmi másban nem bíztunk. És azt mondják,
ha az ember nagyon akar valamit, ha nagyon hisz valamiben, ha már egész lényét átitatja a vágy valami után, úgy jár vele, hogy nyakába kapja csőstül, egyszer csak rábukkan, vagy inkább fordítva, az a dolog találja meg őt, és ő megkapja azt, amit
annyira keresett, amire oly áhítatosan vágyott, de nem úgy, amint azt szerette volna mert az életben végtére is semmi sem úgy történik, ahogy mi azt elképzeljük, még
a leghétköznapibb dolgok sem, hát még a csodálatosak - , és amikor elébe tárul az, amit
keresett, amikor megpillantja, és mint a hitetlen Tamás, megérinti, újra meg újra, akkor megijed, mert ő talán mégsem hitt benne annyira, tulajdonképpen egyáltalán nem
hitt benne, de most mégis itt van előtte, és amikor meggyőződik, hogy nem téved,
hogy ha eddig még nem is, de most már hinnie és cselekednie kell, amikor végre tehetne valamit, amikor mozdulni kellene, kezdeni valamit, akkor csak áll mozdulatlanul,
mert csak nézi, nézi a csodát, és nem tud vele mit kezdeni.
Szombatonként, amikor feleségemnek sem voltak órái az egyetemen, és otthon
maradhatott egész nap a pici lányunkkal, az a nap az enyém volt. Azon a napon nem
írtam, nem olvastam, még Sámuel Kramerrel, a tizenhetedik századi vándordiákkal sem
foglalkoztam; azon a napon sétálni indultam.
A vidék, amely új albérletünk konyhaablakából elénk tárult, a legtöbb ismerősünk számára - beleértve Zénót is, pedig ő igazán nem volt híján a képzelőerőnek maga volt a siralomvölgye, a pusztaság, a kietlenség, ami, legalábbis határtalan optimizmussal átitatott ismerőseink véleménye szerint, már akkor elveszi az ember kedvét
az élettől, ha reggel fölkél, és első kávéját egy ilyen látvány mellett kell meginnia.
A tenyérnyi játszótéren túl, amely a vasúti töltésig terjedt, és amelyet szombatonként zsibongó gyerekhad töltött meg, akik úgy csüngtek a fémvázas mászókák és sokkarú libikókák ágain-bogain, mint megannyi tarka-barka szőlőfürt, szóval ezen a játszótéren túl, és túl a vasúti töltésen, egy drótkerítéssel körülkerített világ rejtőzött. Valami,
amit legszerencsésebben úgy lehetne leírni, mint egy lerobbant, használaton kívül helyezett villanytelep, egy autóroncstelep és egy lepusztult trolivégállomás kombinációját, melyet már félig megemésztett az enyészet, benőtt a fű és a vadmuhar, de aminek
eredeti rendeltetése előttem mind a mai napig titok maradt. Aki csak egyetlen pillantást is vetett negyedik emeleti lakásunk ablakából erre a kietlen és nyomorult vidékre, annak - legalábbis, ha ismerte - óhatatlanul eszébe jutott a Sztrugackij testvérek híres
regénye és Tarkovszkij még híresebb filmje, a Stalker, és benne a Zóna, az elhagyatottság, a megállíthatatlan pusztulás magányos világa. Kerekeiktől megfosztott, kiégett,
rozsdamarta trolibuszok, a bokrok között lerobbant személyautók, kamionok csontvázai, akár egy elefánttemető szomorú relikviái meredtek árván a kormos, szürke ég
felé, amely, hala a közelben működő téglagyár kéményének, sosem volt teljesen tiszta
és átlátszó, még felhőtlen időben sem, hanem örökké fátyolszerű, ködös szmog vonta
be, akár a szürkehályog az ember szemét. És ebből a ködből, amely főleg télen és őszszel, de eső előtt mindig alászállt és beborította a világot, elhagyott épületek bukkantak
elő, kitört ablakaikkal, sarokvasukból kifordult, csempén himbálózó ajtóikkal, kalimpáló spalettáikkal, melyek a fel-feltámadó szélben kísértetiesen megnyikordultak, majd
nekicsattantak a falnak. A kopár, megfakult épületek fölött soklábú távvezetékek terpeszkedtek, melyek már sehova sem továbbították a magasfeszültséget, csak álltak ott,
a magasban széttárt karokkal, mozdulatlan porcelánujjakkal, mint elátkozott óriások,
akiket egy gonosz varázsló léptükben megbabonázott.

1995. szeptember

11

Egyszóval: lenyűgöző világ volt.
És sehogy seni értettek, sőt kissé gyanakodva mértek végig engem ezek az én barátaim, akikbe annyi optimizmus szorult, és akik csak a napot szerették meg a nyarat,
verőfényes tengerről meg egzotikus, trópusi szigetekről álmodoztak, sehogy sem értették, amikor én rajongva mesélni kezdtem nekik arról, hogy ez a látvány énrám milyen
lenyűgöző hatással van minden reggel, mégpedig éppen akkor, amikor az első kávémat
iszom. Ilyenkor az én barátaim leginkább a fejüket csóválták, együttérző pillantást vetettek a feleségemre, és másról kezdtek beszélni.
Ahogy beköszöntöttek a szürke, esős novemberi napok, ez a különös világ még
inkább magába zárkózott. A gyerekek és a kismamák eltűntek az játszótérről, a nyugdíjasok a padokról, és a vidék belesüppedt a mindent ellepő sárba. A libikókák és a mászókák vaskorlátjain összegyűltek az esőcseppek, lepottyantak, és fodrozó-gyöngyöző
karikákat varázsoltak a piszkos víztócsák tükrén; úgy tűnt, mintha az ősz beálltával
váratlanul megcsappant volna a város népessége, mintha a jobb sorsra érdemes honpolgárok a vándormadarakkal egyetemben maguk is melegebb égtájakra költöztek volna; csak nagy ritkán bukkant fel egy-egy emberi alak, de az is szapora léptekkel, lehajtott fővel sietett át a játszótér füves területén, mintha csak bűnösnek érezné magát,
amiért ilyen időben kimerészkedett a világba, és lelkiismeret-furdalásában igyekezett
mihamarabb eltűnni mások kíváncsi tekintete elől. Csak a kutyájukat sétáltatok maradtak kitartók és hűek önmagukhoz; képesek voltak órákig kint állni az esőben, egymással cseverésztek vagy csak álltak, mint a cövek, mozdulatlanul, kezükben esernyőt
fogtak, mialatt annyira szeretett és dédelgetett ölebük ott vacogott csuromvizesen a póráz másik végén.
A játszóteret és a vasúti töltést egy mély árok választotta el egymástól, amely száraz időben nem jelentett semmiféle akadályt, de eső után az árok mélyén bokáig érő
víz gyűlt össze, és mintha csak egy széles folyam állná az ember útját, gázlót kellett keresni ahhoz, hogy átkelhessünk rajta. A gázlót az árokba hányt betontörmelékek alkották, melyek ki tudja, milyen munkálatok során kerülték oda, és eső után felső részükkel apró szigetekként álltak ki a vízből. Emellett az esőtől síkossá, csúszóssá vált
az árok meredek partja, és ha nem vigyázott az ember, könnyen megeshetett, hogy
négykézláb, vagy rosszabb esetben fenekével a sárban ért le a gázlóig. Az árok túloldalán, néhány lépésnyire a parttól pedig ott magasodott a drótkerítés. Nem volt ez persze
szögesdrót, csak afféle egyszerű, sima drótháló, melyet félig már megevett a rozsda, és
helyenként jókora rések tátongtak rajta. De messziről, mondjuk az árok túlpartjáról,
eléggé áthághatatlan akadálynak tűnt, és aki nem vette magának a fáradságot, hogy
megküzdve a mély árokkal, közelebbről is szemügyre vegye a kerítést, az nem kételkedhetett a hathatósságában.
Amikor már vagy tucatszor kerestem föl ezt a lepusztult vidéket, saját, kitanult
útvonalam volt. Ismertem a legalkalmasabb gázlókat, a kerítés szinte valamennyi rését,
így egészen magabiztosan közlekedtem, annak veszélye nélkül, hogy egy rossz lépés
következtében netán belepottyanok az árok vizébe vagy esetleg fönnakadok a kerítés
valamelyik kiálló drótszálán. Idővel látogatásaim már-már szertartásos jelleget öltöttek:
stációkból álltak, mint egy vallási körmenet, és valami ösztönös rendszeretettel vigyáztam arra, hogy a sorrendet mindig betartsam. Eleinte persze nem így volt, türelmetlen
kíváncsiságomban egyszerre szerettem volna megismerni mindazt, amit ez a drótkerítéssel övezett romvilág magában rejtett. Mintha csak kerestem volna valamit, mohó
kapkodással jártam épületről épületre, benyitottam az elhagyatott, poros helyiségekbe,

12

tiszatáj

kihúztam fészkükből a fiókokat, rongyos, megsárgult iratokban, számlákban, kifizetési
bérlapokban, leltári jegyzékekben böngésztem; átkutattam a Főépületet, az egymás mellett sorakozó hangárokat - kivéve persze azt az egyet, amelyik zárva volt, és amelyiknek ajtaján, mint egy újkori vas cerberus, tenyérnyi lakat őrködött. Talán a hangároknak tulajdonítható, hogy látogatásaim lassan egy bizonyos sorrendhez igazodtak,
a hangárok ugyanis meg voltak számozva, egytől hétig, mégpedig nem is akárhogyan,
mert az ívben meghajló bádogfalak hosszabbik oldalára sárga alapon fekete festékkel
jókora számokat pingáltak, mintha csak tervezőjüknek az lett volna a szándéka, hogy
a feketén virító számok még a magasban, repülőgépből nézve is észrevehetők legyenek.
Az első hangár alig néhány méterre állt a drótkerítéstől, és mögötte, mintegy ötlépésnyire egymástól, sorakozott a többi. Hosszú, vekniszerű épületek voltak, ablaktalan,
ívben meghajló, fakószürke, bordázott bádogfalakkal. Utoljára a hadseregben találkoztam ehhez hasonló fémhangárokkal. Ott lőszert és üzemanyagot tároltak bennük,
mert mint minden hadsereg, a miénk is örökké azon igyekezett, hogy készen álljon egy
esetleges háborúra, amelynek eljövetelében tulajdonképpen senki nem hitt komolyan,
legkevésbé a tisztek maguk, de amely aztán mégis - vagy talán éppen ezért - bekövetkezett, és belerondított mindennapjainkba. Jómagam is részt vettem hasonló hangárok
őrzésében, fagyos, téli éjszakákat vacogtam át a szűk őrbódékban, dérlepte géppisztolylyal a vállamon toporogtam a hóban, de érdekes módon, azok a szépen kifestett, terepszínben tarkálló hangárok sohasem hatottak rám akkora vonzerővel, mint ezek az ócska, lepusztult tákolmányok.
Egyet kivéve valamennyi hangár ajtaja nyitva állt. Már amelyiken volt egyáltalán
ajtó. Némelyik üresen ásított, ajtaját talán egy erősebb vihar, vagy - ami még valószínűbb - valamelyik közeli bádogosmester ragadta magával, és mostanra már egy autó
motorházfedeleként száguld az utakon, vagy egy családi ház kapujaként éli csendes
mindennapjait. De amelyik hangárnak volt még ajtaja, az is már csak úgy tessék-lássék
állt a helyén, jó, ha egyáltalán meg tudott maradni a sarokvasain anélkül, hogy a legkisebb mozdításra le ne zuhanjon. Az első kettő teljesen üres volt, ami vagy azt jelentette, hogy a tulajdonosok annak idején gondosan kipakolták őket, vagy a környékbeli
tolvajok végezték el utóbb ezt a munkát helyettük. A harmadik hangár szerelőállványaival már kevés tolvaj tudott volna megbirkózni. A betonba ágyazott pillérek
vagy három méter magasan, szinte a hangár mennyezetéig emelkedtek, ott fönt szétágaztak, egymáshoz illesztett, vízszintes, rácsos fémlapokba kapaszkodtak, melyek
körbefutották a falakat, szinte egy félig a levegőben lógó sétányt teremtve a mennyezet
alatt, mintha csak egy futurista szobrász döntött volna úgy, hogy rozsdás vasoszlopokból újraalkotja Szemirámisz függőkertjeit. Kacskaringós csigalépcső vezetett az állványok kusza idomai között föl, a magasba. Csikorogtak, nyikorogtak súlyom alatt
az illesztékek, amikor először vettem magamnak a bátorságot, hogy fölmásszam erre
a függő folyosóra; mintha fájt volna a fémnek, amiért annyi idő után ismét megzavarták
korhadó békéjét. De ott fönt a magasban, miután kifújtam magam és nekitámaszkodtam a keskeny korlátrúdnak, már megnyugodott alattam a szerkezet, és én úgy éreztem magam, mintha egy agyonsebzett, fáradt csatahajó parancsnoki hídján állnék.
Sohasem szédültem a magasban, de amikor először fölmásztam az állványokra és lepillantottam a korlát mögül, be kellett hunynom a szemem...
És akkor furcsamód, annyi idő után először, eszembe jutott a tenger. Nem volt
ez azonnali és konkrét, képek formájába öntött emlékezet, csak a régi érzések ébredtek
bennem újjá; mintha az időnek az a piciny szeletkéje, amely magába foglalt engem ott

1995. szeptember

13

fönt a korláton, egy pillanatra átbillent volna az emlékezés nem euklideszi geometriájának téridejébe, megérintett volna egy másik, egy korábbi pillanatot, amelyben ugyancsak én álltam egy hasonló korlátnak dőlve, ugyanígy, behunyt szemmel, és ez a két,
egymástól térben és időben oly távoli kép egy másodpercre egymásba mosódott, mint
amikor a különböző magasságú hanghullámok találkoznak és összeolvadnak: a két pillanat eggyé lett. Nem több, mint halvány sejtelem, mintha a színek és illatok egy-egy
atomja kiszökött volna az emlékezet rejtett palackjából, de el is illant azonnal. Csak
egy villanás volt az egész. De belül, valahol ott, ahol az ember saját, a világtól független
órája ketyeg, lelassult az idő, kitágult, ahogy az a rengeteg emlékmolekula helyet szorított magának a jelen szűk folyosóján, ahogy egymással tülekedve igyekeztek a felszínre, akár a jégbe zárt magvak, amikor a fagyos burkon át megérzik végre a langyos
napsugarakat. Hazudnék, ha azt mondanám, hogy ott a magasban, azon a rozsdás fémszerkezeten ismét megpillantottam magam előtt a tenger tükrét vagy a szikrázó homokdűnéket, ezek a képek csak utólag villantak föl előttem, később, amikor az érzés, ez
a már-már sértőn valószerű déjá vu elmúlt, valahogy úgy, ahogy a villámot is csak
megkésve követi a dörgés. De nem is a kép a lényeges. A párás, sós levegővel elvegyülő,
parázson sült lepényhal illatát, a félig érett füge ragacsos, édes ízét, a gránátalma apró,
vérpiros magvainak savanykás zamatát amúgy sem lehet képekben felidézni; ezekkel
együtt kell élni éjjel és nappal, hogy beleivódjanak az ember pórusaiba, befészkeljék
magukat az agysejtek hézagaiba egyszer s mindenkorra, kitörölhetetlenül, hogy aztán
sok idő után, mondjuk egy ócska hangár belsejében, önmaguktól életre keljenek.
Ahogy kinyitottam a szemem, el is tűnt a látomás, akár egy múló rosszullét.
Csak valami kesernyés szájíz maradt utána, és némi szomorúság, amikor eszembe jutott, hogy annak a tengernek a hullámai még ma is, ebben a pillanatban is ugyanazokat
a köveket koptatják, melyeken annak idején én is ültem, kezemben a hideg sörrel, és
a sehogyan sem múló napokat számoltam, sőt azok a sziklák már évtízezrek óta állnak
a helyükön, és állni fognak majd akkor is, amikor már nem lesz senki, aki emlékezzen
rájuk, és hogy e mérhetetlen idő mellett mily nevetséges és jelentéktelen az az én
egyetlenegy icurka-picurka pillanatom, amelyet akkor, számomra oly régen, egy hajókorlátnak dőlve elloptam a tengertől, és amelyet azóta is magamban hordok.
A hangárok mellett a legnagyobb kihívást a Főépület jelentette - ezt a nevet magam adományoztam neki, mivel négy emeletével és központi elhelyezésével magabiztosan emelkedett a többi építmény fölé - , és az ürességtől tátongó hangárokkal ellentétben rengeteg helyiségével, zegzugos folyosóival eleinte valódi kincsesbányának tűnt.
Mint ahogy erről az egész körülkerített világról, a Főépületről sem tudtam megállapítani, hogy annak idején kik építették és mi célból. A folyosókon és a szobákban fellelt
iratfoszlányok, melyek mint ketrecbe zárt madarak, szüntelen ide-oda röpdöstek a kitört ablakokon beszökő szélben, tulajdonképpen semmit sem árultak el a telep rendeltetéséről, így lehetett akár raktár, akár trolivégállomás vagy gépjárműjavító központ is.
Esetleg mind a három egyszerre. A Főépület első szintje egyértelműen arról árulkodott,
hogy valaha itt irodahelyiségek voltak. Némelyik szobában még bent álltak a roggyant
íróasztalok, feldöntött polcok, sőt amin igazán megdöbbentem, az első helyiségben,
ahova beléptem, egy csorba kávésbögrét találtam az asztalon, benne kiskanállal. A bögréből kiálló mokkáskanál nyelét és a bögre nyílását pókháló vonta be, a kanalat mintegy
rögzítve a bögre pereméhez, és a háló vékony foszlányai, mint ősz hajszálak a szélben,
lengedeztek a légáramban. Ki tudja, talán a munkások felejtették itt vagy a költöztetők,
de a bögre, mint a valamikori emberi jelenlét legkézzelfoghatóbb bizonyítéka, ott

14

tiszatáj

maradt árván az asztalon, mintha csak megragadt volna az időben, abban a régiben,
amelynek egykor része volt. A penészfoltos falon megsárgult naptárt lapozott a szél,
a kartonlapok csörögve himbálóztak a szegen, de a címlap az évszámmal együtt eltűnt,
így nemigen állapíthattam meg, mikor került a falra, és hogy azok a megfakult bejegyzések, a golyóstollal bekarikázott napok tulajdonképpen melyik évre vonatkoztak.
Hetekbe is beletelt (persze csak a szombatokat számolva), amíg átkutattam a földszint valamennyi helyiségét. A csalódottság érzése, ahogy egyre fogytak a feltáratlan
szobák, arányosan nőtt bennem. Pedig magam sem tudtam, tulajdonképpen mit is keresek, és mit kellene megtalálnom ahhoz, hogy kutató szenvedélyem kielégülést nyerjen. Talán a barlangászok érezhetnek hasonlóképpen, amikor alászállnak a mélybe,
pedig tudván tudják, hogy minden egyes barlang mögött legföljebb csak még egy üres
barlangra lelnek.
Már nem emlékszem pontosan, hogy melyik napon is figyeltem föl arra az első
percben meghatározhatatlan és azonosíthatatlan neszre, melynek forrása valahol fölöttem, az emeleten lehetett, és ami arra hasonlított, mint amikor nehéz tárgyakat taszigálnak a földön. Talán egy héttel karácsony előtt történt, azt hiszem, ott álltam ismét
az előtt a megsárgult falinaptár előtt, miután bezártam a kört, amellyel sorra végigjártam a földszint szobáit, visszatértem kiindulópontomhoz, a központi helyiséghez,
a naptárhoz a falon, a pókhálós bögréhez az asztalon, benne a mokkáskanállal, mely
ugyanúgy tapadt a pohár pereméhez, mint néhány héttel korábban, amikor először
megpillantottam, és már igazán kezdtem unni a céltalannak tűnő bolyongást az üres
épületben, és legszívesebben lemondtam volna az emeleti szobák átkutatásáról is, amikor a váratlanul beálló, furcsa csendben - mintha még a szél is elkerülte volna egy rövid időre a kitört ablaküveg réseit, békén hagyva ezáltal a csapongó papírfoszlányokat
és műanyag zacskókat - meghallottam a zajt. Ahogy fölfigyeltem rá, valahogy azonnal
ismerősnek tűnt; mintha már hallottam volna valahol ezt a kaparászó, kotorászó neszezést, mintha ezt a hangot is, akárcsak azt a tengertől ellopott pillanatot, magamban
hordoztam volna már évek óta, és ott rejtőzött bennem mindeddig, tudtomon kívül.
Aztán ráismertem a hangra, vagy legalábbis arra az emlékre, amit magamban hordoztam, és egyszeriben végigfutott a hátamon a hideg, megborzongtam, ahogy eszembe
jutott egy régi jelenet, vagy inkább egy és ugyanazon jelenet ismétlődő sorozata: nagyapám, ahogy fölfelé igyekszik a létrán a padlásra, kezében az ócska, lapos elemlámpával, eltűnik a padlás sötét nyílásában, aztán felhangzanak tompa léptei a mennyezet
mögül, majd nemsokára ugyanez a nesz, vagy valami egészen hasonló ahhoz, amit ott
a Főépületben hallottam: mintha nehéz ládák csusszannának arrébb a földön, de mintha
olyasvalaki mozgatná őket, aki túl gyenge ahhoz, hogy egyszerre, egyetlen mozdulattal
helyére tegye őket, ezért apró, szaggatott rántásokkal igyekszik megbirkózni súlyukkal; ezután sorra felnyílnak a ládák, és türelmetlen kezek kotorászni kezdenek bennük,
mindenféle tárgyakat pakolnak ki és be, ejtenek le a földre, kicsomagolnak vagy egybekötöznek, mert nagyapámnak, néhány hónappal halála előtt (erre persze csak utólag
tudtam következtetni, amikor már meghalt, és én a rejtélyekben gondolkodó kamaszfejemmel rekonstruáltam az eseményeket) az a szokása támadt, hogy estefelé, és mindig
csak estefelé, ugyanabban az időpontban, amikor sötétedni kezdett, fellopakodott a padlásra - bár én mindig kilestem, és szüleim is tudtak róla, de nem tették szóvá az öregnek, talán tapintatból, mert ők valószínűleg már sejtették azt, amit én még nem, hogy
nagyapámnak már nem sok van hátra - , és ott fönn, a békebeli elemlámpa halovány
fényében előszedte a régi kacatokat őrző ládákat és zsákokat, amelyek még a tíz évvel

1995. szeptember

15

korábbi építkezés alkalmával - az anyám által kezdeményezett és kérlelhetetlen szigorral véghezvitt tisztogató hadműveletek során - kerültek a padlásra, és amit akkor
nagyapám, nem éppen kitörő örömmel, de megjuhászodva tudomásul vett (belátva,
hogy jobb, ha az ember félreáll az útból, semhogy a vihar elsodorja), hogy aztán annyi
év után, közvetlenül halála előtt - talán a dac utolsó, minden megfontoltságot elsöprő
fellángolásában - naponta előhúzza és szétterítse a régi, még az ántivilág levendulaillatait magukban hordozó limlomjait a padláson, valahogy úgy, ahogy egy tábornok tesz
szemlét serege fölött a döntő ütközet előtt. Úgy tett, mintha nap mint nap lázasan keresett, kutatott volna valami után a szakadt ruhák, az agyonrepedezett edények, a virágmintás mélytányérok, letört nyakú stampedlik, az ón evőeszközök, a lószerszámok
és pörgekalapok meg a nagyanyám szobájában megfakult szentképek és a többi, már
hasznavehetetlen személyes tárgy között. Talán valóban keresett valamit. Néha hallottuk, ahogy magában morog az öreg a fejünk felett, a mennyezeten túl, és ez már igazán
kísérteties volt - legalábbis az én számomra, a szüleim számára bizonyára inkább dühítő - , ahogy, akár egy bosszúálló, láthatatlan istenség vagy egy megbántott, hazajáró
szellem, tesz-vesz a mozdulatlan mennyezet mögött, és olykor elfojtott hangon szitkozódik, mialatt mi hárman szótlanul ülünk a konyhában, mintha csak arra várnánk, lehajtott fővel az asztal körül, hogy meghozzák fölöttünk az ítéletet.
Ezekre a padlásról leszűrődő, tompa hangokra akkor régen is végigfutott a hátamon a hideg, akárcsak annyi évvel később, azon a decemberi napon, annak a drótkerítéssel övezett roncstelepnek a Főépületében, amikor meghallottam az ismerős neszezést. Megborzongtam, egy pillanatra mozdulatlanná meredtem, és valami hideget
éreztem a tarkóm körül. (Közvetlenül halála előtt nagyapám egyfolytában fázott. Igaz
ugyan, hogy február volt, elég fagyos február, de nagyapám a túlfűtött konyhában fázott. Már kora reggel, ahogy felkelt, letelepedett a forró sparhert mellé, a kislócára,
ahogy szokta, de valahogy fura volt azon a napon, és erre még én, a gyerek is fölfigyeltem. Ott ült a tűzhely mellett, olykor elővette a dohányos szelencéjét meg a vékony
köteg cigarettapapírt, de nem kezdett el sodorni, csak tartotta a kezében, mint aki nem
tudja, mit is kezdjen vele, aztán zsebretette, hogy öt, tíz perc múlva ismét csak elővegye. Azon a napon már nem gyújtott rá. Talán mert fázott. Egyfolytában a hidegre
panaszkodott, ült a lócán, és egészen aprónak tűnt a szememben. Mintha egyetlen éjszaka összement volna. Félóránként fölkelt, fölvette a nagykabátot, és kicsoszogott
a kamrába tüzelőért. Nemsokára már egy kisebb dombot hordott össze a fahasábokból,
és amikor már nem fért több tűzrevaló a fásládába, a karján behozott fadarabokat
a sparhert elé, a kihulló parázs ellen odahelyezett bádoglemezre pakolta. Csak rakta
a tüzet, megállás nélkül, hogy már vöröslött a tűzhely lapja, mi meg izzadtunk a hőségtől, a fagyos február kellős közepén. A hideget csak ő érezte. Mintha azon a februári
délelőttön, abban a túlfűtött konyhában megnyílt volna résnyire egy láthatatlan ajtó,
és a résen, csak nagyapám számára érzékelhetően - vagy inkább a nagyapám számára
már érzékelhetően - hűvös levegő szökött volna be egy másik, idegen világból, egy
még a miénknél is hidegebb világ levegője. Amikor eljött az ebédidő, asztalhoz ültünk,
nagyapám is, a szokott helyére, velem szemben. Májgombócleves volt, emlékszem,
mert mindig is imádtam a májgombóclevest. Nagyapám is szedett a merőkanállal, de
valahogy lassú és megfontolt mozdulatokkal, mint aki egyáltalán nem éhes, vagy mint
aki minden pillanatot külön-külön, tudatosan át akar élni. Két-három kanállal evett,
lassan, óvatosan rágva meg minden falatot, aztán letette a kanalat, tekintetét föl sem
emelve a tányérról csak annyit mondott: „Hideg van", majd félretolta maga elől a tá-

16

tiszatáj

nyért, de olyan finoman, hogy az aranysárga zsírkarikák meg sem rezzentek a leves felszínén, majd az asztalra borult, arcával a karjára, és meghalt. Azt hiszem, tudtam, mi
történik. Néhány másodperc múlva, még mielőtt apám, vagy közülünk bárki megmozdulhatott volna, nagyapám lezuhant a székről a padlóra. Ott feküdt a földön, arccal a mennyezet felé, üres tekintettel. De az már nem az én nagyapám volt. Valaki vagy
valami más volt, számomra idegen és visszataszító, és erre abból következtettem, hogy
nagyapámtól soha életemben nem féltem, de attól, ott a padlón, attól a mozdulatlan
testtől féltem és irtóztam. Ahhoz nekem már semmi közöm nem volt.)
Jó néhány percig csak álltam, és füleltem a földszinten. A hangot lestem, megpróbáltam beazonosítani, hogy pontosan milyen irányból jön, de hiába erőlködtem,
csak annyit voltam képes megállapítani, hogy valahonnét a fejem fölül, az emeletről
származik. Kimentem a folyosóra, és óvatosan, nehogy elveszítsem a zajt, elindultam
fölfelé a lépcsőn. De a korhadt lépcsőfokok megnyikordultak súlyom alatt, és a hangok fölöttem egyszeriben elültek. Mozdulatlanná meredtem. Most mi van? A gondolat, hogy esetleg nemcsak én lesek valakit, hanem talán engem is lesnek valahonnét,
nem hatott rám éppen nyugtatólag. Nem tudtam, mit tegyek, hiszen akármerre moccanok, akár lefelé, akár fölfelé indulok, ismét zajt csapok. Alltam és vártam, és az
a valami, ott fölöttem az emeleten, úgyszintén várt. Egy idő után kezdtem magam nevetségesnek érezni, szinte már szégyelltem óvatosságomat - vagy inkább gyávaságomat - ,
mert hát mi más várna ott fönt, mint egy foglalatából kilazult lécdarab vagy egy papírzsák, melyet ide-oda csapkod a szél, végtére is az egész épület huzatos, tele van lyukakkal, akár az ementáli sajt.
De ahogy ráléptem a következő lépcsőfokra, a neszezés (néhány tompa csusszanás) ismét fölhangzott az emeleten. Vajon ilyen hangot ad a himbálódzó lécdarab?
Vagy egy olajozatlan sarokvas? Tud-e ilyen hangot produkálni a korhadás vagy a vakvéletlen, amely a tárgyakat elrendezi? Tenyerem, amellyel a lépcső korlátjába kapaszkodtam, nyirkossá vált, józan ész ide, józan ész oda, a torkomban éreztem a dobogást,
miközben azon igyekeztem, hogy a lehető legcsendesebben - a lépcsőfokok legszélén
lépkedve, óvatosan, mint egy lassított filmben - följussak a következő szintre.
És amikor végre följutottam, úgy éreztem, mintha hegyet másztam volna.
Kifújtam magam, majd körülnéztem. Emelet, mint afféle emelet: egy folyosó,
amely jó tíz méterrel előttem derékszögben elkanyarodott, követve az épület alakját.
Kétoldalt ajtók, és az ajtók között a falakról nedves, nyirkos foszlányokban hámlott le
a tapéta, itt-ott még a halványszürke, csíkos mintázatot is ki tudtam venni rajta. Megvártam, amíg ismét meghallottam a zajt (megint az a tompa csusszanás), aztán elindultam a hang irányába.
Óvatosan haladtam, igyekeztem elkerülni a rengeteg szemetet és hulladékot,
amely beborította a padlót, és úgy lépkedtem az üres joghurtos poharak meg üvegszilánkok között, mintha csak aknamezőn járnék. A kanyarulat mögött ez már nehezebb feladat volt; ablakok híján ide már csak gyéren szűrődött be némi fény, a levegő
is áporodottabb, nyirkosabb lett, a padlón pedig vastag rétegben hevert a falakról lehullott vakolat.
Követtem a hangot, amely egyre közelebbről hallatszott.
A következő kanyarulat előtt megálltam. Biztos voltam benne, hogy a hang,
bármitől, illetve bárkitől származzon is, onnan ered, néhány lépésnyire tőlem, a kanyar mögül. Lábujjhegyen odaosontam a folyosó sarkához, és kilestem.
De nem láttam semmit. Pedig ott kellett lennie (valaminek), hiszen oly közelről
hallottam, úgy tűnt... Már-már csalódást éreztem, amikor eszembe jutott, hogy hát

1995. szeptember

17

persze, bizonyára valamelyik közeli szobából ered. Csak oda kell menni és benyitni!
No, igen. De egy dolog észrevétlenül belesni egy folyosóra, és megint más nyíltan belépni egy szobába, ahol, ki tudja... Lám-lám, azonkívül, hogy felfedeztem magamban
a kukkolót, még gyáva is vagyok. De ez nem volt újdonság a számomra (mármint a gyávaság, hiszen ha nem így lenne, akkor talán már régóta egy lövészárok mélyén kuksolnék, néhány száz kilométerre innét, valamelyik bérces hegység lábánál, vagy egy sötét
erdőben, lesállásban egy bokor mögött - ott viszont előbb-utóbb úgyis mindenki
gyáva lesz vagy meghal). így hát végül is egyre megy, állapítottam meg, ezért bátran
kiléptem a folyosóra, és benyitottam az első ajtón, amelyik elém került.
A látványtól egy pillanatra elállt a lélegzetem (tényleg ijedős vagyok). Egy öregembert láttam magam előtt, bent a szobában, ahogy egy jókora és minden bizonnyal
súlyos ládát igyekezett a szoba egyik végéből átcipelni a másikba. Mint egy lidérces
álom... Az arcára pillantottam, kerestem az ismerős vonásokat (mily hamar képes
megfutamodni a józan ész!), de persze, hát persze, hogy nem... Ezt az embert én nem
ismertem. És a megkönnyebbülés hulláma úgy ömlött szét bennem, mint a tiszta, friss
levegő.
Az öreg, aki a ládát cipelte, ugyancsak rámmeresztette a tekintetét. Nem tudnám
megmondani, mennyi ideig álltunk így, groteszk módon, ki-ki a maga mozdulatában kimerevedve, én fél lábbal a szobában, egyik kezemmel a kilincsen, a másikkal még a levegőben, mintha csak az ajtófélfát szeretném elkapni, ő pedig még mindig meggörnyedve,
a láda fölé hajolva, miközben mindkét kezével a fogantyúkat markolta. De nem úgy nézett ki, mint aki megrémült volna tőlem. Inkább meglepődött, de azt is csak egy pillanatra, egészen rövid pillanatra. Aztán tekintete sértődötté, méltatlankodóvá vált.
- LószartL. - mordult maga elé, és a szó, a maga nyerseségével egykettőre viszszabillentett a valóságba.
A jelenség, amellyel akkor szembetaláltam magam, külön figyelmet érdemel: alacsony emberke volt, nálam talán egy fejjel is alacsonyabb, márkás, de elnyűtt tornacipőt hordott, látszott, hogy már nagyon sok láb kitaposta. Halványzöld, itt-ott foldozott viharkabátja legalább négy számmal volt nagyobb a kelleténél, a bokájáig leért,
a kabát ujját éppen ezért jó néhány hajtással föl kellett tűrnie a karján, hogy kézfeje legalább félig szabadon maradjon. Szája sarkából kialudt cigarettacsonk állt ki, melynek
töve beleveszett bozontos, szürke szakállába (egy Marx, szerényebb kiadásban). Fekete,
kötött sapkáját, végén egy fél bojttal, mely akár egy félig megrágott alma, fityegett,
mélyen a szemébe húzta, de hosszú, fakószín haja még így is előkunkorodott a sapka
pereme alól, hátul pedig egészen a tarkójáig leért.
Amikor kiegyenesedett és felém fordult, valahogy csempének tűnt az egész ember, valahogy minden jobbra dőlt rajta, mint egy naiv gyerekrajz figurája. Csak amikor
jobban megfigyeltem, akkor vettem észre a jobb kabátzsebéből kiálló fiaskó nyakát.
Az üveg - amely szemmel láthatólag nem volt üres - az egyik oldalon lehúzta a kabátját, és ennek az egyoldalú súlytöbbletnek köszönhetően tűnt az emberke csempének.
- Szóval te vagy az?
- Mármint, hogy ki?... - kérdeztem vissza meglepetten.
- Hát aki itt lődörög hetek óta! Neked mindenhova be kell dugnod az orrodat?!
Miközben beszélt, a kialudt cigaretta úgy tapadt felső ajkához, mintha csak odanőtt volna.
- Már megbocsásson - magyarázkodtam (ha valaki rámszól, én azonnal magyarázkodni kezdek, akkor is, ha nem kellene), és beljebb léptem a szobába -, nem volt
szándékomban megzavarni...

18

tiszatáj

- Ki mondta, hogy bejöhetsz? Most már mindegy - legyintett, amikor megtorpantam. Aztán féloldalasan rámpillantott, és amikor megszólalt, kegyetlen pálinkaszag
áradt felém: - Mi keresnivalója van egy ilyennek itt? Hát nincs teneked saját lakásod?
- Tulajdonképpen nincs... - vágtam rá őszintén.
- Nem úgy nézel ki, mint akinek ne lenne.
- Miért, hogy nézek ki?
Undorodva végigmért:
- Túlságosan is tiszta vagy.
- Akkor sincs lakásom. Albérletben lakom.
- Egyre megy.
- A feleségemnek erről más a véleménye...
- A tetejébe még nős is vagy. Akkor meg mit csinálsz itt? Unod az asszonyt?
- Tetszik ez a vidék.
Horkantott egyet, megvakarta a nyaka tövét, majd megkérdezte:
- A pusztulás? Neked tetszik a pusztulás?
- Nem mindegyik. De ebben itt, ebben van valami végzetszerű, valami elkerülhetetlen. Mint a végítelet szimbóluma...
Alaposan végigmért.
- Vallásos buzgómócsing, mi?
- Nem hinném. Utoljára az esküvőmön voltam templomban. Annak is már öthat éve.
- Hát akkor - állapította meg sóhajtva - , kétségkívül lökött vagy. Kérsz egy
slukkot?
Kivette jobb zsebéből az üveget (a kabát, furcsamód, ettől még nem került rajta
egyensúlyba), meghúzta, becslésem szerint két korttyal legalább háromujjnyit nyelt
magába, aztán letörölte kezével az üveg száját, majd felém nyújtotta.
- Fogd! Csak azt ne mondd, hogy nem iszol!
Nem is mertem mondani. Valahogy nem szerettem volna, ha piperkőcnek néz.
Kezembe vettem az üveget, és úgy, nagylegényesen fölhajtottam.
Világéletemben utáltam a pálinkát. Még a szagát sem bírtam. De az a valami, ami
abban az üvegben volt, hát az túltett minden addigi pálinka-élményemen. Nem mintha
már kóstoltam volna, de azt hiszem, hozzá képest még az etilalkohol is likőrnek számítana. Már az első korty megakadt a torkomon, valahogy utat tévesztett, megmagyarázhatatlan módon a gyomrom helyett az orromban kötött ki, ott aztán lángralobbant,
majd kitört belőlem, mint egy vulkán.
A kisöreg gúnyosan vigyorgott.
- Nem eszik olyan forrón a kását, öcsipöcsi!
Egy jó ideig csak prüszköltem meg köhögtem, mire végre levegőhöz jutottam.
- Mi a ménkű!... Mi volt ez?
Az öreg visszavette az üveget, és büszkén megpaskolta.
- Ez, fiam, elsőrangú vitamin. Magadba döntesz ebből naponta fél litert, és nincs
az a tökös bacilus vagy vírus, amelyik még azután is életben maradna benned.
- Kérdés, hogy utána én életben maradok-e? - dünnyögtem fintorogva, és igyekeztem gyorsan és nagyokat nyelni, hogy annak a rohadt akárminek, amibe beleittam,
az utolsó molekulányi ízét is mihamarabb eltüntessem a számból.
- Ne félj, nem halsz bele - kivette szájából a kialudt cigarettát, megpiszkálta a végét, mint aki meg akar győződni róla, hogy valóban nem ég, aztán így szólt: - Adhatsz
tüzet. Fogadjunk, nem dohányzol...

1995. szeptember

19

- De igen, dohányzom.
- Akkor adhatsz cigarettát is.
Kihalásztam a zsebemből a paklit, és megkínáltam. A jobboldali fal mellett, közvetlenül az ajtó mögött egy priccs állt, vagy inkább egy vaságy, amilyeneket a kórházi
szobákban lehet látni, rajta néhány rongyos pokróc, az ágy végében egy párna, melynek színét lehetetlen volna leírni. Az ajtóval szemben egy öblös, de szemmel láthatólag
használaton kívüli vaskályha trónolt (kivezető cső nélkül), mellette egy faláda, mindenféle limlommal, fölötte, a falon egy kezdetlegesen - vagy inkább hebehurgyán - összeeszkábált polc, rajta elnyűtt borítójú könyvekkel, melyek címszavait onnét, ahol álltam, nem tudtam kibetűzni. Asztal nem volt a szobában. Még egy szék sem. Csak az
a hatalmas láda, ott, a szoba közepén. (Ahogy ismét rápillantottam, a régi kalózfilmek
jutottak az eszembe: vaspántos, domború fedelű láda volt, amilyenben a kalózvezérek
szokták elásni kincseiket a lakatlan szigeteken.)
Közben megborzongtam, mert rájöttem, milyen hideg van benn. Az öreg nagyokat szippantva rágyújtott, a nikotintól sárga hüvelyk- és mutatóujja közé szorítva a cigarettát, jellemzően azokra, akik füstszűrő nélküli cigarettát szívnak. Eszembe jutott,
hogy nagyapám is így füstölt, két ujja közé fogva a csavart dohányt, vigyázva, nehogy
a nyállal összeragasztott papír szétváljon.
- Hát a hangárok körül mit kerestél? - kérdezte.
- A hangárok körül?...
- Elég gyakran lődörögtél arra, nem? Kerestél valamit?
- Mit kerestem volna? Hát van ott valami? Csak sétáltam, be-bekukkantottam...
- Fölmásztál az állványokra is?
(Hát ezt meg honnan tudja?)
- Milyen állványokra?
Egy ideig nézett rám, aztán legyintett.
- Csak úgy kérdeztem.
Jó hosszút szippantott a cigarettába, majd átszellemült képpel kifújta a füstöt. Tudod, te sehogyan sem illesz ide - mondta végül.
- Hova?
- Hát ide - maga köré mutatott.
Aztán az ablakhoz ment, és kifelé intett.
- Látod azt ott?
Mögé léptem, és kipillantottam a mocskos ablaküvegen. A drótkerítés mögött,
kissé távolabb, sorakoztak a lakótömbök. Köztük a miénk is, de nem ismertem föl
azonnal, ebből a szemszögből még sohasem volt alkalmam szemügyre venni. Ugyanolyan ronda volt és idomtalan, mint a többi. Mintha fordított távcsövön láttam volna
az egészet, valahogy távolinak és jelentéktelennek tűnt minden, ami az ablakon, a drótkerítésen kívül volt. Lassan ereszkedni kezdett a köd, és az épületek körvonalai kifakultak, széleik belemosódtak a ritkás fehérségbe.
- Az ott a te világod, látod? Oda való vagy. Nem ide. Ott élnek a rendes emberek. Reggel felkelnek, munkába mennek, délben esznek, éjjel alusznak vagy szeretkeznek, közben autóra, házra spórolnak. Érted, nem?
- Azt hiszem.
- Kutyaseggit értesz te. De ez most nem fontos.
- Akkor mi a fontos?
Tenyerével megpaskolta gyomra tájékát, összevonta a szemöldökét, és megcsóválta a fejét.

20

tiszatáj

- Az éhség - mondta, és jelentőségteljesen rámpillantott bozontos szemöldöke
alól. - Most az éhség a legfontosabb. Ma még nem ettem.
Lecsípte a cigaretta parazsát, és ami megmaradt belőle, azt a zsebébe csúsztatta.
A kályha melletti ládához lépett, egy ideig kotorászott benne, majd előhúzott egy
papírzacskót. Leült vele az ágyra, kipakolta a tartalmát (egy darab kenyeret meg valamit, ami leginkább szárazkolbászra emlékeztetett), és komótosan falatozni kezdett.
- Éhes vagy? - kérdezte kurtán.
- Nem, köszönöm - ráztam meg gyorsan a fejem.
- Annál jobb - vigyorodott el - , amúgy sincs sok.
Leültem a matrózládára és rágyújtottam. Fáztam.
- Hideg van itt - állapítottam meg - , nem szokta befűteni a kályhát?
Rámpillantott két falat között, majd így szólt:
- Te magázol engem. Miért magázol engem?
- Azt hittem, úgy illik.
- Mert bolondok vagytok ti, odakint. Az Istent letegezitek, de egymást magázzátok - aztán a kolbászvéggel a kályha felé bökött: - Nincs rajta cső, ha nem láttad
volna. Hogy fűtsék be? De én különben sem fázom. Le lehet arról szokni, tudod.
Szerettem volna megkérdezni, akkor meg minek a kályha, de aztán mégse tettem.
Ehelyett mást kérdeztem.
- Régóta él... élsz itt?
- Ajaj.
- Nincs családod?
- Te aztán kíváncsi vagy, hallod-e?
- Arra gondoltam...
- Hogy ezt is illik megkérdezni, mi? De hogy kielégítsem illemkényszeredet, elmondom, hogy nincs.
- Hát ez szomorú.
- Szomorú a lóvalagát. Én bizony nem szomorkodom. Te szomorú lennél, ha
nem lenne családod?
- Bizonyára.
- Hát akkor neked ezért van.
- És nem is hiányzik?
- Micsoda?
- Hát... a család. Egy család. Rokonok, barátok, meg ilyenekFlegmán vállat vont.
- Nekem sose volt, tehát el sem veszíthettem, így nem is hiányozhat. Az embernek csak az hiányzik, amihez már egyszer hozzászokott. A cigaretta szokott hiányozni. Az nagyon, amikor nincs.
Szájába tömte az utolsó falatot is, majd megtörölte kezét az ágytakaróban.
- Beázik - mondta.
- Micsoda?
- A mennyezet - a plafonra mutatott: - Ott fönt. Amikor esik.
Odanéztem. A mennyezet és a fal szögletében egy jókora sötét folt virított.
- Tényleg.
- Azért viszem arrébb.
-Mit?
- Hát a ládát.

1995. szeptember

21

Most a ládára pillantottam, és a fedelén észrevettem egy tenyérnyi nedvességfoltot.
- Ertem - mondtam. - És hová?
- Oda szemközt. A másik sarokba.
Ösztönösen fölpillantottam. Ott is volt egy folt.
- De hát az is beázik.
A kisöreg elkomorodott, majd talpra ugrott, és meglepő fürgeséggel a szemközti
sarokba kacsázott. Odaállt a fal mellé és föltekintett.
- Azanyját! - kiáltotta. - Tényleg beázik. Úgy látszik, romlik a szemem.
- Az ott - mutattam az ajtó melletti sarokba -, az nem ázik be.
Átsietett a szobán, és hatalmas viharkabátja, mintha csak a szél kapott volna bele,
zizegve lobogott utána. Ott megállt, majd alaposan megszemlélte azt a sarkot is. Közben helyeslőn hümmögött néhányat.
- Segítsek?... - kockáztattam meg a kérdést.
Megfordult, a ládára pillantott, aztán rám, majd megint a ládára. Végül vállat
vont.
- Ha már úgyis itt vagy. Kapd el a másik végét, csak aztán ki ne purcanj itt nekem!...
Nekigyürkőztünk, ő az egyik végén, én meg a másikon.
Ahogy megemeltem, azt hittem, menten kiszakad a karom. Igaz ugyan, hogy
nem vagyok egy izomgyár, és volt már alkalmam megtanulni, hogy ami a legtöbb embernek még elviselhető, az az én kapacitásomnak már sok, de az a láda, amibe belekapaszkodtam, nálamnál jóval sámsonabb ismerőseimnek is megingatta volna az önbizalmát.
De nem csak én passzoltam hamarosan, az öreg is. Néhány lépés után letettük,
pontosabban leejtettük terhünket.
- Mi a... mi a szent szar van ebben?! - próbáltam lélegzethez jutni, abban a szobában már másodszor.
A kisöreg, bár maga is fújtatott, mint akit egy falka kutya kergetett meg, elvigyorodott, és megveregette a láda oldalát.
- Azt mondod... szent szar? - kuncogott, aztán köhögött egyet, majd megint kuncogott. - Ez jó!... Szent szar!... Milyen találó, nem is hinnéd! Mert tudod, ebben a ládában tényleg isteni hulladék van... Szent szar. Hát ez jó!... Na, gyere, végezzünk vele!
Valahogy csak elvonszoltuk a ládát az ajtó mellé. Becsúsztattuk a sarokba, majd
a kisöreg jobbról-balról szemügyre vette.
- Ez így jó. Nagyon jó.
- Tényleg érdekel, mi van benne.
- Aki kíváncsi, az mindig mellé nyúl.
- Hát ezt a mondást még nem hallottam.
A kisöreg elővette az üveget.
- Persze. Én találtam ki. Kérsz?
Megráztam a fejem.
- Lesz idő, amikor boldog leszel, ha ilyet is ihatsz - mondta.
- Szomorú idők lesznek azok.
- Meghiszem azt. Van még abból a cigarettából?
Volt. Rágyújtottunk, leültünk, az öreg a priccsre, én meg a ládára.

22

tiszatáj

Ekkor azt kérte, meséljek neki magamról. Nem hittem, hogy valóban érdekli az
életem, valahogy nem hittem abban, hogy bárkit is érdekelne. Lassan már engem sem
érdekelt. De azért meséltem. Kissé nagyvonalakban, szinte tőmondatokban adtam elő
történetemet, a részletekre nem tértem ki. Beszéltem neki az otthonról, arról a másik
világról, a szökésről, meg erről a világról, az itteniről, és beszéltem a honvágyról, amit
sehogy sem találtam meg, hiába kerestem, és a lelkiismeret-furdalásról, amit emiatt éreztem. Közben néha a kisöregre pillantottam a priccsen, és az a gyanúm támadt, hogy
nem is igen figyel szavaimra. Inkább a cigaretta parazsát figyelte és a füstkarikákat,
amiket ügyesen eregetett maga körül. Csak akkor pillantott rám, amikor szóba került
a tenger. Alig észrevehetően bólintott, amikor a tengeren eltöltött éveimről meséltem,
mint aki tudja, mit jelent az, ha valaki elveszít egy tengert, ami nem is volt soha az övé.
- A tenger - mondta tűnődve - , hm, az igen. Az már igen. Azt mondják, a tengerhez mindenki hazatér. Visszahúz, mint az anyaméh. Az eredet.
Fölemelte mutatóujját:
- Az eredet visszahúz.
- Ismered a tengert? - kaptam a szón.
Elmosolyodott. - Melyiket? Mindegyiket ismerem. Én mindegyiknél ott voltam.
Hitetlen tekintetemet látva vállat vont: - Hiszed, nem hiszed, a te bajod - félig elszívott cigarettájáról lecsípte a parazsat, majd a maradékot, akárcsak a jóelőbb, becsúsztatta a zsebébe. - De mondok én neked valamit...
Nem fejezte be. A léptekre, amelyek kintről közeledtek az ajtó felé, egyszerre figyeltünk föl. Valahogy valószerűtlennek tűnt a számomra, hogy rajtunk kívül más is
elvetődhet ide. Füleltem, közben az öreg felállt az ágyról, és az ajtóhoz ment.
Kinyitotta, kidugta a fejét, majd kisurrant, becsukva maga mögött az ajtót. Tanácstalanul ültem a ládán. Aztán hangokat hallottam az ajtó mögül, susmogó, elfojtott párbeszédet, majd az ajtó ismét kinyílt, de csak résnyire, és az öreg dugta be rajta a fejét.
- Hány éves vagy?
Meglepetésemben azonnal rávágtam: - Harminc.
Az öreg behúzta maga mögött az ajtót, és a pusmogó párbeszéd tovább folytatódott. Úgy tűnt, mintha a két elfojtott hang vitatkozott volna egymással, aztán hümmögés, csettingetés hallatszott. Valaki nagyon kételkedett valamiben.
Ekkor a kisöreg megint bekukkantott az ajtón, elvigyorodott, és ezt kérdezte:
- Szoktál rosszakat álmodni?
Döbbenten néztem rá.
- Hogy jön ez most ide?...
- Szoktál vagy nem szoktál?
- Néha.
- Nagyon csúnyákat?
- Olykor - feleltem kelletlenül.
- Helyes, helyes - bólogatott, majd ismét becsukta maga mögött az ajtót.
A pusmogás tovább folytatódott, de most jobbára csak az egyik hang mondta
a magáét. Csak itt-ott szólt közbe egy-egy hümmögés.
A kisöreg harmadszor is bekukkantott.
- Most meg mi van? - kérdeztem kissé ingerülten.
- Amikor kicsi voltál, egészen kicsi, és egyedül voltál a szobában, és a szobában
sötét volt, nem féltél? És nem érezted úgy, hogy van még valaki veled a szobában, akit'
te nem látsz, de mégis ott van?

1995. szeptember

23

Erre már csak pislogni tudtam: - Mi van?...
- Na, ne gatyázz, emlékezz! - sürgetett az öreg. - így volt, vagy sem?
Fura módon, valóban emlékezni kezdtem. Az érzésre, a szobára, a sötétre, a szorongásra...
- Valami rémlik... azt hiszem, de minek ez a...
- Helyes, helyes - bólogatott elégedetten a kisöreg, majd becsukta az ajtót.
Egy rövid pusmogás, majd az ajtó óvatosan kinyílt, és az öreg lépett be, de nem
egyedül.
Aki mögötte jött, hát az sem volt egy mindennapi jelenség. Ugyanolyan alacsony, ugyanolyan öreg fickó lépkedett a nyomában; molyrágta, skót kockás télikabát
volt rajta, kék-piros csíkos tréningalsó, kezén rojtos, ujjatlan kesztyű, és fején fekete
kalap, amilyet leginkább a vadnyugati filmekben látni, főleg ütközet után.
Immár két kisöreg állt velem szemben, egyik groteszkebb látvány, mint a másik,
és mindkettő engem bámult. Ez az utóbbi, az újabb, nem titkolt gyanakvással méricskélt, nem is igen jött közelebb hozzám, megállt az ajtó előtt, és onnét figyelt.
Közben fintorgott, mintha kellemetlen szagokat érezne, és látszott rajta, hogy
nehezentud megbékélni a helyzettel.
- O a Doki - bökött az újonc felé korábbi ismerősöm, miközben ismét előhúzta
az üveget. - Mellesleg, engem Diogenésznek hívnak a haverok.
- Diogenésznek?...
- A névnek nálunk nincs jelentősége. Na, Doki, mi van?
A megnevezett, a Doki, válaszul hümmögött egyet, majd úgy döntött, hogy
mégis beljebb jön. Tett néhány lépést felém, közben alaposan végigmért. Ahogy fintorgott, arca számtalan apró ráncba gyűrődött.
Aztán körbesétálta a ládát, amelyen ültem, és úgy vett szemügyre, mintha csak
szobor lennék egy kiállításon. Majd így szólt: - Dohányzol?
- Dohányzik! - felelte helyettem azonnal a Diogenész nevű kisöreg. - Van is cigarettája.
Mit volt mit tenni, megint csak elővettem a paklit.
- Most akkor mi van? - kérdeztem sután. - Mi volt az álmaimmal?...
A cigaretta körbejárt, és hamarosan mind a hárman füstöltünk.
Felelet nem érkezett a kérdésemre, mintha meg sem hallották volna. A Doki leült
Diogenész mellé a priccsre, és szó nélkül, már-már mélységes áhítattal szívta a cigarettát. És amikor félig elszívták, szinte egyszerre, ugyanazzal a mozdulattal csípték le
a végét, és dugták zsebre a megmaradt fél szálat.
- Miért nem szívjátok végig? Inkább itt hagyom a paklit - mondtam, és a csomagot odatettem az ágy szélére.
Diogenész egy mélyet sóhajtott: - Gondolni kell a nehezebb időkre is!... A paklit
azért köszönjük.
A Doki ekkor benyúlt kabátzsebébe, és egy zsírfoltos papírcsomagot húzott elő.
Ölébe helyezte, és óvatosan kibontotta.
- A huszonnyolcas kukában találtam - mondta fontoskodó hangon Diogenésznek, mintha csak egy titkot árult volna el.
Piskótaszerű kalácsmaradványok kerültek elő a csomagból.
- Az ügyvédék háza előtt, mi? - kérdezte Diogenész, majd miután a Doki bólintott, megcsóválta a fejét: - Ezt a pazarlást!
Aztán fölcsippentett egy darabkát, majd bekapta. - Nem rossz. Nincs még négynapos sem.

24

tiszatáj

A Doki is bekapott egy falatot, aztán némi habozás után odahajolt Diogenészhez,
és miközben felém biccentett, így szólt: - Szerinted venne belőle, ha megkínálnám?
Diogenész rámpillantott, majd megrázta a fejét.
- Nem hinném - felelte -, annyira még nem éhes.
Szó nélkül befalták a kalácsot, aztán Diogenész kotyvalékával leöblítették a torkukat. Kezdtem magam kényelmetlenül érezni. Ilyenkor az ember mindig az órájára
pillant.
- Csak nem sietsz? - kérdezte Diogenész, kicsit talán megjátszott csodálkozással.
- Talán igen. Kint már sötétedik...
- Most még ne menj. Mindjárt jön Papa is.
- Kicsoda?
- Hát a Papa - felelte magától értetődő hangon. - O is biztosan meg szeretne ismerni.
- De hisz még soha nem látott. Nem is tudhat rólam.
- Annál inkább.
Közben a Doki levette a kalapját, és ekkor láttam, hogy teljesen kopasz. Kezével
végigsimított tar fején, majd összekulcsolt kezét ölébe helyezte, és unott képpel bámult
valahová a fejem fölé.
És ekkor, mintegy végszóra, ismét léptek hallatszottak a folyosóról. Emlékszem,
akaratlanul elnevettem magam, annyira valószínűtlennek tűnt az egész. Diogenész fölkelt, és minden szó nélkül kiment a folyosóra. Egyedül maradtam a Dokival, aki úgy
ült tovább mozdulatlanul a helyén, mintha én ott se lettem volna.
Kintről megint pusmogás hallatszott, Diogenész ismét magyarázott valakinek az
ajtó előtt. A Doki, mint maga a megtestesült közöny, tudomást sem vett rólam. Aztán
Diogenész visszajött, de mondanom sem kell, nem egyedül.
Már meglepődni sem tudtam, amikor megpillantottam a harmadik figurát. Ugyanolyan öreg, ugyanolyan alacsony, és ugyanúgy kifordított szerelésben, mint a társai.
- A Papa - közölte velem Diogenész.
A Papa öltönyt viselt, ami se szürke nem volt, se halványkék, inkább valami
a kettő között, bár lehet, hogy valaha valóban kék volt vagy szürke. A nadrág szára
a bokájáig se ért, térdén fénylett a kopástól. A kabát ujja kirojtolódott, és egyik oldalzsebe le volt szakítva, a cérnaszálak még ott fityegtek a varrás helyén. A kabát alatt ing
meg nyakkendő, egyik rongyosabb és piszkosabb, mint a másik. A Papa mosolygott,
miközben odajött hozzám és megveregette a vállam.
- Helló! - mondta.
- Helló - feleltem önkéntelenül. Olcsó, áporodott kölniillat csapott meg.
Egészen rövid tüskehaja az égnek meredezett, miközben borostás arcáról egy pillanatra sem tűnt el a mosoly. Ekkor megsimogatta a nyakkendőjét, és mintha mi sem
lenne természetesebb, megkérdezte:
- Hogy tetszik a nyakkendőm?
- Már éppen dicsérni akartam - felelte Diogenész. - Milyen finom árnyalata van,
tökéletesen illik a kabáthoz.
- Igen, tudom - jegyezte meg önelégült mosollyal a Papa - , tegnap bukkantam rá
a hulladékbegyűjtőben. Amilyen jó a szemem, azonnal észrevettem, hogy ez a vörösborfolt, itt, az elején, milyen jól illik a zakóm színéhez. Hja, így van ez, ha valakinek
ízlése is van...
A Doki elhúzta a száját.

1995. szeptember

25

- Nekem nem tetszik.
A Papa arcáról egy pillanatra leolvadt a mosoly: - Miért kell neked mindent elrontanod?
- Kérsz egy cigarettát? - kérdezte Diogenész.
- Kinek van cigarettája?
- Tőle kaptuk - bökött felém Diogenész.
- Ez igazán rendes tőle.
Leült a többiek mellé a priccsre, keresztbe rakta lábait, miközben jobb cipőjének
talpa ásítva leleffent. De ez nemigen zavarta. Diogenész elvette az ágy széléről a paklit,
amit én tettem oda az előbb, és óvatosan, mintha attól félt volna, hogy megsérti a csomagolást, lehajtotta a cigarettásdoboz tetejét, és a Papa felé nyújtotta. A Papa, nagyon
finoman, ujjai hegyével kihúzott egy szálat, és rágyújtott.
- Mellesleg - mondta, miközben a mennyezet felé fújta a füstöt -, még mielőtt
elfelejteném, szólni szeretnék, hogy csalhatatlan hírforrásaim megsúgták nekem, miszerint holnap esküvő lesz a Szilfa utcában, a hatvanötös kuka mögötti házban. Nem
ártana odatévedni, hisz ahol csurran...
- Ki a soros dézsmaszedő? - kérdezte Diogenész.
- Úgy tudom, a Doki.
A Doki méltatlankodva fölkapta a fejét.
- Tiltakozom. Mégpedig joggal. Emlékeztetni szeretnélek benneteket arra, hogy
a Vállalkozók Klubjának múlt havi báljáról én hoztam nektek azt a rengeteg maradékot,
amiből még harmadnap is megtömtétek a hasatokat. Ezzel szemben - és anélkül, hogy
ránézett volna, a Papára bökött mutatóujjával - , ő már jó ideje nem hozott nekünk
semmit.
- Tévedés - ingatta a fejét a Papa, és benyúlt egyetlen kabátzsebébe -, ma is hoztam nektek valamit.
Egy fél tábla csokoládét húzott elő.
- Vagy ez talán semmi?
A Doki dacosan fölszegte az állát.
- Hát ez is valami? És hol a másik fele?
- Hogyhogy hol? - értetlenkedett a Papa. - Hát annak a maradéknak, amit te
a Klubból hoztál, vajon hol maradt a hiányzó fele? Megette, aki eldobta.
A Doki egy futó pillantást vetett a csokoládéra, majd határozottan kijelentette:
- A csomagolása tiszta, szinte új. Ezt te nem úgy szedted föl, hanem az áruházból
loptad. Valld be!
- Még hogy én loptam?...
- ...És aztán megetted a felét. Önző alak vagy, tudod?
- Na de, Doki...
- Muszáj nektek örökké veszekednetek? - szólt rájuk Diogenész.
- Mi nem veszekszünk.
- így van. Ő veszekszik mindig énvelem.
- Önző alak.
- Fölfújt hólyag.
- Piperkőc.
Most már tényleg menni akartam, nem is az idő sürgetett annyira, inkább csak
szabadulni szerettem volna mielőbb ebből a félnótás gyülekezetből.
- Ne menj még - szólt rám Diogenész, amikor fölálltam. - Hiszen még nem is
meséltél.

26

tiszatáj

- így igaz - vágta rá a Papa. - Még nem is meséltél. Kérsz egy kis csokoládét?
Diogenész leintette.
- O még csak akkor eszik, amikor éhes.
- Az ember akkor egyen, amikor van mit! - közölte szigorúan a Doki.
- O ezt még nem tudja.
- Minél előbb megtanulja, annál jobb.
- A saját érdekében - bólogatott a Papa.
- Csakis.
Diogenész megcsóválta a fejét.
- Túlságosan szigorúak vagytok. Miért akarjátok megijeszteni? - aztán elvigyorodott^ és felém nyújtotta az üveget: - Na, csak még egy kortyot, a kedvemért!
Úgy gondoltam, ha engedek, előbb szabadulok. Elvettem az üveget, és ittam egy
kortyot. Ez alkalommal óvatosabb voltam, így simán lecsúszott a torkomon. Érdekes
mód, nem is tűnt olyan undorítónak, mint először.
- És most mesélj - biztatott Diogenész, majd megfogta a karomat, és visszaültetett a ládára.
- De hát mit meséljek?
- Bármit - vonta meg a vállát. - Például arról, mit szoktál csinálni? Miből élsz?
- Kit érdekel ez...
- O, minket nagyon! - erősködött Diogenész, majd maga is meghúzta az üveget.
- Igaz, barátaim?
A Papa buzgón bólogatott, miközben tömte magába a csokoládét, a Doki pedig
flegmán vállat vont. Nem tűnt valami egyértelműnek ez az érdeklődés. Mivel föltételeztem, amúgy sem értenek majd belőle sokat, hát megemlítettem nekik Sámuel
Kramert, az ösztöndíjat, a kutatómunkát, meg hogy mennyire unom az egészet.
- Nagyon érdekes - jegyezte meg a Papa. - És ki volt ez a... hogyishívják,
Krampert?...
- Kráter! - javította ki a Doki nagyképűen. - Sámuel Kráter, hát süket vagy? Szépen mondta.
- Sámuel Kramer. Egy vándordiák - magyaráztam. - A XVII. század elején,
pontosan 1628-ban indult el Hollandiába, azzal a nem titkolt céllal, hogy tanult ember
váljék belőle. Akkoriban, tudjátok, mindenki tanult ember akart lenni... Apja féligmeddig polgáriasuk kisnemes volt, aki, talán egyre fogyatkozó vagyonát szem előtt
tartva, támogatta fia tanulmányait, ebben látva annak érvényesülési lehetőségét. Szóval,
ez a Kramer végigutazta Európát, szinte valamennyi korabeli nagyvárosban megfordult, és minden állomásáról rendszeresen írt haza apjának, pontosabban a húgának, mivel úgy tűnik, apja nemigen értett a betűvetéshez...
- Hát olyan buta volt? - kérdezte a Papa.
-Akkoriban csak kevesen tudtak írni-olvasni - magyaráztam, és úgy éreztem
magam, mintha egy kisegítő iskolában tartanék pótórát. - De most nem erről van szó.
Hogy is mondjam...
- Kérsz egy kortyot?
- Nem bánom...
Harmadszorra már egészen elviselhető íze volt.
- Szóval, ez a Kramer rendszeresen írt haza, de mert akkor az volt a divat, latinul írt...
- Te is tudsz latinul? - kérdezte a Papa ámulva.

1995. szeptember

TI

- Hát persze, hogy tud - oktatta ki a Doki. - Másképp hogyan tudná elolvasni
a leveleket?
- Sajnos én nem tudok - feleltem, és már-már szégyenkeztem tudatlanságom
miatt. - Tulajdonképpen ezt a munkát nem egyedül csinálom, hanem egy barátommal.
O tud latinul. Lefordítja a szöveget, én meg beszerkesztem, számítógépre viszem, jegyzeteket készítek stb... Neki köszönhetem ezt a munkát is. Szóval, ezek a levelek nagyon érdekesek, sok mindent elárulnak a korról, amelyben keletkeztek, a szerzőjükről,
meg ilyesmi. De aztán, néhány hónappal azután, hogy megérkezett Amszterdamba...
- Igyál még egy kortyot.
- Na, jó... - azon kaptam magam, hogy egyre nagyobb kedvvel mesélek. Talán az
ital tette nem tudom.
- O, Amszterdam - sóhajtott a Papa. - Az utcákat behálózó csatornák, a csendben tovasikló hajók, nyáron a szilfák és hársak lombjai szétterülnek a víztükör fölött...
A Doki elhúzta a száját.
- Meg az a bűz! Halszag. Ordítozó kofák a stégeken...
- Nahát - mondtam -, tényleg ilyen lehetett akkoriban.
- De mi volt aztán? - kérdezte Diogenész, és közelebb hajolt.
- Miután?
- Te mondtad, hogy néhány hónappal azután, hogy megérkezett Amszterdamba... Mi volt azután?
- Ja. Eltűnt. Egyszerűen nyoma veszett - megdörzsöltem a szemem, mert a szobában már ködként gomolygott a dohányfüst.
- Eltűnt? - csodálkozott a Papa, és a füstfelhőn át úgy láttam, mintha arca szabályosan megnyúlt volna.
- Igen - feleltem -, néhány levél még érkezett tőle, melyekben beszámol az
egyetemen töltött első hónapjairól, leírja a tanárokat, akiket már megismert, és akik
már följegyezték nevüket az emlékkönyvébe, aztán semmi. Semmi. Se híre, se hamva.
Mint akit a föld nyelt el.
- Döbbenetes!
- Hát, valóban úgy tűnik - adtam vissza negyedszer is az üveget Diogenésznek. Nem tudjuk, mi történt vele. Lehet, hogy egyszerűen csak továbbállt, másik városba,
és új életet kezdett, mondjuk, egy fiatal flamand menyecske oldalán. Talán meg akart
szakítani minden kapcsolatot az otthoniakkal, vagy elvitte egy járvány, esetleg egy sötét, holdtalan éjszakán valamelyik mellékutcában megtámadták, kifosztották és leszúrták... Ha regényt írnék róla, talán így tennék pontot a végére.
- Szörnyű!
- Mit szörnyülködsz, Papa? - vonta meg a vállát a Doki. - Akkoriban így volt ez.
Az ember sétált az utcán, ment, ment, egyszer csak: putty!, kés a hátába, és annyi neki!
Már nem is volt. Add ide azt az üveget!...
- Miért nem maradsz még? - kérdezte Diogenész, amikor felálltam a ládáról. Mesélj még egy kicsit...
Szabadkoztam, hogy most már igazán mennem kell, ami igaz is volt, hiszen az
esti gyerekfürdetésről sosem szoktam lemaradni. Meg aztán éreztem, hogy az ital is
kissé a fejembe szállt, és a szoba áporodott, dohányszagú levegőjében már a rosszullét
kerülgetett.
A Doki és a Papa tovább vitatkoztak valamin, miközben az ajtó felé indultam,
talán észre sem vették, hogy távozom, csak Diogenész kelt föl a priccsről.

28

tiszatáj
Már a folyosón voltam, amikor utánam szólt az ajtóból: - Ugye eljössz máskor

is?!...
Nem tudom, mit feleltem vissza, ha egyáltalán feleltem bármit is, a fejemben nem
szűnt a zsongás, és minden maradék józanságomat össze kellett szednem ahhoz, hogy
a sötét, omladékkal teli folyosóról lebotorkáljak a földszintre.
Ahogy kiléptem a Főépületből, a nyirkos, hideg levegő gyógyírként hatott rám.
Néhány percig mozdulatlanul álltam, csak lélegeztem nagyokat, mint a búvár, aki sokáig volt víz alatt. Ködös, decemberi eső szemerkélt.
Amikor túljutottam a drótkerítésen és sikeresen átevickéltem az árkon, egy pillanatra megfordultam. A főépület már szinte nem is látszott, csak egy sötét folt a helyén,
mintha maga az éjszaka sűrűsödött volna össze egy pontban. Aztán elindultam haza, és
a lakótelep háztömbjei a sárgán pislogó ablakokkal úgy bukkantak elő a ködből, mint
egy álomból.

BERNÁTH CSABA: SZILÁGYSÁGI ÖREG PORTA

1995. szeptember

LÁZÁRY

RENÉ

29

SÁNDOR

András napjának éjjelén
Hotelszobákban csendben haldokolni:
Nem is csengetni már a szállodásnak,
Csak fuldokolni, folyton haldokolni,
Maradni másnak, kába látomásnak,
Mint félálomban lengő költemény:
Ma bennem alszik, másnap senkiben,
S holnapra tán sem álmom, sem hitem,
Sem unt öröm, sem elpörölt remény,
Csak haldoklás kihűlt hotelszobákban:
Vád, büntetés, magány, gyehenna, vétek Testemben, mintha volt hotelszobában,
Csak szálló vendég, vándor lett a lélek.
Budapest-Vásárhely, 1894 deczemberében

Diárium
Apátságos
Volt Kerc,
Álságos
Fogaras.
Elvetélt
Magyarság
Vetettél,
Csak arass!

LÁZÁRY
RENÉ SÁNEKíR
1859. szeptember 17-én született Kolozsvárott. Latin és francia
szakos tanár volt, kiváló romanista hírében állott, de ez nem bizonyított, mindenesetre hosszabb
ideig hivatalnokként is működött. 1890-tól főleg Marosvásárhelyen élt. A várossal szomszédos
Marossárpatakon hunyt el 1927 októberében. Harminchat verse még 1992 augusztusában került
elő a marosvásárhelyi Molter-hagyatékból. A hirtelen, sőt: hihetetlen fölfedezést követő
filológiai kutatómunka, illetve a nehéz és szövevényes életrajzi nyomozás eredményeképpen jó
néhány eredeti Lázáry-levélre és elegyes följegyzésre bukkantunk a költő élettársának, későbbi
özvegyének, Vajdaréthy Júliának mindeddig lappangó hagyatékában... Ám ugyanott további
százhat költeményre, valamint Marullo Pazzi (késő reneszánsz költő és zeneszerző) huszonegy
versének Lázáry általi fordítására avagy átköltésére akadtunk... A Lázáry-oeuvre immár teljesnek
látszik, illetőleg (egyelőre) annak mutatkozik. Földolgozása folyamatban van. (Dr. Vajdaréthy
Rábán szíves hozzájárulásával közzéteszi: Kovács András Ferenc.)

30

tiszatáj

Váltópénz
Az ország,
Híred vész:
Fagaras,
Mit világTalannak
Tébolygó
Vak ad át!
Ég veled,
Szentimre,
Somkerék,
Szakadát!
Kufári
Nemlétbe
Szakadát
A hazád.
Marosvásárhelyt, 1921 novemberében

Edények romlása
Édesapámnak küldöm
Gondos gazdasszony volt Bornemissza Anna,
Konyhájából való eme tiszta kanna:
Tán éppen Apafi töltött bort belőle,
S egy császárló cseléd elitta előle!
Tolvaj idők járnak ódon serlegekre Fogyatkozunk folyvást, szókon perlekedve,
Csácsogássá lőn a voltat hívó remény,
Üresen kong hitünk, horpadt ivóedény.
Amaz már megkopott, emez pedig vásik:
főbb italok ízét őrzi egyik-másik...
Avagy vedd e kelyhet példának, intésnek:
Rája magát vesztőPublikánust véstek!
Teleki Mihály úr ajándékul küldé,
Mikor a némettel Brassó alá gyűlt bé,
Emlékeztetőül küldé Veér Juditnak,
Kiből a romlással magnum pertut ittak.
Áldomásuk többnek kaparta gaz torkát,
Holott mindig másként akarta az ország,
Mely kínálgatással, kortyonként veszett el:
ígérgetésekkel bétölt, mint ecettel!

1995. szeptember

31

Mint borral e kehely, s epével a bánat..
Hagyományoztatott az Eklézsiának:
Hogy hajlítsa lelkünk keresztyéni jóra,
Szállt a Reformata Szent Religióra!
Nem adatik nékünk újra csoda, se hely.
Vagyunk... Akár ezüst úrvacsorakehely:
Sok keserű szájtól ragyogása vásik,
Rézkupává lesz a végső számadásig.
Marosvásárhelyt, 1921 novemberében

Metamorphoses Transsylvaniae
Apor Péterrel szólván

Szilágycseh romokban,
Roskad Szilágysomlyó Lassan elenyészik
Minden, mi lágy s omló!
Ha mit gyűjtött Szászkézd,
Székelyderzs meg Dálya:
Most a dühös idő
Vészben elherdálja.
faj, Bethlenszentmiklós,
Marosillye, Földvár:
Dicsőségünk görnyedt
Kódisgúnyát ölt már!
Csíkrákos, Csernáton,
Karcfalva, Zeykfalva:
Tengődünk immáron
Egymást is felfalva!
Nagydisznód, Szászhermány,
Nagytalmács meg Prázsmár Hajdan égő lelkünk
Csak rakás parázs már.
Marosvásárhelyt, 1922 novemberében

32

tiszatáj

Erdélyi kripta: Pantheon
Olvastuk Szalárdit, Bethlent meg Csereyt,
Búsultuk kórságunk felkent felcsereit:
Hány elvakult princeps, kegyenc, prédikátor
Volt vérünk vagy könnyünk kifolyatni bátor!
Sohasem szívleltük a másság sikerét:
Sírig fenyítettük Apáczai Cserét!
Nem voltunk különbek, jobbak semmi kornál:
Házsongárdiföldben hallgat Szenczi Molnár.
Hallgat Medgyesi Pál, Keserűi Dayka:
Másoknak a szólást keserüli ajka...
Hallgat Péchi Simon, Dávid Ferenc Déván,
S lelki esméretünk sem értheti némán,
Hogy a megváltásra váró remény mit mond:
Tébolygón dadog mint Báró Kemény Zsigmond
Marosvásárhelyt, 1924 novemberében
/

BERNÁTH CSABA: A TOROCKÓI UNITÁRIUS TEMPLOM

1995. szeptember

PETRI CSATHÓ

33

FERENC

A szó
Midőn kihirdeti a tanait
eretnekségért pörbefogják
pörbefogják és elítélik
meg sem hallgatván tanúit
fölakasztják agyonlövik
kazamatába zárják
(az ember teste elpusztítható)
egyik zsarnok sem fogja föl
hogy ekkor lép be egy
erdő meghibbant emlékezetébe
melyben farkas inal az őz elől

Urna
elképzelem (nem is nehéz)
P. Cs. F. költőt poralakban
(se fej, se test, se láb, se kéz)
nem árt neki villám se örvény
törvényeken túl ő a törvény
nem csalják többé csalhatatlan
nem hullik rá se vád se bomba
nem csukják be marhavagonba
P. Cs. F. költőporalakban
ágyak emléke régi nőké
bor emléke a poharakban

Lordok Háza, karácsony
Nő is van köztük Most vár kisbabát
Csak ő virraszt reménykedőn
s a részeg gyertyaláng miközben
az alvókon kályhákról álmodik
az ébredéstől rettegő kabát

34

tiszatáj

A próféta elképzeli halálát
Előbb a perpetuum mobilét
találta fii; később az ő agyában
készült a boldogságban élő
Seholsincsország működési elve.
Aztán a jövő jelent meg neki:
a tükörből faágról lógva
nézett rá önnön korpusza,
és látta, leng a semmiben, kusza
kabátban és szakálla hull
akár a pille hó, s arany
szájából elmúlik a nyelve

A munkanélküli takács
Nem nyárközépi szép varázslat,
a tétlenség növeszt fejedre óriási
szamárfület hajdan szorgos Zuboly
naphosszat a kocsmában ülsz,
kiárulsz mindent ócska fröccsökért,
szerszámokat: ne egye őket rozsda,
melósruhát: ne falja föl a moly
Csigerek vacak mámorában
fölszedsz néha egy koszlott kurvát,
s azt hiszed Titánia smárol
A vigasz ingyen van, fiú
ne késs el a litániáról

1995. szeptember

35

HAZAI
KULCSÁR

TŰKOR

KÁLMÁN

A magyar értelmiség
politikai szerepvállalása
A reformkorszaktól kezdődően az ország modernizációját előmozdító politikusok - éppen mert a polgárosodás fejletlen, és a polgárság helyzete sajátos volt Magyarországon - gyakorlatilag három társadalmi rétegből rekrutálódtak. A felvilágosult arisztokráciából, a liberális köznemességből és a literátus értelmiségből. Ez utóbbi két kategória
gyakran személyében is összefonódott csoportot alkotott. A szabadságharc bukása
után, különösképpen a kiegyezést követően kialakuló hivatásos politikusi réteg összetételében ugyan már többrétűvé vált, politikusi magatartása azonban túlnyomórészt
mégis e három eredendő csoporthoz, illetőleg politikai szubkultúrájukhoz kötődött:
A magyar értelmiség az utóbbi évtizedben mutatkozó politikai szerepvállalásának
megértéséhez legalábbis bizonyos fokig hozzásegít a magyar politikai kultúrán belül az
egyes csoportjaihoz kötődő szubkultúra leglényegesebb vonásainak felvázolása.
Erdei Ferenc a két világháború közötti magyar társadalmat elemezve a politikai
elit, s a végrehajtó hatalmat is megjelenítő, ún. úri középosztályhoz tartozó közigazgatási tisztviselői réteg politikai magatartását inkább az uralmi, mintsem a tárgyi
szakszerűséggel jellemezte. Ez az alapvető sajátosság - amelynek két eleme közül a két
világháború között a tárgyi szakszerűség súlya már növekedett - lényegében megőrizte
eredendő kapcsolatát a modernizálódás és a polgárosodás előtti magyar uralkodó politikával, s a történelmi körülmények folytán a későbbi évtizedekben is továbbéltette a magyar politikai kultúrában. Az uralmi szakszerűség a politikai megbízhatóságra és a megfelelő kapcsolatrendszerben való elhelyezkedésre vagy az abba való beilleszkedésre
épült, s - jóllehet, a két világháború közöttihez képest túlnyomó részben más rétegvagy csoporttartalommal - mégis domináns maradt a „szocializmus" évtizedeiben is.
Ahogyan azonban a két világháború közötti magyar társadalom politikai és közigazgatási elitjében is egyre növekedett a tárgyi szakszerűség és az ezt a szakszerűséget hordozó „technokrata" értelmiség súlya - kifejezvén ezzel is bizonyos modernizációs
tendenciákat - úgy a hetvenes évektől kezdődően is egyre nagyobb tért nyert a politikában a szakszerűség. A nyolcvanas évek végére pedig a technokrata vagy szakértelmiség
gyakorlatilag háttérbe szorította a csak az „uralmi szakszerűséget" hordozó hivatásos pártpolitikusokat.
Az uralkodó és a közigazgatást vezető politikai elittel összefüggő vonásokhoz
eredendően még két további is kapcsolódott, sajátos jelenségeket társítva ehhez a politikai kultúrához. Az elsőt már említettem, a valamilyen kapcsolatrendszerre épülő klientúra jelentőségét. A második talán kevéssé ismert. Ezt a sajátosságot - Mannheim KáA tanulmány az Erdei Ferenc Társaság 1995. április 21-én, Makón rendezett nyilvános
közgyűlésén elhangzott előadás alapján készült.

36

tiszatáj

roly elemzéseire is visszautalva - a. politikai problémák adminisztratív kezeléseként fogalmazhatjuk meg, amely „kezelés" ebben a kontextusban természetesen az uralmi szakszerűség eleméhez társult.
A magyar politikai elithez kötődő hagyományos politikai kultúra harmadik elemére Szekfű Gyula mutatott rá a „Három nemzedék és ami utána következik" című
könyvében.
A 19. századi magyar liberális gondolkodásban élő „különös illúzió" szerint - írta
Szekfű Gyula - „a parlament volna a nemzeti élet központja és mellette minden egyéb
nemzeti tényező mellőzhető volna". Ennek az illúziónak további összetevője lenne, hogy:
„az állammal való foglalkozás, a politika a nemzeti életnek a legfontosabb és a legelőkelőbb ágazata." Szekfű Gyula elemzése szerint ez abból a kényszerből származott,
hogy Tisza Kálmánnak az országot „a 48-as közhangulattal ellentétben 67-es alapon
kellett kormányoznia. Ezt a problémát csak úgy tudta megoldani, hogy az ország életét
a parlamentben koncentrálta, az ország akarata helyébe a parlamentet substituálta, mivel ezt választási és egyéb korrupció segélyével könnyebben tudta az egyedül lehetséges
67-es irányban mozgatni." (Szekfű 1989:373-374) Ez a „különös illúzió" - ugyancsak
Szekfű Gyula ábrázolása szerint - Tisza István felfogásában már olyan hitté alakult,
„hogy a parlamentarizmus Magyarországon nemzetfenntartó, az országgyűlés a magyarság életének központja, s ha a parlamentben bajok vannak, ezek a nemzetet veszélyeztetik." (Szekfű 1989:374) A parlament ilyen időleges, azaz lényegében egy választási ciklusra
való függetlenedése, „az ország helyébe a parlament akaratának substituálása" természetesen
minden parlamentáris képviseleti rendszer velejárója. Tartós uralmat azonban csak az biztosít, ha a kormány, illetőleg a kormányzó politikai pártfokj jól mérik fel az ország helyzetét
és sikeres politikát folytainak, így sikerül újból és újból a választók bizalmát megszerezni.
A magyar politikai rendszernek 1887 után kialakult sajátossága azonban az is,
hogy egy meghatározott politikai erőnek - politikai pártnak - nem azon az alapon
biztosított tartós uralmat, mintha az valóban mindig jól mérte volna fel az ország belső
állapotát, a külső tényezők hatását, s így sikeres politikával nyerte volna el a választók
folyamatos támogatását. Ehhez a politikai rendszerben szereplő politikai pártok normális társadalmi megalapozottsága és a politikai vezetők professzionális magatartása
lett volna szükséges. Ennek hiányában - és ez jellemezte általánosságban a magyar politikai életet az említett időszakban - egy párt szinte megkérdőjelezhetetlenül tartós
uralmának lehetőségét az 1887 óta kialakult választási rendszer sajátosságai és az ország
politikai kultúrájának elmaradott volta teremtette meg. Az így létrehozható feltételek
„okos" kihasználásával ugyanis a mindenkori kormány képes volt az őt támogató politikai erő (párt vagy pártkoalíció) újraválasztását biztosítani. Ebben az összefüggésben
is jelentkezett pl. a kormányt és a közigazgatást összekapcsoló „uralmi szakszerűség".
A parlament központi jelentőségének hagyományát Magyarországon tehát a kormány, pontosabban a kormányzó politikai erők gyakorlati leválthatatlanságával együtt kell értékelnünk. Ezt a kapcsolatot csak a második világháborút követő koalíciós időszak törte meg
egy időre, úgy azonban, hogy az akkori sajátos viszonyoknak megfelelően - hiszen az
országban a legfőbb politikai hatalmat ténylegesen a szövetséges ellenőrző bizottság,
annak is szovjet vezetése képviselte - a lényeges politikai döntések végül is a parlamenten,
sőt a kormányon is kívül, az ún. pártközi megegyezések formájában születtek meg.
Egészen az 1990-ben tartott általános választásokig - leszámítva a Németh-kormány egy rövid időszakát - a kormány valójában nem függött az Országgyűléstől.
Az azóta született két nevezetes paktum sajátos helyzetet teremtett. Az első, az 1990.

1995. szeptember

37

évi MDF-SZDSZ megegyezés, amelyet követő alkotmánymódosítás az ún. kancellári
kormányt bevezette, az adott ciklusra gyakorlatilag megkérdőjelezhetetlenné tette
a kormány helyzetét. A másik, az MSZP és az SZDSZ 1994. évi koalíciós szerződése
alkotmányjogilag ugyan nem változtatta meg a kormány helyét az Országgyűlésben,
de a valóságos döntéseket kívül helyezte a kormányon a koalíciós egyeztető bizottságba.
A koalíciós szerződés természetesen biztosította a kormány túlnyomó méretű országgyűlési
többségét is. Az Országgyűlés ebben a vonatkozásban tehát nem szakadt el a korábbi
magyar parlamenti hagyományoktól. Ezek pedig elsősorban a vitázó, nem az ésszerűséget, hanem az érzelmeket felhasználó, az indulatokat gerjesztő, „kifelé beszélő" Országgyűlést alakították ki. Olyan Országgyűlést, amely sok tekintetben nem leképezi
a valóságos politikai folyamatokat, nem a konfliktusok racionális kezelésére törekszik,
hanem emocionális megközelítésükkel, sőt, sajátos párt- és személyes érdekek előtérbe •
helyezésével vagy akár kizárólagossá formálásával esetenként indulatokat gerjesztve,
inkább kiélezi őket.
A magyar parlamenti hagyományok azonban egy nagyon fontos tekintetben ma
már nem követhetők, és ezen az 1994. évi választások tanulságai szerint a „kancellári
kormány" sem tud változtatni. Mai társadalmunkban ugyanis az uralmon lévő kormány
nem képes közigazgatási eszközökkel, korrupcióval stb. úgy befolyásolni a négyévenként ismétlődő választásokat, hogy uralma folytonosságát biztosíthassa. Ezt sem a mai magyar
politikai rendszer, sem pedig az ország nemzetközi környezete nem tenné lehetővé
a törvényességnek még csak a látszatával sem. Ha azonban az Országgyűlés ma is a nemzetnek a Tisza István-i értelmében vett központja maradt, amely több tekintetben eltér
(belső jellegét és funkcióit tekintve) a fejlett nyugati országok parlamenti életétől, akkor ebből következmények származnak az értelmiségnek az utóbbi évtizedben mutatkozó politikai szerepvállalására is.
Nem feledkezhetünk meg azonban arról, hogy - amint arra a bevezetőben már
rámutattam - a reformkorszaktól kezdődően a magyar politikai (általában azonban
nem uralkodó) elit része a 19. század kezdetén honorácioroknak nevezett, majd később
- jóllehet, a két kifejezés nem egészen fedi egymást - humánértelmiségként ismert réteg
is. Ennek a rétegnek az összetétele természetesen szintén változott, éspedig nem csupán
a reformkorszakhoz, de a két világháború közötti, sőt a „szocialista társadalom" első
évtizedeihez képest is. Ebben a rétegben azonban ugyancsak kialakult egy sajátos politikai szubkultúra, amely mindmáig nem tűnt el a magyar politika világából.
Ez a politikai szubkultúra - literátus vagy literátori szubkultúrának nevezhetjük több tekintetben is ellentmondásos. Legfőbb jellemzője az erős ideológiai befolyásoltság
s a mély elkötelezettség a képviselt eszmekörnek a valóra váltására, a társadalom ennek
megfelelő átalakítására.
Szubjektíve tiszteletre méltó politikai magatartás ez, amelynek tisztességét azonban mégis csak az adhatja meg, hogy egyrészt az adott kultúrában elfogadott értékekhez kötődik-e (Európában pl. a humánus, a judeo-greco-kresztény eszmekörből kifejlődő értékekhez), másrészt kitűzött céljai tükrözik-e a társadalom valóságát, tényleges
lehetőségeit, röviden és Németh László kifejezésével szólva, összefügg-e azzal, ami
jl társadalom halk folyamataiban" készül. A magyar politikában ez a szubkultúra tipikusan erős küldetéstudattal párosult, és innen adódik legfontosabb ellentmondása is.
A küldetéstudat ugyanis legtöbbször morális meggyőződéssel jár (nem ritkán morális megalapozottságú társadalomkritikából is fakad), s hordozójában a tudás kizárólagosságának,
a képviselt politika megkérdőjelezhetetlenségének, a saját igazság kétségbevonhatatlanságá-

38

tiszatáj

nak képzetét kelti. Ez pedig sajátos politikai magatartást hoz létre, amelynek legfontosabb eleme az emocionális túlfűtöttség (a képviselt racionalitás is emocionális összefüggésekkel nyilvánul meg), ebből következően pedig a tolerancia hiánya, sőt a kompromisszumkészség az egyezkedésre való hajlandóság igen alacsony foka. Végül - csekély
kivétellel - e szubkultúra hordozói általában olyan radikalizmust képviselnek, amely
a politikában akár a könyörtelenséggel is párosulhat, de mindenképpen szemben áll
a politikának mint szakmának alapvető vonásaival. Talán annyit még hozzátehetek,
hogy ennek a szubkultúrának néhány eleme megegyezik a magyar politikai kultúra
- más forrásból fakadó - egyes jellemzőivel is, mint pl. az érzelmi elem jelentőségével,
a tolerancia hiányával és a kompromisszumra való készség alacsony szintjével.
A magyar értelmiség politikai szerepvállalásának formáit az utóbbi évtizedben je» lentősen befolyásolta összetétele, s fentebb röviden jellemzett politikai szubkultúrákhoz való kapcsolódása.
Összetételének változása azt jelenti, hogy szinte egészen a második világháborút
megelőző évtizedig ez az értelmiség elsősorban humánértelmiség volt. Nagyságrendileg
igen jelentős arányt képviselt ugyan benne a jogászság, ám a jogászok túlnyomó része
az állami szervezeteken belül, sőt azon kívül is sajátos szerepkört látott el. Ebbe a szerepkörbe - mind az uralkodó, mind az ellenzéki pozíciókban - belefért a politikai
elem is, sőt elsősorban a jogászsághoz fűződött az uralmi szakszerűség mellett a politika meglevő tárgyi szakszerűsége is. Nem kis mértékben ebből is következett, hogy
a második világháború utáni évektől kezdődően, különösen 1948 után - jóllehet, a társadalmi változásokat „jogi" formába öltöztetve kívánták végrehajtani - a jogászság
szerepe csökkent, szűk területre szorítkozott, az uralkodó politikai elitben szinte nem
is kapott helyet. A harmincas évektől kezdődően növekvő, majd a „fordulat éve után"
gyorsan „felfutó" műszaki és közgazdasági „technokrata" értelmiség súlya és jelentősége
a társadalomban és a politikában is növekedett. Ezzel kapcsolatban azonban ennek
a rétegnek gyenge pontja is napvilágra került. Speciális tárgyi szaktudásának követelményei és „bűvölete" nem engedte kibontakozni a politikai szakszerűséget, így a politikai tevékenységét az uralmi szakszerűség jellemezte. A politikai elithez tartozó műszaki értelmiség tipikusan nem vagy alig törődött a nagy műszaki beruházások gazdasági
feltételeivel, és a gazdasági képzettségű politikus sem számolt megfelelően a döntések
társadalmi, így politikai következményeivel. A politikába került technokrata értelmiség akkor váltotta ki az uralmi szakszerűséget a politikai szakmai tudásával, amikor jól
képzett képviselői döntési pozícióba kerültek, és amikor a magyar társadalomtudomány fejlődése - túl a közgazdasági tudományokon, a szociológia, a demográfia, a statisztika, majd a korszak vége felé a politikatudomány is - először eredményeivel, később kiemelkedő képviselőivel is a döntési folyamatok résztvevője lehetett.
Egyértelműen megállapítható, hogy a magyar technokrata vagy társadalomtudományi értelmiség politikai szerepvállalása összefüggött a reformfolyamatokkal, majd
a rendszerváltozás előkészítésével és kivitelezésével. Ennek a rétegnek politikai szubkultúráját éppen az jellemezte, hogy túlnyomó többségében fokozatosan megszabadult
a Rousseau óta a politikában oly nagy szerepet játszó hittől „a társadalom által való üdvözülésben", amelynek napjainkig végső „desztillációját" a marxizmus jelentette. Politikai
magatartására tehát sokkal inkább a menedzseri, mint a literátusi kultúra volt jellemző.
A literátori szubkultúrát hordozó, gyakorlatilag humán képzettségű értelmiség
1867 óta általában ellenzéki pozícióba szorult Magyarországon, amennyiben politikai
szerepet vállalt. Akadt természetesen egy-két nagyon rövid időszak - mint pl. az ún.

1995. szeptember

39

őszirózsás forradalmat követő hónapok vagy a tanácsköztársaság 139 napja, amelyben
megjelent a politika színterén a humánértelmiség néhány - köztük egy-két kiváló képviselője is, de hosszabb ideig és nagyobb létszámban csak a „szocialista társadalom"
politikai elitjében; ott is inkább a tudományos és a művészeti irányítás körében, illetőleg bizonyos fokig a pártapparátusban kapott szerepet ez a réteg, képviselve a forradalomba és az új „üdvözítő" társadalom lehetőségébe vetett khiliasztikus hitet.
Ellenzéki szerepkörben a humánértelmiség a 20. századi magyar társadalomban
tulajdonképpen két időszakban indított el politikailag is jelentős mozgalmakat. Az első
a két világháború között kibontakozott népi írói mozgalom volt. Minthogy erre
a mozgalomra a társadalomtudomány néhány képviselőjének is jelentős befolyása volt
- az írók mellett kiemelkedő szociológusok, közgazdászok, jogászok dolgoztak soraiban - a mozgalmat nem teljes egészében jellemezte a literátori szubkultúra. Ezzel együtt,
még a társadalmat a leginkább szaktudományi szempontból megközelítő kutatók
írásait is átlengte az érzelmi kötöttség, sőt néha a „száraz" tudományos mondanivalót is
valóságos szépirodalmi ihletettséggel fogalmazták meg. (Gondoljunk csak Erdei Ferenc
Parasztok című könyvére.) Mindenesetre századunkban ez a mozgalom volt az első, amely
a modernizáció magyarországi problémáinak megoldására úgy keresett választ, hogy nem
külső mintát követett, és ezzel együtt - néhány képviselője kivételével - mégsem szakadt
el az európai gondolkodástól, s alapvetően polgárosodásra törekedett. De hiszen megírtam
ezt már többször is, ha azóta a „feledés" is lett a sorsa ezeknek a tanulmányaimnak is.
(L. pl. Kulcsár 1986:109-156) Mindenesetre a történelem nem adott esélyt a modernizáció akkor talán még lehetséges e változata megkísérlésére sem, azóta pedig már jelentősen megváltoztak mind a hazai, mind pedig nemzetközi környezetünk viszonyai.
E mozgalom kiemelkedő szereplői közül jó néhányan osztoztak azután a külső vagy
a belső emigráció hányattatásaiban, egyesek a hatalomban „ragadtak" a második világháború rövid koalíciós időszakát követően is, mások pedig - sőt esetleg ugyanazok 1956 forradalma után megkísérelték a kívülről a magyar társadalomra erőltetett „szocialista" modellt a hazai viszonyokhoz szelídíteni.
A humánértelmiség második nagy politikai lehetősége - ellenzéki helyzetben túl az 1956. évi forradalom időszakán, az 1970-es évek második felében és még inkább
a nyolcvanas években kialakult viszonyokhoz kötődött. Ezt a lehetőséget részben a lényegében a kelet-európai fejlődés termékeként létrejött „szocialista" modernizációs
minta kényszerű magyarországi átvételéből fakadó kudarcok teremtették meg (még ha
a kudarcokat a reformfolyamatok valamennyire mérsékelték is), részben pedig a nemzetközi viszonyok globális méretű megváltozása. A humánértelmiségi ellenzék létrejöttének
igen érdekes jellemzője, hogy - egyrészt, mert a forradalom letörésével összefüggő keletkezése miatt legitimitásában és erkölcsileg is megkérdőjelezett politikai rendszerrel
szemben jött létre, másrészt, mert elítélte a „korlátozott jólétet" nyújtó Kádár Jánosféle társadalmi kompromisszumot és a belőle fakadó társadalmi-erkölcsi következményeket - lényegében morális alapállással bontakozott ki. (További sajátossága - s ezt itt
most nem elemezhetem -, hogy sokkal inkább az 1956. évi forradalom letörésével kialakult és később jelentős reformokat bevezető rezsimmel állott szemben, mint az
1948-at követő évek idegen modellt erőltető politikájával. Ennek az időszaknak a történéseivel, adott esetben bűncselekményeivel szembeni politikai és morális kritika csak
később erősödött meg.) Ez a sajátos morális indíttatás éppen úgy érzékelhető a későbbi
MDF, mint a későbbi SZDSZ értelmiségi bábáinak első megnyilvánulásaiban.

40

tiszatáj

Magától értetődik, hogy ez az alapállás tovább erősítette az ellenzéki mozgalmakra amúgy is jellemző tagadás jellegét, és kevéssé tette lehetővé a valóban új politikai
perspektívák akárcsak alapvonásainak koherens kimunkálását. Éppen ezért nagy jelentősége van ama néhány mondat elemzésének, melyet Henry Kissinger a napóleoni háborút lezáró bécsi kongresszus kapcsán a régi világ helyreállításáról szóló könyvében
írt. „Az inspiráció és a szervezet konfliktusa a történelem megoldhatatlan problémája.
Az inspiráció azt jelenti, hogy az egyén azonosítja magát az események jelentésével.
A szervezet fegyelmet követel, s a csoport akaratának való alávetettséget. Az inspiráció
független, érvényessége fogantatásából adódik. A szervezet történetileg meghatározott,
függ az adott időszakban meglévő anyagi feltételektől. Az inspiráció kiválóságot feltételez, a szervezet annak elismerése, hogy a vezetés általános mintája a középszerűség.
A politikai hatékonyság szervezetet igényel, és ezért a profetikus víziók politikai terminusokká való lefordítása mindig meghamisítja kitalálóik szándékait. Nem véletlen,
hogy a vallási vagy profetikus mozgalmak legnagyobb teljesítményei akkor jönnek
létre, amikor még ellenzékben vannak, amikor fogantatásuk az egyedüli realitásuk."
(Kissinger 1957:317)
Ezt az idézetet a magyar közelmúltra alkalmazni nagy kísértés. A maga általánosságában alkalmazható is, egyetlen nagy különbséggel. Azok az értelmiségi csoportosulások, amelyek 1989 közepétől pártokká kezdtek szerveződni, majd a választások után
részben kormányzati helyzetbe kerültek, részben pedig legális ellenzéki parlamenti
pártokká váltak, korábbi, tehát nem parlamenti, sőt valódi vagy eltűrt illegális ellenzéki időszakukban is kevés valóban új inspirációval, pontosabban a későbbi politikai gyakorlatot valóban befolyásolható vízióval rendelkeztek Gyakorlatilag nem többel, mint
amennyivel az átmenetet lebonyolító, tehát a Németh Miklós vezette kormány, illetőleg a munkásságát előkészítő, később pedig a körülötte vagy éppen benne tevékenykedő értelmiségiek. Ennek lényeges vonásai, azaz: a piacgazdaság, szociális elemekkel,
privatizáció útján létrehozva, a többpártrendszerű politikai rendszer kialakítása, a jogállam alkotmányos megvalósítása, a jog uralmának és az emberi jogoknak biztosítása,
az ország függetlenségének megteremtése, megindulás az európai integráció felé a modernizáció valamelyik útján, és végül a betagozódás az akkor még Európai Közösség
nevet viselő Unióba.
Ezek a leglényegesebb elemek, amelyek 1987-88-tól kisebb-nagyobb eltéréssel
valamennyi új, később párttá fejlődött politikai csoportosulás programjában éppen úgy
megtalálhatók voltak, mint először csak az akkori kormány munkásságában megjelenve,
később nyilvánosan hirdetve is a kormány víziójában. Itt azonban meg kell jegyezni, hogy
a kormány „vízióját" az uralkodó párt hivatalosan még akkor is megkésve követte, ha
vezetésében néhány, a változás felé törekvő jelentős politikus is helyet foglalt. Egyetlen
kivétel volt az 1956. évi események népfelkelésként való nyilvános meghatározása.
(L. erre a problémára ez időszak történéseivel foglalkozó könyvemet: Kulcsár 1994.)
Azt említettem az imént, hogy az egyes politikai pártok a modernizáció „valamelyik útján" haladva gondolták el az Európával való újbóli integrációt. Az ideológiai eltérések - természetesen politikai szándékokkal mögöttük és politikai cselekvésekben is megnyilvánulva „elsősorban ebben az összefüggésben váltak világossá. Itt
érhető tetten azonban az a sajátos jelenség is, hogy az ellenzéki csoportosulások, később
pártok - kissingeri értelmében vett - inspirációja ideológiai összefüggéseiben a múltba
fordult. Nem véletlenül állapította meg egy nagyon neves nyugati szociológus, Ralph
Dahrendorf, hogy hosszú ideje az Európa keleti régiójának országaiban végbement

1995. szeptember

41

rendszerváltozás volt az a „forradalmi" átalakulás, amely nem hozott létre új ideológiát
Ennek a megállapításának látszólag ellentmond a fenti tételem a literátus szubkultúráról és jellemzőiről, s azt jelzi, hogy a Kontinens keleti régiójának átalakulási folyamata
minden más tényezőtől független, a politikai realitás felismeréséből fakadó és ezen
a szinten továbbhaladó szükségszerű változás volt. Az új ideológia teremtésének hiánya
azonban nem jelent ideológiamentességet, esetünkben sokkal inkább a múltba fordulást,
és nem csupán az ún. konzervatívok esetében. A liberális radikalizmus éppen úgy
a múlt, századunk nyolcvanas éveire már meghaladott liberalizmusát jelenítette meg,
s talán furcsa a kifejezés, sajátos fundamentalista modernizációs felfogással (amelynek fundamentalista jellege éppen a leegyszerűsítésben és a helyi viszonyoktól elvonatkoztatott radikalizmusában rejtezik), mint pl. a konzervatív felfogást valló politikai erők.
Ez utóbbiak - a kialakult politikai erőviszonyok következtében - szinte arra kényszerültek, hogy valamiképpen megkíséreljék összeilleszteni a magyar múlthoz tapadó, sajátos
konzervatív felfogásukat, a mai európai keresztény pártok egyes elemeivel és ugyanakkor
a mai radikális népi felfogásnak a két világháború közötti európai szintű népi mozgalmához
képest leegyszerűsített és azzal szemben: modernizációellenes változatával. Ráadásul az elviideológiai szembenállásokat sokkal inkább motiválták személyi momentumok - mind
a mai napig - , mint az ideológiai ellentétek. Történelmileg még sok minden tisztázandó, az azonban már mindenképpen megállapítható, hogy egyrészt a már említett „tagadó" elemnek az adott helyzetben politikailag hibásan versengő, így nem bizonyosan
szükségszerű kiéleződéséből, másrészt az ideológiai összefüggésekben is rejlő, esetleg
a múltba vivőén is személyekhez tapadó indulati elemek folytán olyan radikalizmus
épült be a kialakuló pártokba, amelyek modern európai változatuktól idegenek. Ez különösen sajátosan jelentkezett a keresztény konzervatív pártok radikalizmusában és a liberális
pártok intoleranciájában. Maradéktalanul érvényesült minden új pártra vonatkozóan
Kissinger megállapítása a szervezeti, így a politikai hatékonyság iránti érzéketlenségről,
aminek pedig az állam irányításában - akár uralmi, akár parlamenti ellenzéki pozícióból történik - különösen rendszerváltozás idején kitüntetett jelentősége van.
Természetesen nem hagyható figyelmen kívül az a szokásosan ismételt ellenérv,
amely szerint az egypártelvű politikai rendszer nem adott lehetőséget a politika gyakorlására, így az 1990. évi választások után az ellenzéknek felkészületlenül kellett
a hatalmat átvennie. Ez sok tekintetben igaz, sőt az is, hogy nem vagy nem teljesen
legális ellenzéki tapasztalatok a kormányzati politikában nehezen érvényesíthetők.
Tudom természetesen, hogy minden politikai párt - ha csak nem cinikus hatalomra
vágyók gyülekezete - saját pártpolitikai érdekeiket hajlamos az ország érdekeivel azonosítani. Edmund Burke-re emlékezve, úgy is fogalmazhatnék, hogy az ország javát
saját meghatározott politikai nézeteik kereteiben artikulálják. Ezzel együtt vannak időszakok, amikor fel kell ismerni a tényleges lehetőségeket - beleértve az adott politikai
párt korlátait is - és törekedni kell arra, hogy az ország előtt álló feladatok együttes
(bárha esetleg munkamegosztásban is kifejezhető) erőfeszítéssel megoldhatók legyenek.
Az ilyen történelmileg kivételes helyzetek nemzeti összefogásra hívják a különböző
politikai erőket, s a nemzet iránti felelősségtudat mértékét is jelzi, nem csupán a politikusi
professzionalizálódás fokát, hogy mennyire hajlandók meghallani ezt a hívást, és mennyire
képesek megfelelni az ilyen helyzetből fakadó kihívásoknak. Annyit a már leírtak, és a történelmi időszak akár felületes elemzése alapján is megállapíthatok, hogy - leszámítva az
átmenet békés biztosítását - a magyar értelmiség politikai szerepvállalásának egyik nagy
hiányossága ennek a hívásnak figyelmen kívül hagyása.

42

tiszatáj

A magyar parlamentarizmusnak a kiegyezést követő időszakra visszavezethető és
azóta megszilárdult hagyományos arculatába igen jól beillett az a literátori szubkultúra, amelyet - ilyen vagy olyan tartalommal - a rendszerváltozás folytán hatalomra jutott, vagy az ellenzéki padsorokat jórészt elfoglaló értelmiségi csoportok képviseltek,
így jött létre az a sajátos helyzet, hogy az Országgyűlés vitái jelentős mértékben ideologizálódtak, éspedig anélkül, hogy az ország helyzetével, európai környezetével és világban
végbement változásokkal valóban adekvát ideológiák állottak volna egymással szemben.
A kormányzat és az ellenzék is szükségképpen az Országgyűlést tekintették
a nemzet politikai élete központjának, annál is inkább, hiszen a frissen alakult pártok
értelmiségi csoportbázisa - kevés kivételtől eltekintve - valójában még az Országgyűlés
padsorainak megfelelő megtöltésére sem volt elegendő, nemhogy a politikai életnek
a társadalom más intézményeibe való bevitelére. így a nemzet politikai életének „másik
központjává" a média válhatott. A média azonban - ugyancsak értelmiségi szekértáborok jellemzőit hordozván - a demokratikus politikai rendszerekben szokásoshoz képest, de éppen ez új politikai rendszer intézményeinek gyengeségéből is következően
túlértékelve vagy talán bizonyos fokig félreértve saját szerepét, hatalmi küzdelmek
színtere lett. Ez a körülmény, tekintettel literátori jellegére, még inkább az ideológiai
megközelítés (s a mögötte húzódó sajátos csoport, sőt személyi érdekek) felé mozdította el a politikát.
Ebből a helyzetből szokásosan fakadó két tipikus következménynek megerősödése nem is váratott sokáig magára. Az egyik a mindennapi politika ideologizálódása. Közelebbről ez azt jelenti, hogy pragmatikus megközelítést és szakszerű kezelést igénylő
problémák megoldásába ideológiai elem került, s a sokszor kibékíthetetlen eszmei
ellentétek, amelyek a literátori szubkultúra sajátosságai folytán érzelmi telítettséggel
jelentkeztek, jó néhányszor megakadályozták nem csupán a racionális kompromisszumok, így a problémák ésszerű megoldásának lehetőségét, hanem esetenként a mindennapi élet súlyos problémáinak a parlamenti figyelem központjába való kerülését is.
Az sem meglepő, hogy ilyenkor a közvélemény túlnyomó része számára „pótcselekvést" jelentő témák foglalják el a parlament napirendjét. Ezzel is összefügg azután a másik következmény, a politikai rendszer és a társadalom egymástól való veszélyes eltávolodása, a politika alkotmányos intézményeivel és különösképpen az Országgyűléssel, valamint
a politikai pártokkal szembeni kritikus magatartás erősödése a közvéleményben. Ez a társadalmi magatartás várható volt egyébként pusztán a „transzformációs válság" következptiényeinek megjelenésével is. Sőt, az is igaz, hogy a távolság a társadalom és politikai rendszere között világszerte növekszik, hiszen a 20. század súlyos globálissá vált
problémáit gyakorlatilag a 18. század eszméire épült és intézményileg, szervezetileg
a 19. században kikristályosodott politikai rendszer kezeli. Nagy különbség azonban,
hogy míg a hagyományos demokratikus államokban gyakorlatilag autonóm gazdaság
működik, amelyet a politika és problémái csak bizonyos fokig befolyásolnak, addig az
új demokráciákban a politikai rendszer kiépítésével együtt és után - hiszen a politikai
rendszer átalakítása nélkül erre nem is lehetett volna sikerrel vállalkozni - éppen a gazdaság átalakítása, átfogó, a polgárságot létrehozó modernizáció került napirendre.
Ám az ehhez szükséges vízió csak akkor lehet sikeres, ha nem ideológiai jellegű, s a napi
politikai gyakorlat tüzében kovácsolódva képes szükséges változások befogadására is.
Az ideológiai behatások erőssége folytán azonban Magyarországon egyrészt a megtett modernizációs lépések is premodern elemekkel keveredtek, másrészt a modernizáció fundamentalista liberális felfogása nem talált organikus kapcsolatot a magyar társadalom valóságos

1995. szeptember

43

történeti folyamataihoz és feltételeihez. (Kulcsár 1994a:33-72) S talán helyénvaló itt arra
is emlékeztetni, hogy miként a gazdaság piacgazdasággá való átalakítása és a világgazdaságba vagy az európai integrációba való beilleszkedést lehetővé tévő szerkezeti változásai nem voltak lehetségesek a politikai rendszer változása nélkül, úgy a demokratikus
politikai rendszer intézményei sem válhatnak stabillá, a mindennapok valóságává, ha
a gazdaság folyamatosan bizonytalan helyzeteket teremt, a kiépülő piacgazdaság nem
biztosítja azt az állandóan fejlődésben tartható biztonságot és életszintet, amely lehetővé teszi, hogy a társadalomban meglévő és szükségszerű különbségekből adódó feszültségek és konfliktusok a demokratikus politikai rendszer intézményi keretei között
oldódhassanak fel.
A magyar politikai kultúra hagyományos vonásai ezekben az években tehát
rendkívül érdekesen találkoztak az értelmiség politikai szerepvállalásában. Az uralmi
szakszerűség párosult a literátori szubkultúra ideológiai és bizonyos értelemben „kirekesztő"
jellegével, s mindez elsősorban a magyar parlamentáris hagyományok segítségével állított
a nemzet elé olyan politikát és politikusi arculatot, amelyet - más tényezők közrehatása folytán is - nem fogadott el.
Az 1994. évi választások eredményei természetesen sok tényező együttes hatására
születtek meg. E tényezők közül azonban mindenképpen nagyon jelentősnek - sőt néhány más jelenséget is formálónak - tekintem a tárgyi szakszerűség ismételt háttérbe
kerülését az ország kormányzati vezetésében és a nemzet politikai életét reprezentáló
Országgyűlésben egyaránt. Az illúzióvesztés, a kiábrándulás, a túlideologizált közélet
stb. mellett, amelyek kétségtelenül kedveztek a választásokat megelőzően ellenzékben
lévő politikai erőknek, az MSZP választási győzelmének jelentős összetevője volt a szakszerűség visszakozásának ígérete a politikába, a kormányzatba, a közigazgatásba. Ha ez így
történt volna, akkor - a koalícióra lépett pártok politikusainak 1994 nyarára már jelentős mértékben előrehaladott professzionalizálódásán túl (s ennek a professzionalizálódásnak a vonásai természetesen a mai ellenzéki pártok esetében is észlelhetők) megjelent volna a kormányban és más intézményekben is a tárgyi szakszerűség is. Ebből
következően az ország már 1994 nyarán a siker nagyobb esélyével, az ideologizált
politika hatásainak felismeréséből is levonható tanulságokkal folytathatta volna az átalakulást, s azóta valószínűleg szakszerűen kimunkált vízió vezérelhetné együttesen
a modernizációt és a polgárosodást is.
Hogy ez végül is nem történt meg, annak okai összetettek, s ma még kevéssé
ismerhetőek. Mindenesetre a nyilvánosságra hozott indoklások szerint ismét hatottak
az ideológiai előítéletek, az egyes politikusi csoportokhoz kapcsolódó atavisztikus gyanakvások, a személyi ellenszenvek, s természetesen a gyakran bonyolult, nehezen felismerhető, adott esetben pártokon is átnyúló érdekösszefüggések. A professzionalizálódó politika - amelyből természetesen sohasem tűnnek el az imént említett negatív
elemek, de professzionalizálódásának, s egyúttal a felelősségtudatnak mértékét éppen az
mutatja, mennyire képes ezeken túllépve az adott helyzetben szükséges teljesítmény biztosítására orientálódni - még nem jutott el annak felismeréséig milyen politikai kontextusban,
hogyan használható a tárgyi szakszerűség. S ha nem is csodálkozhatok azon, hogy a magyar politikai kultúra ez írásban jellemzett szubkultúráinak „maradványai" mennyire
hatnak még, hiszen a politikai kultúra átalakulása éppen úgy hosszabb időt igényel,
mint a politikusi tanulási képesség erősödése, azt mindenképpen hangsúlyoznom kell,
hogy az európai integráció szervezeteihez való csatlakozás olyan intézményi (s ezzel együtt
politikai-mentális) harmonizációt követel meg amely nem tűri ezeknek a szubkulturális
vonásoknak még a megközelítő dominanciáját sem.

44

tiszatáj

Intézményi, valamint politikai-mentális harmonizáció szükségességéről szóltam.
Az ebben az írásban érintett problémákra vonatkozóan a harmonizáció követelményéből adódó következményeik közül csak hármat említek meg - befejezésül.
Az első a politikai pártok tisztulása és identitásának kimunkálása társadalmi tartalmukban és modern eszmeiségükben egyaránt Nyilvánvalóan nem szakadhatnak el ezek
a pártok a magyar történeti folyamatoktól, de ha a jövőben nem csupán „hangulati"
vagy éppen „büntető" szavazásokra számítanak a választások során, hanem a magyar
társadalom valamelyik részének folyamatos támogatására, erre a tisztulási folyamatra,
és különösképpen a mindegyik pártban meglelhető, az alapvetőnek tartott eszmeiségüket
megkérdőjelező ellentmondások kiküszöbölésére feltétlenül szükség van.
A második következmény. A fejlett világ demokratikus politikai berendezkedésű
országaiban ma már világos, hogy a politikai rendszer lassan, de folyamatosan átalakul.
A hangsúlyok - ma még az alapvető intézmények hatékony megkérdőjelezése nélkül
ugyan - de módosulnak. Ez adódik a globalizálódás tényéből, a nagy régiók kialakulásából, a mindezek mögött húzódó integrációs folyamatok kihívásaiból éppen úgy, mint
a társadalmak és a politikai rendszerek közötti távolság szélesedéséből. Úgy tűnik, egyre
nagyobb szerephez jutnak a civil szerveződések - ideértve a mára már Janus-arcúvá vált
(azaz egyáltalán nem csak politikai vonást hordozó) helyi és regionális önkormányzatokat is - s ezek keresik a helyüket és a lehetőségeket a politika befolyásolására egy
országon belül és a nemzetközi élet színterein egyaránt. Ez a folyamat a mind a modernizálódásban, mind pedig az ezzel összefüggő polgárosodásban lemaradt országunkban
különösen fontos. Erősödése az egyetlen biztosíték, hogy a modernizálódás és a polgárosodás együtt haladjon, a modernizáció ne azonosuljon a felülről lefelé haladó „társadalomalakítással", hanem egyre jelentősebben vigye tovább a civilszerveződések sokaságának
a gazdasági vállalkozókkal együttes kreativitása, kezdeményezése.
A harmadik következtetés az értelmiséget érinti. A politikába került értelmiség
egy része máris a professzionális politikussá válás útján van. A jelek arra mutatnak,
hogy komplex világunkban a politikus a jövőben értelmiségi lesz, vagy legalábbis értelmiségi képzés után válik politikussá. A nem politikussá váló értelmiségiek számára és nyilvánvalóan ez a túlnyomó többség - a politikával kapcsolatban három nagyon
fontos lehetőség, mi több, nagyon fontos feladat marad. Az első a tárgyi szaktudás őrzése, és adott esetben a politikába való bevitele, akár a politika területén való mozgással is.
A politikának is vannak ugyanis olyan ágazatai és pozíciói, amelyekben nem érvényesülhetnek a bármennyire is jól artikulált pártpolitikai szempontok, csak az ország
szakszerűen megfogalmazott érdekei. A második a helyi, a regionális és professzionális önkormányzatok támogatása, a civilszerveződések sokasításában, erősítéséhen való részvétel.
Végül a harmadik talán a legfontosabb. Az értelmiség nem mondhat le arról, hogy folyamatosan értékelje - akár a saját szakterületéről is nézve - a társadalom jelenségeit, folyamatait, problémáit, és a valóságból kiindulva hosszabb távú víziókban lássa a társadalom alakulását. Hosszabb távon, mint a kormányzati ciklusok négy éve, és éppen ezzel a kreatív
jövőképpel emelkedik ki - társadalmi funkciójában is -a politika mindennapjaiból.

1995. szeptember

45
HIVATKOZÁSOK

Dahrendorf, R. (1990): Reflexions on the Revolution in Europe. Chatto and Windus, London.
Erdei, F. (1980): A magyar társadalomról. Összegyűjtött Művei, Akadémiai Kiadó, Budapest.
Kissinger, H. (1957): A World Restored. Metternich, Castlereagh and the Problems of Peace
1812-1822. Houghton Mifflin Company, Boston.
Kulcsár, K. (1986): A modernizáció és a magyar társadalom. Magvető Könyvkiadó, Budapest.
Kulcsár, K. (1994): Két világ között. Rendszerváltás Magyarországon, 1988-1990. Akadémiai Kiadó, Budapest.
Kulcsár, K. (1994a): Kontinuitás és átmenet. Töprengések az utóbbi évek magyar politikai gyakorlatáról. Savaria University Press, Szombathely.
Szekfű, Gy. (1989): Három nemzedék és ami utána következik. ÁKV Maecenas, Budapest.

BERNÁTH CSABA: A MONOSTORI ÚTI REFORMÁTUS TEMPLOM

46

tiszatáj

T A N U L M Á N Y
MÁRTON

LÁSZLÓ

Az önmagában rejtőzködő alany
KATONA JÓZSEF LÍRÁJÁRÓL
Katona József ránk maradt verseiben zsúfolt bőséggel lépnek színre a költői képek, valamint a beléjük gyömöszölt díszletelemek és kellékek. A lírai jelenetezés közben a szubjektum éppolyan élesen villantja fel a legapróbb dolgokat (pl. a Menedék c.
versben azt a kis hangyát, amelyen „a Teremtés kellemek" lehet csodálni), amennyire
tömbszerűen egybefogottá teszi és hozza szemléleti közelségbe a legnagyobbakat (pl.
a csillagos eget, amint AzAndal c. versben „elömlik"). Minden rekvizitum egyformán
észlelhető és elérhetetlen: az alkonypír éppúgy drapéria, ahogy az éjszakai ház kivilágított ablakában is árnyjáték zajlik; a juhar „lengőn csettögő" levele (A Holdhoz c. versben) éppoly cégérszerűen van kifüggesztve, mint maga az égitest. A közeledést sürgető
költői felszólításokat („nyújtsd dajkakarod!") nem követheti valódi érintés, ahogyan
férfikönnyet sem csókolhat a holdfény a szeretett leány kármin ajkára, és ahogyan
a költői szubjektumot rejtő vagy csapdába ejtő szirti boltozatnak is csak a küszöbéig
juthat el (a Tőrbeesésemben) a „Fényt-adott" névtelen kedves, mert mire beljebb léphetne, kialszik a fény és kialszik maga az alany - ahogy Katona mondja, „én s a Nap lelankadott".
Ám az utóbb említett kellék, illetve díszletelem, a könnycsepp és az üreg, éppen
a méretek és a távolságok viszonylagosságának jóvoltából, általános érvényű jelképpé
válik: az egyik a képzelet, a másik a vágyak határát jelöli ki. Katona úgy tudja, hogy az
ember
világokat álmod a világ hátára,
s alig a csontember egy kis gödröt tára,
már nincs könnynél egyebe;
ám ez visszájára fordítva azt jelenti, hogy a könny, a sírhalomra hullajtott egyetlen
könnycsepp (mint a vers címe - Egy Könny - jelzi) a nemlétezéssel szembesülve mindazzal egyenértékű, ami a „világ hátára" álmodott világokból átmenthető. Másrészt
a csontember által feltárt gödör ugyanúgy a költői képzelet szüleménye*, mint a világ
hátára álmodott világok. Á vers narrátora ezúttal ugyan nem önmagát vizionálja a gödörbe (mint pl. A Magányhoz c. versben), de azért ő az, aki tudja, hogy a sírgödör a tapasztalás igazi helye („esmeretlen esmerőssé vál ott - túl minden gát-bilincsen"), míg
* Katona sohasem látta a versben elsiratott Újváry Bettit, mégsem hiszem, hogy az „esmerőssé" válás fordulata csupán erre utal. Az Egy Könny az ismert-ismeretlen, élet-halál, férfi-nő közti
határok átlépéséről szól szerepjáték (amibe a soha nem látott férjes asszony halál utáni megudvarlása is belefér); viszont konvencionális siratóversként nem Bettinek vagy hozzátartozóinak,
hanem Dukai Takách Juditnak szóló költőtársi gesztus.

1995. szeptember

47

a túlélők képzelgése csakis a csalódás jéggé vált kezű, hideg angyalának martaléka lehet;
sőt, helycserét is ajánl az elsiratott ismeretlen fiatalasszonynak („helyetted [» magad helyett] add nekem a hűlt Honnyat"), a gödörben „az örök végvágyakodás" maga a célba
ért remény; a gödör az a hely, ahol nem állnak „világok - Idők" a vágy és a cél közé.
A könny a korszak művészetének obligát folyadéka, nagyjából úgy (persze más
esztétikai következményekkel), mint régebbi korok hősi műfajaiban a vér, újabb korok aljas műfajaiban az ondó. A megmozgatott emberi lényeg túlcsordul önmagán;
egyszersmind a testnedv kiömlésével azt is tanúsítja, hogy fordulatai a hősi virtus, az
érzelmesség vagy a szexualitás tengelye körül zajlottak-e. Ám Katona verseiben mindig
csak egy könnycseppről van szó, arról, amely a mindenkori előző pillanatban gördült
ki a szemből, és amelyben ugyanaz a szem önmaga kicsinyített tükörképét pillanthatja
meg. A könnycsepp az előző pillanatban sajtolódott ki a testből, és vált a lélek kifejeződésévé (korabeli szójárással élve: kinyomatáva)-, nincs belseje, csak domború felszíne
van, amelyen „a szép Nap rezegé magát" (Panaszom)-, A Képzet c. versben pedig, ahol
a képzelet egybeolvad a vággyal, és önmaga tárgyává válik, ez az „esmért esmeretlen"
tünemény a szemzugban növekvő könnycseppen jelenik meg, s azért nem lehet megpillantani, mert még túlságosan közel van, még nem vált el a testtől és a lélektől, a következő pillanatban pedig már elérhetetlen, mert elenyészik a kihulló könnycseppel
együtt: „a Könny kigördülésére / látom, hogy ez mind - semmi". A Természethez írt
versből pedig az derül ki, hogy a látás, az „esmért esmeretlen" megsejtésén túl a tapasztalás örömét is magában foglalja, a vágy és a képzet találkozását a beteljesülésben:
„A sújtott szerencsétlen / megnéz, megesmer, érez is; de nem örvend (nem lát)", ahogyan másfelől a szerencse adományai is elvakítanak.
Átélés és látás szembekerülése Katona költészetének egyik középponti problémája; a képzelet Erósza, A Képzetben emlegetett, nyilával fájdalmat okozó „gyilkos vak"
csupa látható, de megfoghatatlan dologra irányítja az alany figyelmét, ezért a nézés,
a látás egyszersmind meg is semmisíti önmaga tárgyát, s maga az Erósz is mindjárt megsemmisül, amennyiben azonossá válik a képzelet csírájával, és ily módon kilép a semmiből:
Ugyan mi az? El-elfoszlik
elŐlle a semmi ó
leple; s ha nézem, széjtoszlik
véle is az embrió.
A képzelet, ennek megfelelően, egyszerre létrehozás és megvalótlanítás; a szubjektum szembekerül önmaga képzeletével, és a küzdelemben alulmarad:
Én vagyok a teremtője,
mégis Istenem leve:
játékim biztos közlője
áldozatjává teve.
Sőt ha elnyeri külső létezését és megszólíthatóvá válik a képzelet tárgya („Kép,
melly létedet lelkemnek / szűk lakhelyéből hozod, / jövel, jövel"), akkor az alany
egész létezése válik kétségessé: a vágy éppúgy a megsemmisülésre irányul („megfúlni
e mennyeiség / lehelete árjain!!!"), ahogy a költeményen belüli valóságban is elmondható, hogy „kihal belőlem a lélek", miután „Ott zúdul az enyészetbe [...] a Képzet" és
„utánna a Reménység!".

48

tiszatáj

A lélek, miután az igazi látás nem adatik neki, csak kilesni tud a képzelet és
a vágy révén szűk lakhelyéből, a testből (ugyanúgy a test gödrében húzódik meg, ahogyan a testnek is a „feltátott" gödörbe kell visszahúzódnia az élet beteljesületlensége
elől). A képzelet Erósza leskelődő istenség: nemcsak a leskelődés tárgyát kell felidéznie,
hanem a leskelődésre alkalmas jelenetet is. Ez történik a Panaszomban, ahol egy hasonlat ürügyén a leskelődő pásztor rokokó toposzát vígjátéki jellegű ölelés várja, noha
nem a versbeli Én az igazi leselkedő, hanem a vágy (női) tárgya, akiről konkrétan csak
annyit tudunk meg, hogy „kármin ajkai" vannak, s hogy „angyali létében csupa szent
vala". Ennek ellenére
sokszor néze Leselkedőm
onnét, a fagyalok kicsiny
ágacskái közül, midőn
a szép Nap rezegé magát
bús könnyemben elébe! ezt
Kedves nézte, de csak - kacag.
Érdemes elgondolkodni rajta, milyen távolságból kellett a szép leselkedőnek a kicsiny ágacskák közül néznie a képzelt leskelődés örömittas csüggedezése nyomán felgyűlő könnycseppet, hogy megláthassa benne a Nap tükörképét; a testek mikroszkopikus közelsége csillagnyi messzeségeket jelent „a vágy egében". Visszájára fordul
a jelenetezés logikája a Dukai Takách Judithoz címzett alkalmi versben, ahol a térbeli
távolság teszi lehetővé az érzelmi közelséget nem Látott! de egy Ideál,
melly esmérten előttem áll Távol Lét! de egy mennybeli
érzéssel szeszedtől teli! -,
s ahol Katona nemcsak az istennővé avanzsált költőnőt képzeli el, „varázsló Tryposzával" együtt, hanem önmagát is, amint a költőnő remekműveitől sóbálvánnyá dermed,
s merő áhítatból kénytelen egy idézethez biggyesztett, rímhelyzetbe kerülő rövidítéssel
(„sat.") zárni a verset.
Nem maradhat említetlenül, hogy Katona fő művének, a Bánk bánnak is ilyesfajta leskelődő jelenetezés volt ürügye és kiindulópontja: az első változat előversengésében az Én (aki ugyanolyan lírai Énnek tekinthető, mint Katona verseiben) azon veszi
észre magát, hogy Mentor nevű kalauza a pokolba, „átkozott büdös sötét üregbe" vezeti, mondván, „lásd Elysiumban, / hogy mit csinálnak Ungur Őseid". Katona József,
úgy látszik, olyan szerző, aki pokolra küldi hőseit 4 és velük együtt önmagát is mint
önmaga hősét. Maga az alany, miközben át kell élnie, amit nem láthat, és látnia kell,
amit nem élhet át, miközben világokat álmod a világ hátára, valójában a világ háta alatt
helyezkedik el, a szűk, sötét és zárt üreg menedékében, „hol a Tér bús homályán / az
örök éj képesül".
Katona lírájának díszlet- és kelléktárában az üreg a könnycsepp inverze: magába zárja az alanyt, csak belseje van, sötét és homorú; amit a leskelődő vagy tetemre* Annak a feltevésnek, amely szerint Katona a pogány ősmagyarokra gondol, ellentmond az
a tény, hogy a Bánk bán nem a pogány korban játszódik, s a leskelődés nyomán feltáruló allegorikus vízióban egyeden pogány ősmagyar sem mutatkozik.

1995. szeptember

49

hívó* pillantás észlel, az is az üregen belül van, azon túl pedig csak a képzelet pillanthat.
Az alany térbeli önmeghatározása - az üreg és a könnycsepp között - éppoly bizonytalan, ahogy a „még nincs" (a jövő) és a „már nincs" (a múlt) közötti pillanat is folyékonnyá
válik; ennek kifejtéséből és részben szemléltetéséből áll az Idő című vers programja.
így az alany a múltat is a képzelet (nem pedig az emlékezés) tárgyává teszi: azáltal
válik láthatóvá, hogy többé nem érhető el. A „visszagondoló" versek nem hangulati
elemeket jelenítenek meg, hanem valamiféle archaikus perspektívába helyezik tárgyukat a látomásos jelenetezés, valamint a költői nyelv túlfeszítése, illetve túlsűrítése révén.
Ehhez járul még, hogy a versekben szereplő napszak szinte mindig alkony vagy éjszaka; a vizuális összefüggések fellazulásával a (nagyon szoros!) rím- és ritmuskényszer
miatti nyelvi felmorzsolódás párosul, s ez mai szemmel olvasva ugyancsak archaikus
jelleget ad Katona verseinek. A látomásosság és a nyelvi túlfeszítettség hasonlóan
archaikus jellege találkozik majd a fiatal Vörösmarty eposztöredékeiben a magyar mitológia fiktív rekonstruálásának (illetve költői konstruálásának) programjával.
Ám Katona József lírájában a látomásoknak, az érzelmi, a tér- és időbeli távolságok áthidalására tett képzeleti kísérleteknek nincsen semmiféle konstruktív irányultsága. Az ő költészetének legfontosabb témája és programja a szubjektum világgá alakítása; márpedig a szubjektum tágra engedett és a világ szűkre szabott határai nagyjából
egybeesnek a versek döntő pillanataiban. Ezekben a pillanatokban vagy a képzelet
semmisíti meg, a felidézés után (és által) önmaga tárgyát (ez történik a „visszagondoló"
versekben is: pl. a Gyermekkor azért idézi fel egyre kiélesedő részletességgel a régi alkony mozzanatait, hogy a „Férjfiúság" nézőpontjából megmutassa, „miként volt minden
hamis", ugyanakkor ez a „kétséges Képezet", amelyben a „valóság" felől nézve „elenyészik a csalófény", a versen belül a vágy kizárólagos tárgya; a Rege pedig, az „elholt
napokhoz" repülő „vérző emlékre" hivatkozva, egy különös kettős poénnal nyelvileg
is megszünteti a látomást), vagy pedig a szubjektum egysége szűnik meg: a lényegi rész
elszakad saját nézőpontjától. Ez az eksztatikus állapot a „visszagondoló" versekben is
megjelenik („Elvált bennem az Elet a Tudástól" - mondja a Rege, és: „tőllem / az ész,
mellőllem / a világ elreppene" - így a Tőrbeesésem), de ott válik kozmikus vízióvá
(pl. AzAndal c. költeményben), ahol a jelenetezés végtelenné tágítja a vers által megragadott pillanatot:
Elállva marad bajait kilehellve
a megmerevült tetem, ajk, szava, nyelve,
egy égi világból alélt szeme tellve
fut Orionok kebelébe lövellve Kireppen az elme
(kicsalva eként)
ki, szive szerelme,
Ki így kiteként!"
A vers címébe foglalt szó, az „andal" magát az eksztázis állapotát jelenti: amikor
a látás éppúgy meg tudja közelíteni önmaga tárgyát, mint a vágy és a képzelet, a test
pedig megmerevült tetemként marad eredeti nézőpontján. Ugyanez az „andal" teszi kí* Katona a drámaírást a „holtak ítélőszékének" tekinti. Ha költői szeszélynek tekintjük is
e kijelentést, a Jeruzsálem pusztulása és a Bánk bán színpadi értelmezése közben aligha (volna)
figyelmen kívül hagyható a bennük megjelenő történelmi perspektívák látomásos jellege, valamint a vizionáló szerzői szubjektum folyamatos jelenléte.

50

tiszatáj

vánatossá a gyermeki létezést is: a gondatlan öröm szállni engedi az elmét, amely persze
(tudjuk) fonálra van kötve. A Képzetben megszólaló narrátor egyszerre megmerevült
tetem, „Merő szemmel, mint egy halott, / két kart fűzve egymásba", ugyanakkor megjárja a végtelenséget is, „a vágy egében". Az andal mint állapot: az alany egységének
megbomlása, ugyanakkor közeledése a tárgyhoz, egészen az (egyébként soha be nem
teljesülő) egybeolvadás küszöbéig.
Az, hogy a látás és az átélés csak az eksztázis pillanatában kerül közel egymáshoz,
magát a megszólalás módját és a beszéd helyzetét is költői problémává teszi*: minden
versben, ha kimondatlanul is, újra meg újra felmerül a kérdés: J a j , de kihez, s ki szóll?"
E tekintetben Katona versei - úgy, ahogy a költő összeállította őket - látszólag nem
következetesek: a gyűjtemény elején szereplő, bölcseleti feszítettségű versekben a végtelenné táguló (illetve a végtelent magára zsugorító) szubjektum evidencia, hiszen éppen egységének megszüntetése válik költői programmá, és a megszólítás tárgya (saját
verseinek gyűjteménye, a nagybetűs Magány, Múzsa, Vágy, Hold, Természet stb. egészen a szintén megszólítható Gyermekkorig**) a vers belső feltételeihez mérten is fikció; a kötet végén olvasható alkalmi versekben viszont a megszólításnak konkrét tárgya
van, és az alany feloldódni látszik a konvencionális beszédhelyzetben.
Elképzelhető azonban, tekintettel a kötet kompozíciójára, hogy itt egy folyamatról van szó, amely összhangban van Katona költői észjárásával: minél inkább megszűnik rejtélyesnek lenni a megszólítás (és általában: a vers) tárgya, annál inkább visszahúzódik s végül teljesen eltűnik az alany. A kézirat utolsó versében, Az Estve címűben
már nem is Katona szólal meg, hanem egy Bozóki István nevű poéta*** mondja magáról, hogy „merő érzéssé olvadék én", ez az „én" azonban (mint érzés-olvadék) semmi
lényeges költői problémát nem hordoz. Igaza van Orosz Lászlónak, amikor az 1991-es
kiadás utószavában a költői szerepjátékból fakadó gesztusnak minősíti a Bozóki-vers
felvételét (akár az önérzet, akár az önirónia megnyilvánulása, akár mindkettőé); mindenesetre e gesztus révén a költői alany látványosan kivonul saját verseskötetéből, mondván, hogy a Bozóki-vers „ide ragasztásával kívántam gyengébb verseimnek megszenvedést szerezni az olvasó szemei előtt". Nem tréfa, de annak sem volna rossz.
Katona József magányos költő. Nemcsak azért, mert élete során társtalan volt, és
mert költészete a maga impulzusszerű felvillanásában egyedülálló jelenség (ebben az értelemben drámaíróként is magányos), hanem azért is, mert „magányos" verseket írt ahogy más magyar költők „istenes" verseket írtak. Katona verseiben a főnévként használt „magam" nemcsak etimológiailag áll közel a magányhoz: a magány az eksztatikus
létezésmód megszólítható (és megszólítással meg is közelíthető) közege, amelyben egygyé válik (sőt, mindig is egy volt) a teremtmény és a teremtő: „egy lét benned az egy
* A kérdést részletesen tárgyalja Rohonyi Zoltán: Az „Én" és a „magam" c. tanulmányában
(Literatura, 1995/1), tekintettel a korabeli filozófiai rendszerekre és a magyar bölcselet hagyományaira. Kérdés, hogy A Múzsához c. versben - „Hisz nem is én vagyok / csak magam, aki rád /
kurjogat, oh kegyes" - Katona csakugyan az (absztrakt) „én" és a (konkrét) „magam" szembeállítására gondolt-e, az idézet mai nyelvérzékkel olvasva kétértelmű; mindenesetre a fönt említett
eksztatikus verspillanatok ilyesfajta oppozíciót sugallnak.
** Katona nem szólítja meg sem önmagát, sem olyan másik személyt, akitől választ remélhet,
sem á közösséget vagy annak valamelyik csoportját; megszólítja viszont saját (letűnt) gyermekkorát és (anonim publikálásra szánt) saját verseit.
***Ö adta ki a Tavaszi virágok c. versantológiát, a korabeli mesterkedő költészet érdekes dokumentumát.

1995. szeptember

51

Isten, az egy magam". A „kellemetes gyászban ülő Magány" az egyetlen állapot, amelyben az alanynak nem kell a teremtést lezárultnak látnia, s ezért - legalábbis a vágy és
a képzet egében - új meg új öröm-világok jöhetnek létre. A Magány egyszerre „alkotmány" és „alkotó"; a szubjektum felől nézve egyszerre döntés és adottság.
Katona verseiben magányos térségek tárulnak fel; csak néha villan fel egy-egy emberalak, ők is csak jelzésszerűen. A Holdversben látunk „a liget híves rejtekébe vonúlt
homály közepén" két boldog alakot „összeborúlva", tehát a szemlélőnek háttal; a Regében felbukkanó kísértetből is csak annyi látszik, hogy „most szült Zephirek törölgetének / hószín fürtivei a poros mohánál", s a Gyermekkorban látható lányból is csak
annyit mutat meg a költő, hogy „fűsűlé [!] hosszú haját", az arcát elfordítja tőlünk.
Valószínűnek tartom, hogy Katona költészete (ha egyáltalán költészetnek nevezhetjük ezt a huszonöt versből álló vékony kéziratot) nemcsak elbeszéli és megjeleníti,
hanem meg is testesíti a képzet általi létrehozás és megsemmisítés szoros egymásutánját. Aki a nagybetűs Magányba rejti kisbetűs magam)ít (akár választja, akár felismeri
a magányt mint menedéket), annak túl sok lehetőség nem adatik arra, hogy elhagyja
önmaga körvonalait, akkor sem, ha egy-egy versen belül az örökkévalóságig merevíthető az eksztázis pillanata. Az az út, amely a „kihez s ki szóll?" kérdésétől vezet az újesztendei és névnapi vers alkalomszerűségéig, majd az ősök porának szétszóródásától
(a Regében) a költői szubjektum kivonulásáig: ez az eksztázistól exodusig vezető út csak
egyszer járható végig; és Katona József, úgy látszik, nem tudott más utakat kitalálni
költői észjárásához. Az életrajzból és a lelkialkatból adódó (szerintem gyér és kétes)
magyarázatokon kívül erre a körülményre lehet visszavezetni Katona elhallgatását:
a magány, amely ihletője volt, egyszersmind szűk határt is szabott költői produktivitásának. Ha Katona „fanyar Elmegyümölcsnek" nevezi költeményeit, és azt állítja,
hogy „már a Magyar elnyelni tanúit fanyart": akkor ez az állítás mindenekelőtt magára
a költőre igaz.

FRIED

ISTVÁN

A Faludy-jelenség
...én, a múlófenomén
a fenomének örök tengerén.
(Monológ életre-halálra, Recsk, 1952.)

A magyar irodalom története telis-tele van rendhagyó történetekkel. Ritka az
olyan eset, amelyből az tetszene ki, hogy a kortárs közönség ítélete megegyezik az ítészekéivel; az viszont teljesen megszokott, hogy az ítészek már a költő életében megkezdik be- és rangsorolási akciójukat, és addig-addig mesterkednek, amíg valamiképpen
érvényesül (legalábbis egy darabig) akaratuk. S ha mégsem, annak oka, hogy a mindenkori élő irodalom (amely sosem azonos az írótársadalom intézményes akcióival, csoportszándékaival) többnyire igazságosabb és méltányosabb szempontokat javasol
(megítéltetésre is, „beiktatásra", sőt: kiiktatásra is!); az élő irodalom érzi, mit lehet,
szükséges, nemcsak a maga érdekében, hagyománnyá avatni, az irodalmi szertartásrend

52

tiszatáj

részévé tenni, egyszóval irodalmi, a lehetségességig tisztán esztétikai értékké minősíteni. Igaz, a közönségnek (főleg az „utókor"-nak) is van szava, nem utolsósorban beleszólási joga. Hiába kísérelte meg Gyulai Páltól Németh Lászlóig, Móricz Zsigmondig
több író és kritikus Kemény Zsigmondot közérdekű olvasmánnyá, a kötelezőként
előírt tananyagon túl, szívesen forgatott szerzővé tenni, egyúttal hiába kísérelte meg
csökkenteni Jókai Mór népszerűségét, az olvasóközönség (mind a mai napig) ezzel ellenkezőleg döntött. Nem feltétlenül tanácsos minden esetben a közönség naiv mesevágyára hivatkozni, és nem bizonyosan bölcsesség arról értekezni - azon sajnálkozni,
hogy a csekélyebb érték előbb és könnyebben lel utat az olvasóhoz, mint a súlyosabb,
tartalmasabb, összetettebb.
Faludy György kritikusi fogadtatása sem mentes az olykor mulatságos, máskor
nem egészen jóindulatra utaló ellentmondásoktól. Népszerűsége közismert, villoniádáit tartalmazó kötetei valószínűleg jó eséllyel pályáznak a minden idők legkeresettebb
magyar verseskötete címére, magam is láttam gépírásos sokszorosítású példányt, fénymásolatos kalózkiadást; régebben került a kezem ügyébe a Londonban 1961-ben megjelentetett verseskötet, az Emlékkönyv a rőt Bizáncról „szamizdatos", stencilezett darabja, hallottam megzenésített Faludy-verset énekelni-előadni füstös bárban, színházban:
„sanzonesten", ifjúsági klubban egy árva gitár kísérettel. Tanúja voltam annak, hogy
Ifjúsági Művelődési Házban, egyetem Auditórium Maximumában zsúfolt ház előtt beszélt a költő életéről, a költészetről, a világ dolgairól, a beszélgetést követő dörgő tapsvihar nem akart szűnni, majd csak akkor, amikor a rajongók Faludy-köteteikkel dedikálás céljából- szabályosan megrohamozták a nyolcvanadik életévén túl járó költőt.
Tanúja voltam; annak is, hogy egy vendéglőbe betérve egy ismeretlen férfi szólította
meg, csak a kezét akarta megszorítani a költőnek, és megköszönni verseit (Faludy elmondta, hogy nem egyedi eset ez). Ugyanakkor a Sőtér István összeállította és valóban
legendássá vált antológia, a Négy nemzedék (1948.) csupán két versét hozta, s a bemutató sorokat nem Sőtér írta. Nem tudok arról, hogy bármikor is nevezetes „vezető"
kritikus rászánta volna magát, hogy fölmérje ennek a költészetnek jelentőségét, átvilágítsa természetét, fürkéssze e páratlan népszerűség titkát. Ha ugyan titokról van szó
egyáltalában... Irodalomtörténetekből Faludy ki szokott maradni, egy-egy verseskötetének, prózai kötetének megjelenése a közönség számára esemény, nem a kritikusok
számára. Egykor villoniádáit egyként támadta a szakkritika, a „rabi" fordítás törvényeit szegezve a Faludy-líra ellenébe (és sem K. L. Ammer vagy Paul Zech, sem Brecht
nevét, esetleges előszöveg-voltát, nem vette észre, pedig Faludy a Villon-kötet utószavában kiadta magát), meg a költőtárs, aki a maga „igazi" (-unalmas?) Villonjára esküdött. Még inkább árulkodó az alább idézendő néhány megjegyzés, amely azonban
(lehet, hogy akaratlanul?) Faludy jelenség-voltára utal, amely talán több mint irodalom, talán kevesebb, de amelyet felmutatva közelebb juthatunk ahhoz, ami a népszerűség mögött rejtőzik, ami hitelesíti ezt a népszerűséget, és ami jelzi, hogy Faludy
rendelkezik olyan hangvétellel, olyan költői beszédmóddal, olyan „poétiká"-val, amely
csak az övé, amely része a XX. század magyar irodalmának, és amely, ha nem volna,
hiányozna, vagy csak alacsonyabb szinten volna meg.
Álljon itt egy hosszabb idézet Nemes Nagy Ágnestől, aki nyilván kevés közösét
fedezhetett föl a maga „tárgyköltészete", filozofikus lírája és Faludy dalszerűsége, anekdotikus szonettköltészete, önfeledt retorikája között. Á költőnő a Faludyról készült
portréfilm ürügyén töprengett el a magyar írói sorson (ezen a helyen nem árt figyelmeztetnem arra, hogy Nemes Nagy Ágnest Kazinczy Ferenc pályájának emlékezete
is foglalkoztatta):

1995. szeptember

53

„Szélsőséges, nagyon sajátos (tehát általánosítható) élettörténetének legsajátosabb
összetevője, hogy mindez egy költővel történik: háború, erőszak, önkény, halál örvénylései között úgy áll előttünk létének rajzolata, mint a »kard és lant« ősi képletének
huszadik századi esete [...] Hogy a magyar költő hosszú, sok évtizedes emigrációban
élve is magyar költő marad - az magától értetődik. De vajon magától értetődik-e, hogy
a magyar költő emigrációban élve sem indul sokkal több eséllyel a befogadó irodalomban, a külföld tudatában (fordítások által persze, mindenekelőtt), mint az itthon élő,
vagy akár mindenkori magyar költő? [...] Hogy lám, kebeléhez szorított lantja csupán
kard mellékletként értékeltetik?" {Filmvilág 1988., 9. sz.)
Részletesebb kommentár helyett ezúttal azt emelném ki, hogy Nemes Nagy Ágnes a Faludy-sorsot a Petőfiéhez (egy utalással Aranyhoz) kapcsolja vissza, annak megismétlődését véli fölfedezni egyfelől a költői pályaalakulásban, másfelől az idegen
nyelvű külföldi befogadást tekintve.
Jóval ironikusabban, majdnem gonoszul fogalmaz a sorstárs Határ Győző a Kabdebó Lóránt vezette „életút"-beszélgetésében, ő kimondja azt, ami Nemes Nagy Ágnes
írásában allúzióként van csak jelen, nevezetesen a XIX. századiságot; oda rögzíti ezt
a (fajta?) poézist - a maga poétikája felől mérlegelve. Amit följebb odavetett jellemzésként (pozitívan értve) vázoltam Faludyról, és amelynek világirodalmi rokonságát nem
XIX. századi, hanem jóval korábbi költészetben látom, a vágáns költészetben, az évszázadok alatt frissességét megőrző „pajkos énekek"-ben, majd a publicisztikus lírát
művelő Erich KSstnerben, a chansont aíkotó Jacques Prévert-ben, Határ Győző megfogalmazásában nem feltétlenül hat dicséretnek. Más kérdés, hogy nem szabadulhatok
a gondolattól, hogy a játékosan filozofikus és filozofikusan játékos lírát művelő Határ
még börtönverseit is olyan szimbólumok hálózatába építi bele, amelyet verseskötetében maga igyekszik értelmezni, és ekképpen aligha versenyezhet Faludy sokat idézettségével és népszerűségével. Elhagyva Határnak személyes(kedő), de nemcsak ezért
ellenőrizhetetlen kijelentéseit a Faludy-életrajz epizódjaira vonatkozólag, idézem a továbbiak szempontjából érdekessé válható sorokat:
„Faludy Gyurka? Eltévesztette az évszázadot: verseivel a 19. századba - raconteur-tehetségével a római korban kellett volna születnie - sziporkázását akármelyik
császár villával és életjáradékkal honorálta volna." {Eletünk 1994., 9. sz.)
Bezárulni látszik a kör: a költőietlenségre esküvő költészetek évadán, a történeteket jelentőségüktől megfosztani akaró epika korszakában előáll egy poéta, akit sem börtön, sem emigráció, sem világháborús katonáskodás, sem amerikai-kanadai egyetemi
tanárkodás nem képes eltéríteni dallamától, amelyet kizeng akkor is, ha „összeszakad
ég és föld", aki csiszolt jambusokban szólaltatja meg a megtapasztalt és átélt „nyugatalkonya"-élményt, aki csak annyira szorítja vissza verselői virtuozitását, amennyire az
élőbeszéd fordulatait beengedi a költészetbe, hogy egyszerre legyen patetikus és elidegenítő, retorizált és anekdotikus, keresett és keresetlen:
Es nem sejtette, hogy nincs elv, se hit,
sem áldozat, se tett, sem ész, se tőr,
se filozófia, mely felsegít
egy kultúrát, amikor összedől.
Mielőtt továbblépnék ezen a Nemes Nagy Ágnes és Határ Győző kijelölte úton,
és keresném a választ a Faludyval (és nemcsak Faludyval) kapcsolatban fejcsóválva és
ajakbiggyesztve emlegetett XIX. századiságra, erősítő példaként, a szélsőségesen sajátos

54

tiszatáj

és sajátosan szélsőséges költőtárs egy másik, természetesen rokon változatát idézem
meg. Már csak azért is, mert az a tétel talán még ma sem egészen idejét múlta, hogy
a költői sors, egy „borzasztólag szép" pálya emlékezete is méltó a megemlékezésre
(„buchenswert" - Thomas Mann-nal szólva) helyet kaphat nem pusztán a nemzettudatban, hanem a nemzettudat részeként a kultúra emlékezetében is. Petőfi Sándor
vajmi keveset ismerhetett Kazinczy Ferenc költészetéből, Széphalmon című verse azonban a maga irodalmi idejének Pantheonjába emeli a Fogságom naplója szerzőjét. Faludy
kalandos élete, reménykedése és pokoljárása igencsak egybevethető az 1930-as esztendők eleje baloldali értelmiségijeinek „nagy illúziói"-val, a Danilo KiS-mű, a Borisz Davidovics síremléke kárvallottjaiéval, hite és kiábrándulása sok hasonlóságot mutat a Koestlerével, az Orwellével, bizonyos tekintetben a Camus-éval, egyszóval perspektívából
szemlélve a Faludy-pályát, aligha beszélhetünk egyediségről, legfeljebb a sorsot a művekkel szembesítve szólhatunk arról, amit följebb az ő dallamaként emlegettem, s amelynek lényege a magyar- és a világkultúrába-ágyazottság. Az erősítő párhuzam előtt ezt
igazolnám egy olyan versrészlettel, amelynek keltezése: Az ávópincéjében, 1950 nyarán.
A vers címe beszédes: Kihallgatás.
Itt állok most a kimeszelt cellában.
Karom lecsüng. Vén verejték tapad
testemhez. Gondolj, súgom, Attilára,
és fel ne fújd magad.
Mit érlel sorsod? mit kaptál hazádtól?
mért jöttél vissza? minek vagy magyar
ily bolondul? Téged e fold nem ápol
s nyom nélkül eltakar.
Részletünk Luther-idézettel indít (Hierstehe ich...), majd József Attila megidézése követi, hogy egyenes idézettel folytatódjék (Mit érlel sorsod?), s a Szózat tragikusan
ironikus citálása zárja le a szakaszt.
A könnyedség, a dalszerűség itt is kísért, ám mielőtt elringatnának a gondolatot
záró verssorok, a költő áthajtással figyelmeztet, mindkét szakaszban, a köznyelvi-bizalmas beszéd (fel ne fújd magad) pedig arra, hogy nem a költészet, nem a nyelv idilljét
állítja a testi szenvedés ellenébe, hanem a megtörettetés és az Ige (minthogy kenyérrel
élni nemigen tudnak az ávós pince foglyai) helyezkedik el a pólusokon. A kései utókor
dönthet az esztétikai érték felől, de talán az emberi dokumentum hitelesítheti ezt a fajta
költészetet. Nyilván nem minden esetben. Hogy a magyar irodalomból vegyek példát:
a szó legszorosabb értelmében sorstárs Csuka Zoltán, akinek börtönverseit ma már
szinte senki sem emlegeti, jóllehet - feltételezésem szerint - egy méltányos értelmezés
a dokumentáris jellegen túlmenően találhatna bennük megőriznivalót. Visszatérve
Faludyhoz. Tudjuk, miképpen „kerültek elő" az ő börtönversei: „rabtársaim, úgy reméltem, megtanulják kívülről költeményeimet, hogy kivihessék a világba..." {Pokolbéli
víg napjaim. Budapest, 1989.) S itt, ezen a ponton számolok be egy meglepetést okozó
olvasmányomról. Azt, hogy Romániában is volt Recsk, Gulág, tudtam, hogy költőket
(nemcsak magyarokat, hanem románokat és szászokat is) odaküldtek a hatóságok,
szintén lehetett tudni. Az alábbi történet mégis megdöbbentett. Hans Bergel, a jelenleg
Németországban lapszerkesztőként, íróként tevékenykedő egykori romániai szász értelmiségi (a nálunk kiváló karmesterként ismert Erich Bergel testvére) 1960-ban egy
romániai láger lakójaként hallotta rabtársaitól Radu Gyr (1905-1975) verseit. A román

1995. szeptember

55

költő életének mintegy negyedét börtönben élte le, sokszor magáncellában, ott megvakult. A poézist azonban sosem hagyta el, a foglyok Orpheusává lett. Több fogolytársa megtanulta ezeket a börtönverseket, szájról szájra jártak ezek a költemények,
Bergel börtönemlékként vitte magával. Már németországi tartózkodásakor kapta kézbe
Gyr verseskötetét, karmester testvére (hajdan szintén lágerlakó) hozta el számára; belelapozva a kötetbe, kiváltképpen az Odysseus hazatérése című versre rátalálva (Egy asztalnál ülök veletek, mirtuszkoszorúzottan, / de még alszom álmom Trója falai alatt...)
ismét hallani vélte rabtársa hangját, amint Gyr verseit mondja, Gyrét, a rab költőét,
a bukaresti egyetem egykori docenséét. (Südostdeutsche Vierteljahresblátter 1994., 4. sz.:
ugyanebben a lapszámban olvastam elismerő ismertetést Nádas Péter Az égi és a földi
szerelemről című könyve német kiadásáról, egy cikket Semmelweis Ignácról, egy beszélgetést az 1918-ban Pozsonyban született Alfréd Marnauval, aki Ady Endréről úgy
emlékezik meg, mint Közép-Európa egyik legnagyobb költőjéről, de a beszélgetés során szóba hozza Pilinszky líráját is, majd egy beszámolót az ukrán-német kulturális
kapcsolatokról...) Máris ott vagyok régiónk problémáinál, Faludyról szólva is régiónk
irodalmainak összehasonlító vizsgálata merül föl igényként. Amiről úgy véltem, magyar specifikum, ezek szerint a román irodalomból is visszaköszön.
Annyi tetszik egyelőre számomra bizonyosnak, hogy a lágerirodalom, a börtönköltészet (jóllehet, messze nem előzmény nélküli, kiváltképpen nem az orosz irodalomban) szinte műfajjá nőtte ki magát, nem pusztán a tematika miatt alkothatja irodalmi
művek együtt tárgyalható csoportját, talán még csak nem is dokumentumjellege okán,
hanem alkotás-befogadás-terjedés sajátossága miatt. A szóbeliség ismét funkcionálni
kezd, s talán még arra is fölfigyelhetünk, hogy (Faludynál és Gyrnél) az irodalmi-kulturális utalások rendszere nem csak emlékidézés, hanem számukra élő, a valóságosnál
igazabb valóság; a tapasztalati valóság tagadása, a börtön realitásával szemben az élhető
élet szavakkal megvalósítható, létrehozható ábrándja, amelyben mindenkinek helye
van, aki (azáltal, hogy megtanulja, megőrzi, tovább mondja) részese ennek a szóbeli
megfogalmazással még le nem záruló alkotási folyamatnak. Hiszen a közös hagyományhoz kapcsol a költő, a vers, amely itt élet. Innen pátosza, amellyel különbözik
a lágerrealitás költőietlenségétől, lélekgyilkos monotóniájától. így válik a nagyapa meséje a lágerélet esetlegességeivel szembeállítható (irodalmi) létté, tehát verssé, ekként
idéződik föl Vámbéry Rusztem alakja, és általa a francia felvilágosodás hagyománya,
a Recski est című költeményben meg azok a symposionok kelnek életre, amelyek a Pokolbéli víg napjaimból ismerősek, csakhogy az önéletrajzi epizód itt művelődéstörténeti
ihletésű látomássá tágul, a valóságban szélsőséges és különleges léthelyzet alapvetőegzisztenciális kérdések versbe foglalását teszi lehetővé. Az örök oppozíciók, a szellemi
és az anyagi (testi) vitája, a hagyományok jelenvalóságában kaphatnak új alakot:
A szellem megmozdítja a testet:
Európa hány ezer év óta keresi
e titkot![...]
Eldobtam minden terhet,
s nehezebb lettem. Milyen reális és tömör
az immateriális!a világ transzcendensebb,
semhogy képzeltem volna.
Máskor saját költészetére emlékeztet egy-egy sorral vagy jelzővel. Ha első emigrációjában „Kosztolányiádá"-nak minősíti egy rímjátékos versikéjét, Esti Kornél rímeire

56

tiszatáj

emlékeztetve, 1950 egy fájdalmas napján maga fabrikál „kínrímek"-et, a verés és a 24
órát tartó falhoz állíttatás keserveit enyhítendő. S egyben eljátszik a verscím kettős jelentésével; a Kosztolányinál is műfajjá váló, a leginkább az epigrammához hasonlítható
rövid vers megnevezése a kín óráinak rímét is jelöli. Az a fajta játék válik itt irodalommá, amely a nyelvvé alakulásban megvalósuló szabadság révén kínál jelentéstöbbletet
a látszólag igénytelen bökverseknek. A nyolc háromsoros a történés alkalmiságától jut
el addig, hogy a megfogalmazás diadalának lehetőségével kecsegtessen. Egyrészt oly
módon, hogy a realitást humorban oldja föl, másrészt létrejöttével a nyelvben rejlő
szubverzivitásnak képes hangot adni. íme, három darab:
Szibéria!
Jajgathatok, mire megyek*
Visz Béria. [...]
Jaj nekem!
Felakasztanak, tarkón lőnek.
Jaj nekem!
Ha pedig
szabadulnék, megírom őket.
Jaj nekik!
Jóllehet, a kis ciklus az alkotás fenyegető esélyének leírásával fejeződik be, valójában a megjelenés ténye, a közlés zárja le a befogadás előtti utolsó, nem akármilyen jelentőséggel rendelkező állomást, így a nyelv, a vers, a költészet hatalmának dokumentumává-ervévé emelkedhet a kínrímsorozat.
A Zsuzsának - a tömlőéből című versben az egyik villoniáda frázisa tér vissza
(„mint széttépett, langyos barack, úgy ömlött / szájamba szája" ... „és közben, ízes barackmagként, számban / édes nevedet forgatom..."), csakhogy az elbeszélés itt megnevezéssé válik, emlékezéssé, amely a maga rendje és törvénye szerint sorolja át az egykor voltak mozaikdarabjait, így a korábbi versek kifejezéseit is. Persze, nem kizárólag
a sajátjait. „Csak most látom, hogy milyen óriás vagy": itt József Attila Marnája köszön
vissza, Dante Poklából való a mottó, amely aztán a versben értelmeződik: „Mit Dante
szólt a vesztett boldogságról: / úgy, mint mi, más nem érti azt talán..." A versegész
azonban az ókorból származó, Petrarca, Ronsard és Shakespeare közvetítésével Baudelaire-ig eljutó témának parafrázisát adja: a költő szerelmét megőrzi a vers, a versbe foglalt érzés ellenáll az időnek. Itt ki lehetne térni a börtön- és lágerversek időszemléletére,
miként lesz (Faludynál is, a vers születésének pontos keltezése ellenére) irreálissá,
szinte képzeletbelivé az idő: miként másolódhat egymásra múlt és jelen. Az irodalmi
alkotásnak a szóbeliségbe való visszalépése mindenesetre más időbeli koordinátákat
rajzol a költemény köré. Annál is inkább, minthogy nem a költő az egyetlen letéteményese a versnek, a rabtársak megtanulják, terjesztik, megőrzik, majd egyes esetekben
lehetővé teszik a megjelentetést (mint erről korábban szóltam). Szerelem-vers-időbeliség-halhatatlanság ezért Faludynál a neki üzenő hagyományhoz képest deformálva jelenik meg, összekapcsolódva egy másik költői motívummal, amely Propertiustól tart
Petőfi Sándor felé, a síron túli hűség érzelmes fordulatai, a Szeptember végén gondolatai
kelnek új életre. A versben ez a két motívum találkozik, és mintegy mitológiai távlatba
helyezi a költő-Orpheus megidézése, amely itt önarcképi stilizálás formájában illeszkedik a versbe, de amely az /n/erno-utalással együtt a pokoljárás régi történetét is beemeli
a költeménybe. Múlt-jelen-jövő (mint minden pokoljárásban) elveszíti határozott

1995. szeptember

57

körvonalait, az emlékezés, a jövendölés veszi át az időszámítás szerepét, így tűnik át az
Idő a költői-versbeli időszámításba, amelynek egyetlen bizonyos tényezője a vers megszerkesztettsége, illetőleg a látomások egymásutánja, az asszociációk sora. Ez utóbbi
viszont rejtett, talán önkéntelen idézeteket köt össze, rendez át a kronológiára immár
mit sem adó új renddé. Ekképpen találkozhat a költészet évszázadainak gondolat- és
képkincse a kiváltképpen személyessel. Innen nincsen messze a Faludyról írók tétele
ennek a költészetnek vélt vagy valóságos XIX. századiságáról, amelyhez a legfőbb érvet
a retorizáltságnak igen magas foka szállíthatja. Annál is inkább, mivel az összegző jellegű, a motívumokat összefogó befejező szakaszba beleérthetjük Vörösmarty Mihály
ódájának, a Liszt Ferenchez című versnek nem pusztán egy fordulatát, nemcsak a szavakkal és mondatfűzéssel érzékeltetett zeneiségnek hasonló jellegét, hanem azt a fajta
crescendora épített szerkesztési módot is, amely emelkedő tendenciát, széles ívű kibontakozást biztosít a versnek, a hangulati és a hangerősséget illető hullámzás, a harmónia és a diszharmónia harca elcsitul, feloldódik az egyenletesen erősödő hangvétel
révén, a vers poénig, a hatalmasan kizengő akkordokig jut el, és a lehető legmagasabb
ponton lel megnyugvást. Ekkor történhet meg a kiegyenlítődés. Ez a fajta, akár Victor
Hugó számos alkotására is emlékeztető versalkotás a romantikára utalhat vissza, még
akkor is, ha az élethelyzet hitelesíti. De vajon nem a börtönversek egy sajátságára ismerünk rá, mikor a külső körülmények és a versben létrehozott harmónia ellentétét
állapítjuk meg; mikor a létből kitaszítottak önvédelmi reflexében jelöljük meg a börtönversek szerzőinek ama gesztusát, hogy a nyelv segítségével pereljék vissza a tiszta formákat - a maguk és környezetük („társszerzőik") számára? A mondottak ellenőrzésére
másolom ide az említett zárószakaszt:
Szerelmünk győz - éneklem hát, a költő,
holt kedves, bús rab, mindig hű rokon
későnászunkra édes hegedőnek
vagy orgonának túl a sírokon.
Nehéz terep! Külön vagy együtt hullunk?
E szakadékos esztendők fölött,
melyet nyílként magamnál messzebb küldök,
csak ez a vers, e vers legyen örök!
Száz év és úgyse fáj, hogy dús gyönyörrel
vagy rút görönggyelfizete tusa, de az idő visszhangos folyosóin
örök szerelmünk verse szól, Zsuzsa.
Mielőtt az a vád érne, hogy leszűkítem Faludy György költői pályáját börtönverseire (egyébként börtönversei 1989-ben külön kötetben is megjelentek, és ez bármennyire volt is közönségigény kielégítése, a pályának egy elkülöníthető részét hangsúlyozta), annyit kell leírnom: éppen Faludy kalandos élete sugallhatja, hogy életének
fordulói szerint korszakoljuk költői termését. S bár a börtönlíra jó darabig az érdeklődés középpontjában állt, nem kisebb visszhangot kaptak később az emigrációban
született versek, amelyek tematikájukban, hangvételükben igencsak eltértek a börtönlírától. A közös: kiszakadás az irodalmi anyanyelvi közösségből - meg az abszurditás
kísértése. Olyan értelemben, hogy várható kritikai visszhang nélkül, a kényszerűen
elhagyott haza irodalmi mechanizmusától távol, ugyanakkor a befogadó ország(ok)
irodalmi mechanizmusához sem közel kerülve kellene folytatni, ami abbamaradt. Vagy

58

tiszatáj

az elnyert szabadságban újrakezdeni. Ezt meggondolva az emigrációs irodalom előtt
többnyire két lehetőség nyílhatott: vagy az író által makacsul őrzött hazai-anyawye/fi
hagyományok szellemében végzi munkáját (jól ismerjük Márai szorongását: tud-e még
magyarul, megért-e minden olvasott szót? - de Faludyét is, aki az Őszi harmat után
című verseskötetéhez mellékelt jegyzetében árulja el: az anyanyelvi közösségből kihullva, úgy őrizte magyar nyelvét, hogy nem fukarkodott meríteni a nyelvtörténetből,
a régiségből, az egykori olvasmányokból szavakat, fordulatokat vett, illesztette verseibe).
A másik lehetőség az alkotói szabadság végtelen kiélése, kísérletezés a nyelvvel, hiszen
ha már el kellett a poétának hagynia szülőföldjét, akkor új hazájában maga teremti meg
megszólalása konvencióktól mentes nyelvét, amely nem lehet sem az odahagyott irodalom éppen aktuális kánonja szerint törvénybe iktatott, sem új hazájának „hivatalos"
nyelve, amelyen bizonyára meg tud írni, meg fog tudni írni egy levelet, meg tud tartani
(akár szabadon) egy előadást, de csak hosszú, fáradságos tanulással képes elsajátítani
(és akkor is, ki tudja, miféle „vég"-eredménnyel) azt a fajta nyelvi gondolkodást, amelyből számon tartani érdemes irodalom sarjadhat. Nem marad más hátra, mint újra felés megtalálni a nyelvet.
Faludy első emigrációjának évtizedében nemigen volt mitől elfordulnia. Az avantgárdnak sosem volt híve, akkor tartozott József Attila társaságához, amikor József
Attila a szonetthez, a villoni balladaformához, a Kalevalához tért meg; s ha a magyar műfordítás ugyan állandó érintkezésben maradt is a világlírával, inkább az új klasszicizmus
teoretikusainak álláspontja erősödött. Faludy György tehát nyugodtan folytathatta,
amit elkezdett, az ő külön állása átköltéseiveí, villoniádáival, a Koldusopera songjainak
hangvételét és a magyar „sanszon"-örökséget továbbgondoló verseivel beiktatódott,
még ha viták árán is, a magyar irodalomba. Sem „klasszicizálásra" nem volt szüksége,
sem pedig valamiféle hivatalos irányzattal szembeszegülő költészetfelfogás kinyilvánítására, hiszen lírájával Faludy már ekkor népszerű költőnek számított, villoniádája kimondottan sikeres vállalkozásnak bizonyult. Abban a hitben távozhatott, hogy jó
úton jár. Első emigrációjában módja sem igen volt arra, hogy valamely kísérletező költői csoporthoz csatlakozzék, vagy effélétől tanuljon, hiszen 1939 és 1945 között a történelem jóval nagyobb részt igényelt magának az irodalomban, mint más időkben.
A második emigráció közéleti költészetében visszatért az a pamfletszerű líra, amely
Faludyt idehaza ismét, most más okból, kedveltté tette; s mint ez egyik szonettjéből
kitetszik, a magyar emigráns irodalomban is helyet kérő és kapó „neoavantgárd" törekvések inkább taszították, mint vonzották. Az elveszített otthont pótolni nem képes
nyugati-amerikai életforma pedig számára - Hamvas Béla szavával élve - a létrontódás
bizonyítéka. Csakhogy Faludy élménye mintha az 1930-as esztendők rádöbbenéseiből
táplálkozna. S ha „romantikus antikapitalizmus"-ról nem szólhatunk is, civilizáció- és
technikaellenessége csupán megerősítése mindannak, amit például Márai Sándor már
jóval korábban fölismert. Annak a humanizmusnak szonettbe foglalója lesz Faludy,
amely Spenglerre hivatkozott valaha, hogy az 1930-as évek diktatúrái ellen fordulva
a második világháború után kialakult és szentesült rendet is elutasítsa. Verspéldáink
jelzik az elutasítás hivatkozási anyagát, illetőleg az elutasítás tárgyát:
Ott egy román ív fenn a dombon.
Beléd hasít, oly néma-szép.
Új bérkaszárnya vasbetonból.
Mondják, jobb nekik. Egy fenét.
(Vasúton Spanyolországban, 1974.)

1995. szeptember

59

Itt nincs könyvtár, kultúra, - ez nem város
s nem is falu. A plasztikkal fedett
bejáróban porlepte művirágok
reprezentálják a természetet.
(Toronto, 1982.)

A technokratát csak a pénz
érdekli: ez a jelleme.
Mindent legyárt, amit lehet
és semmit, amit kellene.
(Noteszlapok)

Az epigrammának nevezhető versikék mutatják, hogy Faludy költői versbeszéde
sem maradt egészen változatlan. A börtönversek retorikáját nem egyszer felváltja az
élőbeszéd közvetlenségét imitáló előadás, a dallamosságot enyhítendő feltűnő az asszonáncok térhódítása. A szerelmes szonettekben érzékelhető a leginkább annak a modornak továbbélése, amely a börtönversekben kapta meg igazán formáját. A szonettekben
és másutt is számottevő helyet foglal el az emlékezés, önéletrajzi részletek tágulnak egy
valaha volt (irodalmi) világ emlékezetévé, világirodalmi és történeti események válnak
a jelen-értelmezés verses eszközévé. Faludy verseiben, prózai írásaiban egyre több szó
esik az 1930-as évekről, irodalmi eszmélkedése kezdeteiről. Csakhogy nagyon kevéssé
ó maga, még kevésbé költészete a (fő)szereplője ennek a lírai emlékezéssornak. A visszatekintő a háttérből figyel, „jegyzetel", a megörökítendő szerző teljes életművének
ismerőjeként, aki a megörökített pillanatban nemcsak költői portrét sűrít, hanem bekövetkezendő és bekövetkezett történelmet is. Mert Faludy történelmi példázatokat ír
versbe, nem ismeretterjesztő lírai futamokat, hanem múltlátomásait, amelyeket az olykor kilátástalannak tetsző jelen hív elő. Dokumentumértéke minden bizonnyal magyar
irodalmi tárgyú verseinek van, történelmi verses visszapillantásai egyben utalások az
1930-as években született költeményeire. Következő példám egyben a 200 szonett című
gyűjtemény (1990.) egyik legérdekesebb darabja. Nemcsak tárgya miatt érdemel figyelmet, hanem a szonettforma újabb változatain töprengő költőt is bemutatja. Ezúttal
a rímeket hagyja el, másutt a kvartettek és a tercettek sorrendjét cseréli föl, megint más
alkalommal a versszakok sorszámát növeli meg: s minthogy kétszáz szonettből áll
a ciklus, feltehetőleg a versek szabályos egymásutánjából áradó unalmat akarja elkerülni ezzel a változatossággal. A zárójeles című szonett (Emlékezés Karinthy Frigyes temetésére 1988-ból) dísztelenségével válik ki, meg azzal, hogy Karinthy-utalásai az életmű
néhány fontos pontjához kötik a verset, majd ezen keresztül múlt és jelen párbeszédét
segítik elő. A vers elkészítésére Karinthy halálának ötvenedik évfordulója adott alkalmat, meg Faludy budapesti látogatása. Az 1988-as évszám ismeretében a Márai-idézet
jelentősége megnő. (Egyébként a Márai-oeuvre ismeretében hitelesnek minősíthető
Márainak a versben idézett megjegyzése.) Míg a Faludy-versek többségében a költő
alig-alig enged teret az olvasói képzeletnek, itt látványosan nyitja föl a többféle értelmezés lehetőségét. Nemcsak az ötven esztendőt köti össze egy irodalmi esemény felidézése, hanem az ismétlődés révén a múltra rétegződő jelen a jelentések sokféleségével
hoz zavarba. A múltban történtek és elhangzottak akár jelenkoriak is lehetnének, a jelenből értelmeződik a múlt, a múltat csak a jelenben állva lehet látni:

60

tiszatáj

Fejbőre oly fehér volt, mint holdas erdőföldje.
Mikor először láttam, egy házba csengetett be:
a kapu előtt állt oly ügyefogyott magányban
mint akit ejtőernyőn engedtek le az űrből.
A kávéházi asztal volt elvarázsolt kertje
hol koponyája körül utaztatott bennünket.
Mi mindent nem mondott el! A koszorúk alól tán
még visszafelesel a számos búcsúztatóra.
Vérgőzös szelek járnak Őt eszik meg a férgek,
s nem néki kell megenni a férget mint nekünk.
„Legjobbkor, Frici", hallom. Követjük a koporsót.
Aztán lerövidítjük utunkat a sírok közt.
Előttünk és oldalvást és átlósan keresztek
„A rendszert elhibáztáksuttogja Márai.
A lényegtelen elemekből összeállt szonett lemond a Faludy-verszenéről, a prózai
mondatok beiktatása a költeménybe szintén a „dallam" ellen hat, nem is szólva a jambusok megdöccentéséről, a harmadik sorban a cezúra elleni „vétség"-ről. Vissza kellene
tehát vonnom, amit följebb állítottam? Hogy tudniillik a hagyományos költőiséggel
szemben a költőietlenségre törekedik a mai költészetnek egy jól látható iránya, s ez,
íme, még a Faludy-lírában is felbukkanna? Néhány külsődleges (és látszólagos) hasonlóság mintha nem tenné fölöslegessé e kérdést. Faludy valóban „eszközként" él a dísztelenséggel (olykor!), ám még itt sem mond le teljesen sem a stilizálásról, sem az erőteljes
megszerkesztettségről. Az indítás meglepő hasonlata, majd a kihagyásos emlékképek,
amelyek sorrendisége már a szerkesztés költői önkénye szerint alakul, majd a kellő
helyen felhangzó utalások Karinthy-művekre (illetőleg a Karinthy-magatartás felmutatása) a hagyomány értelmezését segítik, a versben olvasható nevek (kiváltképpen a becéző alakváltozat) sem vonhatók be az újabb költészetnek a vers „költőiségé"-től elidegenítő eljárásába. Ismételten írom le: a hangsúlyozottan „poétikus" megoldásokon,
a XIX. századiságnak minősülő retorizáltságon kívül Faludynak számos egyéb eszköz
áll a rendelkezésére ahhoz, hogy saját költészetelképzelésén még belül maradva létrehozza mindazokat a változatokat, amelyek távolról különféle irányzatok elképzeléseire
emlékeztetnek ugyan, valójában egy variációs technika következetes alkalmazásának
köszönhetik létüket. Hogy a fordítás és az adaptáció, az (irodalmi) múlt imitálása hozzásegítette költőnket ehhez a technikához, illetőleg mesterségbeli tudáshoz, számomra
aligha kétséges. Összegyűjtött versei 1980-as kiadását nyitom ki: a Michelangelo utolsó
imája sokat köszönhet Conrad Ferdinánd Meyernek, a Koldusdal ugyan csak címében
és „tárgyában" emlékeztet a Koldusoperára (Dreigroschenoper), de már a következő,
a Ballada F. Gy. egyetlen szerelméről aligha képzelhető el Brecht „ihletése" nélkül, Polly
Peachum songjának emléke ott rejtőzik a versben. A júdeai helytartó Anatole Francé
egy novellájának versbe átköltése, A pompeji strázsán című kötet tanúsága szerint a Rig
véda, a német zsoldosdal, Aretino, a kínai költészet adja Faludy számára a háttéranyagot, ezt értelmezve, átírva, korszerűsítve próbálgatja költői hangját, alakítja ki költői magatartását, illeszti ezt a fajta lírát a harmincas esztendők magyar irodalmába.
Ez az előzménye villoniádáinak. Hogy mennyire nem Villon átköltésére vállalkozott,

1995. szeptember

61

utóbb több ízben elmondta, leírta. Hogy mi a szerepe a Koldusoperának, arról viszont
nemigen nyilatkozott. El lehetne intézni ezt a kérdést néhány szöveg-egybevetéssel.
Ilyenekkel:
és kurvák, akik mellüket mutatják,
hogy a polgárok kedvet kapjanak...
Die Mädchen, die die Brüste zeigen
Um leichter Männer zu erwischen...
Csakhogy éppen a lényegi problémát kerülnénk meg ezzel. Igaz, Brecht idézett
művében több olyan szöveget talált Faludy, amelyet hasznosítani tudott, de kölcsönzött máshonnan is, például a Hamletből, a híres monológ egyik passzusa emígy hangzik Faludynál:
s hogy indult végül álmos és kanyargó
vizekre, honnan nincsen visszaút.
Bármily sok helyről szedte is össze Faludy villoniádáinak anyagát (Moliére-rel
szólva: onnan vette, ahol találta őket), ez a fajta álcás játék, a szövegkölcsönzésnek ez
a módja egyáltalában nem mondható ritkának sem a világirodalomban általában, sem
az 1930-as esztendők irodalmában különösen. Ezen a helyen az általam már másutt idézett példára utalok. Az 1920-as évek cseh avantgárdjának vezető költője, Vítézslav
Nezval az 1930-as években Robert David diák maszkjában és jelmezében írt villoni
formájú balladákat, némely darab a Korunk című folyóiratban meg is jelent magyarul.
Maga Faludy sem lett hűtlen a „módszeré"-hez. Levelek az utókorhoz című verseskötetében huszonegy „Li Ho-versre" lelünk, ugyanott ezt megelőzőleg „Majakovszkij
utolsó versé"-re, ennek előtte bukkanunk rá „Georgiosz bizánci követ levelé"-re stb.
Ide idézem Test és lélek című műfordítás-gyűjteménye bevezetőjének egy mondatát,
amely az első kötetek említett kezdeményeit és villoniádáit is segít értelmezni:
„Öt-hat esetben ugyanannak a költőnek két, néha három, tematikailag azonos
versét összeolvasztottam, többnyire angol vagy francia fordítók mintájára."
Csak annyit módosítanék Faludy műhelyvallomásán, hogy fordításaiba, átköltéseibe, még eredetinek hirdetett verseibe sem csupán különféle költészeti anyagok vegyültek el, hanem más, nem mindig kulturális, olykor mentalitástörténeti jellegű adalékok is beszivároghattak (mint egy Heine-átköltésben a „menzúra"), máskor életrajzi
legendák (mint egy másik Heine-átköltésbe a német poéta utolsó mondataként ismert
bon mot: Isten megbocsát, mert az a mestersége). A villoniádák esetében aligha tekinthetünk el attól, hogy a Haláltánc-ballada belép e téma képzőművészeti (Holbein) és
irodalmi feldolgozásainak sorába, hogy a Testamentum tartalmazza a Villon-kutatás jó
néhány eredményét, hogy a Ballada a kalózok szeretőjéről először mégis csak Kocsma
Jenny songja volt a Koldusoperában, innen került át a Háromgarasos regénybe, amelyet
Faludy György is lefordított (jóllehet, az 1957-ben napvilágot látott fordítás belső címlapján nem szerepel a fordító neve, csupán a legutolsó oldalon, alul...), hogy váratlan
helyeken tűnik föl ismét egy Brechttől merített ötlet (persze, átírva: „Verjétek nehéz
vasbunkókkal / rántottává a képüket - All denen schlage man die Fressen / Mit schweren Eisenhämmern ein...").
Még inkább jelzi a Koldusopera songjai és Faludy villoniádái közötti kapcsolatot
a Háromgarasos regény versbetéteinek többé-kevésbé értelmileg-formailag hív fordítása,
amelyekben azért visszaköszönnek a villoniádák megoldásai. A „történet" egésze azonban akképpen bontakoztatható ki, hogy Brecht songjaiban jól fölismerhetők az emlí-

62

tiszatáj

tett Ammer Villon-fordításainak sorai, s az ekképp dallamhoz igazodott, a brechti
típusú színházban nem lírai funkcióban előkerülő, hanem olykor tanító jellegű-értelmező, máskor állapotjelző-ironikus versek áriák, chansonok, kabarédalok paródiájaként módosítják a líráról alkotott elképzelést. Egyként adják a lentebb és a fentebb
stílbe tartozó lírai műfajok paródiáját, illetőleg a szerelmi duettekét éppen úgy, mint az
opera- vagy operettfinálékét, ugyanakkor csak távolról emlékeztetnek a villoni típusú
balladákra (még akkor is, ha az egyik-másik címben ott feszít a ballada megjelölés!).
A színműben elhangzó songokat más kontextusban leljük a regényváltozatban: a fejezetek élén, mintegy mottóként bevezetői és összegzései egy cselekménydarabnak, nem
önálló versek, hanem éppen úgy az elidegenítő effektus tényezői, mint a Koldusoperában.. Csakhogy ott a drámai kifejlést akadályozzák, tolják a művet az epika felé (hiszen
többnyire apró életepizódot beszélnek el), itt verses jellegükkel, visszautalásukkal az
eredeti kontextusra a parodizált lírai elemet képviselik az epikai miliőben. Faludy
György villoniádái és regényfordítása egyfelől közvetítik a brechti vers-songalkotási
módszert, másfelől azonban új műfajt konstituálnak. Méghozzá akképpen, hogy egy
magyar hagyományt folytatnak, részben tematizálják, részben vitatják létjogosultságát,
és bár az átköltés külső jellegzetességei hangsúlyozódnak (a Villon-kötet címlapján,
utószavában), mégis beilleszkednek a magyar irodalomnak egy kevéssé méltatott, a kabarék, a kávéházak, a chansonestek szintén kevésbé előkelőnek minősített műfajainak
rendjébe. Ha hevenyészett listát állítunk össze a XX. századi, „énekelt magyar vers"
igényesebb „könnyű műfajának" terméséből, meglepő névsorra bukkanunk. Nem
mindegyik vers készült kávéházi vagy kabaréhasználatra, több megzenésítője révén
lelte meg az utat a pódiumok közönségéhez. Mégis, Reinitz Bélától Buday Dénesig,
Szirmai Alberttől Hetényi Heidelberg Albertig a XX. századi magyar költők megzenésített versei mintegy városi folklórrá, sokak által hallgatott, ismert verssé lettek, olyan
művekké, amelyek a nevesebb sanszonettek, dizőzök tolmácsolásában viszonylag széles
közönséghez jutottak el: Ady Endrétől A Zozo levele, Babits Mihálytól a Gáláns ünnepség, Karinthy Frigyes, Szép Ernő, Juhász Gyula nem egy költeménye, hogy csak a legnevesebb poétákat említsem, külön kellene szólnom Ernőd Tamásról, a holnaposok elfelejtett költőjéről, akinek megzenésített dalait még az 1950-es esztendőkben is szívesen
tűzte műsorára előadóestjén egy-egy művész. Faludy György megzenésített villoniádái
is fel-feltűntek az 1930-as esztendők végén a följebb fölsorolt énekek között, jóllehet,
hangvételük érdesebb, a forrásra inkább visszautaló volt, nem finom célzás, hanem
olykor igencsak vaskos szókimondás ötvöződött plebejus indulatokkal. A Villonkötetben közölt versek látszólagos egyszerűsége, „közérthetősége" mellett a song- és
a chanson-hagyomány közvetítése bizonyult igazán sikeresnek; úgy volt képes megszólaltatni a Koldusopera szatirizáló, parodisztikus hangvételét, hogy az a magyar kabarékban honos dalok érzelmességével párosult, így könnyen befogadhatóvá vált.
Az a fajta líraiság, amelyet a villoniádák képviseltek, lényedében hiányzott a magyar irodalomból, illetőleg ebbe az irányba csupán néhány, maganos kísérlet mutatott. Talán
József Attilának a villoni balladaformában szerzett két verse: Bérmunkás-ballada (Népszava, 1934.) meg A tőkések hasznáról (Korunk, 1933.) jelzi, hogy régi formákba nem
egyszerűen új téma illeszthető, hanem egy időszerű, politikai jellegű célzat éppen az
ok-okozati összefüggéseket hangsúlyozó, az „esztétikai normá"-t sértő hangvétellel meglepő hatást eredményezhet.
l
Faludy egészen korán alakította ki, A pompeji strázsán című kötetben talán még
a didakszist sem mellőző módon, ezt a fajta versalakzatot; a balladai jelleget az élethelyzetek leírása mellett az elbeszélések igényelte kronológiai szempont biztosítja, amely

1995. szeptember

63

egyszerre igényli az időbeliséget és ennek az időbeliségnek a megszakítottságát, tudniillik azt, hogy az élethelyzetek sora úgy jelzése az életútnak, hogy annak epizódjai,
mozaikjai válnak a vers által ismeretessé: biográfia tehát, ám akképpen, amint a rész képviselheti az egészet. Ezt a módszert sikerül a villoniádákban megvalósítani, akár a kalózok szeretőjéről szóló (brechti) songot, akár az önéletrajzinak feltüntetett, életfelfogást
és egy költészet forrásvidékét és érvényességi körét reprezentáló Testamentumot tekintjük. Következő példánk annak tanúságtételéül szolgál, hogy ezt a villoniádákban kikísérletezett, balladás-songos-chansonos előadásmódot miként menti át Faludy György
az 1950-es évekre, a Háromgarasos regény egyik verses mottójában, amely korántsem
szolgai fordítás, lényeges pontokon minősülhet átköltésként.
Kéz-kézben mennek át az életen,
Nem jut nekik bankó, se kincs,
Nincs asztaluk, se asztaguk,
Számukra szőlő nem terem
Es gyermekük a nevenincs.
De ha szél zúg a prérin át,
Vadfüttyű énekes,
Zúghat; nem hagyja el urát
Sohasem Hanna Cash.
A háta hajlott, mondta a tejeslány,
A sheriff: hogy rossz útra tért.
De Hanna Cash szólt: Na és aztán?
O az én uram itt a pusztán.
S vele maradt. Ezért.
S ha meggörbedi, ha nem keres
Pénzt és ha megveri:
Kitart uránál Hanna Cash,
Azért, mert szereti.
Egy aggályosabb elemzés nyilván kibogarászhatja az eredeti szövegtől való eltéréseket, az egyik helyen a „félrefordítást" (És sem vadjuk, sem haluk nem volt, sem gyermekeiknek nevük; Erdődy János fordításában: „Azt ették csak, mit a sors keze ád, /
Nem volt neve sem gyermeküknek..."). Ami számomra lényegesnek tetszik, hogy
Faludy hangján töretlenül szól az 1920-30-as esztendők „balladája", az „apacsromantika" (Ha megversz is, imádlak én...) ironikus felfogásából meg a szabályokhoz igazodó
verselésből összeszőtt dal, amelynek együgyű története, primitív „igazsága" a minimálisra szorítja le a hagyományosan értett költőiséget, leegyszerűsített pátosza pedig
a slágerparódiaként ható zenét igényli (miként a Koldusopera szerelmi kettőse az operettek keringő formájú szerelmi duettjének persziflázsa). Még világosabb és beszédesebb, ha Faludy György és Vas István Brecht-fordításának egy szakaszát vetjük egybe,
feltehetőleg érzékelhetővé válik a többnyire pontosan, ám kissé keresetten fordító Vas
István és a lentebb stíl stilizációs lehetőségeivel szabadon élő Faludy fordítói attitűdjének különbsége.
Vas Istvánnál ekképp szólal meg Die Seeráuber Jenny:
Urak, itt van Jenny, és mossa a poharakat
S kész a cselédjük lenni.

64

tiszatáj

S minden pennyt alázatos köszönettel elfogadok,
S önök látnak engem rongyban meg a rongyos fogadót,
S önök nem tudják, hogy mit tud Jenny.
Ám eljön egy este, mikor majd zúgnak a parton,
S kérdik majd: Miért ez a lárma, mondd?
S aki dézsa mellett mosolyogni lát majd,
Mind így szól: Mit nevet ez a rongy?
S egy hajó, nyolcvitorlás,
Es rajta ötven ágyú
A part előtt áll...
Faludy György a Háromgarasos regény bői fordítja le A konyhalány
közel két évtizeddel a villoniáda után:

vágyálmait,

Uraim, pillanatnyilag edényt mosogatok,
S megágyazok, ha kell, minden vendégnek,
S míg pennyt dobnak énnekem és zsebrevágom tétován,
Végignéznek rongyaimon s e rongyos garniszállódén,
De nem gyanítják, hogy kivel beszélnek,
De nem gyanítják, hogy kivel beszélnek.
Es egyszer este majd zajongnak lenn a parton,
Es megkérdik, hogy mit ordítanak?
Es megkérdik, míg teknőm mellett látnak:
Mit röhög ez, amikor mosogat?
S egy nyolcágyús hajó
Tizenhét vitorlával
Megáll a part alatt...
Benyomásom szerint Faludy visszatalált harmincas éveihez, Vas István egy tőle
idegen modort próbált meg, és bár fordítása eredetileg színházi előadásra készült (az ő
tolmácsolásában adták elő a Koldusoperát 1945-ben), Faludy (nemcsak szókimondóbb,
hanem) inkább igazodik Kurt Weill zenéjéhez (is). Vas magyarázkodóbb, Faludy kevésbé tagolja a szöveget, s a songok természetének megfelelően nem tulajdonít különösebb jelentőséget a rímnek, inkább az egyes szám első személyű elbeszélő szavakkal érzékeltetett viselkedési formáját teszi szemléletessé. Vas határozottabb megjelölésekkel
él (itt van Jenny, önök nem tudják), Faludy tolmácsolása nem oly keresett, a regénybeli vers címéhez igazodva, a konyhalány vágyálmait jeleníti meg. Ugyanakkor Vas
számára jó leckének bizonyult ez a fordítás, amelyet igazán az Egy szerelem három éjszakája című musical dalszövegeiben fog kamatoztatni.
Egy másik példa arra utalhat, miként kapcsolódik Faludy (akarva-akaratlanul?)
a magyar műfordítás századaihoz. Világirodalmi körképe, a Test és lélek (1988.) nemcsak
az időnként kárhoztatott irodalmi eurocentrizmussal szakít, és a japán, a kínai, az arab,
a perzsa stb. költészetet is igyekszik felmutatni, hanem (bár néhol engedve a konvencióknak) a maga világirodalom-elképzelését is népszerűsíti. Ez nem mindenben felel
meg a közkeletű világirodalom-történetek értékfelfogásának; az eltérés nemcsak a másmás hangsúlyokban, a válogatás mennyiségi tényezőiben lelhető föl, hanem abban is,
ahogy a különböző korok és világrészek költői Faludy tolmácsolásában egymáshoz
közelítenek, hol vitatkozva, hol folytatva a magyar fordítói hagyományt. Elsősorban
a Nyugat „szép hűtlenei"-nek örökségéről van szó, Baudelaire romantikus áthangszerelé-

1995. szeptember

65

séről vagy szecessziós elemek belopakodásáról az eredetiben kevéssé szecessziós műalkotásba. Villon- és Heine-átköltései itt is helyet kapnak (míg például Byronnak harminchatodik születésnapjára készült költeménye nem); s a szöveg- és verselési hűség
tekintetében Faludy a szöveg átalakíthatóságának, olvashatóságának álláspontján áll,
kortársainak tekinti az antikokat éppen úgy, mint Shakespeare szonettjeit. Ez a fajta
„modernizálás" főleg a frazeológiában érhető tetten, és így ezen a téren is villoniádáihoz utalja vissza kötete olvasóját, az ott kikísérletezett módszer kísért ebben a kötetben (is). Példánk akár irodalomtörténeti érdekességűnek is nevezhető, és mindenképpen hagyomány és újragondolás lehetséges formájának kérdését veti föl.
A történet kezdete: 1817, ekkor lapozott bele Kazinczy Ferenc a Sammler című lapba, ahol egy disztichonos „arabs gnómá"-ra bukkant. Kazinczy alkalmat látott benne
a magyar nyelv tömörségének felmérésére - meg egy költői versenyre, amelynek résztvevői rajta kívül a Homérosz-fordító Vályi Nagy Ferenc és Dessewffy József voltak.
Az „iliászi"-pört kiváltó Vályi Nagy a magyaron kívül latinra és görögre fordította
a kétsorost, Dessewffy is, Kazinczy is különböző versformákkal kísérletezett. íme,
Kazinczy Ferenc két megoldása:
'

Sírtál, midőn lettél; azok nevettenek;
El), hogy vígan halhass, ők keseregjenek.
Sírva lettél: vigadtanak;
Halj meg vígan: busúljanak. (!)

Kazinczy Ferenc a Tudományos Gyűjtemény 1818-as évfolyamában adta ki a fordításokat. Faludy György fordításkötetéből megtudhatjuk, hogy a szerző Abul-Madzs
Madzsúd Szanái, minden bizonnyal a XII. században élt, s a versike címe (Faludynál):
Jótanács. A fordítás pedig ekképpen szól:
Abban a percben, mikor megszülettél,
te sírtál és szüleid mosolyogtak.
Elj úgy, hogy mikor távoznod kell, testvér,
mindenki sírjon, de te mosolyoghass.
Nem tudván arabul, itt lezárom e fordítások találkozásáról szóló bemutatást.
Inkább arra hívnám föl a figyelmet, hogy Faludy úgy pásztázza végig a világirodalmat,
hogy ki-kitekint a magyar irodalomra is, hol Kosztolányival, hol másokkal kél nemes
versenyre, újabb változatát adva a jól ismert költeménynek. Miközben fordításaiból
kicsendül verseinek hangvétele. Ekképpen köti össze az arab költészetet Verlaine-nel
vagy Rimbaud-val. Nem az tetszik lényegesnek, hogy egy elképzelt irodalomtörténetiesztétikai „normá"-hoz hűséges-e Faludy, netán megsérti a normát, hanem az, hogy
saját költői elképzeléseihez hű. Alakváltoztató költő olyan értelemben, hogy az antikvitástól Celan Halál/úgájáig foglalkoztatja az, amit Goethe óta világirodalomnak hívunk, de ami ebből számunkra „nyelvileg" hozzáférhető lesz: az Faludy György költészete, kalandozása, hódítása közeli és távoli poézisekben. Olykor olyasmiről van szó,
amit stílusutánzatként tartunk számon, olykor valóban hív tolmácsolásról (már ami
a szavakat, a verselést stb. illeti), olykor azonban arról, mi a véleménye Faludynak,
a költőnek és fordítónak egy-egy költőről, költészettípusról, költői világról. A versfordításokat bevezető műhelyvallomás fordítói elveket rögzít, a versfordításokat követő írói életrajzok pedig néhány vonással egészítik ki Faludy világirodalom-képét.
A kötet a bevezetővel és a portrésorozattal egész, így önálló mű, egyúttal része a Faludyoeuvre-nek.

66

tiszatáj

Még egy jellegzetes Faludy-verstípusról kell megemlékeznem. Korábban említettem, hogy a szonettben olykor anekdota rejtőzik. Hogy Faludy milyen kitűnő mesélő,
arra már Határ Győző is célzott, de igazolhatja író-olvasó találkozóinak közönsége is,
nem utolsósorban pedig két önéletrajzi műve, a Pokolbéli víg napjaim mellett az Eric
Johnsonnal együtt kiadott Jegyzetek esőerdőből című is (1991.). Ami azonban feltűnő:
néhány önéletrajzi epizód majdnem szó szerint köszön vissza a versekből, legújabb
szonettjei pedig egykori írótársak, barátok emlékezetét is adják (Szép Ernőről, Wesselényi Miklósról szólva). Az anekdota mint a régmúlt világ jellegzetes műfaja makacsul
tartja magát, a társasági életnek fontos (többnyire szájhagyomány útján terjedő) érintkezési formája, a közös (réteg)hagyomány erejével alakítja ki a rövid történet szerkezetét. A kisszerűnek látszó esemény példázattá válhat, általános esetté, tanulsággá magatartásformák, megszólalási módok, előadási stílus számára. Ebbe a hagyományba lép be
Faludy György azokkal a versekkel, amelyek úgy önéletrajzi fogantatásúak, hogy belőlük az egykor élt irodalmi élet vagy a magyar történelem rejtett eseményei bontakoznak ki; egy alulról szemlélt történelem, amelynek köznapisága a rendkívülisége, a rendkívüli szituáció azonban a köznapok nyelvén szólalhat meg. Petrarca szonettformáját,
a parnasszisták mívességét hiába kérnénk számon ezeken a verseken (például az 1995.
könyvnapjára megjelent „könnyű" szonettköteten), inkább az 1930-as évek hangvételének hangzását hallhatjuk, valamint a mesélő, anekdotázó, küzdelmes élete tanulságaira
mindig figyelő költőt látjuk. Aki már rég nem cizelláltsággal, hanem igazságával szeretne választ találni élete és nemzedéke sorsának nagy kérdéseire. A szerelmeseknek rigófüttyöt utánzó Szép Ernő, a megszálló orosz csapat igényét kielégítő, a tüzelés céljából
Lenin-köteteket kiadó Wesselényi Miklós éppen úgy a hétköznapi (magyar) történelem
része, mint a távol-keleti hadszíntér egyik törz (és eddig föl nem jegyzett) epizódja.
Milyen költő tehát Faludy György? Népszerű, hangozhat a felelet. Második emigrációjából hazatérve villoniádái törhetetlen sikerét tapasztalhatta, versesköteteinek szétkapkodását szemrevételezhette, forró hangulatú előadóesteket abszolválhatott. A siker
(többször idéztem már Márait) többnyire félreértés. De nem feltétlenül az. Mindenesetre jelez valamit, amit aligha lehet teljesen figyelmen kívül hagyni. Az irodalomtörténet eddig megkerülte a nehezebb feladatot: nem foglalkozott megfelelőképpen
Faludy György életművével. Sem legendájával, sem „szövegei"-vel. A futólag említett
Erich Kastner és Jacques Prévert terjedelmes szócikket kaptak a magyar Világirodalmi
Lexikonban, az előbbi Gebraucbslyrikje (használati lírája), az utóbbi chansonjai jelzik
a kört, amelybe Faludy költészetének egy része is besorolható. Az életmű fölmérése,
értékelése azonban várat magára. A kiszámíthatatlan holnap esetleg másképpen tekint
erre az életműre, mint a ma. Lehet, hogy magasabbra értékeli, lehet, hogy nem. Addig
is azonban érdemes belelapoznunk a kötetekbe, amelyekből mesélőkedv, kétségbeesés
és derű árad. Egy kalandos élet, sok öröm, tengernyi szenvedés és sosem csituló szenvedély üzenete. Szüntelen aggódás mindenért és mindenkiért, ami és aki nemcsak civilizáció, hanem kultúra is. S egy közhelynek ható, ám akár végső bölcsességnek is elfogadható, talán Faludy munkásságára szintén alkalmazható szólás:
ennyi
boldogságot a földön senki se
igényelhet a léttől, - de a „lenni"
szó minden nyelven rendhagyó ige.
Budapest-Szeged, 1995. május-június.

67

1995. szeptember
•»

.

9

OROKSEG
HÁSZ-FEHÉR

KATALIN

Kölcsey és a Zrínyi-szerep
az Országgyűlési Naplóban
1. „Kettős koszorú"
Kölcsey 1832-1836-os országgyűlési szerepléséről, az ellenzékhez való viszonyáról, politikai programjáról és végül az általa vezetett naplóról Kölcsey halála, illetve
a Napló 1848-as megjelenése óta két irányban ágaztak el az értékelések. A két irány ellentéte a Kölcseynek kiosztandó szerepkör elnevezésében, pontosabban a szerepkörök
sorrendjének a felállításában mutatkozott meg, vajon a költő és politikus együttesében
melyik kerüljön az első, melyik a második helyre. Pap Endre portréjában a költő politikus vonásai rajzolódnak ki, kinek politikai hiányosságai „gyönyörű oratoria által fedeztetnek"1. Az országgyűlés idején induló, fiatal centralisták eszmerendszerébe, magatartásába ugyanakkor szervesen épült bele a politikus költő Kölcsey programja és példája,
s a Kölcsey felett emlékbeszédet mondó Eötvös éppen a politikusi és szónoki pályát
helyezi a szerepkörök hierarchiájának magaslatára.2
Minden további értékelés e kettősség jegyében történt. Nem zajlottak hangos viták, irodalmi perek a kérdés körül, csak éppen a hangsúly tolódott hol erre, hol arra
a szerepkörre, csendesen, visszhang nélkül. A Napló egyes történészek, irodalomtörténészek interpretációjában történelmi forrás, az országgyűlési események dokumentuma,
más monográfusok szerint erősen hangsúlyozható Kölcsey művének irodalmi jellege is:
igazolja ezt a napló megszerkesztettsége, műfaji sokfélesége, az érzelmi reakciók, a szubjektív hang, de maga a napló műfaja, magyar irodalombeli hagyománya is. Horváth
Mihály Kölcsey Naplóját elsősorban történeti anyagként kezeli. Vajda Viktor hosszasan
védelmezi Kölcseyt Pap Endrével szemben, hangsúlyozza politikai tisztánlátását, gyakorlatiasságát, elveinek korszerűségét.3 Jancsó Benedek 1885-ös monográfiájában szintén
életrajzi és politikai dokumentumként elemzi az Országgyűlési Naplót, jórészt elmesélve azt, vagy idegen forrásokból támasztva alá Kölcsey feljegyzéseit.4 Kincs Elek
1931-ben a Kölcsey képviselte politikai programokat tekinti át témakörök szerint, föl
sem vetve Kölcsey országgyűlési szereplésének vagy Naplójának egyéb kérdéseit.5
A fenti tanulmányírókkal szemben áll a szinte minden monográfus által - hol
némi indulattal, hol egyetértéssel idézett Kemény-mondat, miszerint „Kölcsey szónoklatot írt ez országgyűlésen versek helyett az irodalom számára". Gyulai Pál 1890-es
emlékbeszédében kissé másként fogalmaz, de lényegében hasonló véleményen van Keménnyel: ő Kölcsey politikai szereplésének érzelmi oldalát és hatását emeli ki, s így tulajdonképpen a politikai szereplés költői eszközeire helyezi a hangsúlyt: „hol nagy eszméket nagy érzelmekkel kellett védeni és szivet, lelket megindítani, ott Kölcseyé volt
az elsőség."6 A Naplóval kapcsolatban először Angyal Dávid figyelmeztet arra, hogy

68

tiszatáj

„több vigyázattal kell használni", mert nemcsak történeti forrás, hanem Sterne Érzékeny utazásinak mintájára „angolos humort érzelmességgel kívánt vegyíteni".7 Vértesy
Jenő 1906-ban úgy látja, hogy bár Kölcsey az országgyűlésen fontos szerepet visz és
eredeti politikai nézeteket fejt ki, Naplója elsősorban irodalmi mű. „Mint forrás is igen
fontos - írja - , mert jól értesült és igazmondó, azonban épen nem elfogulatlan."8
Vértesyvel kezdődik azon értékelések sora, amelyekben rendszeresen fölmerülnek a Napló irodaimiságának, megszerkesztettségének, műfaji jellegzetességének a szempontjai is. Igaz, hogy Kerecsényi Dezső monográfiájának a Naplóról szóló alfejezetében
különválasztja Kölcsey költői létmódját a politikusétól, valamiképpen mégis összefüggést lát az irodalmi és követi tevékenység között: „De ami az irodalomból vétetett,
az az irodalomba is tér meg. A politikus Kölcsey, bármilyen odaadással, nem egyszer
szinte szenvedéllyel, vett is részt két éven át (1832-1834) az országgyűlés ügyeiben, nem
feledte el az írót. A költőt jóformán teljesen elhallgattatta a politikus..."9 A következő
Kölcsey-monográfus, Szauder József már szinte csak az irodalmi jellegét emeli ki
a Naplónak. Irodalmiságát mély szubjektivitásában látja, az érzelmi hullámzásban,
mellyel az országgyűlési eseményeket kíséri, a műfajok váltogatásában, ugyanakkor
pedig regényszerűségében, amivé a napló végül összeáll. Szauder számára sem kétséges
azonban, hogy Kölcsey politikusként vesz részt az országgyűlésen. Kölcsey - írja „reálpolitikus volt, államférfi, amikor beszédeit mondotta, nem pedig érzelmes költő...
A nagy politikus felelősségével reagál az eseményekre..."10 Az Országgyűlési Napló
szövegével Szauder monográfiája után majd csak 1990-ben foglalkozik Fenyő István,
és 1992-ben Taxner-Tóth Ernő. Fenyő István a szauderi koncepciót folytatva vizsgálja
a mű irodalmiságát, azzal, hogy ő nem általában az irodalmi jellegéről beszél a Naplónak,
hanem céltudatosan irodalminak tervezett, a napló műfaját megújító alkotásnak tartja.
Újszerűségét elsősorban ott látja, hogy Kölcsey szándékoltan mellőzte e műfajra jellemző vallomásosságot, egyéni jelleget, „...az ő naplója nem önmaga személyes vágyairól, egyéni törekvéseiről, hanem a többi ember ügyéről, a nemzet jövőjéért vívott
sziszifuszi küzdelem állásáról számol be az olvasónak." A szöveget Fenyő István értelmezésében stilisztikai szempontból a szónokiság, hangnem szempontjából az irónia jellemzi. A naplóíró Kölcsey fő célja azonban ez interpretáció szerint, minden dezillúzió,
irónia és elkeseredettség ellenére is a mozgósítás, a felrázás.11
Végül Taxner-Tóth Ernő elemzi Kölcsey Naplóját, az 1992-es monográfiájában. 12
Jórészt összegzi a korábbi értelmezéseket, két újabb kérdést is fölvetve a szöveggel
kapcsolatban. Az egyik a Napló keletkezési körülményeire, időpontjára vonatkozik.
Taxner-Tóth Ernő úgy véli, hogy Kölcsey, bár folyamatosan jegyzetelt Pozsonyban,
a Naplót később Csekén átdolgozta, így kapta az meg a ma ismert, szigorúan megszerkesztett formáját. A feltételezés elgondolkodtató, érvei azonban ezt nem látszanak
bizonyítani. Az átdolgozás gyanúja a napló utolsó negyedével kapcsolatban valóban
felmerül. A május végétől kezdődő bejegyzések hosszabbak, meditatívabbak, el-eltérnek a napi eseményektől, és nemegyszer egyetlen problémakör kifejtésévé válnak. Gyakoribb ezekben a bejegyzésekben az emlékező, múlt idejű eseményleírás is, ami a válogatásra, a fontosabb gondolatok kiemelésére vall. A Napló májusig tartó szakaszára
azonban mindez nem igazán vonatkozik. Ezekben a feljegyzésekben az aktualitás, a közvetlen élményszerűség, az azonnali reakciók dominálnak.
A másik figyelemre méltó kérdése Taxner-Tóth Ernőnek az, hogy a Pozsonyba
utazó Kölcsey mennyire volt járatos a politikai életben. O úgy látja, Kölcsey „a hatalomgyakorlás módszereit... jól ismerte...", bizonyítása azonban ennél a tételnél sem

1995. szeptember

69

elegendő. Mindössze a Naplót idézi, abból is az egyik legköltőibb részt, amikor Kölcsey azon meditál, vajon mennyire tud majd helytállni a kísértések között. TaxnerTóth Ernő a továbbiakban kevésbé összefogott elemzését adja a Naplónak, az olyan
kifejezésektől sem óvakodva, hogy Kölcsey politikai pályára lépésének egyik oka
„bizonyosan az irodalmi eredmények hiánya".
A kétféle Kölcsey-portré ellenére is, csaknem minden monográfus számára dilemma nélkül mellőzhető a kérdés, vajon Kölcsey politikusként érkezik-e Pozsonyba,
s pozsonyi szereplésével lezárul-e irodalmi pályájának korábbi szakasza. Legtöbbjük úgy
látja, Kölcsey sajátos metamorfózison megy át a harmincas évek elején, a költő végre
cselekvési területet talál, és költői pályájával szakítva a tettek emberévé válik. Mások
a hazafias versek sorával bizonygatják, Kölcsey pályafordulata jóval a politikai szerepvállalás előtt megtörtént. E szerepváltás legitimálása néhány verscímmel és beszéddel
könnyen meg is tehető, hiszen mindegyikben vannak olyan idézhető részek, melyek
problémamentessé tesznek egy ilyen Kölcsey-interpretációt. Jancsó Benedek 1885-ben
még polemizál Keménnyel, elismerve, hogy Kölcseyt saját kortársai sem tartották gyakorlati politikusnak: „Kölcsey sem termetére, sem modorára nem tartozott azok közé,
kiket idáig megszoktak volt vezéregyéniségeknek tartani...", az okot azonban ott látja,
hogy a korabeli országgyűlésekre eleve nem a rátermett politikusok küldettek.13 A későbbi monográfusok még a polémiát sem tartották szükségesnek, annyira egyértelmű
volt számukra, hogy Kölcsey elsősorban politikai célokkal és szerepkörrel érkezett
a pozsonyi országgyűlésre, s további irodalmi tevékenysége csupán melléktermékként,
politikai szereplésének irodalmi variánsaként kezelendő.
2. „a nemzet szívéhez útat találni"
Az Országgyűlési Naplót megelőző művek, és maga a Napló is azt sugallja azonban, hogy Kölcsey önmagának szánt szerepe ennél valamivel összetettebb, árnyaltabb
volt, és hogy költői státusát tulajdonképpen sohasem adta fel. Ismeretes, hogy a 20-as
évek második felében milyen meghatározó élmény volt a magyar írók, költők számára
Zrínyi alakja. Vörösmarty 1828-ban, Kölcsey már korábban is felfedezi Zrínyiben
a köítőideált, a cselekvést és alkotást, harcost és költőt, képzeletet és valóságot egybeolvasztó eszményi elődöt.14 Zrínyi volt az, aki megteremtette a múltra emlékező,
az elődöknek méltó emléket állító irodalmat, miközben harcaival o maga is mítosszá
válhatott a kortársak és utódok szemében. Ily módon nemcsak valóság és képzelet, hanem
múlt és jelen metszéspontján is áll. Megvan benne a lelkesedés, amely a múlt mitizálásához és a jelen nemzetformáló törekvéseihez egyaránt szükséges. Vörösmarty sajátosan
romantikus látomásában még napjai is harmonikus beosztásúak: a nappal a cselekvés,
a közösségi élet időszaka, az éjjel a költészet, az ábránd, a magány periódusa. Kölcsey
két évvel korábban, 1826-ban a Nemzeti hagyományokban még valamivel disszonánsabbnak látja Zrínyi életét: a nagy nemzeti hőssé válás akadályát abban látja, hogy
Zrínyi „alárendelte a hősnek a poétát, s így költői körben sokat ugyan, de végtelenül
kevesebbet tett vala, mint amennyire lelkének nagy ereje által képes volt. O siető kézzel dolgozott, s munkáiban a költői lelkesedés szép vonásai nem ritkán ugyan de magányosan, s művészi gond nélkül elszórva fénylenek [...] így történt, hogy Zrínyi, mint
poéta, nemzetünkre semmi befolyást nem nyerhete..." A mítosszá válás és mítoszteremtés kettős folyamatában Kölcsey ez utóbbit tartja elsődlegesnek, hatásában ered-

70

tiszatáj

ményesebbnek, s majd a 30-as évek elején időszerűbbnek. A mítoszteremtés az a nagy
korfeladat, mely önmagában is cselekvés értékű, s amely egyesíti a Zrínyinél még egymással ellentétesnek látott szerepköröket.
Mindettől függetlenül Zrínyi Kölcsey számára is az a személyiség, akinek kapcsán némi korrekcióval megfogalmazhatja költői programját. E korrekciót pedig egy
másik költő bevonásával, Ányos Pál személyiségjegyeinek a beiktatásával végzi el.
Csetri Lajos hívja fel a figyelmet arra az érdekes mozzanatra, hogy 1817-ben, amikor
Kölcsey első magyar irodalomtörténeti áttekintését írja a Berzsenyi-kritikában, még
semmit sem tud Ányosról, s Szemere az, ki Tudósításában felhívja rá Kölcsey figyelmét.
Csetri Lajos szerint Szemere vitairata Kölcsey pályafordulatának egyik forrásaként
tükröződik az 1826-os Nemzeti hagyományokban, többek között az Ányosról szóló bekezdésben is.15 A tanulmány Ányos-képe azonban mintha ürügy lenne csupán Kölcsey
számára a Zrínyi-portré kiegészítésére. Az Ányos-kötetet átlapozva alig akadni olyan
versre, melyet egyértelmű illusztrációként lehetne beidézni Kölcsey értékelésébe, s így
marad a gyanú, hogy Kölcsey kissé átigazította Ányost, egy sajátosan szentimentalista
ízlésvilágnak a nemzeti érzésekkel való ötvözése érdekében. Mindezt elméletileg is igazolhatónak véli, amikor a magyar karakterből levezeti a „nemzeti szentimentalizmus"
fogalmát: „...a magyar charakteri szentimentalizmus a romantikaitól különböző. Ez fő
vonását a szerelemtől, a magyar pedig hazájától és nemzeti fekvésétől kölcsönzi; a szerelem epedése nálunk nem hazai plánta..."16 A szentimentalizmus irányzata Kölcsey
gondolatrendszerében tehát szervesen beilleszthető a hazai költészetbe, amennyiben
tárgyat cserél, a magánszférából átköltözik a hazafias témák körébe, s mindez annál inkább megtehető, mert magának a magyar népnek a karaktere is ilyen. Mindez mélyen
összefügg a mítoszteremtés céljával js, mert akár a múltnak, akár a jelennek az ideálvilág magaslatába emelése kellő érzelmi állapot és költői látásmód által történik. 17
Ezekkel a korrekciókkal egy olyan Zrínyi-kép alakul ki Kölcseynél, melyben a bajnok
és poéta közül az elsőbbség a poétáé, a nemzeti karakterjegyekhez igazodó szentimentális költőé. Kölcsey gondolatrendszerében a cselekvés költészetté, a költészet pedig
cselekvéssé minősül át, mert a kettő együtt így tud „a nemzet szívéhez útat találni".
Az ilyen költő „kísérőjévé teszi a bajnoknak a poétát, s az új kort a régivel összekötvén,
e párosításban egy költői közép világot keres, melynek megszelídült, megnemesített
fényében magát minden érző hazafi fellelhesse, s meglelkesítve lelhesse fel".18 Gondolatmenete egyszerű és világos: a költő feladata annak a középvilágnak, költői világnak
a megteremtése, a jelenkor és a mindennapi élet oly fokú mitizálása és megnemesítése,
amely kellő lelkesedést, érzelmi alapot nyújt egy nemzeti közösség kialakításához, ezt
követően pedig mindennemű politikai cselekvés véghezviteléhez. A költőnek tehát úgy
kell politikussá válnia, hogy közben kívülállását, az eseményekre való rálátását is megőrizze, mert a mitikus szemlélet és mitikus láttatás csak ebből a pozícióból lehetséges.
A költői cselekvés nem azonos sem a kalmár, sem a nemes, sem a tudós cselekvésével.
Ezt fogalmazza meg ugyancsak 1826-ban, a Mohács című, monológszerű szépirodalmi
szövegében. Az egész mű nem egyéb költői önigazolásnál, a költői cselekvés nemzetformáló erejének bizonyításánál. Minden másnemű, közösségformálónak hitt cselekvés
- lóversenyek, dunai gőzhajózás, gazdasági élet, tudomány, politika mögött a legfontosabbnak látja e cselekedetek érzelmi hajtóművének megteremtését, annak a sajátos
látásmódnak a kialakítását, amely a görögöket is nemzetté formálta, együvé tartotta:
a múlt és a jelen mitikus szemléletét. E költészet által kiváltott érzelmi állapotban
fedezi fel azt az erőt, amely a vallással, politikával, közélettel szemben a sokaságból

1995. szeptember

71

közösséget tud formálni: ugyanaz a gondolat ez, melyet az Országgyűlési Naplón kívül
a Parainesisben is kifejt. E közösség Kölcsey szerint „öszvetartozó nagy háznép egésze"
lenne, melyet „saját nyelv, szokások, saját ősek, saját hagyomány, saját jó és balszerencse kötnek együvé..."1' E patriarchális nemzetszemléletet Fenyő István Rousseautól,
Herdertől, Hegeltől, majd Grimmtől és Friedrich Schlegeltől vezeti le, végül kissé
történetietlenül, a maga internacionalista álláspontjából, a rendi nacionalista szemlélet
illúziói közé sorolja be.20
Eredetétől és mai értékelésétől függetlenül azonban számolnunk kell ezzel az irodalom* és nemzetszemlélettel akkor, amikor Kölcsey közéleti szerepléséről, országgyűlési időszakáról beszélünk. Figyelembe kell vennünk ezeket a gondolatokat akkor is,
amikor az Országgyűlési Naplót kezdjük olvasni, mert csak általuk lesz pontosan végigkövethető a Naplóban az az emberi, költői bizakodás, majd kudarcélmény, amelyet
Kölcsey a nyolc hónap alatt átél; így kiderül az is, vajon honnan származik a Napló
sajátos irodaimisága, és honnan erednek azok az ellentmondások, amelyek a későbbi
olvasókat annyira zavarba ejtik.

3. „Nincs tarkább dolog az embernél..."
Kölcsey a Zrínyi-féle költő-harcos szerepben, a sokaságot nemzetté formálás
szándékával, emelt fővel indul el Pozsonyba: „De^ a fennemelkedőt, sok minden rongálja... a fennemelkedőre sok minden görbén néz. És nem méltán-e? Hiszen már csak az,
hogy reá alulról felfelé nyakmeresztéssel lehet tekinteni, büntetést érdemlő helyzet.
Miért nem vonja magát össze? miért csinál a mindennapi termeteknek alkalmatlanságot?"21 Nyolc hónappal később, 1833. augusztus 19-én Kölcsey lesütött fővel zárja
Naplóját: „Uram, a szentekre! Én semmit sem felelek; én hallgatok mint rajtakapott
bűnös, lesütött fővel..."22 Mi történt tehát a nyolc hónap alatt, mi rejlik a lesütött fő
tragikuma mögött?
A Napló kezdete az eposzi hős útja a küzdelem helyszínére. Lépésről lépésre felismerhetők a bejegyzésekben az eposzi koncepció alapelemei, a Szigeti veszedelem mozzanatai. Pozsony Kölcsey számára a küzdelem, a tett helyszíne, egyben annak az ellenséges világnak a szimbóluma, amelynek ellenében harcát meg kell vívnia. Még az
egyébként idilli jelenetre csábító epizód is erre a harcra emlékezteti: amikor a szőke
lányfej behajol kocsija ablakán, nem a véletlen találkozás szépségét látja meg a helyzetben, hanem azt a világot, amely útjában áll a kitűzött céloknak, a nemzetegyesítő reményeknek. Pozsony, a magyar országgyűlés színhelye tulajdonképpen idegen város
Kölcsey számára. A szállásra való beköltözés után a seregszemle következik: a már ott
lévő követek felsorolása, az érkezők megfigyelése és leírása. Az első három nap bejegyzés-sorozatának végén jóslatszerű megérzés áll, akárcsak Zrínyi művében az isteni kinyilatkoztatás: „Fogsz-e szél és hab ellen küzdeni, ha minden elhágy; ha bűnnek mondatik, amit angyalod kebled mélyén sugall, ha minden való és jó, minden szép és nagy
legyőzetve sülyedez..." Végül a fohász következik, zárótételeként a Napló fiktív expozíciójának: „...te pedig ott fenn, vagy itt benn, ki mind eddig tisztán megőrzéd e kebelt,
adj segédet mind végiglen!"23
Az eposzi hangnem később is gyakran visszatér: Wesselényit szinte mitikus hősként, a szörnyölőknek szörnyölő fiaként mutatja be, a nádort sajnálja, aki egész délelőtt „Bendegúz unokáit" szelídíti, a perszonális előszobájában pedig az eposzok fiatal
hősével, Eötvös Józseffel, „a kedves gyermekkel" találkozik. A Méreynél való megjele-

72

tiszatáj

nés az ellenség táborának a felmérése: nemzeti, irodalmi szempontból semmi kifogása
nem lehet ellene, a perszonális magyarul beszél vele, közli, hogy ő maga is foglalkozik
irodalommal, mindkét téren remélhető lenne tehát az egyetértés. De emberileg távol
áll attól a jellemtípustól, aki Kölcsey táborának megfelelne: közhelyeket, udvariassági
fordulatokat ismételget, ennek következtében a két másik szerepköre is hitelét veszti.
Az első kerületi ülés december 19-én zajlott le, s az ülési rend, a „csatarend" kialakítása volt a vita tárgya. December 21-én, két nap múlva, Kölcsey Széchenyit kéri
arra, találjon olyan lehetőséget, amely egységet alakítana ki a képviselők körében, mert
„e külön, e központ nélküli léteiben" semmire sem jutnak. „Mi sokaság vagyunk; s mi
tarthat bennünket együvé, mi vezethet bennünket egyfelé? az még találni való." - írja
le fő céljának megfogalmazását.24
Az első kerületi üléseken azonban csakhamar kiderül, hogy a nagy csata nem egészen lovagi és eposzi eszközökkel vívatik. December 24-én azzal fejezi be a maratoni
értekezletet Kölcsey, hogy úgy szabadult a teremből, mint Nero zárt auditóriumából
a hosszú órák után kieresztett hallgatók. Politikai, de különösen emberi akadályait látja
a tervezett egység kialakításának. A hazafiság különböző értelmezése, a pofozkodásig
menő indulathullámok, a végtelenbe nyúló viták és felszólalások, az állandóan változó
vélemények már december 27-én leíratják vele a kijózanodás mondatait: „Hazát és szabadságot életemnek minden napjaiban forró szerelemmel kapcsoltam magamhoz, de
e szerelem, mint szerelem a lyánka iránt, ideális képekhez szövé magát [...] Mit gondoltok? Annak ki a hazaszeretet szép gondolatát először Plutarch mellett álmodta, [...] kit
Rákos partjain a magyar hősgyűlekezet emléke lyrai lángba kap vala: annak mit kellett
szenvednie, mikor a kerületi ülésbe lépvén, látott és hallott, s poetai fellengéséből
egyetlen egy pillantatban hullott le?"25
A továbbiakban a Napló a nemzeti egység ideáljának leépülési története. Néhány
hétig még váltakozik a bizakodó és elkeseredett hangnem, de egyre gyakoribb a kiábrándultság hangja. Az eposzi hős csatavesztetten áll, még pontosabban: sereg nélkül
marad: „Bizodalom saját erejében és serge hűségében teszi a hőst; de ha vitézei adott
jelre kardot nem rántanak, s hidegen nézik őt az ellenség soraitól körülvétetni: mondjátok meg, mi érzelemmel kezd majd új csatát?" E január 8-i bejegyzést azonban még
a történelmi példák áttekintésével, a nagy elődök (Hunyadi, Rákóczi) nyomán a kitartásra való buzdítással zárja.26 Február 28-án még mindig arról panaszkodik, hogy nincs
egy olyan ellenzéki mag, mely körül a többiek tömörülnének. Március 11-i bejegyzése
szerint már annak a reménye is megszűnt, hogy Széchenyi és Wesselényi együttesen
álljanak a nemzeti egyesülés élére, mert a két vezéregyéniség közötti ellentétek lehetetlenné teszik együttműködésüket. Április 21-én bekövetkezett az is, aminek elkerülésére a Napló elején a fohászt leírta: ő maga is megingott harcában, és tettével szinte az
egész országgyűlés további menetét kérdésessé tette. A kérdés akörül forgott az ellenzék táborában, vajon el kell-e fogadni a kormány leiratát a tárgyalandó kérdések sorrendjéről, vagy sem. Az ellenzék, bár a felirat ellen volt, mégis úgy döntött, a sokkal
fontosabb kérdés, az úrbéri törvény meghozatala érdekében engednie kell, különben az
országgyűlés feloszlatásának veszélye fenyegetné őket. Az előzetes megegyezés szerint
az ellenzéki követeknek Kölcsey nyomán, Kölcseyvel azonosan kellett volna szavazniuk a kormány felirata mellett, ám egy rövid kis epizód, egy személyes sérelem megváltoztatta a kitervelt szavazást. Az egyik képviselő azzal vádolta meg a tervet elkészítő
Niczkyt, s ezzel együtt Kölcseyt is, hogy a kálvinista lojalitás ébredt fel bennük. Kölcsey felindultságában és haragjában másnap a kormány felirata ellen szavazott. Kom-

1995. szeptember

73

mentár, mentegetőzés, a következmények, reagálások említése nélkül írja le mindezt
Kölcsey. A napló április 22-i és 23-i bejegyzéssel tovább halad, de a törés, amit ez az
eset benne előidézhetett, nem marad nyomtalanul. Április 24-től május 3-ig beteg, influenzás, ami erre az időszakra még magyarázza az összefoglaló, meditatív hangot
(betegsége első napján írja le híres gondolatát az elvetett és kikelő magról). A napló
azonban később is ebben a hangnemben folytatódik, megmarad a kívülálló, összegző,
törvényszerűségeket kereső gondolkodó pozíciójában. Feljegyzései ritkulnak, májusban még minden másnap jegyzetel, júniusban már alig van néhány bejegyzése. Talán
ettől az időszaktól feltételezhető, hogy később fogalmazta meg véglegesen jegyzeteit,
vagy ha nem, akkor távolodva a mindennapi eseményektől, a cselekvés lehetőségéről
lemondva, már ott, Pozsonyban igyekszik felmérni szereplésének, tapasztalatainak tanulságait, és filozófiai szinten keresni meg a kudarc okait.
Egyik nagy tanulsága a közös cselekvés, a közös gondolkodás lehetetlensége. Az országgyűlés kezdetén emlegetett sokaság nemhogy nemzetté nem állt össze, hanem rendezetlen, ellenőrizhetetlen tömeggé deformálódott. Az a tömegélmény alakul ki nála,
ami Kemény Zsigmond regényeiben (elsősorban A rajongók kezdetének tömegjelenetére
gondolok), Arany János egyes műveiben vagy Az ember tragédiájában annyira jellemző
lesz, hogy a tömeg logikája teljesen ellentétes az egyéni gondolkodás szabályaival:
„...uraim, mikor kétszáz fej gondolkozik valamin; mikor kétszáz fej akar valami alkotványhoz fogni: akkor a logikának egyetemi törvényei nem sokat nyomnak." 27
A másik nagy tanulsága, hogy a politika logikája is merőben különbözik mind
a józan gondolkodás, mind az etika szabályaitól. Amikor híres felszólalásait az országgyűlésen elmondja, leggyakoribb hivatkozási alapja az ember és a nemzet természetes
joga. Ezzel érvel A hevesmegyei ügyben, a magyar nyelv ügyében, a vallás, a papi dézsma
kérdésében, a lengyelek melletti felszólalásában.28 De saját magán is tapasztalnia kell,
hogy a személyes sértődöttség, érdek vagy becsület sokszor ellene mond a természetes
jogok elismerésének vagy érvényesítésének. Ezért történhet meg, hogy a képviselők
közül annyian okoznak magatartásukkal csalódást, hogy a kormány feliratának ügyében ő maga is a megbeszélttől eltérően szavaz, és ezért lehet az, amit ő akkor még nem
következtet ki magának, de a későbbi naplóolvasók rendre észrevesznek, hogy a magyar nyelv ügyének kifejtésekor például nem is gondol a magyarországi nemzetiségek
természetes jogaira.
A legsúlyosabb következtetést, bár a naplóban is van nyoma, az országgyűlésről
való 1835-ös távozása után fogalmazta meg egészen pontosan: „Korodra akartál hatni?
korlátolt, kicsiny erődhez nehéz akarat! és hatással lenni a korra, nem is mindig kívánatos. Társaid megérzik a rázást, ha álmaikat bolygatod; de nem kérdik honnan
indúlsz, s hová mégy? s tettél jót vagy rosszat: magadnak tevéd; és a sokaság járja az
útat, merre az ezerképen változó vélemény árja ragadozza; a zseni pedig sasként felszáll
és elrohan, s öntudatlan szabja a törvényt, mit követni, csak ő bír erővel."29 A korra
való hatás lehetetlensége, a történelmi folyamatok öntörvényűsége lehetett Kölcsey
számára a legfájóbb személyes felismerés. Hosszú évek ideálvilágától, kitűzött céloktól,
a közösségi cselekvésbe vetett hittől búcsúzik ezekkel a sorokkal, és vállalja a költőnek
azt a magányát, amely beismerten vagy elhallgatva mindig is a sajátja volt.
Az országgyűlési napló végére ugyanis nemcsak közösségteremtő célkitűzése épül
le, hanem ezzel párhuzamosan a Zrínyi-féle harcos-költő szerepkör is. A fentiekben
volt már róla szó, hogy Kölcsey az 1830-as évek elején nem egyszerűen átlép a politikai
pályára, nem felcseréli költői magatartását a politikuséval, hanem a kettőt egyesítve,

74

tiszatáj

mindkettőt egyformán hangsúlyozva jelöli ki a maga sajátos, csak e szerepegyesítés révén teljesíthető feladatát. Ha az 1829-30-as Csokonai-átdolgozásokra gondolunk (A rózsabimbóhoz, Szemrehányás), vagy azokra a kifogásokra, melyeket Zrínyivel szemben
még 1826-ban felsorol, könnyen elképzelhető, hogy Kölcsey az országgyűlésen Zrínyi
harcos-költő szerepének megjobbított, kijavított, megnemesített változatát szerette
volna eljátszani. Költői mivolta mindig is hangúlyosan van jelen az Országgyűlési
Naplóban, önmagára elsősorban költőként reflektál. Pozsonyi tartózkodásának másnapján, december 12-én magányára, a hozzá közelállók hiányára panaszkodik, de nem
mint politikus vagy közéleti ember, hanem mint költő, akinek fokozottan szüksége
van az őt körülvevők és megértők „részvétére, barátságára és szeretetére".30 Költőként
készül a nagy csatára, a tettekre, egy ideálnak a realitásba való átültetésére, a nagy próbatételre: „Lesz-e erőd létrehozni az ideákat, mik húsz év óta boronganak kebledben?"31 Nem rója fel azoknak, akik a nádor előszobájában költőként és nem politikusként közelítenek hozzá, de rossz néven veszi, hogy a főkancellár két Kölcsey nevű
költőről beszél, s azt mondja, hogy az egyiket, az apát ismerte.32 Érdekesen alakul
ilyen szempontból a Pyrkerrel való találkozása. Az 1830-ban kirobbant Pyrker-vita
Kazinczy és Bajzáék között már javában zajlik, amikor Kölcseynek alkalma nyílik
személyesen is találkozni az egri érsekkel. De csakhamar hidegen, sértődötten távozik
társaságából. Sértődöttségének semmi köze a Kritikai Lapok vádjaihoz, ezt pontosan
meg is fogalmazza, mert elismeri Pyrkernek, a költőnek azon jogát, hogy olyan nyelven írjon, amelyen a leginkább kifejezheti magát. Nem is annyira réjtegetett állásfoglalás
ez Bajzáékkal szemben a szuverén költői világ és alkotásmód mellett. Megértőn ismeri
el a költő íráskényszerét, a költői érzések és élmények szavakba kívánkozó áradásának
állapotát: „Vagy azt kívánjuk, hogy hallgasson? Nem, uraim! a kívánat pogány. Az érzésnek, mely a keblet teliden tele tölti, ki kell folyni; különben útat repeszt magának."33 Ami Kölcseyt igazán sérti, s költői önérzetét felébreszti, az az, hogy Pyrker,
noha tudja, kiről van szó, nem hajlandó vele költőkhöz méltó társalgást folytatni:
„csak igen mindennapiságon kezdé a szót. Hamar felkelék - vallja be Kölcsey - , s nem
szólottam hozzá mint művészhez, egy szót is."34
December 20-án zajlik híres beszélgetése Széchenyivel az akadémia ügyéről.
Az e napi bejegyzés az egyik legszerkesztettebb, legvégiggondoltabb szöveg a Naplóban,
ami szintén jelzi, mennyire fontos e kérdés Kölcsey számára. A bejegyzés első része arról a sejtelemről szól, bogy sem az országgyűlésen, sem azon kívül nem fog egységes
ellenzék kialakulni, mert az ellenzékiség a legtöbb képviselő számára nem az ésszerű
mérlegelést, a valódi cselekvési vágyat jelenti, hanem a vak és heves ellenkezést mindazzal, ami a kormánytól jön. Azt az érzést hiányolja a képviselőkből, amelyet a költészet biztosíthat a számukra, a nemzeti egységhez vezető lelkesedést és „hevűlést".
A szöveg második részében azonban egy ezzel teljesen ellentétes gondolatmenetet fejt
ki Széchenyi akadémiai tervei kapcsán. Pontosan körülhatárolja, hol és meddig kívánatos a politika és közélet összefonódása a költészettel, meddig lehet termékenyítő a nemzet szempontjából a kettő egyesítése. A közéleti cselekvésen túlmenően minden ilyen
összefonódást károsnak ítél, mert az sértené az alkotói szabadságot, a költői lét öntörvényűségét. Széchenyi akadémiai terve pontosan az ellenkezője Kölcsey felvállalt
szerepének. Széchenyi a művészi életbe szeretné átültetni a politikai élet hierarchiáját
és szabályait, „alkotványt" akar íratni a művészek számára, rendszeres, de kötelező
kritikaírást tervez bevezetni körükben. Kölcsey e rendtől és céltudatosságtól megijed,
s nem csoda, ha kissé indulatosan kel ki „az individuumok elnyelése" ellen. Bár később

1995. szeptember

75

a történelemre, a nemzeti létre vonatkozóan is elismeri a folyamatok irányíthatatlanságát, a hatni akarás hasztalanságát, a művészi életre nézve már itt határozottan ellene
van a kívülről jövő, a művészettel ellentétes logikájú beavatkozásnak.
Az első hét után kiderül azonban Kölcsey számára az is, hogy a közéletben sem
könnyű a kétféle szerepkör egyesítése. Az első napok után még csak zavaró körülményként éli meg, ha magányában a képviselők megzavarják. December 25-én található az első ilyen kifakadás: „Lassan mozdúltam ki ágyamból, s otthoni kényelemmel
öltöztem fel, és lelkem egy pillantatig csendes kezde lenni; midőn a kerületi előlülő
délutánra konferenciát izen. Az az átkozott újság! Az fogja tehát elrontani e napomat
is, melyet örömmel fogtam volna szebb gondok közt tölteni?"35 Az indulatos hang annál meglepőbb, ha tudjuk, hogy az országgyűlési tudósítás megszervezését maga Kölcsey is az egyik legfontosabb feladatnak tekintette.
Bár a képviselőtársak elfogadták Kölcsey magára vállalt szerepét, és mint bejegyzéseiből kiderül, valami hasonlót vártak is el tőle („azt kívánjátok még is, hogy én
lelkesült erőben álljak itt..."), a „poetai fellengésből" való lehullást, a költői és közéleti
szerepkör végleges elkülönülését a továbbiakban egyre gyakrabban fogalmazza meg.
„Nekem a költő sorsa jutott osztályrészül: epedni a múlt után", írja újesztendei gondolataiban. A múlt, a görögség világába visszaképzelt nemzeti aranykor és a jövőben
megvalósítandó hazai egység vágya véglegesen egy költői szférába visszavonuló ideál
marad, melynek semmi köze a jelen kicsinyes, megnemesítésre nem méltó és nem is alkalmas parlamenti tömegjeleneteihez. Semmi olyan nem történik az országgyűlésen,
egyetlen olyan személyiség nincs Pozsonyban, aki a megkezdett eposz hősévé válhatna,
a Széchenyivel való ellentét miatt maga Wesselényi sem lehet az, aki köré egy lelkesítő
mítoszt lehetne felépíteni. Újra és újra felteszi a kérdést: Mi a hazafiság? A választ
azonban a Napló befejezéséig sem tudja megadni. Az adandó válaszok köre egyre szűkül, míg végül megállapodik az érzés szintjén. Az érzés az egyetlen, ahol a hazafiság
mibenléte nem válik kérdésessé, minden más területen csak kétértelmű, bizonytalan
megfogalmazás lehetséges. így jut el addig a gondolatig, hogy a valódi hazafiság a művészet szintjén érhető el és fejezhető ki, a hazafiság általa értelmezett fogalmának megfelelő lélekállapot csak költői szinten létezik. Fogalomrendszerében különválik érzés és
tett, cselekvés és művészi kifejezés. A Zrínyi-szereptől az idealizmusból való kijutást
remélte a közéleti cselekvés által, a végeredmény azonban mégis csak egy megszilárdult,
véglegesített, a realitás által alátámasztott idealizmus lett. Ezt bizonyítja számára a pozsonyi színházlátogatás élménye: „Azt hiszitek, hogy az emberben csak egy lélek van?
Nem uraim, az én előttem megfoghatatlan. Midőn én a ti junctimotok, a ti urbáriumotok hangjától olyformán érzém magamat, mintha ereimben vér helyett bodzabél tartózkodnék: akkor bizonyosan más lélek mozgatá az erőművet, mint amikor estve
a magyar játékszínben az ének hangjai rám hatának. Az a vérzajdúlás, az a kebelszorongás, az a gondolattelj, az a melegség és érdek, mit olyankor minden szó nyer, [...] az
édes barátim, amaz elsőtől egészen különböző lélek munkája. [...] Én részemről a prózai és a poetai helyzet közt oly hasonlatosságot lelek, amit egy forrásra képtelenség
nélkül vinni nem lehet." Ebben az idézetben az én és a ti már szembenáll egymással,
két különböző kategóriába tartozik, az összebékíthetőség minden reménye nélkül.
Kölcsey elmagányosodását is jelzi e néhány mondat, s bár a humor és szatíra az első
napoktól fogva jellemzi bejegyzéseit, a januári eseményektől kezdve e szatíra is egyre
keserűbb. Ha eddig az eposz jegyei voltak felismerhetők szövegében, most az önirónia,
az eposzparódia vagy a komikus eposz kellékei kerülnek előtérbe. „Hagyd lobogjon

76

tiszatáj

a zászló! - kiált fel január 29-én - hajthatatlan, vívhatatlan sereg vagyunk, íme a főtáblái
választ összetiportuk."37 Hasonló lélekállapotból fakadhatott nem is olyan sokkal később Aranynak Az elveszett alkotmánya. 1833 februárjában már a Vanitatum vanitas
gondolatai olvashatók naplójában, annak a folyamatnak a totális kudarcát jelezve,
melynek során Kölcsey az 1823-as vers után a 26-29-es esztétikai, történelmi és filozófiai tanulmányaival, majd a 30-as évektől kezdődő politikai szerepléseivel újra felépítette magának eszményi világát.38 E kudarcélmény ezúttal azonban nem hozható
helyre, nincs további eszme, mely által az ideálvilág újra felépíthető lenne. A költészet
szférájának semmi köze a kiismerhetetlen, megbízhatatlan valóság ezerarcúságához.
„Nincs tarkább dolog az embernél, azaz, hogy jobban megértsétek, az ember olyan,
mint a chaméleon, mely csaknem minden pillantatban más színt vesz magára. S ezt
minden emberről el lehet mondani, azon különbséggel, hogy némelyek pedig annyiban
váltanak színt, mennyiben azt a lélek csendes vagy indúlt, vidám vagy sötét állapota
szükségesen hozza magával." - írja február 28-án.
A Parainesis létösszegző bölcsességét, a tapasztalat és kiábrándulás nyújtotta erkölcsi fölényérzetét emiatt tudnám akár elégiaként is olvasni. Az irodalomtörténet által
optimizmusként értelmezett jövőhit csupán az ember javíthatóságának, tökéletesedésre
való képességének a hite, mely nem annyira a jövőt, mint inkább a jelent minősíti.
A Parainesis, ha Kölcsey valóban 1834-ben dolgozott rajta39, sajátos kompromisszum
a célokkal és ideálokkal szemben. A végpont a Zrínyi második éneke: „Szív s lélek el van
vesztegetve rátok" - írja a Vörösmarty apokaliptikus látomásaihoz hasonló pusztulás
képeibe ágyazva, a Himnusz szövegéhez hasonló fohászkodások ellenére is, mintegy
annak palinódiájaként.
Az eszmények leépülésének, az egyesíteni kívánt világok végleges kettéválásának
története Kölcsey naplója, s így olvasott alkotásként nem mond ellene műfajának. Dokumentuma az 1832-es országgyűlés első nyolc hónapjának, de valódi története személyes történet, az eseményeket átélő költő eposzi bizakodásának rezignációba áthajló
kudarca. Hasonló módon irodalmi alkotássá szerveződő naplót öt évvel később Kölcsey unokahúga, Antónia kezd majd vezetni.

JEGYZET
1. PAP Endre hátrahagyott munkái. Kiadják CSENGERY Antal és KEMÉNY Zsigmond. Bp.
1875. II. kötet 48.
2. EÖTVÖS József: Kölcsey Ferenc. In:Ji. J.: Arcképek és programok. Bp. 1975. Eötvös emlékbeszédét hasonlóan elemzi FENYŐ István: A centralisták hazai előzményei 1848 előtt c.
tanulmányában. ItK 1992. 3. sz. 312.
3. VAJDA Viktor: Kölcsey élete. Bp. 1875.
4. JANCSÓ Benedek: Kölcsey Ferenc élete és művei. Bp. 1885. 300-308.
5. KINCS Elek: Kölcsey a közéletben. Szombathely, 1931.
6. GYULAI Pál: Kölcsey Ferenc. Felolvastatott Kölcsey születésének százados évfordulóján
1890. aug. 8-án a Szathmár-Németiben tartott emlékünnepélyen. In.: Gy. P.: Emlékbeszédek.
I. Bp. 1914. 304.
7. ANGYAL Dávid: Kölcsey Ferenc. Budapesti Szemle 1903. és Bp. 1927.
8. VÉRTESY Jenő: Kölcsey Ferenc. Bp. 1906.174.

1995. szeptember

77

9. KERECSÉNYI Dezső: Kölcsey Ferenc. [Bp. 1940.]
10. SZAUDER József: Kölcsey Ferenc. Bp. 1955. 174-221.
11. FENYŐ István: „Küzdés a pálya." Az Országgyűlési Napló művészi sajátosságairól. In:
„A mag kikél." Előadások Kölcsey Ferenc születésének 200. éves évfordulóján. Szerk.
TAXNER-TÓTH Ernő. Budapest-Fehérgyarmat, 1990. 102-109.
12. TAXNER-TÓTH Ernő: Kölcsey és a magyar világ. Bp. 1992. 241-290.
13. JANCSÓ: i. m. 314-315.
14. Ilyen értelemben elemzi Vörösmarty Zrínyi-versét SZAUDER József: A reformkor irodalma. Kézirat. Tankönyvkiadó Bp. 1962. 229-233.
15. CSETRI Lajos: Egység vagy különbözőség? Nyelv- és irodalomszemlélet a magyar irodalmi
nyelvújítás korszakában. Bp. 1990. 275-276.
16. Nemzeti hagyományok. KÖLCSEY Ferenc összes művei. Franklin, é. n. 636. (A továbbiakban: KFÖM)
17. Igaza lehet Fenyő Istvánnak, amikor az Ányos-képben Kölcsey önarcképét véli felfedezni, de
ennek az önarcképnek sokkal több köze van az esztétikai, ízlésbeli kérdésekhez, mint a nemesi közszellemhez, melyhez Fenyő István hozzáköti. FENYŐ István: Az irodalmi népiesség elméleti alapvetése. A nemzeti hagyományok. In: F. I.: Az irodalom respublikájáért. Bp.
1976. 163-171.
18. Nemzeti hagyományok. KFÖM 644.
19. Mohács. KFÖM 1002.
20. FENYŐ István: i. m. 166-167.
21. 1832. dec. 11-én. KFÖM 1195.
22. KFÖM 1446.
23. KFÖM 1198.
24. KFÖM 1207.
25. KFÖM 1215-1216.
26. KFÖM 1238.
27. 1833. május 29-i bejegyzés. KFÖM 1383.

28. A hevesmegyei ügyben. KFÖM 1079.; Harmadik izenet a fő RR.-hez a magyar nyelv ügyében.
Uo. 1093, 1095.; A lengyelek ügyében. Uo. 1123.; A papidézma tárgyában. Uo. 1140-1141. stb.
29. Emlékbeszéd Berzsenyi Dániel felett. KFÖM 1181.
30.
31.
32.
33.
34.
35.
36.
37.
38.

KFÖM 1196.
December 13-i bejegyzés. KFÖM 1198.
December 17. KFÖM 1201.
December 18. KFÖM 1202.
Uo.
KFÖM 1211.
1833. január 18. KFÖM 1259.
KFÖM 1275.
Csetri Lajos a Vanitatum vanitast elemzve Kölcseyt e tekintetben Berzsenyivel veti össze, aki
„egy ily, szinte nihilista pesszimizmusú és rezignációjú vers után [a Barátimhoz c. versről van
szó, F. K. megj.], tehát ilyen látásmódra való képesség bizonyítása után újra és újra nekilendül, hogy eszményeit újra fölépítse és rájuk épített bizalommal újra kezdje köszhasznú tevékenységét..." CSETRI Lajos: A Vanitatum vanitas értelmezéséhez. In: „A mag kikél". Előadások Kölcsey Ferenc születésének 200. évfordulóján. Szerk. Taxner-Tóth Ernő. Bp.-Fehérgyarmat, 1990. 57.
39. LUKÁCSY Sándor: Mikor írta Kölcsey a Parainesist? ItK 1993. 2. sz.

78

tiszatáj

K R I T I K A

Sándor Iván: Vég semmiség
A SZÁZHETVEN ÉVE FEL NEM FEDEZETT BÁNK BÁN
Két éve, 1993 könyvnapjára jelent meg Sándor Iván Bánk bánról, Katona drámájáról szóló könyve. Akkor vállaltam el a róla írandó recenziót, s hogy csak mostanra
készült el, annak nem a könyv és nem a szerzője az oka, hanem a recenzens közbejött
hosszú betegeskedése. Hopy ennyi idő után is érdemesnek látom a vállalt kritika megírását, annak nemcsak a téma fontossága az oka (épp mostanában értesülhettünk róla,
hogy sok vita után, de Katona és a Bánk bán mégiscsak bennmaradt a N A T anyagában
is), hanem az is, hogy Sándor Iván esszéje vitatható részleteivel együtt is tartalmaz anynyi lényeges újdonságot, amire érdemes felhívni az olvasóközönség és az irodalomtörténész szakma figyelmét.
A könyv első fele a szerző újszerű szempontok alapján végrehajtott műértelmezését fejti ki, mely természetesen sok ponton kapcsolódik az elmúlt 170 év szakirodalmának felismeréseihez is, egészében viszont mégis alapvetően új koncepciót alakít ki.
Második fele viszont a kialakított új koncepció szemszögéből nézi végig és értékeli
egyrészt e szakirodalom eredményeit, másrészt a Bánk bán színpadi és közönségfogadtatásának történetét.
A gondolatmenet újdonságai között az első s talán a legjelentősebb a Bánk személyiségének megfejtésére tett kísérlet. A Bánk-recepció első száz éve ugyanis a legnagyobb nemzeti drámánknak tekintette a művet, s az ország Habsburg-birodalmon
belüli helyzete, különösen az abszolutisztikusabb kormányzási periódusokban, óhatatlanul még inkább a nemzeti sérelmek drámabeli elemeit nyomatékosította a befogadás
folyamatában. A két világháború közti időben, a csonka, de független országban kezdtek nagyobb figyelmet fordítani a dráma magánéleti szálaira, a „bánki sértődésre",
Bánk szerelmére (1. Barta János tanulmányát, melyet Sándor Iván nem is említ; s ezt
a vonulatot erősíti föl később Sőtér István tanulmánya), viszont a német befolyás erősödése, a II. világháború katasztrófája s a függetlenség fél évszázadra való újra elvesztése
ismét a dráma közösségi-politikai vonulatát tette dominánssá a mű értelmezésében és
előadásaiban. A könyv szerzője ettől a dominanciától óhajtja megfosztani a műértelmezési, s ezért a grillparzeri Bánkhoz hasonított, de ezért a magyar befogadástörténetben
óhatatlanul pejoratív hangsúlyt nyerő Bánk-képpel szemben (Toldy Ferenc politikai
Hamletnek, Lukács György hiperlojálisnak minősítette) Sándor Iván drámairodalmunk,
sőt egész irodalmunk első integer személyiségét látja benne, akiben a dráma kezdete
előtt szerelem, hazaféltés, felelősségtudat, királyhűség, méltóság, szociális érzékenység
szoros, szétválaszthatatlan egysége létezik. A dráma erőterének létcsapdájába belépve
épp ezen integer személyiség sokirányú fenyegetettségének, majd óhatatlan leépülésének folyamata indul meg.
Annak a világnak, melybe hazatértével Bánk újra belép, egyik legfontosabb összetevője, melyről Sándor Ivánnak igen sok és fontos mondanivalója van, a magyarság
és az idegenek egymáshoz való viszonya. Amíg a Bánk-recepció a drámában elsősorban és szinte kizárólagosan a nemzeti drámát látta, s a magyarság-idegenség viszonylatot

1995. szeptember

79

a nemesi nemzet és az idegen uralmat megtestesítő Gertrudis-kör közötti viszonyban,
addig az előadások főhősévé is szinte törvényszerűen Petur bán vált, s Bánk bonyolultabb-humanistább, Gertrudist és körét is nagyobb empátiával kezelő személyisége bizonytalan színezetet nyert. A marxista korszakban viszont Petur osztályhelyzetből
származó idegengyűlöletével szemben Bánknak a Gertrudisszal és körével szembeni
árnyaltabb magatartása s Petur idegengyűlöletének bánki elítélése kapott nagyobb nyomatékot. Sándor Iván a dráma idegenképét jóval bonyolultabbá teszi azzal, hogy kinagyítja a bojóthi szálat, az apjától örökölt szolidaritást a Spanyolföldről menekült
család iránt, melyet természetesen tovább erősít Melinda iránti szerelme. Joggal figyelmeztet rá: úgyszólván elfelejtkezünk Melinda idegen voltáról, arról, hogy a Bánk, de
még az Ottó értékhierarchiájának csúcsán is egyaránt ott található Melinda nem magyar származású, s hogy ő meg hozzátartozói (Mikhál és Simon) is milyen mértékig
azonosulnak a magyar nemzeti érdekekkel, miközben elhagyott hazájuk iránti nosztalgiájukat emberi módon őrzik. Ugyanakkor azonban a bojóthi szál felfedezésszerű hangsúlyozása, amely természetszerűen erősíti Bánk rokonszenvességét, kissé egyoldalúvá
teszi Petur iránti negatív elfogultságát, amikor félreértelmezi egyik kijelentését. Amikor ugyanis elismerve, hogy a bojóthiakkal ő is rokonszenvez, tehát nem az idegenek
ellen általában, hanem a nem magyarnak a hatalmi hierarchiában megszerzett vezető
posztja ellen lázad, akkor így értelmezi ezt a mondatot: „Görög, gubás, bojár, olasz /
Német, zsidó, nekem mihelyst fejét / A korona díszesíti, mindegy az ..."; pedig ennek
a mondatnak a maga helyén (Második szakasz, 154-156. sor) egészen más jelentése van;
pontosan azt jelenti, hogy bármilyen nemzetiségűt elfogad kiralyának, ha megkoronázták, Gertrudist pedig nemcsak idegen volta miatt, de elsősorban nővolta miatt nem fogadhatja el uralkodójának, mivel a magyar korabeli közjogi eljárásmód szerint a király
feleségét nem koronázzák meg, tehát nem koronás fő. Ezért nem rendelkezik felségjogokkal, s ezért visszaélés, ha mégis gyakorolja azokat.
A magyarságkép sűrűsödési helyszíneiről beszélve Sándor Iván hagyja tovább érvényesülni Petur iránti ellenszenvét. Szerinte Petur azért csatlakozott az Imre-Endre
viszályban a lázadó Endréhez (aki a dráma történései idején, Imre, sőt fia, László halála
után már Magyarország királya, de akkor még a koronás fő bátyja, Imre elleni lázadó
volt), mert elkobozta tőle Imre a birtokát; tehát ugyanaz a gazdasági sérelmek miatti
ellenzékiség jellemezte már akkor is, mint a dráma történetének idejében. Vajon nem
lehet szó arról, hogy Imre azért kobozta el birtokát, mert csatlakozott Endréhez?
A dráma szövegéből ítélve erre az interpretációra éppúgy megvan a jogosultság, mint
Sándor Ivánéra. S az is megkérdőjelezhető, hogy a Petur magatartását jellemző ellentmondások közé lehet-e sorolni utolsó szavait, melyek szerint megátkozta „nagyasszonyunkat", azaz a meggyilkolt Gertrudist és az „alattomos gyilkost", azaz Bánk
bánt. Petur ugyanis ném Bánk bánt átkozta meg, hisz nem tudhatta, hogy Bánk volt
a gyilkos, hanem az „alattomos", azaz tettével színre nem lépő gyilkost, aki miatt őt és
családját jogtalanul hurcolták halálra. Hasonlóképpen túlinterpretáltnak tűnik a szerző
ama megfigyelésének hangsúlyozása, mely szerint Petur és Tiborc nem kerül egymással
kapcsolatba a drámában. Szerintem Bánk és Tiborc kapcsolata patriarchális jellegű, ez
jogosítja fel a Bánkkal való „beszélgetésre" Tiborcot, az egykori családi szolgát, aki
urának, Bánk apjának és magának Bánknak az életét mentette meg az egykori jáderai
(zadari, azaz zárai) csatában, a sajátja kockáztatásával; ezért szabadították fel jutalomból, ezzel a szabadsággal nem tud élni s ezért nyomorog családjával együtt; az ő életszintje tehát az udvar szintjén lejátszódó tragikus eseménysorozattal csak a Bánkhoz
fűződő régi patriarchális kapcsolat révén érintkezhet, de ez is a nyelvi kommunikáció-

80

tiszatáj

képtelenség, az egymás mellett elbeszélés Sándor Iván által is kitűnően jellemzett formájában. Ez a néhány példa azt mutatja, hogy a szerző kitűnő felismerései és koncepciója mellett műelemzési gyakorlatában néhány helyen rokon- és ellenszenvei által
irányított prekoncepciót hagy érvényesülni ítéleteiben.
Hadd térjek viszont rá végre a könyv legnagyobb értékeire. A szerző saját műelemzésének legjobb fejezetei az eddigi szakirodalommal való polémiában születtek
meg, s mintegy fölfedezik a posztmodern Bánk bánt. A sötét mint létszíntér, a hősök
hiábavaló tapogatózása az összefüggések, a velük történő események oka után, melyhez
aláfestésül Sándor Iván kiváló hasonlattal Caspar Dávid Friedrich korabeli német romantikus festő tájképfestészetéhez nyúl, de melyre emlékeztethet a Kölcsey által anynyit emlegetett sötéttiszta, a clairobscur magyar változata is, valóban olyan fölismerés,
mely magyarázza a dráma párbeszédeinek töredékességét, nyelvének érzelmi-szenvedélyi-eruptív jellegét, különböző mentalitású hőseinek kommunikációképtelenségét, az
egész dráma líraiságát. S ezzel Sándor Iván a hagyományosan ismert okokon túl, melyek szerint a dráma elsősorban közösségi-politikai-nemzeti dráma - s ezzel volt magyarázható félreismerése, az értelmezésbeli és a színpadi előadásbeli félreinterpretálása
s ezzel az igazi Bánk bán befogadásának és befogadtatásának elmaradása - egy mélyebb
okot is föltár, mely lehetetlenné tette a mű igazi recipiálását, mégpedig azt, hogy hagyományosan az arisztotelészi dramaturgia eszközeivel igyekeztek mindig értelmezni
es esztétikailag értékelni a művet, s ez a kategóriarendszer alkalmatlan volt a mű értékeinek valóságos feltárására, ezen a mércén mérve az is hibának bizonyulhatott, ami
ma, az arisztotelészi dramaturgia kategóriarendszerének a megrendülése után, a lírai, az
epikus és az abszurd dráma színpadi és elméleti befogadása és a posztmodern irányzatok kibontakozása után és során értéknek tűnhet. A dráma atmoszférateremtő ereje sajátosságainak megsejtésében volt néhány előfutára Sándor Ivánnak, különösen az általa
is nagyra becsült korszak, az 1930-as évek esszéírói között, főleg az általa sokat idézett
Szerb Antal és Németh László tanulmányaiban, de ahhoz, hogy ezekből a sejtésekből
ilyen elméletileg is megalapozottnak tűnő kategóriarendszer nőhessen ki, az eímúlt évtizedek európai és hazai színházi és dramaturgiai tendenciáinak olyan alapos ismeretére
is szükség volt, aminek megszerzésére Sándor Ivánnak, a szerkesztőnek és gyakorló
színikritikusnak volt lehetősége, mielőtt íróként és esszéíróként a kor, mégpedig a szocializmus hanyatlása és bukása, majd az újabb átmenet korának legalapvetőbb eszmetörténeti kérdéseivel kezdett foglalkozni. S ez az egyéb jelentős műveire jellemző
eszmetörténeti megalapozottság, valamint a dramaturgiai, drámatörténeti és színpadtörténeti tájékozottság egysége teszi a könyv második részét, a Bánk bán befogadástörténetével foglalkozó részt nemcsak nagyon tanulságos, hanem egyúttal izgalmas
olvasmánnyá is.
Vitatható elemeket természetesen itt is lehetne találni, kezdve Kisfaludy Károly
drámaművészete túlzott azonosításával korai drámáinak hazapufogatásával, s azzal,
hogy - ha Döbrentei nevét nem is említve - a drámapályázat bírálóbizottságát is elmarasztalja, pedig ez Gyalui Farkas 193l-es cikke óta, aki bizonyította, hogy az Erdélyi Múzeum fennmaradt iratai között semmi sem igazolja, hogy Katona drámája egyáltalán megérkezett Kolozsvárra, egyre kisebb jogosultsággal tehető meg, bár kétségtelen,
hogy a kazinczyánus magyar irodalomtörténet-írás az utóbbi évtizedekben is szeret elfeledkezni erről a tanulmányról. Viszont már Horváth János is megírta, hogy bár név
nélkül, de Kölcsey egyik dramaturgiai tanulmányának éles támadása is csak a Bánk bán
ellen irányulhat. S a 20-as évek magyar dramaturgiája sem lebecsülhető eredményeket
hozott, hogy épp Kölcsey tragikum- és komikumelméleti tanulmányára utaljak. Amit

1995. szeptember

81

viszont a továbbiakról, a reformkor nagy évtizede szerepéről a mű félreinterpretálásában, majd a Bach-korszak magyar elméletírása (Gyulai, Arany) szerepéről a mű jelentősége felfedezésében, félig-meddig kanonizálásában ír, majd a 80-as években lezajlott
Beőthy-Rákosi Jenő-Péterfy közötti tragikum-vitában elhangzottak ismertetésében
nyújt, végül századunk színpadi és drámaelméleti kísérleteiről szól, melyben a prímet
mindig az elmélet játszotta, a színpad pedig mindig lemaradt az elméleti eredmények befogadásáról és hasznosításáról, csak helyeslőleg fogadhatjuk. Végül a recenzens beismeri,
hogy amit az utóbbi évtizedek színpadi recepcióiról mond a könyv, közvetlen tapasztalati ismeretek hiányában megítélni nem tudja, megállapításaiból csak tanulhatott.
Az elismerés tiszteletkörei után még két kisebb fenntartásnak is szeretnék hangot
adni. Az egyik az, hogy Sándor Iván saját műelemzésében nagy jelentőséget tulajdonít
a hierarchia létének és hősei hierarchiához való viszonyának. Ez a felismerés is korszerű, összefügg a saját korélményeinknek a műértelmezésbe való visszavetítése lehetőségével. S ez a kialakuló feudális hierarchia kora esetében igen jogosultnak is látszik.
Ha azonban arra gondolunk, hogy a hierarchia hányszorosan kerülhető meg és csapható be a darab hőseinek egymás közötti viszonylataiban, akkor az Endre király nagyon is gyönge és esetleges emberi tulajdonságaitól meghatározott hierarchia oly
módon való jellemzése, ami még a késői Kádár-korszak világára, informális személyi
kapcsolatokon múló ügyintézésére sem volt jellemző; vagyis a kései Habsburg-birodalom szépirodalma által s főleg Franz Kafka által kialakított elidegenedett hierarchia mítosza a magyar viszonylatokra (talán a Rákosi-korszak kivételével) aligha alkalmazható.
Alkalmazható viszont úgy, ahogy ezt végül is Sándor Iván elemzése végén szerencsésen
megteszi, amikor a végső tablóban a bánki kiüresedéssel és értékvesztéssel, a „vég semmiség"-gel párhuzamosan diadalmaskodik a katarzisgátló jellegű egyetemes manipuláció, a diadalmas konfliktuselkenés. Ez azonban nem föltétlenül egy elidegenedett típusú hierarchia jellegzetessége, hanem egy emberközeli, emberfüggő, ti. Endre király
személyiségétől függő hierarchiatípusnak tűnik.
A másik az, hogy a korszerű recepcióesztétika által igazolt kitűnő felismeréssorozat, mellyel Sándor Iván a mű olyan elemeit is értéknek fogadja és fogadtatja el,
amelyeket a hagyományos dramaturgia hibának vélt, egyrészt nem teszi bizonyossá,
hogy egy következő korszak számára nem lesznek ismét vitatható érvényűvé; arról
nem beszélve, hogy a mű tényleges hibáit ez a szemlélet se küszöbölheti ki. így pl.
Sándor Iván Bánk-idézeteit olvasva döbbentem rá, hogy míg a dráma névadó főhőse
kétszer is szól gyermekeiről, addig a drámavég nagy tirádájában arról beszél, hogy nincs
a teremtésben vesztes, csak ő és a gyermeke, akkor a két információ között olyan
kibékíthetetlen ellentét van, melyet csak hibának lehet minősíteni. S ha az újabb felismerések következtében az eddig fel nem ismert értékek feltárása és elismerése lehetővé válik, viszont a korábban elfogadott értékek némelyike megkérdőjeleződik, akkor
óhatatlanul felmerül a kérdés, a könyv kézbevételekor oly furcsának tűnő alcím a százhetven éve fel nem fedezett Bánk bánról nem a szerző törekvéseinek szerény önjellemzését is tartalmazó fogalmazás? Megengedhetjük ugyanis, hogy ez a munka sokkal
hozzájárult a Bánk bán eddig kellően nem értékelt oldalainak megvilágításához és színpadi és drámaelméleti recepciójának jellemzéséhez, de ő sem fedezte fel az igazi Bánk
bánt, vagyis hagyott még terepet a későbbi megközelítőknek is, hogy saját koruk diktálta új szempontjaik követelményeit érvényesítsék Katona remekének magyarázatában. (Jelenkor, 1993.)

tiszatáj

82

„A lét: bomló emlékezet"
KOVÁCS ISTVÁN: A TÉR TÖREDÉKEI
Nagy-nagy feladatai vannak a válogatott verseket tartalmazó versgyűjteményeknek: nemcsak összefoglalják, két borítólap közé gyűjtik a folyóiratokban, jobb esetben
pedig önálló kötetekben is megjelent írásokat, s így dokumentálják egy-egy költői pálya legjelentősebb eredményeit, hanem az olvasójukat is szembenézésre kényszeríti.
Áz elmélyült olvasónak ugyanis azt is tisztáznia kell, hogy mi volt helytálló a valamikori
olvasataiban és az ugyancsak valamikori, ugyancsak erősen a helyhez és az időhöz kötött versértelmezéseiben. Különösen fontos ez a szembenézés akkor, ha olyan költő válogatott verseinek gyűjteményét tartjuk a kezünkben, mint amilyen Kovács István.
Számára ugyanis, annyi más kortársához, nemzedéktársához hasonlóan az irodalom,
költészet művelése elválaszthatatlan volt a közéleti szerepléstől. Az irodalom ugyanis
létezésük tere volt, s mivel az irodalomban, költészetben és a politikában is mást, egészen mást akartak, mint amit akkor, úgymond, a hivatalos akarat diktált, félő, hogy
politikai vagy politikai jellegű küzdelmeiket, azok kísérő jelenségeit költészetükre is
rávetítettük. Szó se róla, jogos ez a „rávetítés" akkor, amikor maga a vers is politikai
tettként értelmezhető, de hát jó ideje tudjuk, hogy a par excellence politikai költészet
ideje lejárt, s bizony magunk is megtapasztalhattuk már, hogy magával az irodalommal
a társadalmi és a politikai kérdéseket nem lehet megoldani...
Úgy gondolom, Kovács István esetében különösképpen fennállt annak a veszélye,
hogy a folyóiratokban korábban rendszeresen, aztán egyre ritkábban megjelenő verseit,
de még önálló köteteit is „félreolvassuk", hiszen ő maga szinte mindig valamilyen
feladat, vállalás, politikai állásfoglalás, irodalmi békítés ügyében fáradozott, mindig
valami napi kényszer kötötte le az energiáit. Sokszor tűnt úgy, hogy versei is ezekhez
a teendőkhöz kapcsolódnak. S ha most nem is szólunk arról, hogy a Kádár-rendszerben
hány politikai jellegű ütközést vállalt fel, azt azért meg kell említenünk, hogy már
történészi mivolta is számos félreértésre adott okot, egészen egyszerűen azért, mert
a költészetet sokan összeegyezhetetlennek tartották a történészi pályával. Ennek a kétféle tevékenységnek az „összeegyezhetetlensége", úgy tűnik, Kovács Istvánt is foglalkoztathatta, máskülönben nem írta volna le, s a mostani kötet hátlapján nem ismételte
volna meg önmagáról (!) a következő keserű mondatokat: „A költők azt tartották róla,
hogy történész, a történészek azt, hogy költő. Költő és történész, ha találkozott, azt,
hogy műfordító", és így tovább... A mostani gyűjteményes kötet összefoglaló jellege
révén, s hogy a versek keletkezésének idején jóval túllépve jelent meg, mi több, még
azon a korszakon is túl, amelyikbe a versek ideje illeszkedik, annak a lehetőségével ajándékoz meg bennünket, hogy pontosan megmutassuk Kovács István költészetének sajátosságait és jellegzetességeit, ugyanakkor pedig szembenézzünk a magunk valamikori
énjével is, pontosabban azzal, hogy hogyan is láttuk ezt a költészetet esztendőkkel
korábban...
Kovács István költészetének bemutatásakor elkerülhetetlen a Kilencek költői csoportosulásának említése. Az Elérhetetlen fold költői valóban újat hoztak a magyar költészetbe, s ez még akkor is így van, ha manapság már olyan elemzők (!) is akadnak,
akik a csoportosuláshoz tartozó költők nevét sem tudják pontosan lemásolni a valamikori, majd a „megismételt" antológiák tartalomjegyzékéről. A Kilencek költészetének

1995. szeptember

83

közös jellemzői ma már viszonylag könnyen megállapíthatók: a korabeli magyar
életben új volt a magyar történelemhez való viszonyuk („a torkon vágott forradalmak
pirosát és gyászát viselik belül", mondta volt róluk Nagy László az Elérhetetlen föld
című antológia elé írt soraiban), a magyar történelemből tehát 1848-hoz (és 1956-hoz)
nyúltak vissza, a költészet témájává avatták személyes életüknek azokat a fájdalmas
vonatkozásait, amelyeket a korabeli hivatalos Magyarország legszívesebben eltüntetett
volna, s a történelemkönyvek lapjairól el is tüntetett, így főképpen azt, hogy ez a nemzedék nem ismerhette meg az édesapját, mert az apák ott maradtak a fronton, a keleti
fronton, a második világháború harcainak fájdalmas következményeként, a negyvenes
évtized első éveiben. Mindezek mellett ez a költői csoportosulás azzal is újat hozott
a magyar költészetbe és a magyar világba, hogy annyi más elődjéhez hasonlóan társadalomszemléletében a szegények, a valamikori és az új kiszolgáltatottak mellett kötelezte el magát. Nyilvánvaló, hogy mindezeknek a következményeként korábban már
halottnak ítélt formavilághoz, így például a leíró versekhez és a dalhoz fordultak
vissza, a legnagyobb vívmányuk pedig talán éppen az, hogy ezeket a formákat ismét
sikerült hatékonnyá alakítaniuk...
Kovács István költészetében, főképpen első kötetében mindaz megtalálható, ami
a Kilencek költőinek világában közös sajátosságként jelen van. Verset írt a hősi halált
haltakról, Két kép címmel pedig saját családjának tragédiáját rögzítette:
1
APÁM A FÖLDRE TAPADT JÉGVIRÁGNAK

egy fagypont alatti reggelen.
Ujjaimban, ha fázom,
az O emlékét melengetem.
2
ANYÁM MA ÉJJEL IS SÍRT.

Az árnyak tárgyakká merevedtek.
Vérszínű vakolat szemerkélt.
A falak magukba zárva meneteltek.
Ebben a vonatkozásban teljesen jogosnak tartom azt, ahogyan Kiss Ferenc 1974ben írott tanulmányában Kovács István első kötetéről szólva a Kilencek közös költői
világához kapcsolta az ő költészetét: „A példákat szaporíthatnók, akárhol nyitjuk ki
ezt a könyvet - írta - , valami elmerül, valamit szétlőnek, valami parázslik, megég,
megfagy, elpusztul. De ez a valami vagy valaki mindig sorsfordító esemény, kivételes
érték: az anyanyelv, a szerelem, Petőfi, a halott apa emléke, a szabadságharc, tehát
történetileg is meghatározott, konkrét és bizonyos érték, nem valamely fekete filozófia
koholt argumentuma. A baj ártatlanokat ér ezekben a versekben, de okszerűen, tehát
nem fantomszerűen, a pusztulás mártíromság, tehát magasrendű értelme van. A róla
való beszéd pátosza önmagában is értéket és hűséget hangsúlyoz. Ez a költő tehát a maga
tragikumra hangolt érzékenységével személyiségének magvát alkotja meg, világképe körül világos eszmei jelentéssel telített vonatkozási pontokat létesít, s őrjáratait ezek között
az életveszélyhez edzett elszántsággal végzi. Veszélyre ajzottan, de a békére termettek
jóságával, s olyan tiszta szemmel, amely a tragikus eseményt is látványként tudja szemlélni, s esztétikummá tudja nemesíteni." Pár sorral alább pedig így hangzik a konk-

84

tiszatáj

lúzió: „A jelek szerint ez a kötet itthon is oszlatta az értetlenséget. Igaz, jócskán megkésették, de vele a Kilencek néven ismerős költőcsoport zöme mégiscsak beérkezett."
Igazak ezek a megállapítások, mégis kell két, talán nem is jelentéktelen megállapítást hozzájuk kapcsolnunk. Az egyik az, hogy az említett történelmi szemléletmód
nemcsak a Kilencek sajátja volt, hanem szinte egy egész nemzedéké, évjáraté - az egész
Kárpát-medencében. Példaként csak Farkas Árpád versét idézem, egy nagy költő nagy
versét, az Apáink arcán címűt, jelezve, hogy az erdélyi magyar költészetben is jelen van
a Kilencekéhez hasonló történelemszemlélet. „Csak lábujjhegyen halkan!: / apáink hűlő,
drága arcán járunk" - írta Farkas Árpád, jelezve, hogy a múltat ő is személyessé formálta. A másik megjegyzés, amelyet Kiss Ferenc idézett mondataihoz csatolnék, nem
kitágító, inkább szűkítő érvényű. A Kilencek költői mindnyájan nehéz szociális helyzetben nőttek fel. Bizonyára sokan tisztában vannak még azzal, hogy mi is rejlik a semlegesnek tűnő szavak mögött. A helyzeteknek és a nélkülözéseknek pedig, ahogyan
a megaláztatásoknak is, megvannak a maguk egyénre szabott mélységei. Kovács István
a saját sorsának mélységeit tárta fel, s talán ez a sajátosság az, amire a kortárs kritikusok
kevésbé figyeltek fel, feltehetően éppen azért, mert azokat az utalásokat keresték,
amelyek a többiekéhez kapcsolták ezt a költészetet. Van egy ritkán emlegetett prózaverse, Korai önéletrajz a címe, s aki képet akar alkotni magának arról, hogy honnét is
indul, s miből táplálkozik Kovács István világa, annak ezt a - mondjuk így, érzelmektől mentesen - szöveget kell elolvasnia.
A kiinduló helyzet a költő életrajzából is ismert. Gyermekkorában, élete legelső éveiben nagyanyjánál nevelkedett, nála élt. Ezt a szituációt rögzítik az első sorok:
„Az anyanyelv első szavaitól félek. Valamikor jobban féltem anyámtól. Vele ijesztgetett mamám: emlékeim nagymamája. Akkor még csak három veszélyt ismertem: anyád, török,
tatár" - kezdődik a kíméletlen őszinteségű szöveg - József Attila önvallomásainak párja.
Hasonló mélységeket tár fel a folytatás, motivikusan is kapcsolódva József Attila világához: rA vonatkerekektől is féltem. Magához szívja az olyan rossz gyereket, mint én vagyok. Meg is fogadtam magamban, hogy jó leszek, amikor feltűnt a mozdony." Fontos
mozzanat ez: Kovács István világában ezek szerint a kezdetek kezdeténél feltűnik az etikum, az etikai tartás problematikája. Szegénységről, kiszolgáltatottságról a Kilencek
költői gyakran írtak. Etikáról, s a költészet etika általi megszüntetésének lehetőségéről
azonban csak Kovács István írt. S hogy tisztán lássuk ezt a sorozatot, ahhoz meg kell
nézni az úgynevezett családi versek vonulatát. A már idézett Korai önéletrajz című,
a konfliktushelyzetet rögzítő szöveget rögtön az Anyám utolsó húsvétja című, a konfliktushelyzetet feloldó vers követi. Az újabb családversek, hogy ugorjunk az időben, tehát a szerelmesversek, s a gyermekeihez írott versek pedig valóban a költészetnek az
etikum általi felszámolását hordozzák magukban. Itt és most csupán a Térelválasztás
című szöveget idézem, pontosabban annak is csak a befejezését. A vershelyzet a következő: a költő magára csukja a szobaajtót, hogy dolgozni tudjon, s hogy a munkában ne
zavarja a tizennégy hónapos gyermek. A kislány, merthogy róla van szó, az ablaküveghez tapasztja arcát. „Két, üveget átolvasztó szemet látok Es tehet-e bármit is az ember,
ha ily jelenvalóan figyeli az Isten?" - hangzik a szöveg utolsó mondata. Az összefüggések
nyilvánvalóak: a valós életben keletkezett hiányokat Kovács István a valós világban
oldja fel, a feloldás pedig megszünteti magát a költészetet is. Mindenképpen ide kell
állítanom Kovács Istvánnak azt a kijelentését is, mely szerint nem biztos, hogy a jövőben verseket fog írni, de mindenképpen költőként szeretne élni. Látni való, hogy
a költészetet az etikummal azonosítja, a Kilencek költői közül ez a sajátosság csak rá

1995. szeptember

85

jellemző, s talán éppen ez a sajátosság az, amelyik a közös indulás következtében, az
egymásra utaló motívumok mögött mind ez ideig rejtve maradt. Ennek tudatosítása
lehet a kötet elolvasásának első tanulsága.
Kovács István költői világának másik jellegzetessége a történelemhez való rendkívül erős személyes kapcsolódás. Amint már utaltam rá, történészi pályája mintegy
megteremtette az értelmezésnek azt a lehetőségét, hogy a verseket „mellékterméknek"
nézzük, forgácsoknak, melyek a történész munkája mellett keletkeztek. Ezt a felfogást
cáfolandó tartom fontosnak annak a kiemelését, hogy a történelem Kovács István számára a korábban említett hiányhoz hasonlóan minden mást háttérbe szorító személyes
élmény. Nem is lehet ez másképpen, a hiány és a történelem édesapja harctéri halála
révén kapcsolódik egymáshoz, s teljes egészében meghatározza látásmódját. Egyik interjújában a következőképpen fogalmazott: „a történelem személyes élménnyé vált. A történelem eseményei érzelmi síkra terültek elém. Megszemélyesítette, személlyé vált a történelem... " Nem lehet véletlen, hogy egy másik, ugyancsak fontos szövegben a következőket
olvashatjuk: „Számomra már évtizedek óta nem december utolsó napjának éjféli órája
jelenti az esztendő lezárását és az új év köszöntését, hanem március 15. Március idusa a legszemélyesebb ünnepem. Március 15. a személyiség ünnepe: benne a személyessé vált tettet
ünnepeljük... az okos és szép emberarcokra bomló történelmi tömeget..." Egy versben, történetesen éppen szerelmesversben pedig a következő képre találhatunk: „Szöknek a felhők - / nem huszárok, /nem dolmányuk /a mennybolt kékje". Úgy gondolom, kimondható, Kovács István valódi, egzisztenciális élményként élte át a történelmet, s ennek
az egzisztenciális élménynek a következménye lett az, hogy költőként és kutatóként is
a történelem tényeit, sajátosságait, törvényszerűségeit vizsgálja. Ebben az értelemben
nincs tehát munkamegosztás a költő és a történész között. Ha tetszik, ez már a második tanulsága az összegyűjtött verseket tartalmazó kötet olvasásának.
Nem az a meglepő, hogy Kovács István versvilága gyorsan és ezeken az alapokon
alakult ki, hanem az, hogy Kovács István az ezeken az alapokon nyugvó költészet lehetőségeit meglepően gyorsan és talán a lehető legteljesebben használta ki. Ha mai szemmel
nézzük át kezdő éveinek verseit, akkor azt tapasztaljuk, hogy a történelmi vonatkozások ritka gazdagsággal uralják, szinte már a kezdetektől, ezt a költészetet. Katonák,
ismeretlen katonák, zuhanó katonák verseinek megszólítottjai, ahogyan Kiss Ferenc is
írta. S bár a mostani gyűjteményes kötetben az egyes ciklusokba gyűjtött verseket nehéz szétválasztani keletkezésük időrendje szerint, az azért megállapítható, hogy Kovács
István alapvető, meghatározó jelentőségű motívumai már kezdettől jelen vannak
költészetében. Ebből a szempontból is érdemes felfigyelni csángókról írott ciklusára,
amelyikben a különböző időpontokban írott versek nagyon erősen kapaszkodnak egymásba. (Közöttük ott van a Fényképek a hegyeken túlról című verse is, amely jó tíz esztendővel ezelőtt egy erdélyi fotóművész csángókról készített fényképsorozatához íródott, ám a képeket akkor még nem lehetett közölni, s így a vers közlése is elmaradt,
legalábbis nálunk, a Forrásban. Számomra a történetnek azért van jelentősége, mert
akkor illusztrációnak éreztem ezt a szöveget, történetesen fényképekhez készített illusztrációnak, most pedig versnek tartom, Kovács István talán egyik legjobb versének.
Különösen mellbevágó még ma is - amikor már annyi reménykedésen és kiábránduláson vagyunk túl - a kijelentő mondatok kemény pattogása, a mondatokba foglalt szentenciák ereje. Ha tetszik, a versek új ráolvasásának harmadik tanulsága lehet ez.) Mindezzel együtt nehéz lenne azt mondani, hogy az elmúlt évtizedek során nem történt
változás Kovács István költői világában. Történt, s miért ne történt volna, ám ezek

86

tiszatáj

a változások tulajdonképpen benne rejlettek már az első kötet verseiben is, kiteljesíthető lehetőségként. Most, Kovács István összefoglaló jellegű kötetéről szólva talán nem
felesleges ezekről a változásokról sem szólni.
Ennek a költészetnek talán a legjelentősebb belső mozgástörvénye az, hogy
mindvégig ott munkált benne az önmaga felszámolására irányuló törekvés. Talán nem
túlzás azt mondani, hogy Kovács István nem a költészetét és világát uraló belső feszültségek művészi kiaknázására, hanem felszámolására törekedett, irányt adva ezzel életének, s bizonyos vonatkozásokban elszegényítve költészetét. Itt talán nem fölösleges
arra utalni, hogy az elmúlt négy-öt évben, amikor azok a történeti léptékkel is mérhető, a költői világ kialakulásakor létező társadalmi feszültségek megszűntek, féltucatnyinál több verset talán nem is írt. A másik lényegi változás az, hogy a kiindulópont
élményköltészetéből alapvetően intellektuálissá változott Kovács István lírája. Talán
nem is történhetett ez másként, hiszen az a közeg, amelyikben Kovács István az elmúlt
két és fél évtizedet töltötte, meghatározó vonatkozásaiban intellektuális jellegű. Egyetemi világ, irodalmár- és történészlét, olvasmányélmények, műfordítások nagy pillanatai, találkozások, szellemi vállalások jellemzik az elmúlt évtizedeket, s ennek leképeződéseként akár egy névmutatót is lehetett volna készíttetni a kötethez, az pontosan
megmutatná, hogy a kortárs szellemi élet mely rétegeihez is kötődik Kovács István.
A szellemi élet természetesen többpólusú, és rétegződése is több szinten történik. A versek utalásaiból az tűnik ki, hogy Kovács István megőrizte szellemi kapcsolatait azzal
a körrel, amelyikhez indulásakor kötődött, de folyton tágította is ezt a világot, s a magyar szellemi vagy legalábbis irodalmi életben a különböző irányzatok találkozási
pontjába helyezte magát. Számos verset írt kortársaihoz, így például Nádas Péterhez és
Balassa Péterhez, de másokhoz is, amikor egy-egy gondolat, metafora megszólalásra
késztette. Feltehetően ez is aláhúzza azt, amit költészete intellektualizálódásáról mondottam. Az intellektualizálódás vezétte el oda, hogy újabb verseiben szívesen él a sűrítő
jellegű szentenciázás alkalmazásával. Mostani kötetének már a felépítése is ezt a törekvést mutatja, hiszen a kötet záró- és nyitóverse is egy-egy szentenciaszerű verssel azonos.
Változások történtek Kovács István történelemhez kapcsolódó verseiben is. Korai
történelmi versei az élményszerűséget mutatták, a történelem személyessé formálását,
valamint az egyéni világ és a történelemből megismert világ egymásra vetítését. Később, főképpen az Ördöglakat című kötetében a történelemben zajló folyamatok sajátosságai foglalkoztatták. Keserűen mondotta: „Nem tudjuk szétszedni / a történelem
ördöglakatát", pedig olyan nagyszerű verseket írt ekkor, mint például a Beolvasztás
című, amelynek idézését itt is szükségesnek tartom:
Előbb a regölést / aztán a regét / / Előbb a földet / aztán az otthont / / Előbb az iskolát / aztán a nyelvet / / Előbb a fejfát / aztán a hitet / / Előbb a jövőt / aztán a múltat / /
és / mindezt / egyszerre: /jelenidőben
Talán fölösleges is mondani, ebben a versben Kovács István az elmúlt évtizedek
asszimilálásra törekvő ún. nemzetiségi politikájának lényegét ragadta meg, természetesen konkrét tapasztalatok alapján, ám a ven azért jó, mert magába sűríti az összes kisebbségben élő népcsoportra leselkedő veszélyeket. Úgy látom, az idő múlásával mégiscsak kialakult egyfajta munkamegosztás a költő és a történész között. Ahogy a történész
elmélyült a munkájában, úgy vált megfigyelhetővé, hogy a költő az általánosító tapasztalat megfogalmazására törekszik, összhangban mindazzal, amit a versek intellektualizálódásáról és a szentenciaszerű fogalmazásmódról mondottunk. Lássunk minderre néhány példát: Már írásom címében is idéztem a mostani kötet záróversének utolsó sorát:

87

1995. szeptember

„/4 lét: bomló emlékezet". Valószínűleg soha nem tudom elfelejteni a címadó vers - A tér
töredékei - nagyszerű záróképét: „/4 padlástér is lehet templomcsarnok, /sa körmünkre égő
gyufaszál örökmécs." Messzire vezetne, ha a maga teljességében próbálnám értelmezni
ezt a képet, ezért most csak azt említem meg: a vers egészének összefüggésében azt mutatja meg, hogy a számunkra adott tér töredékei között is lehet teljes, ha úgy tetszik,
Istennek is tetsző életet élni.
Örömmel olvastam a verseket, időnként pedig szinte szükségesnek is éreztem tapasztalataim papírra vetését. Nem mindennapi élmény egy jelentős költő versvilágának
kialakulását figyelni, s szinte folyamatokat követve megvizsgálni azt, hogy az idő és
a tér viszonyainak alakulása közepette miképpen változik meg a költő viszonyulása
a világhoz. Ha tetszik, ez a „szempont" ismét újabb értelmét adhatja az összegyűjtött
verseket tartalmazó kötet elolvasásának. Mindez azonban még mindig csak irodalom,
az én szememben Kovács István költészetének a végső értelmét az adja meg, hogy éppenséggel ez a költészet mutatta meg a lenni „az időben /az idők ellenére" magatartásának lehetőségét és értelmét. (KÉZirat Kiadó, 1995.)

Causa sui
PETRICSATHÓ FERENC 111 VERSÉRŐL
János Apokalipszisében feltűnik egy mágikus szám: 666. Senki sem tudja pontosan, mit jelent. Csak annyi sejthető, hogy valami nem szolid, kegyetlenül titokzatos,
már-már megfejthetetlen, a létet átható varázslat rejlik a háromjegyű számban. Szimmetria, körforgás, tükör. Ahogy a jelzett szám töredék részeiben is, melyek ugyanolyan megfoghatatlanok és titokzatosak. Például egyhatoda, a 111, melyet a szegedi illetékességű Petri Csathó Ferenc - a „vers" szóval megtoldva - könyve címéül választott.
Nehéz elképzelni olyan verseskötetet, melynek - mondjuk - 100 vers volna
a címe. A 100 túl kerek, befejezett, túl „sima", tökéletes. A 111-ben benne foglaltatik
a teremtés sebzettsége, töredékessége, fenyegetettsége és - folyamatossága. Az a sajnálatosan felemelő tény, hogy minden megfejtés, képlet, megoldás és érvényes sugallat
újabb kérdéseket vet föl. Valamit lezár és kinyit. Felépít és összetör. Mert a teremtés
folytatódó mű, melyet senki sem minősíthet végleg befejezettnek. A vakbuzgó hívek vallásban, bölcseletben, politikában - általában és konzekvensen abban tévednek, hogy
az általuk kanonizált tant késznek és tökéletesnek látják, holott nemcsak terjeszteniük,
hanem - és főképp - továbbgondolniuk, továbbépíteniük kellene a teremtés művét
ahhoz, hogy az hiteles legyen. Mert ha csak felmondják, ismétlik a már elhangzottakat,
valójában intellektuális árnyékbokszolást folytatnak, és ezáltal maguk is tétova árnyékká fakulnak. Tudnivaló, hogy a perzsa szőnyegszövők szándékosan ejtenek hibát remekeikben, mondván, hogy tökéleteset és befejezettet csak az Isten alkothat. Ilyesféle értelme lehet a 111-nek: jelzi a teremtés sérülékenységét és folyamatosságát.
Petri Csathó Ferenc harminc éve költő. Ez az első verseskönyve. Publikált lapokban és antológiákban, de könyvére három évtizedig várt. Három évtizedig érlelte

88

tiszatáj

111 versét. A többi 555-öt elejtette. Kidobta? Elveszítette? Feledésre méltónak ítélte?
Mindegy. Akik ismerik, tudják, hogy szent ember. Tudják, hogy elképesztően link
fráter. Ha azt mondja: holnap este ötkor ott leszek, nem tudható, hol lesz holnap este
ötkor, de ott biztosan nem. Mert retteg minden figyelmes szempártól. Sejthetően
gyerekkori, ebespusztai emlékei következtében, hisz kitelepítettként állati körülmények között élt. Más gyerek játszott, fagylaltot evett, örült a madaraknak, víznek, napsugárnak Petri Csathó hétévesen az őrsparancsnok rikácsolását hallgatta egy lakhelyéül
kijelölt istállóban. Ahogy az Ebespusztában írja: „azon a nyáron nem is ábrándoztam /
ábrándozott a Hortobágy helyettem / szülőházam kiégett fú fölött / lebegett mindig
délidőben / nem volt játékom könnyeim se voltak / kucorogtam az istálló mögötti
buckán / nem féltem már az istentől se féltem / bakancsszögcsillagok mögött bár /
láttam hagymázosan mosolygott / hétéves voltam lassan negyven éve / őrzöm magamban istent és a délibábot / és hallom ahogy valaki fütyöl / az elnémult rigók helyett
fütyöl az őrsparancsnok / miközben elpereg fölöttünk / az úr ezerkilencszázötvenkettedik / évének űrsivár nyara". Higgyük el a költőnek, hogy nem félt. Ám a benső
szorongás, a maga - és családja - kóborkutya-sorsának gyermeki felismerése mégis átjárta. Nem lehetett másképp. És eme beidegződés akaratlanul is tovább élt, tovább él
benne. Sorsává lett az önpusztításig. Bármibe fogott későbbi élete során - volt ígéretes
tehetségű atléta, futballista, hírlapíró - mire a képességeit teljesen kibontakoztathatta
volna, meghátrált, rákmenetre kapcsolt. A félkész művet összetörte és valami másba
fogott. Mindig valami másba menekült. Éreznie kellett - talán egyelőre nem tudnia,
csak éreznie -, hogy ő csak költő. A csak itt nem dehonesztáló szándékkal íródott le.
Sőt. Az elhivatottságot kívánja jelezni. Azt, hogy Petri Csathó bármibe fogott is, minden csak pótcselekvés lehetett, és kijelölt sorsától nem menekülhetett. Annak dacára,
hogy a Múzsa elől is folyamatosan megpróbált elbújni. A verseit a maga szándékai
ellenére írta és írja. A versei - hiába is rejtőzött el előlük - rátaláltak.
Könnyű a léhának, aki minden vélt vagy valódi sugallatot elfogad. Elébe megy
a Múzsának. A Múzsa azzal nem törődik. Elkezdi unni. És igyekszik megkeresni azt, aki
retteg tőle. Aki bújócskázik vele. Mert a Múzsa is hiú, olyan, mint a szerelmes természetű széplány, aki előbb-utóbb kikosarazza azt, aki folyamatosan és ájultan hever
előtte a porban. Az imponál neki, aki ellenáll. Aki legyint rá, és csak a szeme sarkából
figyeli. Áki az ajándékát - megjelenését és ritka szavait - kételkedve és hitetlenkedve
fogadja. Aki ezerféle pótcselekvésbe menekül, csakhogy ne kelljen a sugallatnak engedelmeskednie. Leissza magát, szerelmekbe szökik, emberi kapcsolatait összetöri, a maga sorsát megnyomorítja, magamagát ítéli magányra és pojáca-gyötrelemre. Örökös
száműzetésre. Valahogy úgy, mintha örökösen folytatódna az a gyerekkori száműzetés,
amelyre az ÁVH ítélte a családjával együtt: Petri Csathó tudja ugyanis, hogy a Múzsa
szent, de - valljuk be - egy ávéhás keretlegény (pontosabban szólva: keretleány) kegyetlensége sem idegen tőle. Aki egy táncosan libbenő és magát örökké felkínáló szépasszonynak képzeli, alaposan téved. Lehet szép is, csábító is, lehet: mint egy húszmillió
éves csiga lenyomata a kőben, vagy egy zöld legyek szállta ürülékkupac az erdei ösvényen. Amikor tévésztárként mosolyog, pacsulizza magát és kedveskedik a versfaragónak, biztos, hogy valami sandaságon töri a fejét, és a jámbor poéta nem lehet eléggé
gyanakvó. (Persze a pacsuli-múzsa is súghat igaz művet, de akkor tudni kell róla, hogy
pacsulis, és nem szabad összetéveszteni Árpádházi Szent Erzsébettel...)
Petri Csathó Ferenc azért lehet egyszerre szent ember és link alak, mert a verseivel sosem törődött, és - soha semmi mással nem törődött, csak a verseivel. Elrejtette

1995. szeptember

89

a fiókjába és érlelte, csiszolta őket. Némelyiket addig csiszolta, amíg az elfogyott, porrá
lett. Nyersen kapta őket, ahogy szabálytalan és otromba minden drágakő, amikor
a földből előkerül. Csiszolni kell. A hibás és sérülékeny összetörik közben és elporlik.
De ami megmarad a csiszolás után, az igazi kincs. Az a vers. Az ilyeneket pedig Petri
Csathó eldugta egy még mélyebb fiókba. Mintha nem akarná elhinni, hogy kész és
valódi. Ilia Mihály, egy egész nemzedék halk szavú és figyelmes tekintetű atyamestere,
olykor megállította az utcán és verseket kért tőle a Tiszatájba. Petri Csathó megígérte,
hogy viszi a verseket, és persze nem vitte. Hetekig bujkált Ilia elől, aki türelmes volt és
kitartó. Néha felment a költő lakására és - távollétében, szülői engedéllyel - átkutatta
a zűrzavaros fiókjait. Amit talált, elvitte és közölte. Petri Csathó kényszeredetten vigyorgott, mint egy csínyen rajtakapott gyerek. És - még óvatosabb lett. Tudta, hogy
félkész dolgokat nem rejtegethet a fiókjában, mert azt Ilia esetleg megszereti és közli
a Tiszatájban. Ezután (lényegében persze eddig is) fejben dolgozott. Nem merte papírra vetni, csak azt, ami készen van.
„Itt maradni. / Leülni Juhász Gyula asztalához. / Sóhajok hídja alatt / ugyanabban a harangszóban; / levelet írni Nakonxipánba / ugyanazon a kórházi ágyon; / itt
maradni; / őrizni Dózsa fejét; / Annával, / aki nincsen többé." - írja a Nóvák Istvánnak ajánlott Itt maradni című darabjában. Egész élete, sorsa, költői pályája mottója
e vers. Jelzi, hogy e poézis - a nietzsche-i meghatározás szerint: dionyzoszi poézis - reduktív, analitikus, befelé mélyülő természetű. A külső tere kopár és szegényes, csak
befelé tárul végtelenné. A külső tere épp ellenkezője a Blaise Cendrars által megzengett
glóbusznak, hisz annak csak egy parányi töredéke: néhány utca, facsoport, folyóparti
lépcső, kert, tűzfal. Hasonlatosan mondjuk a Mándy Iván szerette Józsefvároshoz - az
író számára minden, ami e városnegyed határán kívül esik, idegen világ, külföld, holdbeli táj - , vagy talán még pontosabb az összevetés Nagy Balogh Jánossal, az invenciózus festővel, aki a maga néhány lépésnyi világvégi környezetéből teremtett kozmoszt.
Ahhoz pedig, hogy egy ilyen szűk, körülhatárolt, a nagyobb léptékű térképeken
szinte jelölhetetlen tér varázslatosan hiteles legyen, minden motívumát mágikus fénynyel kell átvilágítani. Egy lépcsőfordulót, fát-bokrot. Egy sárga sálat. Egy otromba bőröndöt. Egy faliórát, nagylavórt, zöld kabátot. Egy járdán kallódó újságpapírt és vashordót. Egy fehér inget vagy épp egy sánta kiscsibét. É mágikus limlomokkal és véletlen
mozdulatokkal benépesített térben mindennek jelentősége van, és - semmire sincsen
magyarázat. Teljesen mindegy, hogy egy tér tágas-e vagy - esetünkben - egyetlen
pillantással áttekinthető, hisz a véges tér részesedik a teljes tér tulajdonságaiból, minden
kallódó motívuma az egész sugallatával terhes és annak természetével rokon. „A végtelen számú dimenziójú / tér is (bár képzelt tér csak:) / kaloda, / a lét nem érthető, / mert
önmaga oka, / a csillagász őslevese / emészthetetlen kotyvalék, / a teremtés mítoszai /
guruló vaskarikák fából / / anyagból vagyunk és halálból / az isten nem hagyott reánk
tudást" - írja a Causa s«iban. Hogy ettől a bűvös kifejezéstől nem leszünk okosabbak?
Valóban nem, de hát épp ezt mondja a vers. Okosnak lenni - a szó modern értelmében
- nem a költő dolga, hanem a bankhivatalnoké meg a vizsgálóbíróé. Az okosság nagyon is ifjú és megbízhatatlan érzékelési módja az embernek, s aki vakon rábízza magát,
könnyen pórul jár...
És a jelzett, fájdalmasan fragmentális térben, melyet a költő bebarangol - e barangolás, épp a terület szűkössége miatt analitikus természetű, ezerszer fürkészi közben az
elszánt utazó ugyanazt a motívumot, arcot, sorsot - , nos, e választott világtöredék furcsa, nehezen megfogható, talányos lényekkel népesül be. E lények egyszerre bábszerűek

90

tiszatáj

és elevenek. Egyszerre szánalmasak és szeretetreméltók. „Én hallgattam, a csontom
összetörték / Rólad, azt hiszik, mindent tudnak / Neki az éberség a hivatása / / Mi azt
hisszük, vagyunk az Isten mása / Ti láncrafűzve indultatok útnak / O k halhatatlanok,
akár a kerti törpék" - írja a Paradigmában. Furcsa és tragikus farsangi játék e virtuóz
hatsoros - halmozottan ölelkező rímei bravúrosak, ahogy Petri Csathó verselése általában bravúros, bár rejtetten, sose hivalkodóan -, ám bravúr ide, virtuozitás oda, az aforisztikus hatsoros nem a zengésével, hanem a talányos pontosságával ragadja meg az
olvasót. A benne megfogalmazott szemérmes, mégis találó ítélettel. Meghökkentő,
tragikomikus grammatikájával és képalkotásával. Az én-te-ő-ben megfogalmazott - és
végletekig karikírozott - azonossággal és különbséggel, melyben a balek rab és a rabtartó világosan elváló szerepet játszik, s melyben a sorsuk mégis egymás függvénye és
visszfénye. Hisz a lét paradigmájában végül is választás és egyéni döntés dolga, ki hova
áll. Ki lesz a látszatok balekja, és ki lesz - e vénülő planétán, a fauszti, guttenbergi,
einsteini kultúra végnapjain - az apokalipszis krónikása: „A legidősebb Szokrátész fiú /
záróráig a Napsugár nevű / bisztróban álldigál / míg végül májbajos lesz / és sárga
mint a kén / gyűrött zakó tucat rumospohár / úszkál a füstakváriumban / gazdája sorsa
tengerfenekén / A másik a Tiszavirágban / - biztosan öl a vodka is, / bár lassabban
mint a cián; / a harmadik fiú élő halottak / között ír vers helyett / tesztet a pszichiátrián / Maga előtt mindegyik a / saját halála árnyát görgeti, / síró gyereket, törött nőket, / és nincs erő, mi megállítsa őket - / a kurvaistenit neki"...
Petri Csathó Ferenc 111 verse a mai magyar líra egyik csúcsteljesítménye. Függetlenül attól, hányan tudják ezt, hányan nem. Hányan ismerik a költőt és hányan fütyülnek rá. Reklámozzák-e vagy rálegyintenek-e. A költő, aki a maga sorsát összetörte,
aki évtizedekre vállalta a periféria-sorsot és a bohócszerepet, minden tettében kiszámíthatatlan volt, megfoghatatlanul kerge és következetlen, egyet - a költészetét kivéve. Ebben nem ismert - és nem ismer - linkséget, félig rágott szót, félig érett dallamot és sejtelmet. Konzekvens volt a szinte még kamaszfejjel vázolt életprogramhoz,
melyet a Don Quijote lovagban így fogalmazott meg: „Vagyok sovány és ázott / Dicső
sorsomtól űzött / / Igaz szót sose csűrő / Bádogpáncélos csóró / / Csatában csurom vérben / Lovag szélmalomvárban / / Szívemet sose rejtem / Tudom, röhögnek rajtam / /
Hírem megőrzi tenta / Gyí lovam, Rocinante!"...
Weöres Sándor írja a Három veréb hat szemmel antológiában - a múlt századforduló túlértékelt, mára komikussá fakult nótafáit elparentálva: „Atyámfiai, vigyázzunk, hogy a művészet érték-rendjét föl ne borítsuk... ne a divathoz alkalmazkodó
sematikusokat emeljük ki, hanem az eredetieket. A bugris műveletlenséget ne nézzük
zsenialitásnak." Weöres mondatai arra utalnak - világosan célozva napjainkra is - ,
hogy talán nem is a költészet került égtájunkon igazán válságba, inkább az irodalmi
ítészkedés, mely sokszor képtelen különválasztani az ocsút a tiszta búzától...
Atyámfiai, olvassátok szeretettel és vegyétek komolyan ezt a rejtőzködő, sebzett
sorsú és sebhelyes arcú poétát, Szokrátész gyermekét, Petri Csathó Ferencet. Nem neki
tesztek ezzel szívességet, hanem magatoknak. (Délmagyarország Könyv- és Lapkiadó Kft.,
1995.)

1995. szeptember

91

Monostori Imre:
Minőség, magyarság, értelmiség
TIZENKÉT FEJEZET NÉMETH LÁSZLÓRÓL
A Püski-könyvesházban rendezett könyvbemutatón, március elején megpróbáltam már elemezni Monostori Imre új Németh László-monográfiáját, az irodalomtörténet-írás szokott szempontjai szerint, s próbáltam elhelyezni a Németh László-filológia
Grezsa Ferenc műveiből kisarjadt gazdag mezőjében. Itt most csak egyetlen szálat szeretnék kiemelni, amely hol jobban, hol kevésbé láthatóan húzódik át csaknem mind
a tizenkét fejezeten: azt a természetes - és éppen ezért sokszor alig észrevehető - kapcsolatot és kötődést, amelyet Monostori Imre Németh László élményvilága és világnézete között jó szemmel észrevesz, s biztos kézzel bogoz ki.
Rögtön az első tanulmány, a Sátorkőpusztai nyarak feladja persze egy efféle eleven
kapcsolat kérdését; hiszen az Ember és szerep vallomásos pontossága csakúgy, mint
a Kapások megélt való hitelesítette, ám időtlenbe röppentett utópiája szinte kínálja
a „személyes" értelmezést. Csakhogy itt nem egészen erről van szó. Monostori túllát
a mindennapi tapasztalatok és a változó érzelmek kavalkádján, s a fogadtatáselemzésben
járatos filológus éles tekintetével híven regisztrálja az író mégoly személyes (és szemérmes) megfogalmazásaiban is a kollektív gondok, szorongások és remények leszűrődéseit és párlatait. Ahogyan például csokorba fűzi a Baumgarten-díj visszaadása körül
szövődő véletleneket attól kezdve, hogy Németh László „feleségével Olaszországból
hazafelé jövet Bécsben egy Pesti Naplót vásárol, s ott látja benne a fényképét a frissen
kitüntetett többi Baumgarten-díjas között", s folytatva a kis Pocó tragikus betegségével
és halálával, Hatvany Lajos Némethet „lefajvédőző", de voltaképpen Babitsot támadó
Századunk pamfletjével, Németh Babitsnak és Gellért Oszkárnak írt leveleivel, a svájci,
ausztriai, velencei „csatangolással"; aztán a sátorkői nyárban a meghitt átrándulásokkal
Babitsékhoz Esztergomba, és elmélyülésével Ortega köteteibe: felsorolja Monostori
híven az ezernyi életrajzi adatot, el egészen a szeptember végi lemondólevélig. A körkép
azonban nem merül ki a felsorolásban. Monostori az eseményeket a helyzet és a kapcsolatok megértése végett sorolja. így például ismételten hangsúlyozza, hogy Babits és
Némethék barátságát nem felhőzte be se a díjról történt lemondás, se az, hogy Németh a Nyugattól lassanként távolodik és a Napkelethez „szegődik". „Az 1930. év
szilveszterét is Babitséknál töltik." Hanem az már a szerkesztés művészete, hogy az
1930. év Baumgarten-hercehurcáit Monostori a „sátorkőpusztai környezetről" írt
alábbi Németh-idézettel vezeti be: „a sátorkői birtok rezgőkupolájú fáival, melyek
közt furcsa meteorológiai csodául, a legcsendesebb kánikulában is zizegett egy kis szél,
valóságos édenkert volt: a kastélyforma épület teraszára boruló ezüstfa turbékolással
teli lombjából galambok röpdöstek ki-be, s ha reggel kicsaptuk a kertre nyíló ajtót,
csattogó tenyerünk elől két páva rebbent föl a lejáró muskátlijairól. Konok, gonosz
állatok voltak ezek a pávák, meglékelték a csirkék fejét, s újra visszagugyorodtak a muskátlikra, mélyekről így reggelente méltatlankodva menekültek a harmatcseppek szivárványait ringató bokrok közé."
Elhangzott 1995. május 29-én Hódmezővásárhelyen, a Németh László Társaság és a Németh László Városi Könyvtár könyvbemutató estjén.

92

tiszatáj

Ezek után az ember másként fogja látni a Baumgarten-díj körüli hercehurcát,
másként a Némethet csipkedő írókat-újságírókat. Annál is inkább, mert a filológusi
hűségre mindig nagyon sokat adó Monostori nem mulasztja el hozzáfűzni: „Tudnunk
kell persze, hogy a fenti leírás már az 193 l-es nyár boldogságának emlékével született.
Mert hiszen az első sátorkőpusztai nyaralás 1930-ban még sokkal inkább menekülés,
semmint újjászületés volt." Az „újjászületés" majd a „menekülést" követte.
Az 1931-es és az 1932-es sátorkői nyarat Monostori - Németh beszámolóinak
megfelelően - paradicsomként mutatja be, a tanulás és az alkotómunka - Némethnél
aligha választható el a kettő - paradicsomaként. Mesterien sző egybe tapasztalatokat,
eseményeket, leveleket, élményeket, olvasmányokat, terveket, emlékezéseket (köztük
Ella Néniét, a Tanú technikai előkészületeiről), mígnem a fölényes biztonsággal összerakott mozaikból kirajzolódik Németh két leginkább „görög" esztendeje: 1931, a szakítás Babitscsal és a tudatosodó nemzedék-érzés éve, s 1932, a Tanú és a „minőségszocializmus" születésének az éve. A mozaikból - anélkül, hogy külön kellene hangsúlyozni nyilvánvalóvá válik, hogy ez a négy elválaszthatatlan egymástól, noha persze nem ok
és okozat merev mechanizmusa szerint kapcsolódnak. És elválaszthatatlanok a sátorkőpusztai paradicsomi kerettől, amibe, ne feledjük, a pávák is beletartoznak. Ebbe a keretbe illeszkedett Németh új társadalomképe, ahogyan - szokása szerint elsősorban tán
önmagának - a Tokaj tájáról jött szőlőmívesek metaforájával inkább, mintsem példájával érzékeltette: „Nem lehetett összehasonlítani a munkájukat - írja - a kukoricák alatt
ténfergő béresekével; de még a tisztviselőkével sem, akiket mint hivatalnok megismertem. Nem voltak tőkések, s munkájuk mégis vállalkozás volt; amit csináltak, szép volt
mint munka, s erkölcsös mint kereset." Az idézet, illetve a metafora, ahogyan Németh
Ferdinánd Fried vasúton talált könyvéből és a tokaji szőlőmunkások példájából kiindulva megalkotta a „minőségszocializmus" eszméjét a maga mélyebb vágyainak és
szándékainak megfelelően („látszólag a semmiből; valójában testem minden sejtjéből
s életem minden órájából"), jól ismert; ámde Monostori mozaikjában hirtelen új és
teljesebb kontextusba kerül a genezise, kibővül a jelentése. Van olyan vállalkozás, azaz
hasznot hajtó és önmagát fenntartó foglalkozás, amely nem mások erejének, eszének,
munkájának, pénzének a „forgatására", azaz végső soron - csűrjük bárhogyan a szót elrablására alapul. A „haszon" és a „kizsákmányolás" (vagy ahogyan ma demarxizálva és
nagy álszentül „szociálpiacgazdaságilag" mondani szokás, a „restrikció") nem szinonim
és még csak nem is szükségképpen összetartozó fogalmak. A világ nem szükségképpen
oszlik kizsákmányolókra és kizsákmányoltakra, mint a kapitalizmusban, se hatalmukba és „vezető szerepükbe" háborodott vezetőkre és naplopó béresekre, mint a Szovjetunióban. Lehet máshogy is élni. „A birtok a közösségé, de a termés munkával arányos
része a munkásé, hogy ne hivatalnok legyen a termelő, hanem vállalkozó... Elébb
ember és munka nemesebb viszonyát, aztán az emberség érdekében nemesebb munkát
is követeltem magamban. Kertet a gyár helyett, magas életet az igazságos elosztáshoz!"
Hosszan idéz Monostori az 1935 nyarán Sátorkőn született Kapásokból, s egy 1939-es
sátorkőpusztai nyár megteremti a lehetőséget, hogy vázolja a Kapások Cseresnyéssé komorulását: „A négy év előtti látomásból csak a külsőségek maradtak meg: a glediciasövény meg a fehér mackós munkások; ám a »törékeny délsziget« álma »kezdett egy
összeszorított férfiököllé inasodni és csomózódni«..." A Kisebbségben visszhangjára
reagáló (illetve nem reagáló) és a Szerdaifogadónap kegyetlen és imbecillis ellenforradalmi
Magyarországát - azaz napjai úri Magyarországát - vázoló Németh Lászlóból Monostori elsősorban ezt a csomózódó és összeszoruló kezet látja és láttatja.

1995. szeptember

93

A következő négy-öt tanulmányban elsősorban ez a Németh László küzd az
országra szakadó zord időkben a „magyarság", a „faj", az „alkat" történelmünkben és
irodalmunkban megnyilvánuló jelenségeivel, gondjaival és kérdéseivel; lángeszű megsejtéseket és józan felismeréseket keverve furcsa, kamaszos tévedésekkel és bántó elfogultságokkal. Monostori Imre körültekintően, higgadtan, részrehajlás nélkül vezeti
az olvasót a gondolatok, metaforák, megfogalmazások, viták kavargásában; mindig
gondosan ügyelve a történelmi és a társadalmi kontextus hű (lehetőség szerint hű) vázolására. Részben éppen ebből a gondolati kavargásból, valamint a harmincas évek hazai és nemzetközi ideológiai és társadalomelméleti „atmoszférájából" inkább, mintsem
hatásából vezeti le aztán Németh negyvenes évek elején kikristályosodó utópiáját az
„értelmiségi társadalomiról. A magyar kultúra történelembe ágyazott szervessége,
a paraszti polgárosodás példái, a végleges leszámolás a középosztállyal, a kivonulás az
érdekhierarchiából: mindezek Monostori interpretációjában egy új értelmiségi státus
„szociológiáját" körvonalazzák, amelyben „a mitizált szereptudat mitizált értelmiségi
sorssal fonódik össze: »Az értelmiségi ember a legégetőbb teendőket is mindig valami
örökkel, a legjobbal, a legideálisabbal akarja összekapcsolni, korrigálni«. (Éppen az efféle művészértelmiségi felfogásra utalt Erdei Ferenc Szárszón, amikor a politikus, illetőleg az író, a művész jövőképének »megengedhető« különbözőségét fejtette ki.)" Ezt
a „megengedhető" különbséget fogalmazza meg majd később kristálytisztán Ottlik
a maga „Másik Magyarországáéban, s egyben meg is húzza a politika lehetőségeit - és
kötelességeit! - a megengedhetőség kijelölésében. A politika azonban nem követte
Erdei engedékenységét, s még kevésbé Ottlik szép szigorúságát. Németh értelmiségi
utópiája a mi világunkban szükségképpen csak kelepcébe vezethetett: ezt a kelepcehelyzetet fogalmazza meg Monostori értelmezésében a Sámson, Németh László legtalányosabb drámája. Vagy inkább tán mítosza, hisz „a mítoszteremtés, a mitológia végigkíséri Németh László írói munkásságát. (Emberi színjáték, Gyász, Iszony, Négy próféta,
József és testvérei...) Az emberben »archetípusok« dolgoznak, a »világ szól bennük az
emberen át«. Ezért és így vállalhatja Németh László egész pályáján a görög eszményt,
innen a mély megértés Szophoklész és rokonságérzete annak hősei iránt, a mítoszteremtő képességet ünnepli Lorcában és Bartókban, ez bűvöli el leginkább Proust
olvasása közben... Az ő Sámson-mítoszában is nagy erők feszülnek egymásnak, a megvalósult dráma küklopsz-soraiban pedig a kelepcébe esett ember »archetípusa« panaszolja fel, zengi el kételyeit és szenvedéseit." Németh tehát megteremti a saját Sámsonmítoszát. „A »mítosz emlőin« maradva ugyanakkor hírt adhat mások, ha nem is a világ,
de egy széles (főleg értelmiségi) réteg szorongásairól is: az új világ fogadásának és az új
világ általi fogadtatásának súlyos dilemmáiról." Máig ható érvénnyel összegez Németh Sámsona: „Mihelyt nem bőszít, csüggeszt a világ."
Ám Németh László - Monostori Németh Lászlója - ezzel a bőszült csüggedéssel
Jefte alakjában szembeállítja a hitet; a saját maga hitét, vagy inkább tán a „hit nélkül
nem lehet élni" imperatívuszát? utópiáját? mítoszát? Mindenesetre Németh László „két
olyan fő motívumot hoz be az ő Sámson-történetébe, amelyek alkalmasak lehetnek
arra, hogy általuk a történelmi hivatás, a közösséggel szembeni felelősség és a »mi lesz
holnap?« kérdéseit hit és hitetlenség csatázó kettősségében élezze ki". Azaz, a Sámsonban Németh László „a mítosz mélyére szállva a döntés igényével egy műben szembesíti
akkori, békési két énjét". A drámában „Sámson végletes pesszimizmusa miatt (hogy
folytassuk a jelképességet) mindkét önmaga »odaveszett«; a drámán kívül és azon túl
azonban tovább él a Németh László-i kettősség - de ami nagyon lényeges: már ismét

94

tiszatáj

egy-egy idea-emberben
a bizakodás és kétely, a hit és hitetlenség ambivalens érzései
még évekig együtt jelennek meg egy-egy dráma hősében". De tán a regényekében is; sőt
mintha egyre inkább ez az ambivalencia határozná meg az esszéíró, a népművelő és
nemzetnevelő Németh László gondolkozását: ez a kétellyel át- meg átjárt óvatos bizakodás, ez a „jó ügy"-nek immár ha nem is győzelmébe, de lehetőségébe vetett hittel
szelídített hitetlenség. Ezt fejezi ki - pontosan látja Monostori - a „szocialista XVIII.
század" (újabban annyiszor szemére hányt) eszméje: „a viszonylagos szélcsendben elérhető egy »szép egyenletes pallérozottság«". Hiszen „a fejlődés verseny is egyben, s a kis
lélekszámú magyarságnak a »tétje és reménye ebben a versenyben [...] a magasabb közműveltség lehet«". 1962-ben írta ezeket a sorokat, 1968-ban jelentek meg nyomtatásban, s ma érvényesebbek (s mi fenyegetettebbek vagyunk), mint valaha. Amint éppen
csak a „szocializmus" szót kell kicserélni valami mai politikai fogalomra (mondjuk,
liberalizmusra, nemzeti eszmére, demokráciára, kereszténységre), hogy változatlanul
álljon Németh 1962-es figyelmeztetése: „A szocializmusnak kétségtelenül legnagyobb
gyengéje, mondhatnám, Achilles-sarka - írja -, hogy az irányítók, azzal, hogy szocialistának (liberálisnak, nemzetinek, kereszténynek, demokratának) vallják magukat, de
nem azok, vagy egyszerűen nem alkalmasak a betöltött szerepre: óriási hatalmat kapnak mások tönkretételére."
A tönkretétel tájainkon soha nem korlátozódik egyénekre. Egész rétegeket, osztályokat, etnikumokat sújt, intézményeket, és fenyegeti az egész kultúrát; napjainkban
immár bölcsődéktől és kórházaktól iskolákon és művelődési otthonokon át el egészen
az egyetemekig, könyvtárakig és akadémiáig. Az értelmiség hivatása tájainkon meglehet, éppen az, hogy erejéhez és tudásához mérten küzdjön ez ellen az egyetemes
rontás ellen, próbálja enyhíteni a mindenkori (szocialista, liberális, keresztény, nemzeti, szociálpiacgazdasági, monetarista és így tovább) hatalom kártevéseit és packázásait. Kelepce-helyzetben mindig, sámsoni nekikeseredésben, de Jefte hitével. Mert „Hit
nélkül nem lehet élni". Mit mondhatnék még? Monostori Imre szerkesztőként, népművelőként, könytárigazgatóként, íróként és könyvkiadóként, amióta csak ismerem,
ezt teszi. Mostani könyve csakúgy mutatja, mint az Új Forrás könyvek legutóbbi
s immár 22. kötete, Olasz Sándor Németh László-monográfiája, Az író öntőformái.
A sorozat 21. köteteként Monostori szerkesztőelődjének, Sárándi Józsefnek a verseit
adta ki, Ingyencselekvés címen. S túl a beszédes címen, ugyanígy vállalhatná a költő
Hitvallásit a profizmusról:
Szerkesztőként hagytam,
hogy a szerzők okosabbnak
higgyék magukat nálam.
Kíváncsiság egyensúlyozta
bennem az alázatot,
s mennyi különakarat
gyeplőszárát tartottam
egyirányban!
(1991)

(Püski Kiadó, 1994.)

1995. szeptember

95

Minőség, magyarság, érteim seg
Monostori Imre legújabb Németh László-kötete a tanulmányok témáinak kronológiája szerint állítja sorrendbe a tucatnyi írást. A Sátorkőpusztai nyarak a 30-as évek
elejének eseményeit idézi fel. Látszólag a Démusz-birtokról szól, valójában az írói életmű lényeges mozzanataihoz kapcsolódik. Például a Babitshoz fűződő viszony alakulását kísérhetjük nyomon a Sátorkőpusztáról keltezett levelek révén, illetve a minőségszocializmus eszméjének megszületését „leshetjük meg", a birtokon megismert tokaji
szőlőmunkásokkal való találkozás élményében lelve fel egyik ihletőjét. Egy kritikát
(Grezsa Ferenc: Németh László Tanú-korszaka) s egy feledésbe merült interjú ismertetését a Németh László-i oeuvre központi kérdéseinek taglalása követi, immár nagyobb
terjedelmű cikkek formájában.
A Jaj" és „alkat" kitűnő megvilágítása e kényes fogalmaknak, s bár tiszta szívvel
örvendünk az elfogulatlan érvelésnek, mégsem lehetünk úrrá az elcsüggedés nyomasztó
érzésén; hányszor kell még ezt elmondani? Mi kellene ahhoz, hogy végre figyelembe
vétessék, mit is jelentenek e fogalmak Németh Lászlónál? Hányszor kell még idézni az
1927-es Faj és irodalom passzusát?: „Énnekem a különféle alkatú s legszeszélyesebben
összekevert embercsoportok közös életéből kialakult tartalom, a legkülönfélébb szövetekből összegyűlő s valamennyit átáramló vérnedv a fajiság. Ahogy a gulyás levében
ott az összefőtt hús, krumpli, hagyma, paradicsom, zöldpaprika íze, szétválaszthatatlanul, s többé nem mint hús, krumpli, s hagyma, hanem mint gulyásíz, úgy föveszti össze
az egy áramba került embercsoportokat az idő egyetlen fajtába. Szintézis eredménye
a faj. Történelmi és társadalmi erők préselik egy musttá az egy présbe hullott emberszőlőt." A szlávval, germánnal, kunnal, zsidóval, románnal, törökkel évszázadokon
át együttélő, összekeveredő magyarsághoz tartozás Németh László számára vállalás,
feladat és kötelesség kérdése tehát, s nem biológiai szempontú kirekesztés alkalma.
A következő írások (A „mély magyar" Ady, A Németh-Szekfű vita utolsó fejezete) is
úgy perelnek objektív és történetileg konkretizált megítélésért, hogy egyáltalán nem
tekintik a 30-as, 40-es évek gondolkodóját tévedhetetlennek. Egyoldalúságok, utólag
korrigált túlzások - természetesen - bőségesen fellelhetők. Persze, hogy mindennek
megváltozik (megváltozott) a jelentése a fasiszta népirtás felől nézve. De történelmietlen
dolog antiszemitának bélyegezni azt a Németh Lászlót, aki 1934-ben ezt írta: „Mint
szocialista küzdök a kapitalizmus ellen; mint nem zsidó békét akarok kötni a zsidósággal." Lehet illuzórikus, elhibázott több eszméje, de nem szabad figyelmen kívül hagyni
Monostori Imre által is idézett 1935-ös megnyilatkozását: „Ideje, hogy a zsidókérdésben egyöntetű magyar álláspont forrjon ki. Mondjuk ki világosan, hogy nem vagyunk
antiszemiták. Ha a magyarság hivatása a nemzetiségek fölött volt és lesz, nem csinálhat
árja vagy turáni vagy nem tudom én milyen más fajtisztasági törvényt a vele egy födél
alatt élő fajták ellen. A zsidót egy emberséges kor nem üldözheti azért, mert zsidó."
Petőfitől Tolsztojig sok nagy írónak voltak ma már abszurdnak tűnő gondolatai
(micsoda megvetéssel nyilatkozott Petőfi Széchenyiről, Tolsztoj Shakespeare-ről!), mégis furcsállná mindenki, ha velük kapcsolatban folyton tévedéseik hangoztatása mutatkozna időszerűnek. Németh László esetében talán híveinek egy része is hibáztatható ez
ügyben, amennyiben minden kritikai észrevételt támadásnak minősítenek, s ezzel
„provokálják" az ellentábort. A dolog lényege (ide kellene végre eljutnunk!) nem is az,
hogy milyen részigazsága volt Németh Lászlónak Babits vagy Szekfű ellenében, hanem

96

tiszatáj

az, hogy az életmű művészi, szellemi, erkölcsi inspiráló erejét jó irányban hasznosíthassa a jelen és a jövő magyar kultúrája. Valami olyasfajta magatartásra gondolunk,
amilyenre példaképpen Monostori az Angyalosi Gergelyét hozza fel, idézvén őt: „Most
föl van adva a lecke: a pártideológiától megszabadulva teremtődik-e olyan demokratikus, sokszínű köztudat, amely az elkerülhetetlen viták árán nemcsak lenyelni, hanem
megemészteni is tudja a teljes Németh Lászlót? Kiszűrve óriási életművéből a zsákutcás
gondolatokat, de tiszteletben tartva szellemi integritását; tanulva tőle, ahol van mit, és
minden hátsó gondolat és előítélet nélkül élvezni eredetiségét."
Kár volna tagadni (s éppen e kötetnek Az „értelmiségi társadalom" utópiája, vagy
A népnevelő és a nemzetnevelő című darabjai szemléltetik ezt), hogy a Németh László-i
gondolatrendszer ma illuzórikusabbnak hat, mint valaha, azaz, mint két-három évtizeddel ezelőtt, vagy két-három évtized múlva. Az a felvilágosodástól örökölt, de még
az 1940-50-es években is a magyar társadalom legjobbjait éltető remény, hogy a tanulásból, műveltségből kizártak, az „alullévő" milliók majd mohón használják ki lehetőségeiket, tanuló, olvasó, kultúrabarát néppé válik a magyar - nos, ez az elképzelés nem
igazolódott. A XX. század végének korlátoltan prakticista gondolkodása, s a szórakoztató és szabadidő-„ipar"-nak a 30-as években talán csakugyan megjósolhatatlan térhódítása már-már kilátástalan helyzetbe hozta-hozza a Széchenyi, Kodály, Németh László
által áhított, szellemileg, erkölcsileg emelkedő nemzet ideáját.
Monostori Imre történeti konkrétságában vizsgálja mindezt, pontosan választva
el egymástól az időtállót, s a kor szerint indokolhatót és megértendőt. Ám ami utópiának bizonyult, annak sem a történelem süllyesztőjében a helye. A követhetetlen vagy
nehezen követhető közösségi vagy erkölcsi normák még nem károsak, s nem is mellőzhetők. Tolsztoj (akinek gondolatrendszeréhez oly közel áll a Németh Lászlóé) egy
ízben szocialista politikusokkal vitatkozva élt azzal a hasonlattal, hogy bár az iránytű
mutatja számunkra a helyes irányt, pontosan afelé haladni legtöbbször nem tudunk,
kisebb kitérőkre kényszerülünk, ha tó vagy hegy akad utunkba. De a célt világosan
kell látni, még ha nem is közelíthető meg a legrövidebb úton. így van az erkölcsi elvek
esetében is - folytatta az agg író -: az ideális törekvés érvényességét nem kérdőjelezheti
meg annak közvetlen megvalósíthatatlansága. Sőt éppen ez segít hozzá ahhoz, hogy
újra és újra a jó irányba térve végül is a mindenki számára üdvös megoldás felé közelítsünk. Németh László utópiája sem vált gyakorlattá (talán nem is válhatott), ámde számon tartani és igazodni hozzá elengedhetetlenül szükséges. Európaiság és magyarság,
humánum és nemzeti értékőrzés összhangja, s a már megint és újra meg újra súlyos
helyzetben lévő ország felemelkedéséhez szükséges erkölcsi erőfeszítés nélkül - ezt talán senki nem vonja kétségbe - nem következhet semmi kívánatos.
A Sámson elemzése az ebben a kötetben sajnálatosan háttérbe szoruló szépíró
nagyságából villant fel valamennyit, a Németh László szociáldemokrata megítélése a 40-es
években, valamint a Jelenségek Németh László körül pedig a meg-megelevenedő polémiák
kapcsán foglal állást példás higgadtsággal. Az összekötő balatonfüredi emlékbeszéd zárja
a kötetet, mely 1990-ben hangzott el. Abban a korszakban tehát, amikorra (természetesen) a szépirodalom önfejlődése szükségképpen távolodott messze a 20-as években
induló írótól, akinek ifjúkorában Proust és Joyce számított újdonságnak. De amely
kor nem mellőzhet olyan Németh László által is sugalmazott alapértékeket, melyek
nélkül a nemzet szétzilálódik, szétolvad, elveszti egyedi arculatát a XXI. század nagy
integráló folyamataiban. (Püski Kiadó, 1994.)

J V - e v A ^ z j ^ *

<X&CB«JL>

Néhány szerzőnkről: Nem először közli a Tiszatáj a Vajdaságból áttelepült HÁSZ RÓBERT írását. Kötete is nemrég jelent meg „A szalmakutyák szigete" címmel (Symposion Könyvtár, Tengerszem Könyvek 1.,
Szabadka, 1995.). Felesége, akinek Kölcsey-tanulmányát is most közöljük, PhD-hallgató a szegedi bölcsészkaron. PETRI CSATHÓ FERENC
szegedi lapoknál dolgozott évtizedekig. „111 vers" című kötete, melyről
Szepesi Attila baráti és pályatársi sorai olvashatók, a Délmagyarország
Könyv-, Lapkiadó és Nyomdaipari Kft. gondozásában jelent meg.

Augusztusi számunk 67. oldalán Czímer József tanulmányában
a következő mondat olvasható: „Az ördög tudja ma megállapítani, mi

lehetett az oka, hogy az athéni dramaturgoszok, az ünnepi játékok bírálói
Euripidész Trójai nőkjével szemben egy harmadrangú, teljesen jelentéktelen
darabjának adtak játéklehetőséget." Ezzel szemben az eredeti kéziratban
ez áll: „Az ördög tudja ma megállapítani, mi lehetett az oka, hogy az athéni
dramaturgoszok, az ünnepi játékok bírálói Euripidész Trójai nőkjével szemben egy harmadrangú, teljesen jelentéktelen szerző darabjának adtak játéklehetőséget. " Technikai hiba miatt egyetlen szó maradt ki, ami a mondat

logikáját nem zavarja ugyan (éppen ezért megtévesztő), de a mondatnak
egészen más értelmet ad.

BERNÁTH CSABA: A TARNICA

Ára: 40 Ft

