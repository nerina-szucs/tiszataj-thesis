A TISZATÁJ DIÁKMELLÉKLETE
162. szám

KIS PETRONELLA

Műfajok keresztmetszetében
A DRÁMA ÁRNYALATAI CSÁTH GÉZA HAMVAZÓSZERDA CÍMŰ
MŰVÉBEN

Hamvazószerda - A datálás problematikája

[...] Csáth Géza
Hamvazószerd ája
- és drámaírói munkássága méltatlanul merült a feledés
homályába. Az író vélhetően
új műfajteremtési szándékkal
több, ráadásul egymással
összekapcsolódó műfajba
tudott belesűríteni egy
korábban már ismert,
átdolgozott témát, s ezzel egy
rendkívül komplex alkotást
hozott létre az irodalom,
a színház és a zene közös
mezsgyéjén.

f?

Csáth Géza drámaírói munkássága ritkán kerül a figyelem
középpontjába. A szerző színpadi művei 1974-ben jelentek
meg először Dér Zoltán válogatásában Hamvazószerda cím­
mel, ám még ez a kiadvány sem tartalmazta az összes alko­
tást. Egészen addig az időpontig azonban a szakma szinte
említésre sem méltatta őket, homályba vesztek a novellák
mögött, holott még az író életében két drámáját is színpadra
állították: a janikát és a Hamvazószerdát. Előbbi nagy sikert
aratott, kivívta a kritikusok és a közönség elismerését is, míg
a Hamvazószerda rendkívül megosztotta a közvéleményt. A
Hamvazószerda az 1908-as A varázsló kertje című elbeszé­
léskötet egyik novellájának, A varázsló halálának színpadi
parafrázisa. Noha a két művet megközelítőleg csak három év
választja el egymástól, Csáth Géza alkotástechnikája 1911-re
ópiumfüggőségének köszönhetően kezdett átalakulni. Való­
jában a Hamvazószerdának már 1909-ben volt egy vázlata,
ám Csáth oly sok más művéhez hasonlóan később ezen is
módosított még, ahogy a hozzá tartozó kísérőzenén is, mely­
ről évtizedeken át azt hitték, elveszett.1
A Hamvazószerda pontos keletkezési idejének megállapí­
tása nem egyszerű. Az egyetlen biztos időpont a darab ős­
bemutatójáé: 1911. május 24-én, egy szerdai napon volt.1
2A

1 Sajnos nem maradt időm kellőképpen megköszönni a segítséget témavezetőmnek, Dr. Tarjányi
Eszternek, akitől nem csak a dolgozat megírása idején, hanem az elmúlt évek alatt is rengeteg
támogatást, figyelmet kaptam. Szakmai tanácsai, töretlen lelkesedése és inspiráló személyisége
nélkül ez a tanulmány nem készülhetett volna el.
2 Dér Zoltán, Csáth Géza-bibliográfia, Újvidék, Fórum Könyvkiadó, 1977, 25.

?? 2

diákmelléklet

Hamvazószerdáról már 1909 júliusában, készülő első változata idején közölt egy rövid cikket
az egyik korabeli lap. A cikk címe Operalibrettó - zene nélkül lett, mert Csáth operalibrettó­
nak szánta ezt a szöveget és akként is írta meg először. Kiderül belőle, hogy a felkért zene­
szerző, aki megzenésítette volna a szöveget, valószínűleg nem bízott az író színpadi alkotókészségeiben, ezért Csáth - hogy bizonyítsa, nem érdektelen a műve - elvitte drámáját Be­
öthy Lászlónak, a Magyar Színház igazgatójának, akit lenyűgözött az írás. Úgy volt, hogy még
a következő évben színpadra is kerül a Hamvazószerda, hiszen egy ilyen ígéretes drámához
bizonyára szívesen adnák nevüket a magyar zeneszerzők.3
A Hamvazószerdát az író cím szerint 1909. december 8-án emlegeti először naplójában:
„Remek volt a premier4 utáni bankett elbeszélése s az összehasonlítás a darab és Hamvazó
szerdám között mely utóbbi a színpadon nyert, míg a másik - ellenkezőleg."5 Csáth rendkívül
sok elbeszélését, drámáját újraírta egy idő után (a többször átírt novelláknak Szajbély Mihály
egy egész fejezetet szentel munkájában).6 Például a Zách Klára című melodráma, amelyet a
naplója tanúsága szerint befejezett 1907-ben, három évvel később, 1910 márciusában újra
felbukkan: „Belekezdtem a Zách Klárába, és három első jelenet már csaknem készen van".7
Valami hasonló történhetett a Hamvazószerdával is. Ezt a drámát 1909 után csak 1911 tava­
szán említi újra: „Most a Hamvazó Szerdát vettem elő és rohamosan csinálom. Miért nem
jutott eszembe eddig?? Miért vágyom most reá és csinálom élvezettel!?"8 Miután májusban
már be is mutatta a budapesti Magyar Színház, jól rekonstruálható, hogy bár vázlatai bizto­
san voltak már évekkel azelőtt, a Hamvazószerda végleges formáját az ősbemutató előtt
mindössze 1-2 hónappal nyerhette el. Ezt többek között azért is fontos megemlíteni, mert
Beszédes Valéria a Csáth-napló utószavában ezt írja: „...Az 1911-ben színre vitt két dráma: a
Janika és a Hamvazószerda is a Magyar Színházban való bemutatása előtt két évvel született
meg".9 Ez azonban mindkét drámát tekintve tévedés. Az 1909 és 1912 között zajlott levele­
zést ugyanis, melyből fény derül a valódi keletkezési dátumra, csak egy évvel a napló után
adták ki, valószínűleg ennek köszönhető a pontatlanság. Ezzel pedig az is egyértelművé válik,
hogy bár 1909-ben már valóban cikk is született a Hamvazószerdáról a Független Magyaror­
szágban, elkészülése csak az író 1910-es kezdetű ópiumfüggősége idejére tehető.
A varázsló halálával ellentétben a Hamvazószerda megírásakor tehát már függő volt még ha nem is olyan mértékben, mint néhány évvel később -, és rokonai, közeli barátai észre
is vették a változást. Kosztolányi Dezső unokatestvére halála után így vallott észrevételeiről:
„Azok az írásai, melyek a betegsége kezdőkorában jelentek meg, csak nagyon halványan
tanúskodnak a változásáról. Még mindig eredetiek és finomak, de a figyelő szemnek már
feltűnik, hogy valamiként másnak hatnak. Emlékszem, ezt észleltem is, mielőtt bármit tud­
tam volna a tragédiájáról, sőt utolsó novellás-könyve - »Schmidt, a mézeskalácsos« - alkal­

3 Operalibrettó - zene nélkül, Független Magyarország, 1909. július 3., 9/156., 12.
4 Az idézett részlet Molnár Ferenc Liliom című drámájának bemutatójára utal.
5 Ifi. Brenner József: (Csáth Géza), Napló: (1906-1911), szerk. BESZÉDES Valéria, Szabadka, Életjel, 2007
(Életjel Könyvek, 122), 140-141.
6 SZAIBÉLY Mihály, Csáth Géza, Bp., Gondolat, 1989 (Nagy magyar írók), 119-129.
7 IJj. Brenner József: (Csáth Géza), Napló, i.m., 150.
8 Csáth Géza: lOOOx ölel Józsi: Családi levelek 1909-1912, s. a. r. BESZÉDES Valéria, Szabadka, Életjel,
2008 (Életjel könyvek, 123), 55.
9 Ifi. Brenner József (Csáth Géza), Napló, i.m., 209.

162. szám

3

»

mából meg is írtam. Régi, lírai hangja, mely közös gyermekkorunk és emlékeink édes mély­
ségeiből szakadt föl, egyszerre megcsuklott és figyelmét a nagyon is földi, nagyon is kézzel­
fogható jelenségek kötötték le”.101A Kosztolányi által említett változás Fodor Gyula kritikájá­
ban is felbukkan az ominózus bemutató után: ,A varázsló halála ugyanis egy fantasztikus
vízió, telve az álom titokzatos szépségeivel és gyönyörű titokzatosságaival és az író úgy be­
szél róla, mint egy valóságról. Akik Csáth Géza írásait figyelemmel kísérik, észrevehették,
hogy Csáth ma már nem ír ehhez hasonlókat. Az új novelláiban kevesebb a szín és erősebb a
rajz, elszállott gyönyörű mámora és helyet adott egy okos józanságnak, ragyogó intelligenci­
ának. A Hamvazószerda is ehhez mérten keretet kapott: az álmot megelőzte az elalvás és
utána következett a fölébredés. Az egész így valószínűbb lett, de ez a valószínűség nem vált
hasznára a műnek."11 Szajbély Mihály elsősorban foglalkozásának, az egyre inkább kibonta­
kozó pszichoanalitikus Csáthnak tulajdonítja az észlelhető változást,12 noha ő is megállapítja,
hogy írásművészetének átalakulása már az évtizedforduló táján megkezdődött,13 és hogy a
bemutatók idején már bő egy éve élt a morfiummal.14 Mivel Csáth Géza orvosi tanulmányai
már 1904 őszén megkezdődtek,15 de az 1909-ig megjelent két kötetének egyike sem tanús­
kodik a későbbi objektív, racionalistább szemlélő pozíciójáról, azt gondolom, nem ez játszott
elsődleges szerepet alkotástechnikájának megváltozásában és a drámák felé fordulásában,
hanem saját függősége.
Műfaji határmezsgye

A Hamvazószerdát a szakirodalom több műfajba is besorolta, ahogyan maga Csáth Géza is.
Dér Zoltán szerint bizonyos, hogy Csáth ezzel a drámával egy új műfaj megteremtésére töre­
kedett. Egy olyan műfaj meghonosítására tett kísérletet, „amely a beszélt drámánál finomabb,
árnyékoltabb eszköze az önkifejezésnek, s ahol zene és szöveg egyazon ihlet intencióit kö­
vetve egyenértékű tényezője a műnek”.16 Maga a darab jelez egy műfajt: a bábjátékot.17 Ke­
lemen Éva zenetörténész álomjátékként említi a művet.18 Csáth Géza két műfajt is társít
darabjához az egyik nyilatkozatában: „A Hamvazószerda egy érzés, egy gondolat lírája, az
összes képzetekkel, emlékekkel, gondolatokkal, amik hozzá kapcsolódnak. Félig némajáték,
félig dráma. Melodramatikus zenét írtam hozzá".19 Ignotus szintén besorolja az álomjáték
kategóriájába, de megnyilatkozásában felbukkan az opera műfaja is: „A Hamvazószerda egy

10 Kosztolányi Dezső, Csáth Géza betegségéről és haláláról = Uő., Könyvek és lelkek, gond. Fráter Zoltán,
Bp., Európa, 2011 (Kosztolányi Dezső művei), 244.
11 Fodor Gyula, Janika. Hamvazószerda, = Szemelvények az egykorú Csáth-irodalomból, Üzenet, 1977,
207.
12 Csáth Géza, Az életet nem lehet becsapni: Összegyűjtött színpadi művek, szerk. Szajbély Mihály, Bp.,
Magvető, 1996, 297.
13 Uo., 298.
14 Szajbély Mihály, Csáth Géza, i.m., 162.
15 Uo., 100.
16 Csáth Géza, Hamvazószerda, szerk. DÉR Zoltán, Bp., Szépirodalmi Könyvkiadó, 1974,19-20.
17 Csáth Géza, Hamvazószerda, i.m., 77.
18 Szimfonikus költemény prózában, Kelemen Éva zenetörténész Csáth Gézáról, szerk. J. GYŐRI László,
http://www.muzsikalendarium.hu/muzsika/index.php?area=article&id_article=3682 [2016.07.15]
19 Szajbély Mihály, i.m., 235.

? ?

4

diákmelléklet

merészebb technikájú álomjáték - elsuhanó, mely egy kicsit ki is suhant a formálója kezéből.
Hibridebb dolog - mondják is, hogy operaszövegnek szánta, viszont annyi minden van már
formájába is hineingeheimnissolva, hogy nyilván igen szeretheti.”20 Sziládi János a magyar
abszurd dráma egyik ősének nevezi az alkotást,21 Relle Pál pedig - mint az előbb láthattuk komédiaként utal rá. Látszólag ezeknek a műfajoknak a többsége egymástól egészen távol áll,
azonban ha behatóbban megvizsgáljuk őket, kiderül, hogy mind keletkezéstörténetükben,
mind rejtett vonásaikat tekintve meglepően sok közös van bennük. A közöttük feszülő hatá­
rok igen halványak - sőt, szinte szétválaszthatatlanok, hálószerűén kapcsolódnak egymás­
hoz.
A Hamvazószerda előzményei

Magyarországon 1909-1910 fordulóján kezdett kibontakozni a polgári jellegű bábművészet
előkészítő szakasza. Orbók Lóránd középiskolai tanár Rónai Dénes fotóművész termében, a
Váci utcában kezdett el bábelőadásokat szervezni a Vitéz László Bábszínházban. Az ehhez
szükséges kosztümöket az Iparművészeti Iskola biztosította, a díszleteket Rózsaffy Dezső
festőművész, a Szépművészeti Múzeum igazgatóőre és Sassy Attila festőművész - Csáth Géza
barátja, akinek az Ópium-álmok című albumáról recenziót írt, és akinek címezte az Ópium
című művét - készítették. A bábszínpad keretét Muhits Sándor tervezte, a bábuk arcát Simay
László szobrászművész és Ráduly János fafaragó iparművész alkották meg. Az előadásokon
szűk körben a magyar irodalmi élet nagyjai, főként a Nyugat első nemzedéke (Ignotus, Osvát,
Hatvány, Móricz, Karinthy, Kosztolányi) vett részt.22 Az alkotók egy új művészi kifejezés
lehetőségét keresték, melyet leginkább a „szecessziós-dekadens" hangulatú előadásokban
véltek felfedezni. Többek között Karinthy, Babits és Balázs Béla is írt színdarabokat „meg­
rendelésre" ekkoriban, de Kosztolányi Dezső is kérésre fordította le A lovag meg a kegyese
című holland darabot.23 Később maga írta A csoda című bábjátékot, melyet elő is adtak. A
kesztyűs báb megszólaltatásában - az Operaházzal és a Nemzeti Színházzal együtt - a Ma­
gyar Színház tagjai segédkeztek,24 melynek színpadán 1911-ben A janikát és a Hamvazószer­
dát bemutatták. Ugyan nem található konkrét feljegyzés arra vonatkozóan, hogy Csáth Géza
is ott ült volna ezeken az estélyeken, azonban mind a Nyugatosok köre, mind Sassy Attila
részvétele az előkészületekben valószínűvé teszi, hogy ebből a közegből ered Csáth érdeklő­
dése a bábjáték-írás iránt - éppen akkor, amikor a Hamvazószerda gondolata először megje­
lenik naplójában.
Habár a szakirodalom nem tartalmaz erre való utalást, létezik egy zenemű is ebből az
időszakból, mely úgy vélem, erősen hathatott Csáthra, és melynek ötletéből megszülethetett
a Hamvazószerda: ez Weiner Leó Farsang című humoreszkje. Az író számos zenei kritikát írt
Weinerről és művészetéről, naplójából pedig az is kiderül, hogy barátokként is sok időt,
egész estéket töltöttek együtt, alkalmanként egymás családjánál is vendégeskedtek. 1907
20 IGNOTUS, Csáth Géza darabjai, A Janika - Hamvazószerda = A varázsló halála: in memóriám Csáth Géza,
szerk. Szajb ÉLY Mihály, Bp., Nap, 2004 (In memóriám), 223.
21 Sziládi )ános, A drámaíró, Üzenet, 1977, 2-3. sz., 131.
22 Magyar Színháztörténet, 1873-1920, szerk. Ga|DÓ Tamás, Bp., Magyar Könyvklub-Országos
Színháztörténeti Múzeum és Intézet, 2001, II, 677.
23 SZÉKELY György, Bábuk, árnyak: A bábművészet története, Bp., 1972, 215-216.
24 Magyar Színháztörténet, i.m., 678-679.

162. szóm

5

? ?

februárjában például leírja, hogy délutántól este 11-ig együtt voltak, sokat beszéltek munká­
ról és „nagyon mély impressziót” tett rá Weiner művészete.25 Egy szintén 1907-es kritikájá­
ban bukkan fel először az említett mű, melyet ekkoriban Weiner Leó még csak benyújtott
bemutatásra. Csáth szerint érthető, ha a Szerenád nagy sikere után ezt is minél hamarabb
hallani szeretné a közönség.26 1908-ban már kész elemzést ír a Farsangról Összességében
egyedinek és zseniálisnak titulálja a művet, úgy érzi, „a Farsang a magyar muzsika kevés
nagy dokumentumai között foglal helyet".27 Ha alaposan megvizsgáljuk a kritikát és összevet­
jük Csáth Hamvazószerdájának induló jelenetével, az író Farsang-interpretációja nyomán
feltűnő kapcsolódási pontokra lehetünk figyelmesek a művek közt. Tulajdonképpen az író
értelmezése a Hamvazószerda bevezető részének néhol szinte szó szerinti átirata.
Csáth Géza interpretációja a következő: „Egy farsangi társaság mulatozását festi benne.
[...] Egy pattogó, jókedvű indulószerű melódiával gyülekeznek a vendégek: a hegedűk és a
brácsák; a terem megtelik; megérkeznek: a fuvola, az oboa, a fagott, és végre a trombitákkal
és a kürtökkel teljes lesz a társaság. Összemelegednek a jó barátok és az idegenek, hangos
hahotázásokat hallunk. Érezzük a jókedv feszülését a borgőz és a cigarettafüst színes, im­
bolygó fátyola alatt. Végre néhány ember kiáltozva felugrál és táncba kezd, erre azután az
egész társaság kirúgja maga alól a széket. Borospoharakat vágnak a földhöz, dong az egész
terem a jókedvtől. [...] A részeg bácsi mélázó, bizonytalan énekébe belevág a kompánia; a
fuvola, az oboa, a klarinétek egy komikus, kacagtatóan jókedvű és merész fúgában. A társaság
eszeveszett dalolásba kezd, egy sarokasztalnál sírnak és összecsókolóznak. Valakit megkér­
nek, hogy énekeljen. Az illető - a szólóhegedű - nekikerekedik, elénekel egy nótát. A nóta
keserves, gőgös magyar nekibúsulás. A vége felé már mindannyian vele énekelnek, az abro­
szokra a bor foltjai mellé nagy könnycseppek potyognak.”28
Ehhez viszonyítva Csáth Géza drámája is egy jó hangulatú mulatsággal kezdődik. A cím­
ből már érzékelhető, hogy szintén egy farsangi eseményről van szó. A hangulatfestés és a
vigadozás eseményei ugyanazok: „Az asztalok tele vannak üvegekkel, poharakkal. Sűrű do­
hányfüst. [...] A társaság énekel. Összevissza, lelkes ének. Olykor unisonóba kerül az egész
kompánia. Majd belebődül az énekbe egy basszus hang alaktalan kiabálása. A hölgyek sikol­
toznak, és hahotázva vagy zokogásszerűen elaprózzák a ritmusokat. [...] Koccintanak. Ölel­
keznek. Pincérek ételeket hordanak fel. Egy apró Pierrette felugrik az asztalra.”29 Ekkor a
jelenlévők felszólítják a Tanácsost, hogy énekeljen valamit, a dal típusa és hatása pedig kísér­
tetiesen hasonló a Farsangban leírtakhoz: „»Isten veled, szavadra válnom kellett...« [...] »Én
elmegyek, úgy akarta az ég...« Lassan az egész társaság vele énekel. Sokan sírnak, isznak,
poharakat vagdosnak a földhöz, ütik az asztalt. »Könyörtelen szavaid tovaűznek. Tudom,
hogy vissza... «”30

25 Ifi. Brenner József: (Csáth Géza), Napló, i.m., 100.
26 Csáth Géza, A filharmonikusok műsora = A muzsika mesekertje: Összegyűjtött írások a zenéről, s. a. r.
SZAIBÉLY Mihály, Bp., Magvető, 2000,175.
27 Uo., 361.
28 Csáth Géza, Az akadémiai zenekar második hangversenye, = A muzsika mesekertje: Összegyűjtött
írások a zenéről, s. a. r. Szajbély Mihály, Bp., Magvető, 2000, 360-361.
29 Csáth Géza, Hamvazószerda, i.m., 83.
30 Uo., 84.

diákmelléklet
Majd így végződik Csáth értelmezésében a Farsang: „A zeneszerző a látók emberszerető
mosolyával néz végig a mulatság csataterén, azután - egy hang a pásztorsípon, egy futam a
fuvolán - otthagyja. Vége."31 A Hamvazószerdában a Tanácsos éneklése után nyer a cím ér­
telmet, ekkor elindulnak a résztvevők bűneiket meggyónni, Az Utolsó Vendég viszont a hely­
színen marad. Innentől lényegében a dráma szövege átszüremlik A varázsló halálába, de
maga a történet már a novellában is hamvazószerdakor játszódott. A Farsang kritikájában
jelképesen használt „vége" pedig a főhős „végét" jelenti a Hamvazószerdában, ahol saját halá­
lát álmodja meg. Weiner Leó Farsangjának szerkezetébe is remekül beleilleszkedik a Hamva­
zószerda története: a zenemű a drámához hasonlóan keretes szerkezetű, az elején és a végén
két dinamikus, lendületes, pörgős bevezető és záró részlet fog közre egy csöndesebb, melan­
kolikus, nyugodt tempójú szakaszt. Ezek alapján tehát elmondható, hogy a Hamvazószerda
nem csak Csáth korábbi novellájának a parafrázisa, hanem Weiner Leó Farsang című zene­
művének is. Ennek fényében valószínűsíthető, hogy ő volt az a zeneszerző, akit Csáth Géza
felkért a még operaként funkcionáló Hamvazószerda zenéjének megkomponálásához, és aki
végül nem vállalta azt.
A bábjáték

Lássuk tehát, az említett műfajok hogyan érvényesülnek Csáth Géza drámájában, illetve
hogyan kapcsolódnak egymáshoz. A bábjáték cselekményének hordozója a testi valójában
megjelenő színész helyett az élettelen anyagból készült báb.32 Az eredeti játéktípus magában
foglalja a keresztény templomok liturgiáját, a karneválok szórakoztató látványosságát és
rendelkezik moralizáló célzattal is.33 A Hamvazószerda cselekményének helyszíne egy ven­
déglő, és ahogy már említettük, egy farsangi mulatozás az esemény, hiszen a hamvazószerda
a nagyböjt kezdő napja a katolikus liturgiában, a húsvét vasárnaptól visszaszámolt 40. hét­
köznap és egyben a farsang vége. A nyilvános bűnösöknek e napon kellett gyülekezniük a
templom előtt, ahonnan a püspök a templomba vezette őket. Itt lerótták bűnbánatukat, zsol­
tárokat énekeltek, a püspök pedig fejükre hamut hintett. A hívek homlokára keresztet rajzolt,
amely az emberi örök körforgás jelképe, annak, hogy porból vagyunk, és porrá leszünk.34 Épp
ez a vallási színezet adja a bábjáték igazi groteszkségét: a szereplők figuraként mozgatható
bábok - még az Abbé is, aki a feloldozást szolgáltatja a többieknek, miközben maga is részt
vesz a dorbézoláson. Életük végleg megfeneklett, nincsenek motivációik, önálló gondolataik,
örömeik, csak az élet csömörségétől kiüresedett testük és érzelmeik. Dróton rángatható
rongybabák, szavaikat szájukba kell adni, mert ők maguk nem képesek kommunikációra a
világgal. Tér- és időérzékük elsikkadt, csak lebegnek valahol az univerzumban. Ha pedig egy
szintén bűnös lélek szolgáltatja nekik a bűnbocsánatot, még megtisztulásuk is nevetségessé
válik.

31 Csáth Géza, Az akadémiai zenekar második hangversenye, i.m., 361.
32 Magyar Színházművészeti Lexikon, főszerk. Székely György, Bp., Akadémiai, 1994, 38.
33 SZILÁGYI Dezső, BREUER János, PASSUTH Krisztina, Zene és bábszínpad, Bp„ Zeneműkiadó, 1971
(Zeneélet), 8.
34 Magyar Katolikus Lexikon, főszerk. Diós István, szerk. VlCZIÁN János, Bp., Szt. István Társ. 1998, IV,
570.

162. szóm

7

2 ?

A műfaj természetéből következik, hogy távolságot teremt, elegendő megmutatni a báb
kapcsolatát a színésszel ahhoz, hogy máris eltávolítson az előadás.35 Szajbély Mihály említést
tesz arról, hogy az író számára természetes kibúvót jelenthettek a drámák, mivel a színpadi
író közvetlenül sosem szólal meg, legfeljebb a szerzői utasítások egyes mondataiban.36 Min­
den bizonnyal Csáth számára ehhez a fajta elidegenítéshez a bábjáték műfaja a drámán belül
még egy plusz eltávolító réteggel bírt: nem csak saját magát sikerült így elszigetelnie a kö­
zönségtől, de még szereplőit is, akiket színészek keltenek életre. Ezt támasztja alá az is, hogy
mivel függősége előtt, az 1909-es verzióban még opera volt a Hamvazószerda, Csáth csak a
függősége után, 1911-ben érezte szükségét annak, hogy bábjátékká alakítsa. Míg A varázsló
halálában mesei környezetben keltek életre a szereplők, a Hamvazószerdában már a teljes
hanyatlás és életképtelenség uralja a színpadi légkört.
Szinte minden létező színpadi műfaj átültethető a bábjáték közegébe, kezdve a komédiá­
tól és a kabarén át az operáig, a szatíráig, a balettig és a pantomimig.37 Ezek közül többe a
Hamvazószerdát is besorolták. Egy rendkívül rugalmas műfajról van szó tehát, amelybe szin­
te mindenféle más műfaj és művészeti ág belesűríthető: nem véletlen, hogy Csáth Géza éppen
ezzel kívánt új műfajt teremteni és e besorolás mögé bújtatta az általa megnevezett további
műfajokat. Lássuk, hogyan képesek ezek a bábjátékon belül manifesztálódni.
A mese nyomában

Főként a bábjáték kapcsán érdemes figyelmet szentelni a mese műfajának is. Csáth Géza
legelső kötetének, A varázsló kertjének lírikusságát, meseszerűségét többen kiemelték a
kritikusok és a kutatók közül, mely nyomokban még a harmadik novelláskötet, az 1911-es
Délutáni álom néhány korábban megírt elbeszélésében is észlelhető. De hová tűnt az 1910-es
évektől ez a meseszerűség? Túlzás lenne azt gondolni, hogy teljesen kiveszett Csáth Géza
írástechnikájából. Rejtetten, nyomokban ugyanis bábjátéka is a mesei világ alappilléreire
épül, sőt valamennyi, a Hamvazószerda kapcsán felmerülő többi műfaj hordozza keletkezés­
vagy hatástörténetében a mesék attribútumait, némiképpen átalakulva.
A bábjátékok eredetileg felnőttek számára íródtak, körülbelül a 20. század közepétől
azonban új célközönséget kaptak: a fiatalkorúakat. Ennek oka egyrészt a gyermekkor lélek­
tani sajátosságaiban, másrészt a műfaj formanyelvében rejlik, mely a gyermekek érzelmi
igényeihez egyre inkább képes volt hozzásimulni.38 jelzései jellegzetesen egyszerűsítettek,
sűrítettek, szimbolikusak, és legtöbbször groteszkek vagy humorosak, ami megfelel a gyer­
mek analógiás gondolkodásának, képszerűsége pedig vizuális beállítottságuknak. Az élette­
len bábu megelevenedése egy csodát jelent a gyermek számára, különösen azért, mert a
varázslat nyílt színen, a szeme előtt zajlik.39 A bábjáték rendkívüli témagazdagsága abból
fakad, hogy itt az anyag, a fizikai matéria a fő megjelenítő eszköz, és nem a színész mint hús­

35 Bábjáték, bábjáték, i.m., 18.
36 Csáth Géza, Az életet nem lehet becsapni, i.m., 298.
37 SZILÁGYI Dezső, i.m., 23.
38 Szilágyi Dezső, i.m., 9.
39 A bábjáték lélektana és pedagógiája: tanulmánykötet, szerk. Hollós Róbertné, Bp., Népművelési
Propaganda Iroda, 19832(Bábjátékos kiskönyvtár, 18), 35-40.

? ?

»

diákmelléklet

vér ember. Képes perszonifikálni képzeletszülte lényeket, ezért realizálja könnyedén a me­
sék csodavilágát is.40
A varázsló halála című novellának éppen egy mesehős, a varázsló a főszereplője. A Ham­
vazószerdának ezzel ellentétben Csáth függősége idején már az Utolsó Vendég, egy cselek­
vésre képtelen, mágikus hatalom nélküli báb a főhőse. A drámában a jelenetek több ponton
sokkal kidolgozottabbak és hitelesebbek, mint a novella mesei atmoszférájában. Az utóbbi
esetében a varázsló életkora nem pontosan behatárolt: annyit tudunk, hogy harminc éven
aluli. A drámában ezzel szemben konkrétan kimondódik, hogy 28 éves. A novellában a főhős
halálakor felbukkanó családtagok mind különböző szférákból származtak, nem igazán lehe­
tett egyértelmű választ találni arra, ki az élő és ki a halott. A Hamvazószerda karakterei vi­
szont valóságosak és nyilvánvalóbb a szereplők hovatartozása. Sokkal autentikusabbak a
koporsóvásárlás részletei is: a novellában egyáltalán nem tisztázódik, mikor és hogyan ren­
delte az apa, a Hamvazószerda pedig az egész dialógust láttatja az apa és a temetkezési vál­
lalkozó között - ahogy a fedélre írt név esetében is. A novellában nincs szó róla, hogyan és
mikor került oda, míg a Hamvazószerdában rá is kérdez az Utolsó Vendég, miért nem hozták
el a fedelet, a munkások pedig azt felelik: „Most festik rá, kérem, a nevét.”41
A mesei közeg azt is megengedte, hogy a novella végén felbukkanó szépséges leány az
évek alatt mit se változzon. A Hamvazószerda bán már ennek sincs nyoma (mindössze annyit
tudunk, hogy a lány fiatal), ahogyan a Faustból vett eredeti német idézetnek sem, ami szintén
a fiktív világ reprezentálását volt hivatott érzékeltetni. Úgy tűnik tehát, az író leginkább a
mesei közegbe ágyazott motívumokat, eseményeket igyekezett kigyomlálni a Hamvazószer­
dából annak ellenére, hogy a bábjáték épp egy olyan műfaj, mely minden további nélkül
képes megidézni a mesei atmoszférát - noha Kosztolányi Dezső, mint láthattuk, Csáth halála
után ebben látta a legfőbb változást unokatestvére írásművészetében.
Az álomjáték

Az álomjáték Európában és Magyarországon sem tartozott soha az igazán népszerű műfajok
közé. Nálunk magával a műfajmegjelöléssel ellátott drámaírói kísérlet csak elenyésző szám­
ban született (annak ellenére, hogy az álomba merülés folyamata a kezdetektől fogva számta­
lan irodalmi műben megjelenítődik), ezért az igen szűk körű szakirodalomban sem tisztázott,
mit értünk pontosan az álomjáték megnevezés alatt és milyen más műfajokkal képezhet
összeköttetést. Az álom, mint nem valós esemény hordozója, kapcsolatot teremt az égi és
földi kapcsolat, a földi ember és a transzcendens között. Általában valamilyen fordulatot,
sorsfordulót jelez. Legvalószínűbb előadásmódja a pantomim, erős zenei aláfestéssel.42
Az álomjáték sokszor része a bábjátéknak is: Tömöry Márta például a bábelőadások kere­
teként emlegeti. Funkciója, hogy a hőst átrepítse a valóságból a túlvilágra, a fantázia világá­
ba.43 A báb filozófiájához tartozik ugyanis, hogy ez az átmeneti lény épp a rovar-bábbal ana­
lóg állapotban létezik. A bábszínház a kiszakítottság létállapota: a báb tetszhalott, potenciális
életlehetőséggel. Halhatatlan: halott tárgy, de ha életre keltik, élő. A köztes létben van rögzít­
40 Szilágyi Dezső, i.m., 31.
41 CSÁTH Géza, Hamvazószerda, i.m., 93.
42 Demeter Júlia, Kép és szöveg, fény és árnyék a 18. századi magyarországi drámák allegorikus
közjátékaiban, Irodalomismeret, 2015, 3. sz., 15.
43 TÖMÖRY Márta, Mikor a bábok még istenek voltak, Pomáz, Kráter Műhely Egyesület, 2012, 20.

162. szóm

*

? ?

ve: az élet és a halál határán, az átjáróban.44 Ennek igazi „alapanyagául” szolgált A varázsló
halála, ahol a varázsló elalszik és a novella végére meg is hal, ezenkívül viszont egyáltalán
nincs érzékeltetve a két szféra közötti váltás. A Hamvazószerda ellenben dramaturgiailag is
jelzi az átmenetet a szövegben tett egyértelmű leíráson kívül: „Igenis, igenis, nagyságos úr!
Lefekteti. Csend. A főpincér kioson. A színen a világítás lassan kékessé változik. A Főpincér
kívülről kinyitja a szemben levő ajtót. Valaki áll ott."45 Majd a dráma végén: „A szín egy ideig
üres. Künn reggeli zaj. A kék fény lassan eltűnik, hó világít a háztetőkről a szobába."46
A bábszínház a valóságot csinált, mesterséges személyek mozgatása révén kísérli meg
bemutatni, ezért eleve sajátos helyzetbe kerül a valósághoz való viszonyában. A bábnak
hatalma van, hogy bármit megtegyen. Az idő és a tér olyan elmozdulásait képes véghezvinni,
melyek a színház más területein ismeretlenek. Tetszés szerint meg is öregedhet vagy meg is
fiatalodhat. Olyan anyag, amely a szellem kénye-kedve szerint képes megnyilvánulni a tér­
ben.47 A Hamvazószerdában kortól függetlenül szinte mindenki öreg: a nyolcvanéves nagy­
mama épp annyira, mint huszonnyolc éves unokája vagy a koporsónál megjelenő nők, a pap,
az érkező takarítónő, mindenki ugyanazon a szinten lebeg. Csáth drámája esetében az idő- és
térbeli elmozdulásnak szükséges kelléke az álom. Tulajdonképpen végig a bálterem helyszí­
nén maradunk, az élők és a halottak világa azonban egyesül, a jelent és a múltat, éveket egy­
bemosva. A rokonok és a temetés ideje alatt két világ létezik párhuzamosan és időnként a
kettő össze is mosódik, sőt az álombéli (és halott) szereplők reagálnak a valós idő múlására
és történéseire. Például az anya látogatásakor: „Nem tudtad megbecsülni a jó lányokat, fiam.
Pedig ilyen nők tudnak gyermeket nevelni és életet adni. Benned másodszor és utoljára meg­
halok. Künn kakaskukorékolás. Viszontlátásra, fiacskám!”48 De a lány búcsúzásánál is hason­
lóképp történik: „A kulcsot a köténye zsebébe rejti. Egy mozdulattal elküldi a munkásokat.
Egyedül van, keresztet vet. Kívül zaj."*9 A két világ szétválását ugyanakkor az is jelzi, hogy az
Utolsó Vendég álma közben senkinek sincs neve, előtte és utána viszont a Főpincért Béla­
ként, az Utolsó Vendéget pedig Pistaként emlegetik.
A varázsló halálában a nagymama feltűnően mesei attribútumokkal rendelkezik, a Ham­
vazószerdában ezek közül csak az marad meg, ahogy a kalitkás kanári madarat hozza. Itt
egyértelműen élő alak: „Én, nyolcvanéves öregasszony, szívesen meghalnék már, s legkedve­
sebb unokámnak kell elpusztulnia. Ó! Miért nem veszel el engem, Istenem?’’50 Meglepően
ismerős azonban az Utolsó Vendég válasza erre a kérdésre: „Bocsáss meg, nagymama, én
sokkal többet éltem, mint te. Szívtál már ópiumot? Nohát, aki azt szív, egy nap alatt tíz esz­
tendőt él. Én jelenleg húszezer éves vagyok."51 Ez a részlet Csáth Ópium című írásában is
elhangzik ugyanerre a konklúzióra jutva: „Aki azonban valójában emberré tudott lenni, és
számot vetett magával - mint méltóságához illik -, az raboljon magának mindennap tizen­

44
45
46
47
48
44
50
81

Uo„ 14.
Csáth Géza, Hamvazószerda, i.m., 88.
Uo„ 96.
Ember és báb\ Bábszínházak, műhelyek, kísérletek, szerk. TÖMÖRY Márta, Bp., Múzsák Közművelődési
Kiadó, 1990,14-16.
CSÁTH Géza, Hamvazószerda, i.m., 90.
Uo„ 95.
Uo„ 91.
Uo„ 91.

.0

diákmelléklet

négy órát. Ez a tizennégy óra egyenlő négyszáz generációnak nyolcezeréves életével. De
számítsunk csak ötezret. Egy nap alatt tehát ötezer esztendőt élek. Egy esztendő alatt ez
körülbelül kétmillió évet jelent. Föltéve, hogy az ópiumszívást mint kifejlett erős férfi kezded,
és nagy gondot fordítasz testi épséged fönntartására - amelyet legjobb ügyes orvosra bízni tíz esztendeig elélhetsz. És akkor húszmillió éves korodban nyugodtan hajthatod fejedet az
örök megsemmisülés jeges párnájára."52 A novella 1909 februárjában jelent meg először,53 a
Hamvazószerda első változata pedig 1909 júliusában már javában készült, ezért nem tudhat­
juk biztosan, melyik írásba szánta ezt a részt elsődlegesen Csáth: látszólag az Ópiumból író­
dott a Hamvazószerdába, de elképzelhető, hogy csak a novella megjelenése előtt nem sokkal
döntött úgy, inkább egy értekezőbb jellegű szövegbe helyezi át.
Csáth tehát ezzel az egész drámát a fikció és az értekezés igen könnyen átbillenő mezs­
gyéjére helyezte: egy fikciós drámába ágyazott ópiumfüggő haláltusája vajon milyen kategó­
riába sorolható? Nyilvánvalóan fikciónak túl élethű, a dráma végén lévő felébredéssel és
könnyed távozással viszont annyira lerombolja az addig sulykolt tragikumot és kiábrándult­
ságot, mintha a dráma maga sem tudná eldönteni, komolyan kell-e vennünk őt, mint irodalmi
művet vagy sem - s ez az, ami A varázsló halálánál még nem merült fel kérdésként, hiszen
csak a Hamvazószerda kapta meg ezt a fajta keretet. A dráma azzal a végkifejlettel, hogy az
élet megy tovább a maga útján, mert tulajdonképpen semmi sem történt, és a takarítónő
utolsó mondatával („Jaj de szép idő van!”54] egyenesen kinevetteti és lerombolja addigi ön­
magát. Minden bizonnyal ezért nevezi a művet Relle Pál komédiának. Csáth Géza belecsem­
pészi a Hamvazószerdaba a századfordulón világirodalmi viszonylatban is nagy kultusznak
örvendő tematikát, melynek megítélése egyébként is kétes azt illetően, hogy az Ópium iro­
dalmi esztétikaként vagy ismeretelméleti kérdéseket feszegető értekezésként értelmezen­
dő-e.
A némajáték

Csáth Géza saját drámájához társított első műfajmegjelölése miatt fontos kitérnünk a néma­
játékra is, melyet más néven pantomimnak neveznek. Az imént már a bábjáték és a hozzá
kapcsolódó álomjáték révén is volt szó arról a kimondhatatlanságról, mely elemi része a
Hamvazószerda létszférájának, s aminek magától értetődően a pantomim a legfőbb kifejezőeszköze. Ha a bábjátékot rugalmas műfajként emlegettük, ezt elmondhatjuk a pantomimről
is: önmagában szinte sohasem viszik színpadra, ám jóformán bármilyen művészeti ágnak
vagy műfajnak szerves részévé tud válni.
A báb a legszélesebben képes elénk tárni az életet, mert halott anyagból van, és kötelez
bennünket, hogy feleljünk neki, mert néma - önmagában, színész nélkül csak arckifejezésé­
vel, esetleg testtartásával vagy öltözködésével képes érzelmeket közvetíteni, s emiatt van
fontos összeköttetésben a némajátékkal, még akkor is, ha életre keltik, hiszen „gazdája"
mondatait, hangsúlyait csakis így képes alátámasztani vagy ellensúlyozni. A pantomimban
szerepet játszanak a mondathangsúlyok, a szavak különös kiejtése, a tárgyak, a mozdulatok,
52 Csáth Géza, Ópium = Mesék, amelyek rosszul végződnek, s. a. r. SZA]BÉLY Mihály, Bp., Magvető, 1994,
127.
53 KERESZTÚRSZKI Ida, Az örök áfium - megalkotható-e Csáth Géza Ópium című novellájának új olvasata?,
http://magyar-irodalom.elte.hu/palimpszeszt/05_szam/04.htm [2016.11.15]
54 Csáth Géza, Hamvazószerda, i.m., 97.

162. szám

"

? ?

a hangjelzések, a kiáltások, majd ezek jelekké válva szimbolikájukkal és összefüggéseikkel
bombázzák a befogadó szerveit.55 Erre szemléletes példa lehet, amikor Az Utolsó Vendég
másodszorra kér tükröt a Főpincértől: „Igen, egy tükröt. Ezt már állva mondja, idegenül,
szárazon."56 Ide sorolható az az eset is, amikor néhány sorral lejjebb az Utolsó Vendég látszó­
lag könnyedén, lezser módon beszél saját haláláról, félelméről csak hanghordozása árulko­
dik: „Tőlem akkor már jöhet. Megrázkódik, eldobja a szivart Hangosan, mintegy megijedve.
Úri módon fogom itthagyni az árnyékvilágot”,57 vagy amikor arckifejezését nem látjuk, és
pusztán a hangsúlyozásából ítéljük meg érzelmeit: „Csak a hangja hallatszik. Elég! Végigfar­
sangoltam az életemet. Hamvazószerdára takarodnom kell..."58
A bábjáték és a pantomim közös vonásait tekintve elmondhatjuk, hogy mindkettő stilizál­
ja azokat a személyeket, melyekről torzképet rajzol, a valószerűségtől eltávolodnak. Azonban
míg a mímes művészete abban áll, hogy elrejti az ügyességét, addig a bábé arra irányul, hogy
mesterségbeli jártasságának kimutatásával hasson alkotóan. Eme elidegenülés által jut el a
báb saját költőiségéhez.59 Emiatt tartozik össze tehát igazán a két műfaj, és a köztük feszülő
kontrasztot is ez által képesek kifejezni. Megfigyelhetjük a Hamvazószerdában, hogy a szerzői
utasítások a dráma nagy részében nincsenek árnyalva. Csáth Géza nem ad akkurátus instruk­
ciókat szereplői számára (vagy ahol igen, annak egyértelműen fontos szerepe van), csak az
alapvető cselekvést tartalmazzák még az intenzív érzelmeknél is: köszön, meghajlik, el, átöle­
li, zokog, megcsókolja, kibontja stb. Szinte maga a szerző is néma - ezzel szemben a panto­
mim épp a legősibb érzelemvisszhangokat hozza napvilágra.60 Ez a némajáték igazi kihívása:
sokszor érzelmileg telített, ösztönös emberi megmozdulásokat, cselekvéseket is kiüresedett,
gépies módon láttatni - ráadásul egy élet és halál kérdéseit feszegető drámában - s ez az,
amire a bábok természeténél fogva senki sem lehet alkalmasabb.
A melodráma

A Csáth által említett másik műfaj a melodráma, aminek több mint kétszáz éves története
során jelentése szétszóródott, így egymással szinte éles ellentétben lévő meghatározások is
napvilágot láttak. Kialakulása egy olyan színpadi formához köthető, amelyben a klasszikus
történet elmesélését expresszív beszéd, némajáték és zene is kísérte. Közönségének nagy
része vásári színházakban nevelődött.61 A melodráma hatáskeltésében sírásra, szánalomkel­
tésre és morális megnyugtatásra törekedett.62 A 19-20. század fordulóján visszaszorult a
munkásosztály által látogatott olcsó színházakba, ezért és valószerűtlenségei miatt a polgár­
ság körében negatív konnotációk társultak hozzá, melyek mind a mai napig kísérik a mű-

55 Antonin A rtaud, A könyörtelen színház: esszék, tanulmányok a színházról, szerk. V inkó József, ford.
Betlen János, Bp., Gondolat, 1985,147-148.
56 Csáth Géza, Hamvazószerda, i.m., 87.
57 í/o., 87-88.
=8 t/o.,88.
59 Színészek, szerepek, szerk. Somló István, Bp., Gondolat, 1959,447.
60 Uo„ 445.
61 A színház világtörténete, főszerk. Hont Ferenc, szerk. STAUD Géza, Bp., Gondolat, 19862, II, 20.
62 Uo.,21.

.2

diákmelléklet

fajt.63 Keletkezésének körülményei, publikumának összetétele és moralizáló célzata tehát
máris hozzákötik a melodrámát a bábjáték műfaji sajátosságaihoz.
Eredeti jellemzői szerint a melodráma olyan hangszeres kísérettel történő szövegmon­
dás, melyben a hangszeres akkordok a szöveg tartalmi és/vagy ritmikai csomópontjait hiva­
tottak kiemelni64 - a pantomimhez hasonlóan, melynek szintén szerves része a zene. A melo­
drámában a tragikus és a komikus elemek egyaránt keverednek. Cselekményének alapmotí­
vuma, hogy a gonosz üldözi áldozatát, aki folyamatos menekülésre és szenvedésre ítéltetett.
Végül feltűnik a becsületes megmentő, aki példaadóan bosszút áll a gonoszon. A végkifejlet­
ben a jó elnyeri méltó jutalmát, a rossz pedig büntetését.65 A bűn üldözésének és leleplezésé­
nek cselekményével a műfaj a jó és a rossz közötti örökös konfliktus megjelenítője volt.66 A
műfaj leginkább az érzelmi katarzis kiváltására formált igényt. Látásmódja paranoiás: a
hősnek meggyőződése, hogy az égvilágon minden összeesküdött ellene: még ami holtnak
tűnik is, elevenné válik.67 Talán ez a Hamvazószerda halottainak kapcsán nem is igazán szo­
rul magyarázatra. A melodráma egy olyan újabb műfaj tehát, amelyik a bábjáték és az álomjá­
ték után a mesék világára vezethető vissza: ugyanazt az alapszituációt, a jó és a rossz közötti
konfliktust vázolja fel levonható tanulsággal. Bár a Hamvazószerdának nem központi eleme
az akció vagy az izgalom, az üldözöttség annyiban igen, hogy az Utolsó Vendéget saját démo­
nai kísértik az álma alatt, halott rokonainak megjelenése is valószínűleg az ópiumnak tulaj­
donítható. A melodráma további összeköttetési pontot jelent ellenben a bábjátékkal: nem
csak keletkezéstörténetükben és moralizáló célzatukban hasonlóak, de abban is, hogy a báb­
színpadon az akció az elsődleges, mivel az anyagában holt bábu élővé csak cselekvés által
válhat,68 ahogyan az említett rokonok is. Lehetséges, hogy a Hamvazószerda önmagában nem
tudja beteljesíteni az elvárásokat melodrámaként - bár Csáth saját műfaji besorolását a kísé­
rőzenére használta elsősorban, nem pedig az írott műre -, azt gondolom, a műfajok közti
összeköttetésben is igazán fontos szerepet játszik.
Az opera

Amint már említettük, a Hamvazószerda Csáth eredeti szándéka szerint opera lett volna.
Utaltunk arra is, hogy Dér Zoltán szerint Csáthnak műfajteremtő szándéka volt ezzel a drá­
mával, ám meglátása szerint a Hamvazószerda az operánál egyszerűbb, természetesebb
megszólalásmódra törekedett.69 Érdemes megvizsgálni, vajon maradtak-e az opera műfajára
utaló jellegzetességek a szövegben, illetve hogy miért alakulhatott éppen bábjátékká a már
szintén érintett elidegenítő hatáson túl. Csáth szívéhez minden bizonnyal az opera műfaja
állt legközelebb: zeneesztétikai írásainak nagy részét ezzel kapcsolatos kritikái, tapasztalatai,
élményei teszik ki, feltehetően azért, mert rendkívüli összetettsége révén njagába sűríti
szinte az összes művészeti ágat, amivel az író valaha is kapcsolatba került. Egyik tanulmá63 St ŐHR Lóránt, Keserű könnyek: A melodráma a modernitáson túl, Szeged, Pompeji, 2013, 28.
64 Magyar Színházművészeti Lexikon, i.m., 502.
65 A színház világtörténete, i.m., 20.
66 Magyar Színházművészeti Lexikon, i.m., 502.
67 Bentley, Eric, A dráma élete, ford. FöldÉNYI F. László, Pécs, Jelenkor, 1998 (Theatrum mundi), 160164.
68 Bábjáték, bábjáték, i.m., 114.
69 Csáth Géza, Hamvazószerda, i.m., 20.

162. szóm

n

nyában ki is fejti álláspontját a jól megalkotott operalibrettóval kapcsolatban. Véleménye
szerint a szövegnek könnyen érthetőnek és érdekesnek kell lennie, ezért van az, hogy „a
szövegírók kezdettől fogva előszeretettel fordultak olyan témák feldolgozásához, amelyeket
a közönség már jól ismert. Tehát: meséket, legendákat, mítoszokat vagy népszerűvé vált
novellákat, regényeket, drámákat dolgoztak fel. [...] Valóban ez a librettóírás legfőbb gyakor­
lati tanulsága."70 Ebből a szempontból tehát bábjátékként is operaszöveg maradt a Hamvazó­
szerda. A történet egyszerűségéből adódóan számos opera mesei történetvezetést követ, a
Hamvazószerda pedig azzal, hogy egy mesei novellából íródott, tökéletesen megfelel Csáth
legfontosabb opera-kritériumának.
Mivel az operai szerep zenés és néma részekből áll, így fontos szerep jut a hallgatásnak és
a gesztusoknak. Ezzel a műfaj máris megalapozza és magába foglalja a némajáték kritériuma­
it is, sőt a bábjátékot is, Almási-Tóth András szerint ugyanis az operában „a természetes
gesztusok végrehajtása a legnehezebb: zenére járni, ülni, felállni, mert a zene átformálja a
mozgást. A reális mozgás szinte lehetetlen, vagy legalábbis disszonánsán hat."71 A bábjáték­
nál alkalmasabb műfajt találni sem lehetne ennek az érzékeltetésére, hiszen világképének a
szaggatottság a legfőbb sajátossága. Mivel alapkövetelménye a töredezettség, ez talán az
egyetlen olyan műfaj, ahol a zene ritmikájára hangolódó mozgás a legnagyobb természetes­
ség benyomását kelti a nézőben. A két művészeti ágazat „összemosott" műfaja az ún. opera
dei puppi, vagyis a bábopera. Ez a műfaj az előre kódolt gesztusokra és az erős hanghatások­
ra épít,72 tehát az opera, a bábjáték és a némajáték hármasa alapozza meg az előadásokat.
Azonban nem az opera az egyetlen műfaj, mellyel a báb már a műfaji megjelölésben is kap­
csolatba kerülhet. Egyenesen abszurd műfajnak mondható például a bábbalett és a bábpan­
tomim is, hiszen a bábunak nem minden esetben van lába, amivel táncra perdülhetne, arca
mozdulatlan (sokszor érzékszervek nélküli is], így mimika hiányában pantomimet sem mu­
tathatna be.73 Ezzel pedig el is érkeztünk műfaji vizsgálatunk utolsó, és egyben legösszetet­
tebb állomásához, az abszurd drámához.
Az abszurd dráma

Noha az abszurd dráma irányzata a 20. század közepén bontakozott ki és az első „bejegyzett"
abszurd drámák csak 1948 és 1950 között íródtak, a modernségből visszatekintve a világ
drámatörténetére a műfaj nyomai Nyusztay Iván szerint már az ókori görögöknél és
Shakespeare-nél is kitapinthatok voltak.74 A műfaj fejlődésének ismeretében számos korábbi
alkotás is tekinthető az abszurd előzményének. Vinczellér Katalin hívja fel a figyelmet arra,
hogy az abszurd stílus egyébként is csak utólag kapta meg elnevezését és definícióját, hiszen
Martin Esslin könyve - aki elsőként írt az abszurd dráma műfajáról - csak 1961-ben, több
mint tíz évvel Ionesco A kopasz énekesnőjének párizsi bemutatója után jelent meg. Esslin
tehát az utólagos névadásnál „már meglevő, igen jelentős textusokra támaszkodva határozza

70 C s á t h

G é za , A jó operaszöveg = A muzsika mesekertje, i.m., 104.
71 A lmási-Tóth András, Az opera - egy zárt világ: Az operai színjáték alapproblémái, Bp., Typotex, 2008,
99.
72 TÖMÖRY Márta, i.m., 42.
73 Bábjáték, bábjáték, i.m., 72.
74 Nyusztay Iván, Az önazonosság alakváltozásai az abszurd drámában: Sámuel Beckett, Harold Pintér és
Tóm Stoppard, Bp., L'Harmattan, 2010,16-30.

? ?

.4

diákmelléklet

meg az abszurd dráma sajátosságait". Létezik azonban egy ún. „nosztalgikus abszurd" kate­
gória, melyben az abszurd fogalmán nem elsősorban az esslini jelentést értjük, hanem a szó
szükségszerű, kitágított értelmezését. A nosztalgikus abszurd a „hagyományos" abszurd
egyik alternatívája, mely a századfordulós magyarországi drámák némelyikében is megtalál­
ható (például Szép Ernőnél és Szomory Dezsőnél). A „nosztalgikus" jelző arra vonatkoztatha­
tó, hogy az emberi lét problémáinak feszegetése nem valamilyen konkrét filozófiai rendszer­
hez igazodva történik, hanem például az álom vagy az emlékezés dimenziójában.75
Az abszurd színház jellemzően nem vállalkozik a valóság közvetlen tükrözésére76 - ez
rokon vonásává válik a bábjátékkal. A műfaj az emberi lét értelmetlenségéből eredő bizony­
talanság, aggodalom és rettegés érzékeltetésére törekszik. Az emberek egymástól való elide­
genedését, a köztük lévő kommunikáció lehetetlenségét akarja kifejezni (akár a pantomim).
Ennek ábrázolását, a lét ésszerű megközelítésének lehetetlenségét irracionális eszközökkel
kívánja bemutatni.77 A hagyományos világképpel együtt elveti a hagyományos drámai formát
is, helyébe az ezt megtagadó antidrámát állítja. Az antidrámában nincs konfliktus, hiszen egy
értelmetlen, célok nélküli világban nincs miért küzdeni, nincs cselekmény sem. Ezeknek a
színműveknek nincs hagyományos értelemben vett expozíciójuk, drámai tetőpontjuk és
befejezésük, ahogy a műfaj igazi dialógust sem ismer, mivel szereplői képtelenek gondolatok
közlésére és megértésére. Nincs mit mondaniuk egymásnak. A Hamvazószerdában épp ennek
a példáját láthatjuk. A cselekmény kimerül abban, hogy egy mulatozás után a főhős haldoklik.
Nincs semmiféle konfliktus, ami a drámát igazi drámává tehetné, nem törekszik megoldásra.
Az érzelmek szinte végig egysíkúak, nincsenek a múltból eredő ok-okozati viszonyok, nincs a
szereplőknek mögöttes történetük: csak bölcsességeket hangoztatnak vagy a régi szép idő­
kön merengenek, belenyugodtak, hogy előre elrendeltetett a sorsuk és nem küzdenek ellene.
A drámában zajló dialógusokat megfigyelve érzékelhetjük, amit már az álomjáték kapcsán is
érintettünk: a szereplők olyannyira különböző dimenziókban, idősíkokban léteznek, hogy
rendre elbeszélnek egymás mellett. Nem érzékelik a körülöttük zajló világot, szinte nem is
hallják egymás mondatait és nem az adott szituációkra reagálnak - leginkább saját magukkal
folytatnak párbeszédet.
Szilágyi Dezső szerint moralizáló célzata és műfaji rugalmassága révén a bábjáték nem
csak a parabolával társulhat, hanem az abszurd drámával is. Ezeknek a műfajoknak az abszt­
rakciós ereje és képletessége miatt ugyanis ideális kifejezőeszköze, konkretizálásával átélhetőbbé teszi őket.78 Mivel pedig nem csak a bábjátéknak, de az abszurdnak is az egyik legfon­
tosabb eleme és több értelemben is világképének meghatározó jelensége a süketség, újra
eljutottunk általa a némajáték szerepéhez. Az abszurd drámában egyfelől süket az univerzum
az ember magyarázatot követelő kérdéseire, gyötrődésére, segítségkérésére és a szenvedés­
ének okait firtató miértekre, s ez az, ami miatt az abszurd drámában a gesztusok és más
nonverbális kifejezőeszközök lesznek igazán meghatározóak. A Hamvazószerda esetében

75 VlNCZELLÉR Katalin, A „nosztalgikus abszurd": Egy drámatörténeti kategória alternatívája, Iskolakul­
túra, 1999, 5. sz., 99-102.
76 MIHÁLYI Gábor, Végjáték: A nyugat-európai és amerikai dráma huszonöt éve (1945-1970), Bp., Gon­
dolat, 1971, 281.
77 Uo., 282.
78 SZILÁGYI Dezső, i.m., 32.

162. szóm

«»

»

például az Utolsó Vendég kérdésére: „Csakugyan igaz, hogy most már meg kell halnom?”79,
vagy a nagymamáé: „Ó! Miért nem veszel el engem, Istenem?”80 Az abszurd dráma süket az
ember harmóniaigényére, a megértésre tett kísérleteire és a világi rend helyreállítására.
Másfelől süket maga az ember is. Nem hallja meg embertársa panaszát, túlságosan is elfoglalt
önnön nyomorúságával. Az empátia ismeretlen ebben a világban, akárcsak az igazi szeretet.81
A kommunikáció hiányát tekintve elmondhatjuk, hogy a szereplők sokszor meg sem
akarják hallani egymást, csak saját magukkal vannak elfoglalva. A pincérek csak a parancso­
kat, a felszíni beszélgetés foszlányait hallják meg. Az Utolsó Vendég is csak abban az esetben
szól néhány mondatnál bővebben, ha róla van szó. Ezt az egymás melletti elbeszélést legin­
kább az Utolsó Vendég és a Főpincér dialógusa támasztja alá. „... Fáradt vagyok, és nem tudok
aludni, nem tudok megöregedni! Nem akarok! Inkább meghalok. Nézzen ide, nézze ezeket a
ráncokat az arcomon. Pedig csak huszonnyolc éves vagyok. Ha nem lenne szégyen, esetleg
sírnék maga előtt, Béla! De már úgy rendeztem be az életemet, hogy sohase sírjak. Nem volna
illendő, hogy magamat megsirassam. Egyszerűen lefekszem, és kivonulok az életből. A Főpin­
cér: Ne búsuljon, nagyságos úr, majd kocsit hozatok, és hazamegy szépen. Jó lesz? Majd kocsit
hozatok. Az Utolsó Vendég: Nem! Itt akarok meghalni. A környezet jól fog illeni hozzá. A
Főpincér: Ha parancsolja, a pamlagon is alhat. A takarítóasszony csak nyolckor jön.”82 De ide
sorolhatjuk azt is, hogy az Utolsó Vendég egy szót sem szól Az Apa monológjára, ahogyan
azokat a szituációkat is, amikor a szereplők nem az egymás által elmondottakra reagálnak.
Például az Anya esetében: „... Azt akartam, hogy élj, hogy a véremet átadd a gyermekeidnek,
bíztam benned. De vége lett minden reményemnek. Zokog. És nincs senki, aki befogja a sze­
medet. Az Utolsó Vendég: A takarítóasszony reggel jönni fog.”83 Ugyanez elmondható a Le­
ánykával való dialógusról is, akinek szerelmi vallomása alatt „az Utolsó Vendég nem figyel
rá”.84
Az én meglátásomban a fentebb említett szempontok alapján a Hamvazószerda nem csu­
pán a századfordulós nosztalgikus abszurd kategóriájába sorolható be, de vallásos színezete
és ismeretelméleti problematikákat is feszegető tematikája miatt az első magyar abszurd
drámának és az évtizedekkel későbbi esslini abszurd kategória itthoni kezdetének is tekint­
hető. Az 1911-es bemutató megosztó és idegennek tűnő hatása vélhetően a Hamvazószerda
műfaji sokszínűségén kívül abból fakad, hogy ekkor még nem létezett körülhatárolt definíció
erre a műfajra, ahogy valószínűleg arra sem, hogy ez egy új műfaj kezdeménye - noha létez­
nek eddig nem, vagy alig felfedezett drámák, melyek láttatják, hogy kibontakozóban volt egy
újfajta drámaszemlélet ebben a korszakban.
A zene

A Hamvazószerda kéziratos kottái az Országos Széchényi Könyvtár Zeneműtárában találha­
tók Ms. Mus. 10.448/a, Ms. Mus. 10.447 és Ms. Mus. 10.449 jelzetek alatt. Minden bizonnyal a
dráma egyik legérdekesebb komponense a kísérőzenéje, melyről a Csáth-szakirodalom egé79
88
81
82
83
84

Csáth Géza, Hamvazószerda, i.m., 87.
Uo„ 91.
NYUSZTAY Iván, i.m., 11.
CSÁTH Géza, Hamvazószerda, i.m., 87.
Uo„ 90.
Uo„ 94.

diákmelléklet
szén az 1990-es évekig mit sem tudott, - illetve azt hitték, hogy elveszett -, egészen addig,
míg Székely Endréné Brenner Olga, az író lánya (és Székely Endre zeneszerző felesége) be
nem vitt egy kupac kottát a Széchényi Könyvtárba. Eredetileg Székely Endre hagyatékaként
érkezett, de hamar felfedezték, hogy a zeneművek nagy része Csáth Gézától származik.85
Szinte csak néhány zenetörténész figyelt fel rájuk, holott a kísérőzene irodalomtörténeti
szempontból is nagy jelentőséget hordoz a drámaszöveghez és a tárgyalt műfajokhoz hozzá­
adott jelentésrétege miatt. Szajbély Mihály 1989-ben hangsúlyozza, hogy a darabról zenéje
ismeretének hiányában, pusztán a szövegkönyv alapján igazi ítéletet mondani nem lehet,86 és
a későbbi, színdarabokat tartalmazó 1996-os kötetben is lappangó kéziratként említődik,
melynek csak német nyelvű töredéke található meg a Széchényi Könyvtárban.87 Dér Zoltán
abban látta a Hamvazószerda bizonyos fokú hatástalanságát, hogy az álom és a valóság válta­
kozó mechanizmusa, valamint a halálromantika divatos konvenciói némileg elfedték, felhígí­
tották a főhőst kísértő veszedelem valóságos drámáját. A „hígulás" mértékéről releváns nyi­
latkozatot azonban véleménye szerint is csak a kísérőzene (és az ominózus színpadi megje­
lenítés) ismeretében tehetnénk.88 A kották sosem kerültek kiadásra. Általánosságban el­
mondható a kéziratokról, hogy sok bennük a módosítás, többféle színnel és íróeszközzel
javított Csáth. A kottafejek esetenként hanyagul vannak berajzolva (illetve az is előfordul,
hogy nincsenek rendesen megrajzolva a hangjegyek), így nem mindig rekonstruálható könynyen, hogy pontosan milyen hang szólalna meg az adott helyen.
A kísérőzenének két változata létezik. Az első, 1911-es verzió egy zongorakivonatból és
egy vezérkönyvből áll (illetve tartozik hozzá egy zongora-vázlat is Ms. Mus. 10.423 jelzet
alatt, de ennek áttekinthetetlensége miatt a kutatásom szempontjából nincs relevanciája). Ez
a változat hangozhatott el a bemutatón, ahol állítólag maga Csáth Géza ült a zongoránál a
kulisszák mögött.89 Csáth Géza azonban a Magyar Színház előadása után körülbelül fél évvel,
egy német nyelvű kiadás reményében (amit Kanizsai Ferenc, a Bácskai Hírlap szerkesztője
intézett) újrakomponálta a zenét. Öccsének írja 1912. február 21-én: „Komponálom a Hamvazó Szerdát".90 Ezután augusztus 17-én újra megemlíti: „Most a német színpad számára
fogom újra hangszerelni a Hamvazó Szerdát",91 szeptember 22-én pedig a darab német ren­
dezői példányát is készítette.92 A Hamvazószerdát Horváth Henrik fordította ekkor német­
re,93 de úgy tűnik, végül mégsem mutatták be. Ebből az időszakból a német nyelvű zongora­
kivonat is elkészült. Főként ez a változat tanúskodik helyenként kidolgozatlanságról, vagy
épp befejezetlenségről. A fellelt vezérkönyv és a két különböző zongorakivonat behatóbb
vizsgálata eddig még nem történt meg, ahogyan közönség előtt sem hangzottak el valószínű­
leg a bemutató óta.

85 ELEK Szilvia, Csáth Géza újjászületett zenéi, Brenner József újonnan felfedezett zeneszerzői hagyatéká­
ról, Napút, 2007, 3. sz„ 93-99.
86 Szajbély Mihály, i.m., 236.
87 CSÁTH Géza, Az életetnem lehet becsapni, i.m., 318.
88 CSÁTH Géza, Hamvazószerda, i.m., 21.
89 Komlós Aladár Csáth Gézáról és más emlékeiről, szerk. DÉR Zoltán, Üzenet, 1977, 2-3. sz., 160.
90 Csáth Géza: 1000X ölel Józsi, i.m., 64.
91 í/o.,90.
97 Uo„ 103.
98 Uo„ 149.

162. szóm

>7

V

A hagyományos intenciók szerint a zene a cselekmény és a szöveg fő vonalával összhang­
ban van.94A bábjáték műfajának is kiemelkedően fontos komponense lehet, hiszen a legalap­
vetőbb alkotóeleme a mozgás, a mozgásnak pedig dinamikája van. Attól a pillanattól kezdve,
hogy a bábu megmozdul, tehát élővé válik, rendelkezik egy összetett ritmussal.95 A bábu nem
képes a bonyolult, motiváltán változó jellemek ábrázolására,96 sem összetett lélektani jelen­
ségek reprezentálására, ehhez pedig rendkívül sokat hozzá tud tenni a zene.
Az 1911-es zongorakivonat kézirata összesen 19 részre tagolt. Az egyes részek legelején
legtöbbször feltüntette Csáth, hogy a dráma mely pontjáig vagy mondatáig tart az adott sza­
kasz. A kotta szerint a zene mintegy bő sorral előbb indul, minthogy a függönyt felhúznák, a
második részben pedig a Tanácsos éneklésének dallama (ami a Weiner Leó Farsangjáról
szóló Csáth-értelmezésnek is fontos momentuma volt) is lejegyzésre került. Amint már emlí­
tettük a pantomimnál, dramaturgiailag fontos aspektussal bírnak a Tanácsos éneke közben
felhangzó óraütések, innentől a kísérőzene is jelentősen megváltozik. A bevezető részben
szinte csak hármas- és négyeshangzatok követik egymást tág mélységekben, rendkívül meg­
komponáltam aprólékosan kidolgozott, folyton váltakozó előjegyzésekkel. Ez már csak azért
is érdekes, mert egy farsangi vigassághoz képest (vagy annak ellenére) nem egy kimondottan
dallamos, mulatságokra általában jellemző, dinamikus részről van szó, sőt a zene szinte el­
lenpontozza a drámaszöveg által sugallt hangulatot. Az óraütések és a függöny félrehúzása
után az összes hármashangzat feloldódik és jóval egysíkúbbá válnak a hangok - már-már
annyira egysíkúvá, mintha a zene is megállt és beragadt volna az idővel együtt.
A negyedik rész ezután egy és két félsorból áll összesen (A és B részre osztva), tehát amíg
a társaság elhagyja a vendéglőt és az Utolsó Vendég magára marad, majd amíg belenéz a
tükörbe és meghalni készül, jóformán csak néhány ütemnyi kitartott hang szól. Ennek értel­
mében az egyes részek terjedelme korántsem kiegyenlített, ám nyilvánvalóan ekkor a csönd
és a zene hiánya válik esszenciális részévé az Utolsó Vendég egyedüllétének, sőt annyira
kiemelt szerepet szánt neki Csáth, hogy még zenei kulcsot is váltott: violinkulcsból basszus­
kulccsá alakult a jobb kéz szólama. Amikor azonban a Főpincér kioson, álommá szüremlik át
a helyszín és megjelenik az apa, ismét egy feltűnően kidolgozott zenei aláfestés következik
immár dallam- és ritmusbeli sokszínűséggel, zenei utasításokkal együtt - egészen addig, míg
meg nem jelenik a temetkezési vállalkozó és ekkor a hatodik rész csupán két ütemből és
egyetlen kitartott hangból áll.
Ezután Csáth jó darabig nem jelöli, hogy hol is tart a dráma cselekménye a zene alatt, a
következő rögzített esemény csak a nagymama látogatása után a Főpincér távozása lesz. Az
anya és a nagymama jelenléte alatt különösen szaggatott, de annál zsúfoltabb a zenei kíséret,
csaknem végig a szünetek és az egyedüli hangok váltogatják egymást. A szerző még mindig
nem mondott le teljesen az opera teatralitásáról, mert a nyolcadik és a kilencedik részben
trombita-, klarinét- és kürtszólót is jegyez fel a sorok fölé. A tizenegyedik és a tizenkettedik
rész néhány elnyújtott hangját erőteljesen ellensúlyozza a tizenharmadik rész, ahol megjele­
nik a koporsó mellett a lány: a zene ritmusába és dallamába is visszatér az élet. Az eddigi
összes szakaszhoz képest sokkal hangzatosabb, ütemesebb ez a periódus, és ekkor már nem

94 ESSLIN, Martin, A dráma vetületer. Hogyan hoznak létre jelentést a dráma jelei a színpadon és a

filmvásznon, avagy a képernyőn, Szeged, JATEPress, 1998,88.
95 Bábjáték, bábjáték, i.m., 166.

96 Uo., 166.

» «»

diákmelléklet

a mélységek, hanem a több pótvonalas magasságok a meghatározóak. Ez tart egészen addig,
míg az Utolsó Vendég nem mondja, hogy ezen már nem lehet változtatni, aztán pedig a fel­
jegyzett G. P. (grande pausá), vagyis tartós szünet utasítása megtöri és újra átütő mélységek­
be és melankóliába taszítja a kíséretet. A tizenhatodik rész, az Utolsó Vendég letakarása az
egyetlen olyan ciklus, ahol a zenekíséret alatt pontosan, hangról hangra megtervezett és
kijelölt helye és ideje van mindennek: ütemre és hangokra be van osztva, hogy melyik szó
pontosan melyik hangra lépjen be. A vonósok is újra bekapcsolódnak - a kiegészítő hangsze­
rek tehát a koporsóba való belépést és annak letakarását hivatottak keretezni. A továbbiak­
ban a kottában nincsenek jelölve a dráma szakaszai, nem tudhatjuk, hogy együtt ér-e véget a
zene és a szöveg, az azonban elmondható, hogy a főszereplő ébredése után visszatérünk a
kíséret elejéről ismerős egysíkúsághoz, majd egy fokozatosan erősödő fortepianóból kiindul­
va egy rendkívül erőteljes akkorddal ér véget az utolsó sor. Itt tehát a zene is rájátszik arra a
groteszk kettősségre, amelyet tárgyaltunk a dráma vizsgálata során: tulajdonképpen a főhős
fizikai feloldozásával a zene egyáltalán nem szabadul fel, sőt a végét lezáró lassú, de annál
hangosabb utórezgéssel vehemensen a világba ordítja megbéklyózottságát.
Az 1912-es, német nyelvű változat nem csak egy nyomokban átszerkesztett vagy apróbb
momentumaiban átalakított kotta: az előzőhöz képest teljesen más a felépítése. Egészen
másképp viszonyul a drámaszöveghez, más módon hat rá és egészíti ki. Az egyik legszembe­
tűnőbb fordulata, hogy a zene szinte végig sorról sorra követi a szöveget, nem csak bizonyos
pontjain, ezáltal korrelációjuk sokkal strukturáltabbá válik. Úgy tűnik, Csáth még mindig úgy
érezte, nem elég kifejező a Hamvazószerda zenei aláfestése: ez a verzió már az első oldalán is
rendkívül zsúfoltnak mutatkozik. Ebben a változatban a függöny felhúzásakor rögtön elindul
a zenei kíséret is. A hármas- és négyeshangzatok csak látszólag oldódtak fel időnként ritmikusabb ütemekben: nem csak elképesztő mélységekben és magasságokban táncoló (eseten­
ként szinte átfoghatatlan) akkordok, de öt előjegyzést követelő, rendkívül bonyolult heteshangzatok is megjelennek - egészen a mulatság végéig, ahonnan kezdve a hangok skálája
még inkább egysíkú mint az előző kéziratban, és ez az egyhangúság (idővel a korábbi hármashangzatokkal kiegészítve) kitart a lány érkezéséig. Ekkor ismét magasságokba emelkedik
a kíséret (és szinte az egész drámán átívelő egyhangúság miatt ebben a változatban ütközik
ki jobban a kontraszt), ám - bár helyenként kissé vázlatosak és kidolgozatlanok maradtak
egyes komponensek - ez az egyetlen olyan szakasz, melynek néhány üteme befejezetlenül
maradt.
Az 1912-es változat leginkább groteszk momentumának az tekinthető, hogy az eddigi
egyhangúság miatt szinte tényleg csak aláfestésként szolgáló zene a temetéskor gyorsul fel és
kölcsönöz szerteágazó dallamvezetést a drámának, majd a takarítónő érkezésekor hanyatlik
vissza az elnyújtott mélységű, kitartott ritmusokba. Az utolsó oldalakon az eddigi oldalakhoz
mérten egy sokkal inkább összeszedett, kimunkált kompozíciót találunk, ahol látszik, hogy
még a hangjegyek pontos arányainak megrajzolására is nagy gondot fordítottak. Egy ilyen
különösen tetszetős képkockáról egyértelműen megállapítható, hogy utólag került betoldás­
ra. Ennek a szakasznak az írásképe is más: jóval rendezettebb, díszítettebb, átláthatóbb,
néhol külalaki kidolgozottságban szinte már a határát súrolja egy nyomtatott változatnak. Ez
azért is különös, mert Csáth Géza eddig nem igazán ügyelt az ilyesféle külsőségekre. Ha job­
ban megfigyeljük a betűk alakját, kerekítését és a hangjegyek formáját összevetjük az eddigi­
ekkel, úgy tűnik, mintha ez a rész nem Csáth Gézától származna: az íráskép nőiesebb voná­
sokat tükröz. Ráadásul az is kétségtelen, hogy ez az oldal utólagos kísérlet volt: a tizenhete-

162. szám

19

dik oldal után szerepel [12a]-ként. Az utolsó oldal szintén rendezettebbnek tűnik a korábbi­
aknál, ám a zenei kulcsok megformáltsága és a kézírás itt már valóban Csáth Gézára emlékez­
tet.
A két kézirat áttekintésének végeztével úgy vélem, elmondhatjuk, hogy Csáth Géza Ham­
vazószerdája - és drámaírói munkássága - méltatlanul merült a feledés homályába. Az író
vélhetően új műfajteremtési szándékkal több, ráadásul egymással összekapcsolódó műfajba
tudott belesűríteni egy korábban már ismert, átdolgozott témát, s ezzel egy rendkívül komp­
lex alkotást hozott létre az irodalom, a színház és a zene közös mezsgyéjén.

Kották
(A kéziratok eredeti példányai az Országos Széchényi Könyvtár Zeneműtárában találhatók)

Az 1912-es, német nyelvű kézirat nyitó akkordiai

Az 1911-es zongorakivonat első oldala

