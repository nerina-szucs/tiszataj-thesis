tiszatáj ^
1 9 9 3 . D E C . * 47. ÉVF.

Ágh István, Kiss Anna, Szepesi Attila,
Utassy József versei
Összeállítás a horvát irodalomból
Vekerdi László tanulmánya
Monostori Imre a „zsidókérdésről"
Diák-mellékletünkben:
Levendel Júlia Karinthy Frigyesről

tiszatáj
I R O D A L M I FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: A N N U S JÓZSEF
Főszerkesztő-helyettes: OLASZ S Á N D O R
Rovatvezetők: ABLONCZY LÁSZLÓ
SZOKAI I M R E
Műszaki szerkesztő: ENGI M Á R I A

Főmunkatársaink:
BAKA ISTVÁN (Szeged)
D O B O S LÁSZLÓ (Pozsony)
KISS GY. CSABA (Budapest)
S Ü T Ő A N D R Á S (Marosvásárhely)
SZÉLES KLÁRA (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a
Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül
vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVII. ÉVFOLYAM, 12. SZÁM
1993. DECEMBER
Á G H ISTVÁN: Szőlő; Alkalmi őszi ének

3

SZEPESI ATTILA: A sátán szavai

5

LÁSZLÓFFY ALADÁR: A tiltott-tűrt-tanácsolt idejéből;
Isa pur; Földrengés
SÁRÁNDI JÓZSEF: Adventi kérdések

7
9

UTASSY JÓZSEF: Hamis nap

10

SZONDI GYÖRGY: Csak a bocsánat mindig?; Korom,
pernye, üszök; Karácsonyi pillangó

12

KISS A N N A : A domb

14

MOST - P U N T E - H Í D
KISS GY. CSABA: Horvát összeállításunk elé

16

A N T U N MIHANOVIC: Horvát szülőhaza (Csordás Gábor fordítása)

18

A N T U N GUSTAV MATOS: Szép hazánk (Bojtár B.
Endre fordítása)

20

S Á N D O R KSAVER GJALSKI: Önéletrajzi feljegyzések...
(Lőkös István fordítása)

24

MTROSLAV KRLEZA: Naplójegyzetek (Ács Károly fordítása); Levél Kaproncáról (Szeli István fordítása)

24

V L A D O GOTOVAC: Az igazság túl sokat kíván Európától (Sokcsevits Dénes fordítása)

26

A N T U N GUSTAV MATOS: A szent királynál

33

DOBRISA CESARIC: Szlavónia; Félálom

33

T I N UJEVIC: Szép asszonynevek

34

MARIN FRANICEVIC: Hamvadó nyár

35

SLAVKO MIHALIC: Éji dal; Régi ária

35

A N T E STAMAC: Feledd, feledd

37

DARKO SUVIN: Árnyak

37

DUBRAVKA ORAIC: Kis templom; Ú j államok (Cseh
Károly fordításai)

38

LŐKÖS ISTVÁN: Hungaro-croatica - croato-hungarica ...

40

WACLAW FELCZAK |: Lengyel közvetítés az 1848-49-es
horvát-magyar konfliktusban (Bodor Endre fordítása)
KISS GY. CSABA: Tavaszi bolyongás az Ádrián (Úti jegyzetek)

44

Életrajzi jegyzetek

59

54

TANULMÁNY
VEKERDI LÁSZLÓ: Németh László élete levelekben
(1914-1948)
M O N O S T O R I IMRE: A „zsidókérdéséről - többféleképpen (Megjegyzések [és kiegészítések] három könyvhöz)
POMOGÁTS BÉLA: Szárszó előtt és után
Szerkesztői asztal

61

71
85

a belső boritón

ILLUSZTRÁCIÓ
ZSÖGÖDI N A G Y IMRE rajzai a Csíki Székely Múzeumban
őrzött hagyatékból a 9., 17., 39., 60., és a 96. oldalon

DIÁK-MELLÉKLET
LEVENDEL JÚLIA: Az ember közben villanyszerelő
(Karinthy Frigyesről)

Szőlő
Tán valami tündér
járt az éjszaka
jártában a hegyet
összecsókolta
csókja ízét fényét fürtbe foglalta
bárki leszakítja megcsókolhassa
itt hagyta az égen túli tiszta bájt
rabul ejt az érett rizling muskotály
juhfark
veltelíni
furmint
cardinal
bőve büszkesége
csöndes bakator
mit a kurucvére
azonmód kinál
briliáns a szemnek
nem ízlelt a száj
ennél éde
sebbet
sehol
semmi
kor

4

tiszatáj

Alkalmi őszi ének
Elmúlt évek, jövendő évadok
jelenideje, születésnapok,
s minden időben megszokott,
mégis szokatlan évszakok
közhelyei, stílussá avatott
jövés, menés, válásból elmúlás:
mintha egy halott anyából való
csecsemő sírna föl, a földgolyó,
kihűlt egekre, s úgy pattanna ki
a semmiből a bimbó-valaki,
hogy könnyeitől rögtön élni kezd
virágtól csillag mennybolttól a kert.
Fecskék mennek, hát jönnek vadludak,
sose az ami, amit épp mutat,
nem az a csöndes melankólia,
hogy a levélnek el kell hullnia,
nem is az fáj, mint éjszaka a fog
s ha a gyomor az álmon átsajog
s a félúton túl még túlibb csömört
sújt az elévült arcra a tükör,
rosszabb a rosszban, ami kifogyott,
az elközömbösült hasonlatok,
a kapcsolódó kéz, a tiszta szem,
ki szemtől szembe egymásnak üzen,
s a fül meghallja azt a suhanást,
melyet öröktől suhognak a fák,
és szerveimhez társult szellemem,
akár az Isten, társalog velem.

1993. december

5

SZEPESI ATTILA

A sátán szavai
Gyűljetek csak fiaim, csemetéim,
sokasodjatok.
Ti arc nélküliek,
tekintet és sugallat nélküliek,
ábránd nélküliek,
ágyútölteléknek valók.
Ej holdkóros lidércei,
félálomi rémek,
bőszek és bávák,
sértettek, böfögök, kimosdottan is piszkosak,
vámpírfogú álszüzecskék és nyájas hiénapofák,
hisztérikusan föl-le masírozok.
Kannibál humanisták, konzervzenében
reklámfőnökök,
órabéres próféták,
Isten lelencei,
nyakkendős csatornatöltelékek,
lélek- és látomáskufárok.
Legyen tiétek ez az elszabadult planéta,
a gazdátlan glóbusz,
tudás kóklerei,
a naprendszer harmadik bolygója:
a hajdan zöld vadon,
liget és tenger.
Hegyélen a szélzúgás,
a lombok terebélye meg a verőfény,
tücsökszó.
A hemzsegő tenyészet,
halak nyüzsgése, robajló szárnyaké, patáké.
A föld gyomrában fortyogó olaj,
a kristály drágakő,
az elszabadult energia:
tűzvész, atommáglya, lézersugár.
Rabló és ragadozó falkanépem,
áradj el a pusztaságon,
pakold ki a föld méhét, a zajló vizeket,
a szárnyakat horzsoló levegőt.
Rejtőzz a harsány jelszavak mögé,
a tömjénfüst mögé, mint jótevő,
a csodavárók emberforma álcája mögé,
a futurológusok felelőtlen fecsegése mögé,
te falánk dögevő, haladás papja,

8

tiszatáj
kivesző regékkel és dallamokkal töltekező bolond.
Tagadd meg a dadogó szentet, az őrző királyt,
a mesterembert és a csörgősipkás habókost.
Hirdesd: dúlásod teremtés,
rablásod ajándékozás,
ha gyilkolsz, te vagy az életadó,
s a gazda jogán törvénykezel minden orzott birtokon,
feldúlt templomon, temetőn.
Uralkodj a szertebűzlő szeméten,
ragadd el a rózsa és kereszt jelét,
holdsarlót, napkorongot, csillagot.
Te országolj alatta,
te ítélkezz,
te olvass jövőt a messzi zodiákuson.
Tömeglélekké tömbösülj,
zabálj és szellents szavakat,
kiégtek úgyis a hajdan fénylő igék,
poéták révült dalai,
kerge igricek lantpengetése.
Árucikk lett a bölcsek lázbeteg tanítása,
húnyó zsarátnok
vásári limlom, piaci portéka,
a teremtéshez nincsen köze többé:
csak imamalom kopogása, unott verkliszó
valami régmúlt édenről, ami sohase volt.
Bújj hullafoltos vigyorod mögé
és iramodj előre,
csak semmi aggály, köldöknézés, hőkölés,
gyerünk:
tiéd a harc és dáridó,
minden megerőszakolt álom és elkapart csecsemő,
farsangi füst és részeg handabanda,
országhatár, kivert fogsor,
kivesző nép és anyanyelv.
Tiéd a holnap,
tiéd a tegnap,
tiéd a birtok,
tiéd a hatalom,
tiéd a törvény,
tiéd az ország.
Tiéd ez a vérző és depressziós planéta.

1993. december

LÁSZLÓFFY

7

ALADÁR

A tiltott-tűrt-tanácsolt idejéből
Klárinak

Megjött a könyv - úgy hordoztad fejedben,
mint Erasmus a svájci utakon
öszvérháton zsákban keresztbevetve,
a málhák azért ne nyomják agyon
a ritka nyomtatványt Itáliából,
mit meg se becsül barbár északi
honában senki, amíg ki nem lábal
a neandertháli télből valaki.
Hány bíbor tél és fekete levessel
lehűtött, leforrázott hangulat!
Most már hogy vége, rossz emléket vess el,
se örömöket, se haragjukat a könyvbe csak a szellemük került.
S azt - lepréselt virágként - sikerült!

Isa pur
Szentbenedek
Bonchida
Koronka
Egeres
A ranyosmedgyes
Rom-kastélyok:
szulojoldem
megtört csontozatja
Torockószentgyörgy
Ikavára
Sebesvár
Csicsó
Almás

Kő még maradt a
könyvek mind elégtek
Székelytámad
Székelybánja
A kő nem butább
a könyvnél ha megszólalhat
A hamu az élet sója
Bálványos
Déva
Külön megöregedve
Adám és Eva

Földrengés
Földrengés volt, vagy csak egy kamra
hártyányi fala tört további
En vigyázzak jobban magamra,
vagy most már az egész világi
Egy történelem dühe tombol
vagy Sámsoni kit vakít a kín
s tapos, rúg ki a mellkasomból
kiábrándult Vezúvjainl
Honnan is nézzeml inneni onnanl
Tört pillanatra tört csupán,
egy megrepedt tojáshéj ívén
csúszott meg ez a délutáni
S itt legbelül, vagy fényes délben
megrendült, rengett kinn a házi
Azt látom: most is, mint a szélben
hintázik a diófaág
de percekig semmit se láttam...
Lehet a láva neve szív
s nem S készül a vakvilágba,
hanem épp mindent visszaszív:
minden kis borzongás és bánat,
rejtetten-mély inger alatt
a felszínen horpadás támad,
majd repedés, és beszakad.
Úgy szakadok vissza magamba,
mintha fáradt Pompéj felett
egy még nyüzsgő, de már csak bamba
kort elnyel az emlékezet:
én akartalak, ezt is, azt is,
s ha én elalszom, te se légy.
Küldtelek, de a reneszánszig
nem jutottálel... Semmiség!

9

1993. december

SÁRÁNDI JÓZSEF

Adventi kérdések
Régen ha kinn esett
szívem hava is hullott
helyben görgő kövekre.
Rajtam vajon mi múlott?
Elittam sok-sok szeretnivalót
- gyötört sivatagi szomj s a nemlét csapóajtajánál
úrrá lettem
nyomoromon.
Az Időnek most mintha
boldog értelme lenne,
Isten a szent napon
lesújt Betlehemre...!
Leányvár, 1992. XII. 18.

10

tiszatáj

UTASSY JÓZSEF

Hamis nap
Részeg rovarok a fényben,
virrasztó lámpám bűvöletében,
vélik,
megtalálták a Napot,
hódolnak neki hetvenhét körrel,
már vonzza őket a viaszosvászon,
potyognak asztalomra sorban,
szánom őket,
szánom,
hevernek hanyatt szanaszéjjel,
mint lakodalmak részegei,
szárnyuk béna,
potrohúk bársony,
lámpám,
a hamis napot leoltom,
hogy mindenik
lásson.
Jaj, mert magam is,
apró legényke,
hányszor de hányszor
taszítódtam az álnok fénybe,
és most,
ahogy újra gyermek lennék,
szájba ver durván a legszebb emlék,
ellök az idő asztalától,
ellök:
hiszen én voltam a rajtanácselnök,
harminckét gyerkőc
gondja bújt
szívemhöz.
És boldog voltam
igen,
boldog és boldog
lobogtattam a beutalót,
az engedélyt a Balatonhoz,

11

1993. december
csókolgattam a térképen
ama tintakék foltot,
boldog voltam,
igen,
boldog és boldog!
Am
Egerben eltérítettek,
letagadták az egyszeregyet,
hiába dicsért kísérőm
egekig
ők letagadták
a csillagos eget is,
ragyogták felém:
vár rám egy kastély,
parkerdő,
halastó,
s egy virágzó kolhoz.
(Dolgozz,
kis úttörő,
tied lesz a jövő,
csak dolgozz,
dolgozz!)
Tóalmás,
hagymaföld,
laboda
meg paréj,
ötvenegy,
szószegés,
rossz álom,
fanyar éj.

12

SZONDI

tiszatáj

GYÖRGY

Csak a bocsánat mindig?
Levél U. J.-nak

Sarkosan, elvágólag
Nagy László-metrumok, kockás füzet, öl;
ki tudta akkor, hogy nálad is öl
a kór majd, elvág utólag
mindent,
nem
- tékozold mennyre szitkaid, Jóska!
Villanófényben az elragadás.
Kummogó nevetés, gyógyszer, kis korty,
karoló s hárító kéz: te drága, no
tiltja az orvos.
A jajt isi, a tiport
hónapokat, a torpanó
kedvet mért nemi Hasztalan már a szigor most:
lázadsz szomorún.
Magamról szólok már, Jóska. Derűm
oda.
Mégis-derűdet kérem - nékem egy tünde rím
se jut, vagy ha: szókaloda.
Mindegy. Tüzed, lobogód.

Honnan a zendülő irgalom bennedl
Magamról szólok már, dudva kiver.
Kockás füzet, öl, karolás, lobogó tűz, dadogás.
Elvágólag a metrum, a kór — nem.
Vakogok bele.
Belevakogok, Jóska.

1993. december

13

Korom, pernye, üszök
Űrgalamb emlőjén műpoloska.
Robotangyalok
tonnaszám szórnak
hamut fejünkre.
De mi már sehol se vagyunk.

Karácsonyi pillangó
Beszállt az éj, földre vackolt
komor arany halleluja
csöndben zizeg a félszeg illat
betlehemi jászol pirkad
cirmos papír áhít, buja
szunnyad, fél som, vackor
rebben a szárny, verejtékcsepp
csirip, csörömp, jaj, szép
ékes születése még szebb
szakadozott feketeség
piheg piheg
se gyertya se tűlevél se
pillangó

14

tiszatáj

KISSANNA

A domb
Üres dombbá,
puszta hellyé,
müy sötét szél
hordta egybe,
gyolcs ruhám
forgatva rajtam,
hogy kerültem
én e helyre?

Mint mikor
zsinórok zúgnak,
világos
ernyőink húznak
nagyrafújt
felhőkkel messze,
felfelimbolygó
vizekre,

Még a holdat
kérlelem, de
helyén már
halálos penge,
az ő népük,
az én népem,
világon átüt a
vérem,

Müy világos
szél, hatalmas
szándék volt az,
hogy magától
nőtt az álmodó
világból,
s nő tovább?
Mivégre van?

világos ernyőink
rése
látja, amit
nekem kéne,
a dombot kerülő
árnyat,
karón a
lókoponyákat,

látja a
hiúz-szem, látja,
változik,
hattyú hívása,
horpadt, arany
csészék fejtől,
sátoros gyolcs
lobbanása.

Hogy kísértetszelek járják,
ruhám elejét
cibálják,
árnyat másik árny
kioltson,
halványuljék
itt a gyolcson.

látomást sodorva
lassan,
mintha lassú
félálomban
álmodnám
hibátlan eggyé
életemmel
életemmé.

Horpadt, arany
csészék fejtől,
hallik a
doromb zúgása,
idegen asszonyok
ajkán
első ideink
múlása.

Hogy a szent
Urál hegyen túl
ujjam alatt
ébred egy húr,
ingó-lengő
pénzeimmel
elfödött vén
homlokomrul

És lobog
másféle tábor,
hol az örök
szél világol,
tágasság a
fold, a lélek,
változatlan
és tömérdek,

vagyok, ki
valamit mivel,
szent Urál hegyen túl
holdak,
ezüst pénzeim
inognak
még a rén
szarváról is.

hol robajlik,
egymást éri,
nép a népet
nem kíméli,
kapaszkodom a
vüágba,
vén fejedelem
ujjába.

Magamról se
tudva már, hol
ülök mormolván
magamban,
kiktől nyilván
elmaradtam,
szólongatnak,
hívnak-é?
Élek-é? S ha
már nem élek,
volnék, mint
afféle lélek,
üres dombon,
puszta helyen
lélekké ki
tanít lennem?

*

1993. december

15

Ollóm, sötétköves
tőröm,
most kell a
nyereghez nőnöm,
apám mögött
e világon
a halállal
jegyben járnom.

S csak a dúlás,
csak a holtak,
hajkarika-napok,
holdak,
mosógödrök
hólyagosra
fúvódott libegő
gyolcsa.

Magamról se
tudva már, hol
ülök mormolván
magamban,
kiktől nyilván
elmaradtam,
szólongatnak,
hívnak-é?

Jegykendőn át
holdat néznem,
mérget kóstolnom
a mézben,
anyám mögött
e világon
a halállal
jegyben járnom.

Hallja a dorombot,
hallja,
figyelmezteti a
bajra,
de csak az üres
kengyelek,
elhányt, arany
orsófejek.
*

Élek-é? S ha
már nem élek,
volnék, mint
afféle lélek,
üres dombon,
puszta helyen
lélekké ki
tanít lennem?

És megint a
hiúz-szemek,
fürkészik a
lassú eget,
a földön vonuló
égből
süvöltő, üres
kengyelek,

Üres dombbá,
puszta hellyé,
mily sötét szél
hordta egybe,
gyolcs ruhám
forgatva rajtam,
hogy kerültem
én e helyre?

bomolt pólyából
a gyermek
menekül tenyérentérden,
szentséges lányhasadékát
látni a
felhősötétben!

Mily világos
szél, hatalmas
szándék volt az,
hogy magától
nőtt az álmodó
világból,
s nő tovább?
Mivégre van?

Hallja a dorombot,
hallja,
lovát az
Etilnek hajtja,
s csak a dúlás,
csak a holtak,
hallja a dorombot,
hallja.

Hogy kísértetszelek járják,
ruhám elejét
cibálják,
árnyat másik árny
kioltson,
halványuljék
itt a gyolcson.

#

Mint mikor
zsinórok zúgnak,
világos
ernyőink húznak
nagyrafújt
felhőkkel messze,
felfelimbolygó
vizekre,
világos ernyőink
rése
látja, amit
nekem kéne,
a dombot kerülő
árnyat,
karón a
lókoponyákat,
látomást sodorva
lassan,
mintha lassú
félálomban
álmodnám
hibátlan eggyé
életemmel
életemmé.

tiszatáj

16

MOST-PUNTE-HÍD

Horvát összeállításunk elé
Horvátország a borzalmas délszláv háború képeivel jelent meg újra előttünk.
És mintha alig ismert föld volna, a tudósítások, a beszámolók hemzsegtek a pontatlanságoktól, különösen a történelmi háttér megfestésében lehetett némelykor bántó tudatlanságot találni. Persze visszakérdezhetik: honnan szerezhetett volna ismereteket az újságíró, amikor hiányoznak a kézikönyvek, nincs történeti összefoglaló a horvát nép
történetéről, az irodalmi antológiákban és összefoglaló áttekintésekben az egységesre
festett „jugoszláv" tablón gyakran alig lehetett kivenni a horvát színeket.
Pedig nyolc évszázad társországi együttélése mindenképpen olyan tény, amely
múltunk - közös múltunk - eltagadhatatlan része. Mi itt, a Dráva északi oldalán hajlamosak vagyunk megfeledkezni arról, hogy a történelmi királyságot egészen pontosan
Magyar-Horvát Királyságnak helyes neveznünk. A horvát szemléletben pedig mintha
túlságosan meghatározó volna az illírizmus korának negatív magyarságképe, annak
a nemzeti mitológiának a következménye, amely az egységes délszláv nemzet vízióját
állította szembe a közös királyság korabeli valóságával. Mintha nem tudnánk szabadulni az 1848-as konfliktus tragikus panorámájától. A m i részben érthető, hiszen ennek az
összeütközésnek a lenyomata - a tankönyvek, a néptanítók, írók és költők n y o m á n mélyen belevésődött a történelmi emlékezetbe; de nem így volt-e osztrák-magyar vagy
osztrák-horvát viszonylatban?, s nem hiszem, hogy ma Ausztriában egy magyarnak
vagy egy horvátnak Zrínyi és Frangepán jutna elsőül eszébe.
Turistáink tízezrével - ha nem százezrével - jártak az elmúlt évtizedekben a horvát tengerparton, s többségüknek fogalma sem volt arról, hogy milyen, világirodalmi
mércével mérve sem jelentéktelen, nagyszerű irodalom virágzott e tájakon, horvát
nyelven a reneszánsz és a barokk korban. A horvát irodalomban elkalandozó olvasó
könnyen jut olyan sommázó megfogalmazáshoz, amilyet a magyarról szoktunk mondani: kis nép - nagy irodalom. Olyan életműveket hívhatunk ehhez tanulságul, mint
a két nagy raguzaiét, a XVI. századból a vígjátékíró Marin Drzicét, a XVII. századból
a barokk jeles összegzőjének, Ivan Gundulicnak epikus költeményeit, vagy nagyot
ugorva az időben, századunk elejéről Antun Gustav Matosét, aki új utat szabott a horvát költészetnek, nem utolsósorban pedig azét a Miroslav Krlezáét, akit nálunk is jól ismernek, és akinek előkelő hely jut Közép-Európa irodalmi panteonjában is.
Sok az adósságunk a horvát szellemi élettel szemben. Feledésbe merült sokszázados gazdag kapcsolatainknak számos részlete, az évtizedekkel ezelőtti kutatómunkának
alig vannak folytatói. A magyarországi történeti-irodalomtörténeti kutatásokban az
utóbbi évtizedekben majdnem teljesen fehér folttá vált Horvátország. H a elgondolom,
Lengyelországban sorra jelentek meg az elmúlt években a Litvániával, a litván-lengyel
kapcsolatokkal, a litván kultúrával foglalkozó művek, rövidebb-hosszabb tanulmányok, pedig a Lengyel-Litván Nemesi Köztársaság jóval rövidebb ideig tartó együttélést jelentett.

1993. december

17

Hogy mennyi rokonság, hasonlóság van irodalmaink között, arról a régebbi és
újabbi korok műveit tallózva egykönnyen meggyőződhetünk. Megtaláljuk például azt
az önostorozó, fájdalmas hangot, amely a tragikus nemzeti önszemléletet fejezi ki, Kivándorló című versében írja Matos: „A perc is átkozott legyen, / hogy horvátnak születtem".
Amikor a válogatást készítettük, tudtuk jól, adósságaink törlesztéséhez szerény
hozzájárulás csupán ez az összeállítás. Figyelemfölhívónak szánjuk ezért, kezdeményezésnek, melynek - reményeink szerint - lesz folytatása. Ne feledjük el, annak idején,
ötven-hatvan esztendeje, a magyar szellemi életnek olyan jeles képviselői figyeltek föl
Krlezára, mint Németh László és Fejtő Ferenc.
A nálunk használatban lévő 6. osztályos történelemkönyv a magyar-horvát dinasztikus kapcsolatok kezdetét úgy kommentálja, hogy Szent László, majd Könyves
Kálmán meghódította Horvátországot. Lehet, hogy Horvátországban van olyan tankönyv vagy magyarázat, amely ezzel kapcsolatban a magyar elnyomás kezdetéről beszél. A nemzeti mitológiák ködfüggönyén átnézve tudjuk, hogy visszavetített, egyszerűsítő magyarázatokról van szó. Volt olyan mítosz is, amely Könyves Kálmán horvát
királlyá koronázását szövetségként interpretálja (hiszen a tizenkét horvát nemzetség
megválasztotta királynak). A mítoszokban mindig van némi igazság, s talán századunk
végén megengedhetjük magunknak, hogy válasszunk közülük. Úgy gondolom, a ma
horvátjának és magyarjának az egyezségről, a szövetségről szóló mítoszt kell választania, és természetesen nem mások ellenében, hanem a közös Közép-Európáért. Ha pedig
valaki hódítani kíván, akkor hódítson magának a szomszéd kultúrájából, a maga gazdagítására.

ANTUN

MIHANOVIC

Horvát szülőhaza
Szülőföldünk, szép vidékünk,
Drága otthon, hősi rög, te,
Ősi dicső örökségünk,
Szent maradj már mindörökre!
Drága vagy, ha hír virágoz,
Drága nékünk, mert egyetlen,
Kedves ott is, hol lapályos,
Kedves ott, hol égbe szökken!
Derűs homlok, derűs kékség
Langy éjszakák, langy kebelek.
Hév nyarakban hév serénység
Csilló csermely, csilló szemek:
Piros orcák, piros borok,
Hegyek orma, vállak orma,
Mennykő ropog csípő ropog
Szülőhazánk ilyenforma!
Sarló szisszen, leng a kasza,
Tarlón vének hajladoznak,
Szekér zörög liszttel haza,
A menyecske pihen, szoptat:
Barom legel, kürtszó riad,
Hej, zsibongás kél az éjben,
Tűz köré gyűl ifjú meg agg Szülőhazánk ilyen éppen!
Tűz homályból szétsugárzik,
Hinti fényét víg mezőknek,
.
Szirtek között visszhang játszik,
Tambura szól szeretőknek:
Kóló fürge kóló kerül
Körbe minden halmot, völgyet,
Ifja ropja köröskörül; Testvér, ez a szülőfölded!

19

1993. december
Una habját köd belepte?
Mieink e gyászos jajok?
Ki hí halált ily epedve?
Szabadok ők, avagy rabok?
„Hadra, testvér, hadra, bajnok.
Lóra huszár, rajta talpas,
Fogd a puskát, kösd a kardot,
A mi hadunk diadalmas!"
Zúg a vihar, oszlik a köd, Hajnal hasad, éj ellebben, Múlik a bú, öröm röpköd, Üdv, szabadság - hull az ellen!
Gyászló anya, immár vigadj,
Hősi módon, horvát módra
Halt megannyi derék fiad,
Szülőföldért vérit ontva!
Sebes Száva vize, áradj,
Erőd győzze le a Dunát,
Zúgva híreida világnak:
Szereti a horvát hónát,
Míg földjét nap heve szítja,
Míg viharban tölgye ropog
Míg holtjait hant borítja,
Míg eleven szíve dobog!
CSORDÁS GÁBOR fordítása

tiszatáj

20

ANTUN

GUSTAV

MATOS

Szép hazánk
N e m messze attól a helységtől, amit rövidesen a Vraz-megemlékezés alkalmából
fogunk felkeresni, Klanjacban - Vraz szülőhelye, Cerovec mellett tehát - az illír plejád
egy másik költőjének emlékművét avatják holnap. Pedig - akárcsak Kvaternik és Senoa
- Mihanovic is zágrábi volt, s megérdemelne egy mementót ebben a városban, a Harmicán, áhol született; ám. eme apoteózis rendezői mintha megérezték volna, hogy
Himnuszunk szerzője mindenütt otthon van Horvátországban, s hogy ez a zagorjei
paraszti vidék, melyet a testvéri folyó, a Sutla ezüstje ragyog be, jobban illik a költészetéhez, mint a mai zágrábi Alsóváros, a magyar indóház és az idegen boltok. Klanjac
tisztán horvát hely még ma is, a jogpárti ellenzék ódon bástyája, megőrizte ódon, illír
külcsínét. Erre az ősi; édes és annyiszor megénekelt vidékre tekint majd az atyafia,
Franges által szoborrá formált Mihanovic minden nyáron, ahogy lélekben nyilván ezt
látta idegenbe szakadva, az Egei-tenger fövenyén is.
Miként minden vonzalom, a patriotizmusok is különböznek egymástól, s ezért
a hazafias dalok, különösen a himnuszok igen fontos dokumentumok az egyes népek
pszichológiájára nézvést. A szerbek, amint az ismeretes, elvetették a régi, konvencionális szerbiai himnuszt, s költőik á tetemes pályadíj dacára sem tudtak vagy akartak újat
szerezni. A Sumi Marica (Zúg a Marica) mind szövegében, mind zenéjében maga a banalitás. Az Önamo-namo a felszabadítatlan területek utáni vágyakozás patriotizmusa a taktus nevetséges élnyújtása által. elégiává alakított olasz menetdal vulgáris áriája.
A csodálatos Haydn-himnusz, mely zeneileg minden létező közül a legnagyszerűbb,
a hazafiságot a Habsburg-ház apoteózisával teszi egyenlővé. Az orosz és az angol himnusz imádság. A hazafiság mint vallás jelenik meg bennük. A Marseillaise hősiességként
és. forradalomként értelmezett patriotizmus. E. nagyszerű dal többet tett Franciaországért és az emberiség szabadságáért, mint minden könyv együttvéve. Az új eszmék első
katonái győzelmeit a zsarnokság és az abszolutizmus fölött e vérpezsdítő ditirambus
vívja ki Valmy-nél és Jemappes-nál, ahogy Frigyes is protestáns korálok éneklésével
hódította még Sziléziát (velük győzedelmeskedett egykoron Cromwell és XII. Károly
is). A heroizmust a japán harcos is hazafias verseken tanulja. A jó költemény a leghatalmasabb energiák forrása, és míg más himnuszok többnyire mint hitet vagy személyt magasztalják a hazát, mint közös vallási vagy erkölcsi szimbólumot, a horvát lélek szempontjából igen jellemző, hogy a haza Mihanovic számára nem annyira a harc
és az igazság elve, nem ember és nép, hanem föld: a mi szép, gyönyörűszép hazánk,
síkságaival és hegységeivel, tiszta égboltjával, szelíd éjszakáival és meleg nyaraival, fürge
patakjaival,, az aratás és a pásztorkodás békés mindennapjaival, dalaival és paraszti
¿dilijeivel. A nép nem központja e himnusznak, róla csak mint e szép haza termékéről
esik szó; derűs, mint a haza ege, szelíd, mint éjszakái, meleg, mint éghajlata, tekintete
fürge, mint patakjai, pirospozsgás, mint borai, és erős, mint hegyei. Mihanovic számára
a nép a paraszt, a munkás, akit csak á konvenció kedvéért szólít harcba a paraszti munka e tisztes eclogájából; látszik, hogy a hadviseléshez nem fűlik a foga, s az utolsó strófában a Szávához, a Dunához, a kalászmezőkhöz, a tölgyekhez és a hazához: szülőföldünkhöz mint sírunkhoz tér vissza, és optimistán hisz a győzelemben. Hazafiságának

1993. december

21

demokratizmusával és humanizmusával Mihanovic oly modern és oly mai, hogy ez
fennmarad, i.míg nap süt mezőinkre s szél fújja tölgyeinket". E dalból hiányzik minden
militarista vagy konfesszionális felhang. A munka demokratikus himnusza ez, igazi
paraszti csatadal, mely a háborút csak mint önvédelmet tekinti jogosnak, és a patriotizmust nem pusztán a nemzettel, hanem sokkal inkább az országgal, a szülőfölddel,
a horvát tájjal vállalt szolidaritásként festi meg. A munka és a szülőföld! A teljes horvát
költészet ez, melyet csak egy civilizált, árja ösztönű nemzet ismerhet. A nomád patriotizmus nem más, mint a föld, a tető, a gyökerek nélküli patriotizmus, a zsidók, a haza
nélküli népek patriotizmusa. S Mihanovichoz hasonlóan érez hazánk iránt minden
igaz honfitársunk. Gundulic számára a haza dubrava, liget, azaz erdő, vidéki táj, országunk a régi köztársaság aranyszabadságának szűk keretei között, de a patriotizmus már
Hektorovicnál is mint ama természet iránti szerelem jelentkezik, melyet a lelkünkből,
a tiszta horvát népnyelvből fakadó költészet lakik. A haza Kranjcevic számára is a demokrácia, a pórnép és a föld, csakhogy ő immár nem hisz oly optimistán a győzelemben, mint Mihanovic, s Horvátországot csak arra tartja képesnek, hogy a szabad horvát
gondolat egyetlen nagy sírboltja legyen - mert míg az illírizmus Horvátországa az indulókért lelkesedett, addig a modernizmusé a rekviemekért (és az altatódalokért).
Horvátországot tehát legfőképp mint a természetet szereti Mihanovic; természeti
szépségeiért rajong. A horvát patriotizmus ennek megfelelően elsősorban természetelvű. A táj költészetnek ezt az egészséges elemét először Rousseau fedezte fel, s az ő
nyomában a romantikusok, mint Chateaubriand, Byron és az angol tavi költők. Ám a
mi illír romantikusunk esetében a természet nem ellentéte az embernek, hanem úgyszólván ő maga. A hazafiúság eszméje, a honszeretet így békítette ki az első horvát romantikus költőket a társadalommal (a nemzettel) és a természettel (Horvátországgal).
Ezáltal megóvta régebbi költészetünket a világfájdalomtól, az egoista individualizmustól, s irodalmunkat a nemzeti újjászületés és az idegen befolyás elleni védekezés leghathatósabb eszközévé tette meg. A horvát természet, a horvát vidék lehel egészséget
könyveinkbe, s örök Mihanovic érdeme, hogy - Vrazzal Samoborban és Demeterrel
Grobnicko poljén - felfedezte a horvát táj eme momentumát.
A modern költők közül szinte senki nem követi a romantika poétáinak ezt a
nagyszerű tanítását. A horvát tájak iránti irodalmi érdeklődés inkább csökken, mint
nő, s múlhatatlan Dragutin Hirc érdeme, hogy már-már apostoli törődéssel keresztülkasul bejárta szép hazánkat, felkapaszkodott minden hegyünkre, s mint valami első
horvát Baedecker, a két illír, Vukotinovic és Ivan Dezman nyomában haladva az igaz
hazafi emelkedettségével és a horvát flóra legjobb ismerőjének szaktudásával leírta
minden természeti szépségünket. Hasonlóképpen a horvát természeti szépségekre irányította a figyelmet Vjekoslav Klaic professzor, dr. Hranilovic professzor, Lopasic és
a dalmát Ivan Lovric, s így nekik is köszönettel tartozunk a horvát turizmus iránti érdeklődés serkentéséért, valamint számos szép monográfia megjelenéséért, mint például
Franic professzornak a közelmúltban a Plitvicei-tavakról napvilágot látott kimerítő
munkája.
S lélekben végigszálltam mindazokon a hazai tájakon, melyeket mindeddig bejártam; és a lelkem felfrissült a természet ölelésében, ahol a legjobban szeretek
lenni, mindegy, mily vidéken, mindegy, ha szívfájdalom gyötör is, a természet mindig
fölemel, mindig megfiatalít" - írja Hirc, a tanító és a turista, aki a nagy geográfushoz,
E. Reclus-höz hasonlóan a hegyek között, a természetben találta meg azt az energiát,
amely elvész a városi társadalom és élet romlottságában.

22

tiszatáj

Hazám, szép hazánk, te dogmája a szkepszisnek, rabságunk dédelgetett vágyképe,
lelkünk jelképe, kapocs, mely Istenhez s az emberiséghez fűz bennünket, te egyetlen
kötelesség és legfőbb törvény, bölcsőnk és sírunk, te mindennapi kenyerünk és
az anyanyelv édes teje, te ősi királyság, melyre hitetlenek vetnek kockát skarlát rongyokon, mint valami afrikai rabszolgára, drága, szent, eltiport, vértanú országunk,
Horvátország! Még ott is, ahol a horvát gondolat kihunyt az egyiptomi rabság rideg
kőtábláinak tövében, még akkor is virraszt a Haza Géniusza, s megszólal az erdők
csendjén, a felhők vándorlásán, a folyók lüktetésén s a madárdalon át, vigaszszavakat
suttog elszunnyadt fiainak. Mert balsorsú a hon, ahol - mint Horvátországban - a föld
néma szava szabadabb és csorbítatlanabb, mint a nemzeti szó s gondolat!
Ki fejti meg a tanítást, mit szép hazánk csodái rejtenek? Ki olvassa ki a múlt üzenetét, mely megkínzottan hever Omisalj, Kraljevica, Knin, Trsat, Cesar-grad, Ostrac,
Kalnik, Bag, Krk, Nehaj, Pedalj, Turanj, Ozalj, Krstinja, Jajce és Severin szakadékaiban? Mit szól az Adria a Vrbnik alatt és az elrabolt Fiúménál, le egészen a Kotori-öbölig, és Lokrum magányos smaragdja körül, s miben áll a sziklasivatag titokzatos, misztikus ereje, mely gyermekeit az olajbogyó olajával, a szőlőtőke borával, a rozmaring
szerelmével, a babér dicsőségével, a juhar énekével, az ibolya szűziességével, a reszkető
zsálya, a szalmagyopár és az árvalányhaj szótlan létével láncolja magához? Mely k ö n y v
tanítása hatalmasabb annál a szimfóniánál, melyet a Velebit és a Gorski Kotar borókái,
bodzabokrai, feketefenyői és jegenyefenyői, őserdeink hársai, bükkjei, gyertyánjai,
szilfái, juharfái, kőrisei, rezgő- és feketenyárfái, melyet tölgyerdeink játszanak? Mely
gyöngéd horvát tündérek hagyták harmatos, illatos nyomaikat a hajnali rétek párájában reszkető zsályán, lóherén, pipacson, bükkönyön, apró szulákon, rozmaringon,
százszorszépen, a patakparti hóvirág bánatán, s mellette a szűz hó illatával illatozó fehér gyöngyvirág ártatlanságán? S a mi vizeink fölött is, a Száva, a Dráva, a Kupa, a Neretva, a Krka, a Vrbas és a Duna fölött Isten szelleme lebeg, amely Horvátországban
horvát szellem; és a Velebit ormai, a hegyek, a Risnjak, a Biokovo, a Sljeme, és a Bitoraj, a tengermelléki csupasz Podgorje, e Szahara, melynek antitézise a dölyfös Szlavónia
és a Fruska Gora hársfáival, kolostoraival és szőlőivel ékeskedő Szerémség; G r o b n i c k o
polje pusztasága s az obedi láp, melyet vízimadarak rajai, darvak és magányos sasok
laknak; a Plitvicei-tavak, a Slunjcica zuhatagai és a Krka zúgása a csöndes Visovac s
a vízbe épült csöndes kolostor mellett; a barlangok, a víznyelők, a búvópatakok,
Kninsko polje és Lonjsko polje, a Dalmát Zagorje és a Horvát Zagorje; Trakoscan,
Maksimir és Dubovac csodás tuszkulánuma; ódon kúriáink, plébániáink, szilvásaink,
s a mohos szalmatetők szilvásainkban és gyümölcsöseinkben, meg a pacsirta, a csalogány, a pitypalatty, a pintyőke énekétől s a gerle búgásától körbeölelt fehér t o r n y o k és
haranglábak körül, a hegyek lábánál és a folyópartokon és a patakok mentén; és a szomorúfüzek és a nyárfák és a villanypóznák a mezők és a szántók, a vizek és a nádasok
között, s a sügér, a compó, a dévér, a csík, a harcsa e vizekben és e nádasokban; az
ezüstös ózon, mely az Illés-napi mezők verejtéke fölött vibrál; a hegyek közé szorult
ködök és az őszi felhők, a tengeri felszél s a viharok; és a karácsonyesti énekeket borító
álmos hó, Zágráb, Szarajevó, Dubrovnik, és... tovább: az égszínű Avala, a Triglav meredélyei, a szlovén Mura és a véres rigómezei Sitnica: minden, minden dalra fakadt,
életre kelt és lüktetni kezdett az első költő felszabadító himnuszában, aki, akárcsak
a XVI. századi francia Pléiade poétája, Du Bellay, az első szót anyanyelvének dicsőségére, tiszteletére és védelmében vetette papírra. Mert hozzánk hasonlóan a nyelv is
a föld produktuma, ahol élünk, mint a szávai kavics, vagy a horvát Alpok rhododend-

1993. december

23

ronja. A horvát nyelv annak a viszonynak a terméke, amely a horvátokat Horvátországhoz, a horvát természethez, a mezőkhöz, a hegyekhez, az erdőkhöz s a levegőhöz fűzi, virágainkhoz és csöndes planétáinkhoz, melyek Preradovicnál a „kólót vezetik", s ezért nyelvünk bír mindazokkal a jellemző színekkel, hangokkal, formákkal és
egyéb jegyekkel, amellyel országunk is: szertelen, mint a bóra Zenggnél, lágy, mint
a kétágú síp, túláradó, mint a virágzó rozmaringág, szomorú, mint valami elhagyott
birtok a karszt közepén, vidám, mint a tambura, s mély, mint erdeink sötétje s tengereink tragikuma. Csak szép hazánk lehetett képes megalkotni csodálatos nyelvünk szépségét, szavaink gyönyörűségét, melyek olyanok, mint szigeteink, a „tengerben úszó
gyönyörű kertek".
Dr. Branko Drechsler annak idején kiadott Mihanovicról egy igen tanulságos, tényekkel zsúfolt, ámbátor meglehetősen akadémikus, már-már szárazon pedáns füzetecskét. A mi Marseillaise-ünk szerzője vérbeli zágrábi gyermek volt, eminens tanuló,
de „levis", megtagadta, hogy Stjepan Rácznál, a vaterländische Literatur professzoránál
magyart tanuljon, aztán ugyanakkor tartózkodott Bécsben, amikor Vuk és D. Davidovic, később osztrák konzulként boldogtalan szerelembe esett Ana Obrenovictyal, aztán Törökországban szolgált mint diplomata, s sikeresen művelte a filológiát, olyannyira, hogy a Zografski-evangéliumhoz hasonló értékes kéziratokat fedezett fel.
Később egy rövid zagorjei tartózkodástól eltekintve Bukarestben szolgált. Hazatért, és
a Klanjac melletti Novi Dvoriban kilehelte a lelkét. Még Preradovic is kifelejtette
a Kedves megboldogultakhoz c. szonettciklusból, így tehát hálásnak kell lennünk
Drechsler doktornak, amiért bemutatta ennek az osztrák diplomatának az érdekfeszítő
életpályáját, aki megírta a szerencsétlen, megnyomorított Horvátország himnuszát.
Énekeljük most ezt az illír indulót nagyobb hősiességgel, mint valaha, mert egy
emberöltő elteltével megint azok a sötét és baljóslatú idők térnek vissza, mint amikor
Jelacic bán felkerekedett, hogy megvédje Horvátország jogait, de valójában csak a hálátlan bécsi reakciót oltalmazta meg. Legelemibb s aljas módon tiport jogaink védelmében ezúttal kevésbé leszünk ártatlanok és kevésbé leszünk optimisták.
1910. augusztus 6-án
BOJTÁR B. ENDRE fordítása

24

tiszatáj

SÁNDOR KSAVER GJALSKI

Önéletrajzi feljegyzések...
RÉSZLET
A történelem mellett úgyszólván gyermekkorom óta a politika érdekelt. Sokszor
volt alkalmam naphosszat hallani róla. A szülői házban - a régi varazsdi vármegyeházán éppúgy, mint Gredicén - egész nap voltak vendégek, a hatvanas években pedig
minden oldalon mozgásba lendült a politika az egész nép körében. Politizáltak tehát az
én szüleim asztalánál is, annál is inkább, mert nagyon ellentétes állásponton voltak:
egyesek Bedekovic hívei voltak, és azt akarták, hogy Pest legyen a horvátok Mekkája,
míg mások épp az 1861-es 42. cikkely mellett törtek lándzsát. Apám ezek mellé állt,
később pedig a „függetlenek"-hez vonzódott, akik föderatív monarchiát akartak Bécs
központtal. És - jól emlékszem - sokszor volt pörlekedés is. így volt alkalmam gyakran hallani és hallgatni Koloman Bedekovicot, Josip Briglevicet, Jankó Vukovicot,
Jankó Cart, Kazimir Jelacicot, akik valamennyien a magyar idea fanatikus elkötelezettjei voltak, s velük szemben állott apám, aki Mazuranic politikájához s még inkább
a szláv eszméhez csatlakozott. Ma is egészen jól emlékszem, amidőn Vukovic egyszer
pénzügyi elképzeléseit fejtette ki és a horvát jövedelmek pausáléját magasztalta, apám
pedig előbb teli torokból kikacagta, majd meg gorombán leszidta. Vukovic nézeteit
a kiegyezés határozta meg. Én pedig emlékszem, milyen szomorú idők következtek
számomra, amikor megtudtam, hogy a kiegyezést megkötötték, és Horvátország ismét
magyar uralom alatt van; már kisgyermekként megtanultam, hogy Jellasics bánt és
1848-at is leginkább azért dicsőítik, mert felszabadította Horvátországot a magyar
fennhatóság alól...
LŐKÖS ISTVÁN fordítása

MIROSLAV

KRLEZA

Naplójegyzetek
Kitől tanultam valamit? Legtöbbet Josip Klobucartól: horvátnak lenni, hinni az
emberben, az ember küldetésében, és abban, hogy biztos út vezet a jövő felé. H u s z
János, Jan Amos Komensky, Pestalozzi. Djura Danicictól: a horvát és a szerb egy nép.
Kumicic megtanított gyűlölni Bécset. Ezen a lázadó, Habsburg-ellenes vonalon lettem
később negyvennyolcas! Sokat tanultam továbbá a magyar sajtótól és a magyar történelemből. Mindannak, amit ott írtak, pontosan a fordítottja áll. A Galilei-körtől Qászi
Oszkáréktól) szintén nagyon sokat tanultam. Megszabadítottak a konvencionális hazugságoktól, de hol vannak ők, és hova kerültem én?
1916

1993. december

25

Horvátországról gondolkozom, erről a mi szomorú, írástudatlan, kedves, elmaradott, szerencsétlen Horvátországunkról. Ez az ország oly halk, szerény és mellőzött,
olyan elfeledett és névtelen, mint valami Jézus Szíve Hírnök a félig írástudatlan cselédlány szobácskájában, olyan elfeledett és gyűrötten katolikus, hogy előjogainak magna
chartájába ma magyar kolbászt és töpörtyűt csomagolnak..., és olyan csak nálunk lehetséges nyomorult, csúf, kufár módon eltiport és félredobott, mint a búcsúsok szemete. A vidéki temetés fojtott szaga füstölög e sivár ravatal, e végeérhetetlen nemzeti
requiem fölött, s a napokban a temetőben, a Kapela Batrina-i kápolna mellett üldögélve, elnéztem odaát, a Száva túlsó, boszniai partján Motajicát. Ha nem volna ez a
Motajica, amit immár kerek öt hónapja elnézegetek innen, a Kapela Batrina-i k. und k.
Verköstigungsstation perspektívájából, mi mást is csinálhatnék, míg egyre várom azt az
átkozott pozsegai vonatot, amely mintha sohasem akarna befutni Pleternica felől. Mint
valami boldog, pasztell sziget, Motajica kék gobelinje csillog a kora reggeli fényben, és
halk áriák egész sora kél a motajicai első hegedű reggeli kantilénájától a késő májusi
délutánok gazdag instrumentációjáig, amikor a mély, sötétzöld smaragd árnyak játéka
a hegytömeg oldalán oly fényűző, mint a drága és súlyos brokátanyagok a loggiás, lépcsős úri csarnokok márványasztalain, Tiepolo vagy Veronese ünnepi festményein.
Motajica erozívan sötét és vulkanikus gazdagságában plasztikusan árnyalt. Erdeinek
mély zöldje, ez az arany sugarakkal átszőtt takaró, árkainak sötétkékje, mindez egy
boldog Árkádia madarairól és őzeiről, vidám patakcsobogásáról beszél, mintha nem is
üvöltözött volna török Gradiska körül, mintha évszázadokon át nem kihegyezett karók közt élt volna itt a nép, mintha nem is lobogtak volna magas lánggal házak, s zúgott a véres víz a vízbe fúltak halálhörgésével, most meg minden oly ünnepélyes,
Motajica halkan dúdolja a májusi délután lágy lírai poémáját.
1917. V. 22.
ÁCS KÁROLY fordítása

Levél Kaproncáról
Brabantnak az antwerpeni köztársaság virágzása idején sok érintkező pontja volt
a mi (kaproncai) tájainkkal. Ahányszor télen átutazom ezen a vidéken, mindig úgy
rémlik, hogy a vonat Brueghel valamely havas kompozíciójának tágas keretébe fúródik
bele. A parasztkunyhók zsúpfedelei, amelyek alól füst tódul kifelé, az élet, amely primitív bonyolultságában épphogy föld alá került és épphogy fejlődésnek indult, a kőből
épült harangtornyok, a katolikus temetők, a zsíros, fekete, termő brabanti föld és a parasztok, marhapásztorok, pirospozsgás, vérbő szőlőművelők, boroshordóval, kolbászés hagymafüzérrel. Valaki mindig vizel, valaki mindig hány, valaki mindig bitófán
leng. A tájon vértesek menetelnek, hadseregek vonulnak tarka, piros-sárga spanyol királyi ruhában. Udvari főtisztviselők, spanyol zsoldosok, örökösödési háború, szekérnyikorgás, részeg, erőszakos, győzelemittas hordák, amelyek Brabant és Flandria földjére betörve, mindent fosztogatnak és gyújtogatnak, amit csak érnek.
(A vasútállomásokon) Brueghel kéregetői, epileptikusai és öreg, részeg koldusaszszonyai álldogálnak, elvegyülnek a spanyol főtisztviselőkkel és a madridi rendőrökkel,
akik összekötött kezű parasztokat terelnek maguk előtt. Egy paraszt kövér pontyot

26

tiszatáj

forgat bambán a kezében, körmével kapargatja uszonyát és pikkelyeit, harmonika szól,
a madridi kondottierek meztelen szuronnyal nógatják a megkötözött embereket, hogy
minél gyorsabban szálljanak a vagonokra, hogy induljunk.
íme a tizenhatodik század eleji Brabant, ahol a toledói centralizmus spanyol zsoldosai zaklatják Brueghel ártatlan parasztjait a havas, szomorú bruegheli kép keretei között. Megérkeztünk hát Kaproncára." (1925)
SZELI ISTVÁN fordítása

VLADO

GOTOVAC

Az igazság túl sokat kíván Európától
i.
Egyedülálló eset: Horvátország egyszerre volt földrajzilag elrejtve és történelmi
kárhozat alatt - a genocídium bélyegét viselő ország egyébként teljesen eltűnt a jugoszláv térség alkotórészei között, nevét idegenforgalmilag érdekes tartományai, Dalmácia és Isztria helyettesítették.
Egy kárhoztatott, ország nélküli nemzet fantom-létezése modern formában — és
a II. világháború kontextusában - negyvenöt évig tartott.
Európa számára a horvátok elsősorban fasisztoid emigránsok voltak, szorgalmasak, és politikai szempontból gyanúsak.
A valóságban: Horvátország Kelet és Nyugat, Bizánc és Róma, Európa és az
oszmán világ között húzódó nagy, sorsdöntő határ mentén fekvő ország; sokféle, magyar, osztrák-magyar-horvát és jugoszláv belső kombináció határaival.
Történelme is e gyakran viharos és végzetes határok története. E határok jelentésük, tartalmuk és dinamikájuk különbözősége révén a szenvedélyes megosztottság és az
egyediség példátlan gazdagságának alapjává váltak a horvát regionalizmusok és konfliktusok történetében. Voltak pillanatok, amikor ezek az ellentétek a nemzet egységét fenyegették.
Ennek köszönhetik a horvátok azt az egyedülálló tényt, hogy háromféle írásmódot használtak: a glagolita, a cirill és a latin betűs írást: irodalmukat három nyelvjárásban, ca, kaj és sto (ez utóbbiból lett a modern horvát nyelv) írták, és jelentős részt vállaltak az európai latinitás irodalmából is.
Röviden: Horvátországot határok és különbségek szabdalják. Belőlük áll össze
eredeti módon és tisztességesen elbeszélt történelmi meséje.
Ugyanis: az egész horvát történelemben még nyoma sincs a hamis bemutatkozásnak. A mi városaink, székesegyházaink, palotáink, írásos dokumentumaink, tanúbizonyságaink, visszaemlékezéseink... — mind hűen tükrözik valódi helyzetünket,
képességeinkkel és valódi lehetőségünkkel összhangban készültek. N e m kulisszákat tákoltunk, nem vezettünk félre senkit, nem ámítottuk sem önmagunkat, sem másokat.
És a tények tisztelete, a mindenben meglévő valós mérték - ez a horvát történelem legszebb és legmagasabb rendű értéke. A horvátok nem megszállottai a mítoszoknak. Föllépésük hiteles.

1993. december

27

II.
A II. világháborút bemutató történelmi munkákban Horvátországot az elmúlt
negyvenöt év alatt kommunista és fasiszta részre osztották. Egyébre nem maradt hely
a két szélső pólus között. Jellegzetes fekete-fehér kommunista technika, Horvátország
ellen ezt használták fel.
Ugyanis: a horvát nép nagy többségére nem volt érvényes ez a felosztás - nem
volt sem fasiszta, sem kommunista meggyőződésű. A horvát nép a Horvát Parasztpárt
demokratikus és pacifista hagyományait követte (Horvátország több mint kétharmada
tartozott ehhez az irányzathoz). A párt vezetője, Vlatko Macek doktor elutasította a
németek által neki felkínált horvát államfői széket - nem akart horvát Pétain lenni - ,
és passzív ellenállásra hívta fel a nemzetet.
A parasztpárt szélsőjobbszárnyának engedetlen militáns része az usztasákhoz csatlakozott (horvát fasiszták - a ford.), a balszárny egy része a kommunistákhoz. A csendes többség pedig türelmesen viselte a háború szörnyűségeit, igyekezett enyhíteni rajtuk, és kívülmaradni az eseményeken.
A II. világháború után a kommunisták ezt a magatartást árulásnak minősítették.
Csak Horvátországban tettek így, hogy rögzítsék ezt a felosztást, és megvádolhassák
majd a horvát nemzetet népirtással: az egész nemzetre átvitték az usztasák felelősségét.
Ez alól csak a kommunisták képeztek kivételt! Ennek az eljárásnak a következményei
rettenetesek voltak: emberek százezreit ölték meg Bleiburgnál (egy ausztriai kisváros,
a szövetségesek ott adták át a jugoszláv hadseregnek a Horvátországból elmenekült katonákat és civileket), a Keresztúton (így nevezik azt az utat, amelyen a fogságba esett
horvát katonákat kísérték és meggyilkolták, ez az osztrák határtól Dél-Makedóniáig
vezető út...), megannyi táborban és börtönben... Bosszút állva az usztasákon, ártatlanokat öltek meg. Horvátországot elmarasztalva a bűnben, megbocsátás nélkül pacifikálták, vérbe borítva. Ezért folytatták a vádaskodást, a nemzet szüntelen mérgezését,
a módszeres lélekölést.
Ugyanakkor a kommunisták maguk számára a testvériséget és egységet hirdették,
a forradalmi internacionalista győztesek viszonylatában ez volt érvényes, ami egyáltalán nem fékezte a horvátok elleni terrort. Ellenkezőleg: a terror így az objektivitás
jellegét kapta!... A bűn szüntelenül élt, mert mindig volt olyan horvát, aki azt állította,
hogy ártatlan, noha nem volt kommunista... Aki ilyen tiszteletlenül mondott véleményt, azt megátalkodott fasisztaként büntették, mert aki csak horvát, kommunista
tagsági könyv nélkül, az — legalábbis - felmenti az usztasa gaztetteket...

III.
A II. világháború horvátországi történetének meghamisítása nem volt véletlen, és
napjainkig sem fejeződött be. Szüntelenül szaporítják a horvát nemzet elleni vádakat,
állandóan növelik a horvátok áldozatainak a számát. A tények megállapítására irányuló
minden kísérletet megakadályoztak és elítéltek - mint a gaztettek kisebbítését és a felelősség csökkentését célzó törekvést. A Horvátország elleni pert nem lehetett befejezni,
mert gonosztetteinek számát nem lehetett véglegesen megállapítani... A nyitott dossziéba szüntelenül újabb hamisítványokat írogattak be, a vádló kénye-kedve szerint.

28

tiszatáj

Horvátország sorsát így az ellene folytatott bírósági eljárással azonosították, azzal
a perrel, amelynek csak Horvátország eltűnésével lett volna vége - valamennyi hamisítványgyártónak éppenséggel ez volt a végső célja.
Horvátországról ezt az egyetlen képet terjesztették a világban, a bírósági eljárás
képét, ami teljesen a per szolgálatában állt.
Az internacionalizmus jólétébe és gondtalanságába költözött horvát kommunisták gyakran úgy gondolták, hogy a történelmi igazságosság így ki van elégítve. T ö b b ségük többre értékelte az ajándékba kapott menedékjog kényelmét, mint azt a lehetőséget, hogy megvádolt nemzetük védelmében veszélyes kalandokba bocsátkozzanak.
Különben is, ők voltak a kivétel, őket nem vádolták... Ezzel megnyugtatták és leállították őket. Ám kivételes helyzetük ideiglenes volt: ők is fokozatosan, egymás után
kezdtek bekerülni a nagy vádirat keretei közé. Kezdtek szakadozni a délszláv egység és
internacionalizmus utolsó kötelékei. A háttérből, elhagyva a kulisszákkal és álarcokkal
folytatott játékot, előbukkant a szerb hegemonizmus, azzal a meggyőződéssel, hogy
végre nyíltan felléphet.
Az első pillanattól kezdve ez volt a jugoszlávság történetének rossz szelleme - agresszív, kegyetlen, arcátlan, felfuvalkodott szellem, a mitomániás barbárság kérkedő
szelleme. E szellem cselekedetei közé tartozik a háború is, amely a volt Jugoszlávia országaiban jelenleg folyik.

IV.
Ez a valós tartalma annak, amit a világ kétszer is elfogadott Jugoszláviaként, abban a meggyőződésben, hogy ez az irracionális balkáni bonyodalmak sikeres állami
megoldása. Megmaradt az óvatosság és a lenézés a hegylakók iránt, de a szövetségesek
mégis hittek abban, hogy lesz erejük és határozottságuk gondoskodni erről az államról,
s nem fogták fel, hogy mennyire sorsdöntő fontosságú Stjepan Radicnak, a modern
horvát demokratikus és pacifista politikai tudat megteremtőjének az állítása, miszerint
Jugoszlávia sorsára nézve meghatározó, hogy „mi (horvátok - V. G.) fogjuk-e őket
europaizálni, vagy ők (szerbek - V. G.) fognak minket balkanizálni".
Sem az egyik, sem a másik nem történt meg. Jugoszlávia történelme nem lett
más, mint összecsapások, parlamenti gyilkosságok (így ölték meg Radicot), terror és
diktatúrák története. Semmiféle kedvezmény, jóindulat, megbocsátó szemhunyás, semmi sem segíthetett ezen az államon - sem a demokratikus kísérletek, sem a totalitarizmus irgalmatlansága idején.
Jugoszláviát olyan határok szabdalták, amelyeket nem lehetett semmibe venni, de
Jugoszlávia nem akarta e határokat tiszteletben tartani. Jugoszlávia olyan állam volt,
amely érzéketlen volt különbözőségeinek ereje, értéke és fontossága iránt, amelyet állandóan kíméletlen központi akarattal tereltek a hegemonisztikusan elképzelt egység
felé. A piemonti felfogású szerbség, túlzott önhittségében, történelmi gőgjének kizárólagossága által vezetve, képtelen volt tárgyalni, kompromisszumokat elfogadni, és politikai ellenfeleit tisztelni... Jugoszlávia a szerbeknek egyértelműen egységük eszköze
volt, egy olyan egységé, amelynek ők alkotják abszolút központját. Minden különbségünket ezért törölték a szerbség által.
A háború, amit most Szerbia visel, a mások és másfélék eltörlésének témájában
csak a radikális változat.

1993. december

29

V.
A Jugoszláviával együtt elfogadott képek valójában hamisítványok, amelyek félrevezetik jelenleg a világot. E képeket látja a világ helyettünk. És elviselhetetlen számára a tény, hogy becsapták. Ez sérti, mivel nincs összhangban a világ nagyságának és
méltóságának az érzésével. Bízva politikai éleslátásában, valami más utat keres az igazsághoz, valami veszteségmentes - tehát lehetetlen utat, egy olyan utat, amely előítéleteivel összeegyeztethető.
Európa nosztalgiával nézegeti a Balkán régi képeit. Emlékezik, és hisz emlékeinek, őrzi illúzióit, és nem fogadja el az igazságot, mert az mindezt megváltoztatja...
A z igazság túl sokat kíván Európától!... noha számára csak oly piciny, jelentéktelen tényezőről van szó, mint Horvátország például...
Ahol nem fogadják el a jugoszláv téma kommunista változatát, átveszik a csetnik
variációt - az első Jugoszláviával fenntartott szövetség nevében... így gondosan el van
rejtve tevékenységük áruló lényege - sok mindent áruló módon cselekedtek! Kiszolgálták a nácikát és fasisztákat, mint valódi quislingek, ugyanakkor meggyőzték a szövetségeseket, hogy ők a „szerb nemzet szubsztanciáját" őrzik... Versenyre keltek mindenkivel a gaztettekben, aki csak öldökölt a Balkánon, és sikerült aljasságban mindenkin
túltenniük. Sohasem tartottak be egyetlen megállapodást sem, szüntelenül hazudtak és
vádaskodtak. így tesznek most is, ebben a háborúban.
A csetnik gaztettek nem követik a bibliai „szemet szemért..." igazságot, amely
egyensúlyt teremt a bűntettékben. O k mindig úgy hitték, hogy a szerbség a maga messianisztikus szerepében bűntelen, és ezért nekik mindent szabad. Nincs ebben semmi
sorrend, sem meggyőződés, hogy ennek erkölcsi jelentése van (mint ahogy sokan gondolják, elaltatván lelkiismeretüket...). A messianisztikus jogok eleve adottak, és a priori
etikusak. Nincs szükségük a lelkiismeretre, nem kell tekintettel lenniük senkire. A cél
szentesít bennük minden eszközt.
Ez magyarázza meg a szerb hadsereg haditetteinek kíméletlen brutalitását - mindent: az emberek és az emberi létezés valamennyi nyomának barbár pusztítását és a
pusztítás megünneplését.
Európa pedig közben felállítja a gaztettől és a felelősségtől való egyforma távolság
elvét. Morálisan ez lehetetlen, de politikailag kényelmes! A lelkiismeret szavának, az
etikai követelményeknek az elvetél - a felelősség minden kötelezettsége nélkül. Hogy
igazolja magát, a világ megbocsát a csetnikeknek, vagy legalábbis esélyt ad nekik a megtérésre...
Horvátország színrelépése megzavarja a béke ilyetén keresését, lejáratja, mint a
morális érzéketlenség botrányát, feltárja a mégbotránkoztató kényelmességet, amely
inkább elfogadja a gaztettet, mint az igazság veszélyeit és nehézségeit.

VI.
Mindenfelől, a táborokból, börtönökből, a különféle katakombákból (ahogyan a
kommunizmusban a szabadságért folytatott titkos tevékenységet nevezte a költőnő,
Anna Ahmatova) felszínre jött az egyének és közösségek különbözősége, a totalitarizmus állandó bebörtönzöttje, legveszedelmesebb ellenfele és végül legyőzője.

30

tiszatáj

Mert a különbözőség - fennmaradásunk feltétele és ereje, aki akadályozza, az
embert akadályozza. Csak ez a különbözőség tudta legyőzni az egyenlőség mindent átfogó globális kísérletét, az egyformaság megvalósításának embergyilkos vállalkozását.
Kimeríthetetlen és végtelen erejével a különbözőség oldotta szét a totalitarizmust.
A visszatérők között megjelent Horvátország is, mint az egység által korlátozott
egyediség. Horvátország - hasonlóan másokhoz - végre kiszabadul a totalitárius névtelenségből, ahonnan évtizedeken át csak magányos harcosainak, saját maguk és országuk szabadsága őrzőinek üldözött hangja jutott el a világba.
A totalitarizmus bukásában megindító és veszedelmes azonosságok léteznek mindenfelé. Ez a felszabadulás diadala, amellyel megkezdődnek a különböző szétválások,
kalandok tele múlttal és bizonytalansággal, hirtelen vállalkozások, lángoló könnyedség
- a megújulás, elhagyás, találkozás valamennyi formája... Minden az ismeretlen, a már
régen vagy csak alig elkezdett jövő felé irányul...
Drámai események. Váratlanul jöttek. Globális, korszakos méretűek. A k o m m u nista totalitarizmus bukásával eltűnik a nyugati gondolkodás egyik összetevője - a futurista tervezés, az emberközpontú laboratóriumi program, egy olyan társadalomé,
amelyben végrehajtják azokat a kísérleteket, amelyeknek az a meggyőződés az alapja,
hogy „az ember gyökere maga az ember". A cél egy új civilizáció, a szabadság egységes
birodalma. Az utópia konkrét emberi világként, szabad emberi tettként ér véget.
Befejezvén az álom átalakítását tudománnyá, a tudományét a társadalom feletti
uralommá, ez a futurizmus megállította az embert a totalitarizmus aktivista nihilizmusában. így kezdődött meg a sivatag térnyerése, amelyben egyre mélyebb illegalitásban
állt ellen a különbözőség, mint a szabadság felforgató tevékenysége.
Horvátország megjelenése önmagában tehát nem egyedülálló esemény a totalitarizmus globális összeomlásában. Ám nem is merül ki csak ebben. Esetének egyediségét
még egy, regionális összeomlás határozza meg - a jugoszlávság összeomlása. Es éppen
ez az összeomlás változtatta át a horvát pillanat egyetemes trivialitását egyedülállóan
tragikussá. Az a szerb meggyőződés, miszerint csak ők dönthetnek Jugoszlávia sorsáról, hogy ennek érdekében minden eszközt joguk van felhasználni, oda vezetett, hogy
megtámadták Horvátországot, háborút indítottak ellene, amely őrült kíméletlenségével, a pusztítás fékezhetetlen veszettségének vad sötétségével úgy marad meg, mint az
ember veresége, ahol kényszerűen véget ér a messianizmus, amely céljai megvalósítása
érdekében megszabadult az erkölcsi kötelmektől. Ilyen szabadságra csak a gyűlöletnek
van szüksége.
A horvát helyzet tehát egy kettős összeomlás következménye. Csak így lehet
megmagyarázni, csupán így válik érthetővé.
Európa pedig - és a világ is - zavarban van mindkét összeomlás miatt. Felkészületlenül érték, amikor már hozzászokott a világegyensúly már problémamentes, kényelmes kétpólusú rendszeréhez, amely csak technikai problémákat jelentett, és
ugyanakkor segítette a gazdasági-technológiai változások óriás pragmatizmusának a dinamikáját... Más talány a láthatáron már nem is volt. Az emberi világ elpusztításának
lehetőségével szemben ott állt a modern pillanat végtelen megsokszorozásának lehetősége, amely folytatódhat örökké. Akadálytalanul.
Eddig csak azt kérdezték: hogyan lehet minél fájdalommentesebben feloldani
az összeomlás következményeit a Nyugat pragmatizmusában - lévén az összeomlás
tapasztalata a Keleté... Semmi mást, hiszen más nem is létezik, mert másban nem is
hisznek.

1993. december

31

Á m a horvát eset tragikus egyedülállóságával világosan túllép e triviális passepartout keretein. Ezért nyugtalanító, ezért vonják kétségbe még egy régóta halott hagyomány hamisítványaival is. Bármivel igyekeznek elhallgattatni ezt az ismeretlen hangot
- például azzal az állítással, hogy ez csak a provincia patetikája, mértéktelen jelentéktelenség, vigyázatlan, vagyis felelőtlen tévelygés egy komoly történelmi pillanatban.
Naivitás, amely nem kelt semmiféle tiszteletet... Mindenképpen olyan esemény, amely
már be van fejezve, noha résztvevői még nem törődtek bele - így keletkezik az egyenlő
távolság! Varázslatos minden tekintetben: egyeseknek megadja a jólétet, minden erkölcsi zavar nélkül, másokat pedig hagy belemerülni vad törzsi küzdelmeikbe, míg a kimerültség le nem veszi a lábukról őket...
Elvetik Horvátország egyediségét, nem fogadják el - mert nem fogadták még el
sem a globális, sem a regionális összeomlás egyetlen következményét sem. Felületesen
és könnyedén élnek a hagyománnyal, szívesebben fogadják el a már ismert veszélyeket,
mint a Keletről jövő változások bizonytalanságát... Horvátország esete leleplezi az önelégültség összeesküvését, azt bizonyítja, hogy a történelem vége nem egyéb nyugati
káprázatnál. A történelem csak mozgásban lehetséges, választásokkal, célokkal, mint az
új idealizmusa, ami mindig kaland.
Horvátország ebben a pillanatban az új iránti igényt jelenti, a fordulat szükségességére utal. A szörnyűségek után semmi sem ugyanaz - kivéve a nihilizmust, a sivatagot, mert benne a szörnyűség is csak látomás, agyrém.

VII.
A Hegyi Beszéd idején Palesztina a Birodalom távoli provinciája volt, ugyanakkor Isten igéjének a fővárosa. Az egyik tény mindenki számára világos volt. A másik
őrültségnek látszott, szembeszegülésnek a lehetetlennel.
A z apostolok lehettek tanulatlanok, mert minden csak a Mesterbe és a pillanatba
vetett bizalom kérdése volt. Senki sem sejtette, hogy mindenkiben egy új világ központja keletkezik éppen. Ilyen még nem adatott meg az embernek. A Feltámadás még
előttük állt.
Isten mindig paradox az emberi tényezőkben. Számára bármelyikünk lehet a világ központja, ha ő bennünk van. Ez a régen megjövendölt palesztinai új hír.
A pillanathoz képest előnyben lehetünk, de nem az Örökkévalósággal szemben.
Herakleitosz is erre a különbségre hivatkozott, hogy az istenek jelenlétét bizonyítsa.
A totalista internacionalizmus alól felszabadult nemzetek szószólói legtöbbször
radikális individualisták. Éhezik a személyes szabadságot és a terét, amely nem csupán
a láng tere. Az egyediséget, a megismételhetetlenséget és az egyszeriséget képviselik...
ők hozzák létre a különbözőséget és naptárát, amelyben Atlasz az első szent.
Természetesen Horvátország nem Palesztina, de az ő tanulságai közé tartozik.
Megkísérlem megmagyarázni. Ezt a szöveget ezért nem azoknak szánom, akik emelt,
ünnepélyes hangon okítanak minket közhelyekre - mint például: globális érdek, világpolgár, globális megegyezések... vagy az az óriási problémamentes pragmatizmus, amit
már említettem...
így azután minden szót, ami valamivel konkrétabb - vagy valaminő egyediséggel
rendelkezik - rögtön gyanúba fognak, mint a dolgok bonyolítását, locsogást és mint
valami archaikus ideologizálást. Csak a kipróbált pragmatikus részleteket engedélye-

32

tiszatáj

zik... Amiket arról lehet megismerni, hogy nincs hagyományuk, nem valamiféle néprajzi rongyocskák, szimbólumok, amulettek, jelek, színek és zászlók... A pragmatikus
részlet világian személytelen, belül céltalan, mindössze a be- és kikapcsolásra korlátozódik a funkcionális viszonyok dinamikájában.
Ez az egyszerűsítés, amely feltételezi, hogy egyetlen apróság sem jelent semmit szöges ellentéte Nietzsche követelésének, miszerint adják vissza-minden apróságnak
örökkévalóságát... Senki sem viseli el már az ilyen nagyszerű mélységeket!...
Ez az írás, ezzel ellentétben, az egyedit képviseli, univerzumnak érzi magát, és
úgy is működik. Ezért Atlasz az első szent a naptárában. Egészen konkrétan, ez egy
dokumentum, egy jelentés, riporttá szerkesztett egyediség, mert elfogadja a tényt, hogy
semmi, ami emberi, nem objektív. A szerző a tapasztalat szónoka és szerkesztője, és ez
a legnagyobb hitelességet feltételezi.
Olvastam és hallgattam kifogásokat — gyakran gőgöseket, ironikusokat, megvetőeket - , melyeket nekünk címeztek, mindannyiunknak, akik a totalitarizmus kísérleti
laboratóriumából mint egyéniségek kerültünk ki, olyan kérdésekkel, mint a nemzet és
szabadsága, önállósága és egyedisége. Ezt veszélyesnek ítélik meg, mint a korszerű globális folyamatok és eljárások megzavarását; mint a vak önzés mindenütt egyformán reakciós, haladásellenes fellépését, amely céljainak megvalósítása közben k ö n n y e n és
gyorsan elfogadja az erő alkalmazását, és barbárság lesz belőle.
Ez az ítélet differenciálatlan, és egyenlőségjelet tesz minden nemzeti program és
megvalósítása közé, mármint ha kitartanak a nemzetek egyediségük megteremtése
és megőrzése mellett, ami feltételezi a világ különbözőségét.
Ilyen ítéletben egészen bizonyosan nem lehet ráismerni Horvátországra, nem vonatkozhat rá. Ez az ítélet a lelkiismeret és a felelősség békés álmát biztosítja, elhárít
minden bizonytalanságot, főleg pedig fordulatot... A tragikus horvát események talán
előre jelzik a kihívásokat.
Talán a történelem mégsincs befejezve, talán továbbra is folytatódik, esetleg teljesen váratlan módon.
Egy bizonyos: nem tudom, sehogy sem tudom elfogadni, hogy a horvát eset
szörnyűsége csak véres, provinciális epizód volna, értelmetlen rendzavarás a bőséggel
eltelt világ álmának peremén. Ennél több az, amit én érzek, hiszek és látok nemzetem
tragédiájában: Vukovár és Dubrovnik között valamit elgondolt az Isten.
SOKCSEVITS DÉNES fordítása

1993. december

ANTUN

GUSTAV

33

MATOS

A szent királynál
A Szent István Dómban

Gótikus álmokat mesél
a Szent Dóm ablaka,
füst leng bent kéken szerteszét
és tömjén illata.
Kőszirt a vitéz Erdődy
Tamás, és Bakócz bán
úgy ragyog mint akkor, hősi
csatán, Sziszek romján.
S ha éj hull a Dómra, hogy lelket rogyasszon:
a bán sírjához egy zarándokló asszony
népek keresztjével járul mindig oda.
S szól a szobor: Anyám, audiant reges:
Regnum regno non praescribit leges,
s míg dobban a szív - élni fog Croatia!

DOBRISA

CESARIC

Szlavónia
Kitárul meghitt szívemnek
újra a régi Szlavónia.
Tücsök cirpel a kalászok közt:
az aratás immár közel,
s gabonánkba a barna hörcsög
hívatlan vendégnek jön el.
Asszony ballag a gyalogúton,
réten át, messzi gémeskúthoz,
s dalol magában, áthevülve;
éneke, mint e föld, mely szülte:
szélesen áradó s elnyújtott.

34

tiszatáj

Félálom
Olykor, ha szemhéjam lehunyom: folyó
tündöklik mögötte - halkan susogó,
s ismerős csónak ring a vén fűz alatt Dráva-menti nyarak aranykora, ó!
Mellettem Lola ül, a sárga szuka,
s Lord is itt hasal - simogatom suta,
félszeg gyerekként őket. A pillanat
verőfénye kertünk burjánzó, buja
zöldjére ragyog emlékezni kútra,
hintára, körtére és mogyoróra.
S hogy felcsillámlik mind szívemben újra:
ezüst szemcsék, homokban széjjelszórva.

TIN

UJEVIC

Renáta, Célia,
Agrafena, Cecil,
Helén, Ofélia:
szép asszonyneveim;
fényes hazugságok,
szerelmek, illatok,
könnyek, szivárványok:
száz színben átragyog
éjek éjjelén mind,
s kín, ha kiterítne,
dalotok lesz mindig
borom elixírje;
lelketek: gyönyör s kín,
mézelő nevetek
derűvel üdvözít,
vagy sötétbe temet.

35

1993. december

MARIN

FRANICEVIC

Hamvadó nyár
Odüsszeusz már közel a szirénekhez:
becsukja szemét az égtáj előtt,
mely felől erre hajózott.
Vak pillanata nem nyűgözi le
tengerészeit: látnak, álmodoznak
hazai kikötőkről, asszonyaikról,
és hangyállik ágyékuk egyre;
mert zöldellnek majd újra az ormok,
ha épek maradnak lenn a gyökerek,
s kopoltyúikkal továbblélegeznek
a halak és a jövendő napokat
betölti madarak szárnysuhogása;
habár mind sósabb lesz a tenger,
s talán a tücskök is még panaszosabban
siratják a hamvadó nyarat.

SLAVKO

MIHALIC

Csönd vendégsége az éj,
hol minden lélek alábbra száll a némaságban;
s a kérdésre - eljött az óra? - újra és újra a faggatott
felel: mind önmagát hallja, holott
ismeri a választ:
az erdőzúgáshoz hasonlatost.
Alakját megleli, s felöld az éjben minden lélek.
Visszagörbül a tolvaj ujja is
a derengésben.
Társára talál a szent, és az istennel
beszélget.
Mind messzebbre vágyik elszökni a csavargó
önmagától.
Nézi a korhely: visszacsillan-e régi arca
a pohárból?

36

tiszatáj
Éjjel a csillagokhoz egyenes mindenki útja,
s hányan vissza sem térnek, és nem lesz könnyebb
hiányuktól súlya
a földnek, mely ahogy sötétben lebeg ragyog
fentről olyan:
mintha hang után kutatva a mélyben
valaki mérné rá egyre a káprázatót.

Régi ária
Milyen dermesztő igézet
rejlik a régi áriában,
hogy lenyűgözve torpan meg ki hallja,
és már-már élő bálvánnyá mered?
Téved, ki úgy véli: a dalnokra
nem les veszély, zengheti téren,
csehókban, éji balkon alatt; téved:
éneke megöli énekesét.
Lovak tiporják el, s őt lövik le először
a kocsmákban pisztolyt ragadó haramiák,
és fekete leplek alól a sunyi kés
rája villan a balkon alatt.
Megszégyenítve visszavadulnak mind a lovak,
vedlik a haramiák régi módszereik:
finomabb formát ölt a halál, és bűntett
csak a kés s az irigy éj vétke marad.
S míg új énekest siratnak a társak:
mindenünnen szól halkan az ének,
és menetelnek a dalnokok tovább,
vezényszavára a régi áriának,
mintha csak erre a dalra
teremtődtek volna, a sorsra vakon.
Miért, miért, hogy a régi ária
újraszüli híveit, dalnokait?
Talán a lovak és a haramiák,
a városok és a féltékeny férjek,
s az erkélyes paloták függönye mögött
vetkező szépasszonyok vétkesek ebben.
Itt az idő, rajtunk a sor.
Zengjen fel a régi ária.

1993. december

ANTE

37

STAMAC

Feledd, feledd...
Feledd az ezüstlő esőket, feledd
október törékeny hullámait,
a nappalok tört fényű álmait,
s a rózsák szavát, mely csöndnél csöndesebb.
Feledd mindazt, mit a szerelem mesél:
az ismert, nem ismert s titkos helyek
forradások lesznek, bűvös hegek és fanyar só marja mindet szerteszét.
Mert suttogás sem szállhat, ha szárnyatlan,
ahogy rózsa sincs, ha alakja nincsen:
álom marad csak, kontúr, sárga szappan.
De örök most is az elsőjel, mint isten
alkotta kép — csöppnyi arc lángja lobban:
Francesca Lovornik, megigézetten.

DARKO

SUVIN

Halottaink visszajárnak. Fenyőkoszorúval
és gyertyagyújtással illik adózni nekik.
Lobognak a lángok: ópapa, ómama,
kérünk titeket, zablázzátok meg a tehenet,
nyergeljétek meg a bikát, és hörpintsetek vélünk
pálinkát, ebben a fényben.
Számon kéritek: műveitekkel s életetekkel
mit cselekedtünk? Mért omlanak le a sáncok?
Kik dőzsölnek a hegyeken trónoló palotákban?
Ki követel vért, érdekből, a béke korában,
hogy testvért öljön a testvér?
S túl sok-e az éhes gyermeki száj?

38

tiszatáj
Halottainktól nincs áldás. Pillantásuk, akár a kő.
Rozsdáll a fenyő, kihunynak a gyertyák,
hamvad a tűz. Ópapa, ómama,
kérünk titeket: zablázzátok meg a bikát,
nyergeljétek meg a tehenet,
s könyörüljetek rajtunk, ebben a fényben.
Szavatok, mint az ítélet: ó, gyermekeink,
unokáink,
látjátok, milyen lomha-kövérek vagytok,
s asszonyaitoknak milyen verejtékeztetőa dolog?
Hová lett az irgalmas testvériség és nővériség?
Rójátok le hiteteket és bizalmunkat
távoli szép idegen fold hitelezőinek:
gyógyítsátok ki az elmeszesedett ereket,
és kegyelmezzetek a távozóknak: nekünk.

DUBRAVKA

ORAIC

Kis templom
Templom -almányi
kicsiny,
sötét, vak lövöldözést
bibliai mára kín:
a toronycsonk égre néz.
Aratás helyett kertben
kaszál a halál rendet,
s golyótól tátongó lyuk
az iskolán - szimbólum.
És a tizenketten?
Kik ők? Cinkos mind:
süket és lelketlen.
Teljesen megégett,
szenes a héja
Európa kenyerének.
És szállnak fenn a gépek...
1991. szeptember 19.

39

1993. december

Új államok
Új államok
támadnak most
a porból
mint bukás után
a csillagok
Horvátország kering csak
a sötét mindenségben
egyedül
önmaga és a halál
körül
CSEH KÁROLY fordításai

40

tiszatáj

LŐKÖS ISTVÁN

Hungaro-croatica - croato-hungarica
i.
Valaha természetes volt horvátok és magyarok kulturális cseréje. A nyolc évszázados szimbiózis tette szükségszerűvé, amelyben 1918-ig éltünk. Mindkét náció
hasznára. Az eredmények majdani, szintézis igényű számbavétele bizonyára vaskos
kötetben fér meg csak. Ideje is volna az összegezésnek, mostanság kiváltképp, hogy
a jövő esztendőben szellemi kapcsolataink első nagy fejezetének eseményeit idézhetjük
fel: a Szent László alapította zágrábi püspökség 900 éves évfordulóját ünnepli a horvát
és a magyar katolikus egyház. László királyt hitbuzgalmi célok vezérelték: az alapítással egyik megvallott célja a térítő munka szolgálata volt, az nevezetesen, hogy „akiket
a bálványimádás tévelygése eltávolított Isten tiszteletétől, azokat a püspök gondoskodása a helyes útra visszavezesse". A pasztorációs munka persze szükségképpen szellemi,
művelődési tevékenységgé tágult - lévén, hogy a kezdetben a kalocsai érsekség joghatósága alá tartozó püspöki székhelyre Magyarországról vitték az első liturgikus kódexeket. E raritások máig fennmaradtak, így az eredetileg Hartvik győri püspök számára
készített, 1100 körüli évekből való, ma Zágrábi Missale antiquissimum néven ismert
töredékes misekönyvet éppúgy, mint a korábban Esztergomban használt Benedictionaléx s a 11. század második feléből való zágrábi Sacramentariumot is, amely korábban
a Somogy megyei Hahóton lévő apátság tulajdona volt.
Kapcsolatainknak ez a középkorban virágba boruló ága a reneszánsz és a b a r o k k
századaiban terebélyesedik, s szinte töretlenül tart ez tovább, egészen a 18. század legvégéig - az állami és szellemi szimbiózis újabb fejezeteit alkotva meg. Széphistóriák
cseréje (Az Béla királyrul való és az Bankó leányáról szép história, Szilágyi és Hajmási)-,
az énekköltészet egyéb, 16. századi változatainak átköltése (Cantio de
matrimonio,
Adhortatio mulierum); Balassi „horvát virágének nótájára" írott Aenigma c. verse; a Mohács és Buda veszését megéneklő horvát panaszénekek; a szigetvári ostrom és Zrínyi
halálának horvát nyelvű verses reflexiói megannyi értékálló példája e reneszánsz kori
szellemi-irodalmi kölcsönösségnek.
A kötődések intenzitása a barokk évtizedeiben sem lanyhul. A költő Zrínyi és
testvéröccse, Péter irodalmi munkássága pl. annak a recepciós folyamatnak kiteljesedése is, amely a horvát műepika első, európai léptékű alkotásának, Marko Marulic
Judit c. eposzának megjelenésétől a Szigeti veszedelem megalkotásáig, illetve horvát átköltéséig (Adrijanskoga mora Sirena) ível. A spalatói költő bibliai tárgyú, ám egyértelműen törökellenes célzatú művének 1521-es megjelenése, majd két újabb (1522—1523)
kiadása ui. egy folyamat elindítása volt: a Marulic-mű költők egész sorát ösztönzi
hasonló célzatú művek megalkotására. Az inspiráció tényeit egy névtelen 16. századi
dalmáciai énekszerző Mohács-énekében éppúgy megleljük, mint a raguzai (dubrovniki)
Mavro Vetranovic Buda várának panasza (Tuzba grada Budima) c. énekében, de ott van
a Judit c. eposz eszmeiségének lenyomata a zárai Petar Zoranic Planine (Hegyek) c.
pásztorregényében is. Az pedig már törvényszerű, hogy az ugyancsak zárai illetőségű
katonaköltő, Brne Karnarutic a szigeti ostrom tragédiáját megénekelve sokban hagyat-

1993. december

41

kőzik a spalatói mester akkor már klasszikusnak számító alkotására. Irodalomtörténeti
közhely, mégsem hagyható említés nélkül, hogy Karnarutic műve, a Sziget várának
elfoglalása (Vazetje Sigeta grada) ezzel, az említett recepciós folyamatot hatásosan hitelesítő ajánlással látott egy velencei nyomdában napvilágot: „Tekintetes és nagyságos
Zrínyi György uraságnak, az én uramnak. Nagyságos György úr, tudva tudom, hogy
néhai urunknak, kegyelmed atyjának, Zrínyi Miklósnak dicsőséges és halhatatlan híre
fennen ragyog s tündököl e világnak végezetéig, nemzedékről nemzedékre száll s írás
nélkül is megőrzi kegyelmének dicsősége. Régi költők nyomdokába léptem, s mert ők
énekszóval hirdették e világnak a vitézek kiválóságát, én is szerény énekkel rónám le
adósságomat, hogy egész világ hallja kegyelmed atyjának minden vitézségét, legkiváltképp azt, amit Szigetvár veszedelmekor tett. Felajánlom néked ezen gyarló munkámat
s tisztelettel és becsülettel kérlek téged, kegyeskedjél elfogadni ezt a csekély ajándékot
éntőlem, aki tiszta szívvel adom és szeretettel ajánlom tenéked. Zárai Karnarutics
Barna" (Kiss Károly fordítása).
A z ún. Crnko-krónika (Podsjedanje i osvajanje Sigeta = Sziget megszállása és megvétele) információs anyagából építkező Karnarutic - amikor régi költők nyomdokainak
követéséről beszél - mindenekelőtt a Marulic-örökségre gondol, akit nemcsak a műforma, de a prozódia kérdésében is követ, s még inkább a motívumkészlet dolgában.
A szultán lovát leíró soraival pl. szemmel láthatóan a spalatói mester eposzát követi nem is sejtve, hogy néhány évtized elmúltával a költő Zrínyi tollán a Szigeti veszedelem
strófáiban e motívum a közép-európai barokk poézis formai jegyeivel gazdagodva válik
közkinccsé.
A horvát-magyar művelődési kapcsolatok számtalan egyéb, 17. századi dimenziója is olyan szellemi kincs, amelynek tanulságai a huszadik századig ívelnek. A z északi horvát területek (a Zágrábtól a Dráváig, Varazsdig, Krapináig terjedő országrészek)
kaj dialektusú irodalma nélkül aligha olvashatnánk ma Krleza méltán híres Petrica
Kerempuh balladái c. verskötetét. Ez az irodalom - egyebek mellett - Werbőczy Tripartitumínak, Nyéki Vörös Mátyás és Szentmártoni Bodó János műveinek kaj dialektusú recepciójával, Nikola Krajacevic Sartorius Káldit követő bibliafordításával gazdagodva formálódott közép-európai összehasonlításban is jelentős irodalomhistóriai
fejezetté. Azt pedig még ma is csak sejteni lehet, hogy milyen mértékű volt pl. a 17-18.
század horvát nyelvű ferences, pálos vagy éppen jezsuita prédikációs irodalmában
Pázmány, Veresmarty Mihály vagy Tarnóczi István munkáinak inspiratív szerepe,
amelyek rendre ott sorakoztak a szerzetesi könyvtárak polcain.
N e m érdektelen az sem, hogy a 16-18. századi kaj-horvát szerzők nagyobbik része az ortográfia kérdésében is magyar mintákat követett, amit a 19. század harmincas
éveiben az illírizmus mozgalma idején Ljudevit Gaj nem is győzött eléggé kárhoztatni.
Kapcsolatainknak ez az eleven és még a 18. század végén is felhőtlennek mondható folyamata (Katancic ekkor kísérli meg a horvát prozódia klasszicista rendszerezését Baróti Szabó Dávid, Rájnis József, Révai Miklós példáját követve) - a fenti Gaj-allúzió is jelzi - az illírizmus korában más, az eddigiekhez képest csaknem ellentétes
irányba fordul. A horvát nemzeti ébredés eszmeáramlatát, nyelvi és stílustörekvéseit,
politikai életét szemlélve egyre több, ellenünk irányuló megnyilatkozásra lelünk.
A szembefordulás történelmi tényei - közöttük Jellasics 1848-as szerepe - jól ismertek.
Ám mert célunk a kapcsolatrendszer építő, a megértés irányában ható elemeinek lajstromozása, itt sem azt keressük, ami elválaszt, hanem azt, ami összeköt. Mert e fölöttébb ellentmondásos korszakban erre is van példa. A horvát romantika legnagyobb

42

tiszatáj

költője, Ivan Mazuranic (a későbbi horvát bán) pl. magyar versekkel kezdte pályáját,
a nemzeti ébredés másik népszerű író-politikusának, Mirko Bogovicnak pedig - drámái tanúsága szerint - a „költői dikciót" illetően Vörösmarty volt a mintaképe. Igaz,
ez utóbbi - a Bogovic-jelenség - egyfajta zárókő a kapcsolatok történetében, a továbbiakban ui. a nemzeteink közötti, megértést célzó szándékok halványulnak, s m i n d
markánsabbak lesznek az ellenérzés felhangjai, amit a század második felét reprezentáló
Sándor Ksaver Gjalski regényeiben éppúgy megtalálunk, mint a horvát szimbolizmus
legnagyobb alakjának, Antun Gustav Matosnak több írásában. Á m ez az apályos időszakasz sem vált az együttélés örökségének maradéktalan tagadásává. Épp az imént említett Gjalski-életmű kínálja a frappáns példát: az Ódon tetők alatt (Pod starim krovovima) c., sokban Krúdyt asszociáló elbeszélésgyűjteménye, de öregkori memoárjainak
(Rukovet autobiografskih zapisa = Önéletrajzi feljegyzések csokra) több passzusa is jelzi: ez
az író nemcsak a horvát sérelmek regénybe foglalója volt, hanem mindannak ábrázolója is, amit az akkor már igen összetett és ellentmondásos horvát-magyar együttélés ténye jelentett. A horvát Zagorje kis- és középnemességének krónikása némiképp már
Krlezát előlegezte, aki már 20. századi összegezését adta mindannak, ami a két népet
kultúrában és politikában nyolc évszázad során összekapcsolta és olykor elválasztotta.

2.
A horvát-magyar szellemi kapcsolatoknak gazdag eseménytörténetében tallózva
szükségszerűen adódik a kérdés: hogyan is állunk mindennek - múlt- és jelenbeli feltérképezésével? A magyarországi kroatisztika múltjára és jelenére gondolunk, s persze a
horvátországi hungarológiai kutatásokra is - lévén, hogy a dolgok számbavétele e két
diszciplína feladata volt és lesz a jövőben is. A szaktudományban nem ismeretlen, de a
közvélemény tudatából hiányzó adatok sorolhatók fel a tények dokumentációjaképpen. Java részük feltárása Póth István érdeme, tőle tudjuk pl., hogy 1849-ben a pesti
egyetemen a vukovári születésű Ferenc József előadásaival rendszeres szlavisztikai oktatás kezdődött, s előadásaiban - több szemeszteren át - kroatisztikai témákkal is foglalkozott. Raguza (Dubrovnik) irodalma s a Gundulic-életmű éppúgy helyet kapott előadásaiban, mint a kortárs Ivan Mazuranic munkássága, s nem hiányoztak tematikájából
a nyelvészeti, népköltészeti, mitológiai kérdések sem.
A pesti katedrán Ferenc Józsefet követő Asbóth Oszkár (Vatroslav Jagictól tanulta a szlavisztikát), noha elsősorban nyelvtudós volt, előadásai irodalmi kérdésekre is
kiterjedtek.
A század végén, 1894-ben Budapesten a kroatisztika önálló katedrát kapott.
A Horvát Nyelv és Irodalom Tanszékének első professzora Margalits Ede lett, akinek
Horvát történelmi repertóriuma máig nélkülözhetetlen kézikönyv, de neki köszönhető
Mazuranic Öengic-Smail aga halála c. romantikus poémájának átköltése, s egy kötetnyi
népdalfordítás is. Két évtizedes működése európai arculatú műhellyé tette a kroatisztikai katedrát, s csak fájlalni lehet, hogy utóda, a nagy tehetségű, fiatalon elhalt
Szegedy Rezső éppen csak elkezdeni tudta a diszciplínát gazdagító munkáját. Rövid pályafutása alatt így is meghatározó dolgozatokat tett közzé a 16. századi magyar és horvát énekköltészetről s Szigetvár 1566-os ostromának horvát irodalmi vetületéről,
a horvát és a magyar Zrínyiászok viszonyáról.

1993. december

43

Külön tudománytörténeti értekezésben kellene egyszer méltatni a Szegedyt követő Bajza József széles spektrumú munkásságát. O 1938-ban bekövetkezett haláláig a megváltozott geopolitikai helyzet teremtette körülmények ellenére - igen sokat tett
azért, hogy a horvát kérdés, a közös társadalmi és kulturális örökség szellemi életünk
előterében maradjon. Tudományos dolgozatai számos filológiai kérdést tisztáztak,
eredménnyel fáradozott a horvát irodalom klasszikus és élő képviselőinek bemutatásán
is. Szép tanulmányban méltatta Senoa és Gjalski munkásságát, s ő adott hírt elsőként,
1930-ban mindjárt a megjelenés után, Krleza Ady-esszéjéről is. Sajnálatos, a magyar
kroatisztika szempontjából különösképp fájlalható, hogy Bajza professzor halálával
a horvát tanszék sorsa megpecsételődött. Az ok: a megfelelő professzorjelölt hiánya.
Pedig a fiatal Hadrovics László méltó várományosa volt a katedrának, maga Bajza is őt
szerette volna látni utódjaként. Az akkor huszonnyolc esztendős fiatal tudóst magyar,
német és horvát nyelvű tanulmányai már akkor a magyar szlavisztika és kroatisztika
elismert képviselőjévé avatták.
Bajza múlhatatlan érdeme az is, hogy a monarchia széthullása után két évtizeden
át életben tartotta a pesti horvát tanszéket - annak ellenére, hogy 1918 után Zágrábban
megszűnt a hungarológiai oktatás. A z 1903-ban viszonossági alapon szervezett hungarológiai katedra professzora, Greksa Kázmér az impériumváltozás után tizenöt évi
kitartó kutatói és oktatói tevékenységet hagyott maga mögött, amikor véglegesen
távozni kényszerült Zágrábból. Pedig a croato-hungarica, amely pl. a Zrínyi-kutatás terén fontos eredményeket teremtett (Franjo Ivekovic és Vatroslav Jagic munkáira egyaránt gondolhatunk, s még inkább Piszarevics Sándor 1901-ben, Zágrábban magyar
nyelven kiadott, A horvát és a magyar Zrínyiász c. könyvére), kellőképpen indokolhatta
volna a tanszék további működését. Még akkor is, ha olykor sandaság is övezte a tanszék puszta létét. Jellemző pl., hogy a költőnek és novellistának oly kitűnő Matos
mennyi ellenszenvvel szólott 1909-ben Greksa zágrábi működéséről: „Korábban Zágrábban mutatóban sem lehetett magyar szót hallani. Ma meg ettől az altáji dialektustól
hangos a Zrinjevac és a Jellasics-tér, s a magyar elemi iskola, valamint Greksa egyetemi
tanár magánlakása; ő - mint mondják - mégis talált a diákok között néhány titkos, sötét hallgatót."
Úgy tűnik: ma jobb égalji viszonyok között történik kísérlet a zágrábi hungarológiai műhely újjáélesztésére...

44

tiszatáj

WACTAW FELCZAK

Lengyel közvetítés az 1848-49-es
horvát-magyar konfliktusban
Ez a tanulmány az eddig ismeretlen horvátországi lengyel közvetítést kívánja bemutatni, hogy ezzel a Szent István-i birodalomnak arra a részére emlékeztessen, amely
1848-49-ben fegyveres konfliktusba került a liberális, az 1848-as forradalomban hatalomra került pesti kormánnyal. N e m szükséges hangsúlyozni, hogy ez a konfliktus jelentősen gyöngítette a magyarországi liberális tábort, illetve, hogy milyen nagy előnyt
jelentett a reakciós Habsburg- és cári erők számára, amelyek az 1848. márciusi forradalmi vívmányok szétzúzására törekedtek.
Éppen ez a Bécsből és Pétervárról kiinduló fenyegetés mozgósított arra minden
lengyel erőt - társadalmi irányvonalától függetlenül - , hogy megkísérelje a reakciós
nagyhatalmak mesterkedéseit, fenyegetéseit és nyomását elfordítani Magyarországtól,
a nyugat-európai liberalizmus legkeletebbre lévő bástyájától. H o g y az egész lengyel
társadalom ilyen élénken és átfogóan érdekelt volt a magyarországi liberalizmus megvédelmezésében, annak az a tény volt az oka, hogy a két nagyhatalom egyben a lengyel
nemzet két fő elnyomója is volt.
A magyar liberalizmus - mint ismeretes - közvetlenül nyugatról került Magyarországra, és átvette a nyugati, főként francia példaképek nemzetfogalmát, miszerint az
államhatárok az etnikum kiterjedésével esnek egybe, a nemzetet az állam, a kultúra és
a történelem hozza létre. Ez a feltételezés szöges ellentétben állt Herder elméletével,
amely szintén mindenütt elterjedt Közép-Európában. Szerinte a nyelv (és nem az állam) meg a történelmi múlt a döntő a nemzeti hovatartozás kérdésében. A magyar liberálisok azt a véleményt képviselték, hogy ők mint magyarok az állam alkotói, így
Magyarországon politikai értelemben csak egyetlen nemzet létezik, a magyar.
A magyar királyság különböző népek konglomerátuma volt, 1848 tavaszának
forradalmi eseményei hatására e népek követelni kezdték az őket megillető szabadságjogokat. Ezeket a követeléseket a liberális magyar kormányzathoz intézték. Igényeik elkerülhetetlenül olyan nemzeti mozgalmakba torkolltak, amelyeket az ellenséges nagyhatalmak szítottak.
Élsőként a déli magyar megyék, az úgynevezett „Szerb Vajdaság" szerb lakossága
lépett harcba Magyarország ellen. Területi és nemzeti önállóságot követelt a magyar
királyságon belül. Magyarország elleni harcukban aktívan támogatták őket a Szerb Fejedelemségben (török fennhatóság alatt) élő szerbek, valamint a horvátok, akik 1848
márciusában szintén felmondták a perszonáluniót Magyarországgal. A horvátok lettek
a Bécsből bátorított magyarellenes összeesküvés középpontjává, élükön a Bécs és a zágrábi szábor által horvát bánná kinevezett Josip Jelacic báró állt, a horvátok váltak
a magyar birodalom összes, jogaikért küzdő népeinek reménységévé.
Ebben a bonyolult helyzetben a lengyel politikusok az egyetlen lehetséges utat
választották, a közvetítés útját. Közép-Európa jövőjéről volt szó, a magyarok értelmezése szerint az országnak liberálisnak kellett lennie, és a liberalizmus előnyeit ki kellett
volna terjeszteni a térség minden nemzetére. Ez az út nehéz volt, és - mint ahogy ké-

1993. december

45

sőbb bebizonyosodott - a lengyel lehetőségeket meghaladta, mégis ez volt az egyetlen
helyes út, a szembenálló nemzetek röviddel a forradalom és a magyar szabadságharc
összeomlása után erről maguk is meggyőződhettek.
A z 1848-49-ben a lengyel Adam Czartoryski herceg által kifejtett tevékenység logikus következménye volt a már korábban, azaz a harmincas, negyvenes években kialakított politikai irányvonalnak. A párizsi Hôtel Lambertban működő csoport az
1830-3l-es lengyel felkelés leverése után mintegy a már nem létező lengyel kormány és
nem létező állam külügyminisztériuma volt. Adam Czartoryski herceg személyén keresztül élt tovább a lengyel nemzeti mozgalom és politikai eszméi. Lengyel képviseletek (ügynökségek) rendszerével rendelkezett az egyes európai fővárosokban (a három,
Lengyelország felosztásában részt vevő nagyhatalom fővárosai kivételével), többek között Törökországban és az ottomán birodalom fennhatósága alá tartozó országokban
is. H o g y miképpen gondolkozott a herceg a 1848-as forradalom kitörése előtt KözépEurópáról, azt jól példázza, milyen megoldást javasolt Szerbiának. A szerb fejedelemséget igyekezett mentesíteni Ausztria és Oroszország befolyása alól, és kidolgozott egy
átfogó tervet egy később létrehozandó, szerb vezetésű jugoszláv állam megalakítására.
A sikeres szerbiai tevékenység hozzájárult a lengyel diplomácia tekintélyének növeléséhez Európának ebben a részében. Ezzel lökést adott az 1848-as év erősödő mozgalmaihoz. A népek tavaszának idején a lengyel programot az események menete befolyásolta. Adam Czartoryski herceg törekvései kezdetben a Habsburg Birodalom
szláv népei felé irányultak, támogatta a prágai Szláv Kongresszust, és üdvözölte a Habsburg Monarchia föderális szellemű átalakítását. Amikor a liberális vívmányokért folytatott küzdelem súlypontja Magyarországra helyeződött át, az Hôtel Lambert a lengyel
és a közép-európai célokat a magyarországi forradalommal és szabadságharccal kapcsolta össze. E törekvés eredményeképpen született egy terv egy közép-európai föderáció létrehozására, ez a szövetség Magyarországra és a honvédsereg potenciáljára támaszkodott volna.
E tervek sikeres megvalósításának a feltétele volt a magyar szabadságharc katonai
támogatása lengyel tisztekkel és önkéntesekkel, politikai értelemben pedig a magyar
királyság ellenségeskedő népei közti megegyezés elősegítése. E törekvések közben
egyetlen nemzetet sem hagytak figyelmen kívül. Különös figyelmet fordítottak a délszíávokra, pontosabban a szerbekre és a horvátokra. Ezek a területek különösen fontosak voltak, mivel 1848 júliusában már folyt a magyarok harca a szerb fejedelemség által
támogatott vajdasági szerbek ellen. Horvátországban pedig - ahol Jelacic báni hivatalába lépett - a Bécs által támogatott magyarellenes orientáció játszott elsődleges szerepet.
Kiderült, hogy a szerb-magyar konfliktus rendezése sokkal nehezebb volt, mint
ahogy azt az Hôtel Lambertban remélték. A lengyel diplomácia fáradozásainak köszönhetően mégis napirenden lehetett tartani a megegyezést. A szerbekkel szembeni
pozíciója erősítéséért Czartoryski herceg megpróbált minden, az illír mozgalomban
részt vevő erőt megnyerni, vagyis azokat, akik felléptek Jelacic bán politikája ellen, és
belátták a Magyarországgal való kiegyezés szükségességét.
Horvátországban a lengyel befolyás az illír mozgalom kezdetei óta jelentős volt.
Elsősorban a lengyel romantikus költészet és a lengyel szabadságeszme hatásáról van
szó. Mégsem került sor 1848 előtt állandó lengyel képviselet felállítására Zágrábban,
akkor viszont a lengyel körök mindenképpen szükségesnek tartották egy állandó megfigyelő és közvetítő kiküldését a horvát fővárosba. Csak Belgrád közvetítésével került

46

tiszatáj

sor kapcsolatfelvételre, a negyvenes évek eleje óta működött ott Czartoryski egy állandó ágense, Frantisek Zach, egy lengyel szolgálatban álló cseh. Bizalmas kapcsolatokat
tartott fenn az illír politikusokkal, Pavle Cavlovictyal, Stefan Carral, Albert N u g e n t
gróffal és főképpen Ljudevit Gajjal, aki az illír mozgalom alapítójának számított. Gaj
1846—47-ben háromszor járt Belgrádban, és minden alkalommal találkozott Zachhal.
Nemcsak formális kapcsolatok voltak ezek. Az illír mozgalom vezetője és a lengyel
ágens között szoros politikai együttműködésre került sor, a horvát és lengyel célok
érdekében történő információcserére, s mindenekelőtt a „jugoszláv eszme" szellemében
történő kooperációra. A zágrábi lengyel törekvések középpontjában mindig Ljudevit
Gaj állt. Elsősorban ő volt az, akit a lengyel fél állandó együttműködésre próbált
megnyerni, bár a lengyel központban ismerték mindazokat a szolgáltatásokat, amelyeket Gaj Metternichnek nyújtott. Ezt azonban inkább a horvát politikus ravaszságának,
mintsem rosszakaratának tulajdonították. A forradalom kitörése után ismét Gaj került
a lengyelek figyelmének a középpontjába.
A forradalom kitörése utáni helyzetről Frantisek Zach az első jelentést 1848. május 17-én küldte Bécsből az Hotel Lambertba. Beszámolt arról, hogy Zágrábban találkozott Jelacictyal, Dalmácia, Horvátország és Szlavónia háromegy királyságának a
bánjával. Zach nem rejtette véka alá, hogy Jelacic egy Magyarország elleni háborút
készített elő. Bécsben találkozott Gajjal, ahol mint az ún. szláv „Beseda" résztvevői
együtt tárgyaltak a Habsburg Monarchia föderációs átalakításáról. Ezután azonban
Zach kilépett a lengyel szolgálatból, és visszatért hazájába. Megszakadtak a kapcsolatok
a horvátokkal. Újrafelvételüket Czartoryski különmegbízottja, Ludwik Bystrzonowski tette meg 1848-ban. Balkáni küldetése Zágrábban kezdődött, ahová október második
felében érkezett, tehát már a horvát-magyar háború kitörése és az októberi bécsi forradalom elfojtása után. A magyarországi szlávok akkoriban már a reakció oldalán álltak,
a forradalmat a felettük politikai uralmat gyakorló magyarok képviselték. Ebben
a helyzetben a lengyelek minden szimpátiája és reménye - mint ahogy egyébként
minden európai forradalmáré - a magyarok oldalán volt. Czartoryski mégsem mondott le a közvetítés gondolatáról. Bystrzonowski hosszasan tárgyalt Zágrábban Gajjal,
aki ekkor már vitába keveredett Jelacictyal. Gaj a tőle megszokott m ó d o n most is
illúziókban ringatta magát, bár javaslatait meggyőző módon tudta előadni. Azt javasolta Bystrzonowskinak, hogy indítsanak el egy akciót, amelynek célja Jelacic megbuktatása. A fejét tette ennek az akciónak a sikerére, ha két-, háromszázezer frankot
kifizetnek neki. Gaj fantasztikus ígéretét a lengyel politikusok teljes komolysággal
fogadták, ezt jelentéseik és tanúsítják. Ettől kezdve Jelacic báró megbuktatásának
gondolata - mint a horvát-magyar háború félbeszakításának egyik lehetséges útja - az
Hotel Lambertban működő körnek egyik legfontosabb kívánsága lett, bár ugyanakkor
a báró megnyerését és a Habsburg céloktól való elfordítását is kilátásba helyezték.
Bystrzonowski ezt az ötletet terjesztette elő Rajacic pátriárkának, a vajdasági szerbek
vezetőjének, amikor az segítséget kért tőle. Később ezt az ötletet újra felkarolták,
amikor Andrija Torquat-Brlic, Jelacic egyik emisszáriusa, Párizsba érkezett.
E két elképzelés közül, amelyek - szögezzük le rögtön - nem voltak reálisak,
csak az elsőt lehetett volna sikerre vinni, de azt is csak azért, mert az országon belül
volt egy autentikus ellenzék Jelacic báróval szemben. Valóban kezdett ellenzék kialakulni az illír mozgalom balszárnyán, különösen a császár által oktrojált 1849. májusi
alkotmány után. Ez az ellenzék a bécsi udvar és azok ellen a horvát politikusok ellen
irányult, akik az udvar és a bécsi kormány politikáját támogatták. Ez ugyanolyan mér-

1993. december

47

tékben irányult Gaj ellen, mint a bán ellen. Ezért azután Gaj személye már nem játszott szerepet a horvát mozgalommal kapcsolatos lengyel számításokban és lépésekben.
Ettől kezdve az illír mozgalom balszárnyához kellett közeledni, és a bán elleni cselekedetekre buzdítani. Ehhez, amilyen hamar csak lehet, egy ügynököt kellett küldeni
Horvátországba, és hosszabb zágrábi tartózkodást kellett számára biztosítani. Erre
a küldetésre Karol Gregorowicz személyében találták meg a jelöltet.
Gregorowicz valóban minden lehetséges jelölt közül a legjobbnak bizonyult.
Személye nem ismeretlen a történetírás előtt, már az 1830-as novemberi szabadságharcban is részt vett. A felkelés után rövid ideig a magdeburgi erőd foglya volt, később
Belgiumban élt, 1846-ban pedig eddig ismeretlen körülmények között Horvátországba
került, ahol eleinte franciatanár volt Károlyvárosban. Szerkesztője volt a „Danica"
című folyóiratnak. Ez egyfelől érdeklődéséről, másfelől pedig megfelelő felkészültségéről tanúskodik. Megtanulta a horvát nyelvet, és összebarátkozott számos vezető illír
politikussal. Hogy mennyire azonosult Horvátország problémáival, arról a párizsi
Szláv Társaság tagjainak 1848-as listája tanúskodhat, amelyre őt mint „Gregorowich
Polonais et Croate" (lengyel és horvát) vették fel. Nincsenek adataink a forradalom
kezdetén végzett tevékenységéről. Később működése alapján megállapíthatjuk, hogy
forradalmi és horvátbarát beállítottságú volt. Az októberi bécsi forradalom Bem József
tábornok parancsnoksága alatt harcolt. A bécsi forradalom leverése után nehéz helyzetbe került, saját bevallása szerint öreg barátja, Brlic, Jelacic titkára segítette ki a bajból. Bécsből ismét Zágrábba ment. Horvátországi tartózkodásának ezt a második időszakát részletesen leírta.
Amikor 1848 novemberének közepén Zágrábba érkezett, ott olyan hangulat uralkodott, amelyet a „lehető kegkedvezőtlenebb"-nek nevezett annak az ügynek a szempontjából, amelyért ő Bécsben harcolt. A bán korlátlan hatalma felmérhetetlen volt.
Bár az ő udvarral szembeni alázatos viselkedése nem volt rokonszenves a hazafiak szemében, egyikük sem mert szót emelni. A korlátlan sajtószabadság - szó szerint így nyilatkozott Gregorowicz - ebben a helyzetben fontos szolgálatot tehetne, ha liberális írások az osztrák, magyar, olasz, lengyel és más népek helyzetéről is tájékoztatnának.
Véleménye szerint a „Südslawische Zeitung" az óvatos cseh politikát utánozta, amíg
a „Slavenski Jug" semmilyen politikai koncepciót sem mutatott fel, ráadásul még roszszul is szerkesztették, tele volt elkoptatott frázisokkal, fontos ügyekben pedig „vagy
hallgatott, vagy lakonikus" volt. Gaj „Narodne Novine" c. újságjának sem volt semmiféle befolyása a közvéleményre, nem is szólva az „Agramer Zeitung"-ról, amely hosszú
ideje Ausztria érdekeit képviselte. így a lengyel ágens ekkor a horvát mozgalom „politikai tétlenségével" és a politikusok egy szűk csoportjával találkozott, akik Lentulaj,
a bán helyettesének vezetése alatt próbálták Horvátországot más vágányokra terelni.
Régi barátságaira támaszkodva először magánszemélyként kezdte tevékenységét.
Amikor nézeteit tettekre kezdte fordítani, és a nyilvánosság előtt is hangoztatta őket
(mint ahogy erről ő maga beszámol), letartóztatták. Hamarosan szabadon bocsátották,
miután üldözőinek azt mondta, hogy kész a vajdasági frontra menni, a szláv ügyért a
vérét ontani, és ezzel meggyőzni üldözőit arról, hogy ő jó szláv és jó lengyel. Tényleg
a Vajdaságba utazott, és ott Rajacic pátriárka ajánlólevelének köszönhetően tüzértisztként vették fel katonai szolgálatra. Azon kevés lengyel tisztek közé tartozott, akik
akkoriban szerb oldalon a magyarok ellen harcoltak. Jellemző a vajdasági helyzetről
alkotott ítélete: „...senki sem állíthatja, hogy a vajdasági forradalom nem nemzeti.
A magyarok olyan égbekiáltó módon megsértették a szerbek és románok nemzeti
jogait, hogy a két fél vitáit csak fegyverekkel lehetett megoldani."

48

tiszatáj

A horvátokkal összehasonlítva különösen nagyra becsülte a szerb társadalom morálját és a szerb hadsereg harci szellemét. A vezetők közül különleges elismeréssel említette a vajdasági Suplikacot. A pátriárkáról viszont azt írja, hogy nagyon megváltozott,
miután a császár kitüntette a „vaskorona keresztjével"; hajthatatlan a magyarokkal
szemben, és Habsburg-párti lett.
Gregorowicz a Vajdaságban találkozott a már említett Bystrzonowskival, aki ez
idő tájt fáradhatatlanul munkálkodott a szerbek és a magyarok közti kiegyezés elérésén, valamint egy Ausztria elleni közös front kialakításán. Bystrzonowski felfigyelt
Gregorowiczra, és elhatározta, hogy felhasználja zágrábi kapcsolatait. Az emisszárius
fáradozásainak köszönhetően Gregorowiczot a pátriáka nagyon pozitív bizonyítványával bocsátották el a szerb katonai szolgálatból. Rajacic ellátta őt ezen kívül Zágrábba
szóló ajánlólevéllel. Gregorowicz aligha kaphatott volna jobb ajánlásokat a zágrábi
ágensi posztra. Bystrzonowski diplomáciai szolgálatra alkalmazta. A formaságok elintézése végett azonban először Belgrádba kellett utaznia, hogy ott Lenoir-Zwierkowskitól, az állandó lengyel követtől pénzt és ajánlásokat kapjon. Az ajánlások általános
jellegűek voltak. A különleges utasítások a horvát sajtó befolyásolására és az információk folyamatos szállítására vonatkoztak. Azt tanácsolták neki, hogy Gajjal szemben
maradjon elfogulatlan, és próbáljon meg együttműködni vele. Szolgálatilag Gregorowicz Lenoirnak volt alárendelve, a fizetését azonban Szardíniából kellett volna kapni,
így állt ez ugyanis a Szardíniai Királyság és az Hotel Lambert közti együttműködési
szerződésben, amelyet az Olaszország és Ausztria között még mindig tomboló háborúval összefüggésben kötöttek, hiszen Horvátország Ausztriától való elszakadása mindenekelőtt Olaszország érdekében állt. D e még mielőtt Gregorowicz elfoglalhatta volna posztját, véget ért az olasz háború. Tehát már nem lehetett szó arról, hogy a lengyel
ágenset a szardíniai kormány fizesse. Ezáltal Gregorowicz Belgrádban mind szolgálatilag, mind pedig anyagilag csak Lenoirnak volt alárendelve.
1849. május 24-én Gregorowicz elhagyta Belgrádot, és visszatért Zágrábba. O n nan küldött első jelentéseiben pozitívnak ítélte meg az általános helyzetet. „A legutóbbi októberi bécsi események óta a hangulati állapot 30%-kal javult az igazság és a
szláv ügy javára nézve" - jelentette április 6-án. Megállapította, hogy az oktrojált alkotmány, még ha Horvátországban nem került is kihirdetésre, általános felháborodást
keltett. Különösen Lentulaj, a bán liberális nézeteiről ismert helyettese kételkedett
a kormányzat azon jogában, hogy erőszakkal érvényesítse az alkotmányt Horvátországban, és ezzel megfossza a horvátokat történelmi jogaiktól. Gregorowicz annak
a feltevésének adott hangot, hogy mostantól az események esetleg majd gyorsabb
lefolyást nyernek, mivel a társadalomban „egy szemmel látható fordulat következett be
az igazi szabadság és a magyar oldal irányába". Ekkor Horvátországban már tudtak
Bem hadseregének erdélyi sikereiről, valamint arról is, hogy a honvédsereg általános
támadásba lendült. A horvát fiatalok tömegesen jelentkeztek katonai szolgálatra. Közben az a határozat született, hogy nemzeti hadsereget alapítanak, amely 20 zászlóaljból
fog állni, és ezt a sereget kivonják a bán parancsnokság alól. Ennek az intézkedésnek
szükségességét Lentulaj is megerősítette; azzal is egyetértett, hogy Gregorowicz vegye
át az egyik zászlóalj parancsnokságát. így kívánta ugyanis a fiatalság, amellyel a lengyel
ágens kapcsolatban állt.
Éppen e zászlóaljnak a kérdése (amelyek a szervezők szándékai szerint az ellenzék fegyveres erejét képezték volna, és amelyekkel nyomást lehetett volna kifejteni
a bánra) késztette Gregorowiczot lázas, kellően meg nem fontolt cselekvésre. 1849. áp-

1993. december

49

rilis 21-i jelentésében azt írja Lenoirnak, hogy folyamatban vannak egy Ausztria- és
bánellenes forradalom előkészületei, és ezért arra az elhatározásra jutott, hogy elküld
egy fiatal horvátot a párizsi központba, hogy 25 ezer francia fegyvert és pénzt kérjen
a forradalmi propagandához. Lavoslav Zupán volt a küldött, könyvkereskedő, kiadó,
forradalmár és Gregorowicz személyes barátja.
Zupán küldetése meglepte a párizsi lengyel vezetést, annál is inkább, mivel a horvát emisszárius a Gregorowicz kezétől származó papírlaptól eltekintve, semmilyen
ajánlóírást és egyetlenegy horvát csoporttól származó meghatalmazást sem tudott felmutatni. Az Hôtel Lambertban elsősorban az iránt érdeklődtek, hogy ki áll a bánellenes ellenzék élén, hány tagból áll ez a csoport, és Jelacic bukásának esetére kit jelölnek
bánként. Zupán ezekre a kérdésekre csak nehezen tudott válaszolni. Csak az volt biztos, hogy a bán- és Gaj-ellenes, azaz az osztrákbarát politika elleni horvátországi mozgalom erős volt, és élén Ivan Mazuranic, a jeles költő és későbbi nagy horvát politikus
állott.^
Zupán május 5-én érkezett Párizsba, május 15-én indult onnan vissza. Ekkor
Czartoryski párizsi székhelyén tárgyalások folytak a magyarok képviselője, Teleki
László és a Habsburg Monarchia többi népeinek képviselői között, az utóbbiak szószólója Frantisek Rieger cseh politikus volt. Az volt a céljuk, hogy megvalósítsák a kiegyezést a magyarok és a magyar királyság nem magyar népei között, létrehozzanak
egy közös osztrákellenes frontot, és elismerjék a föderációt mint egyetlen lehetőséget
a nemzeti kérdés végleges és tartós megoldására. 1849. május 18-án, három nappal
Zupán elutazása után aláírták az erről szóló okmányt.
Zupán információit - még ha nem is lehetett őket ellenőrizni, és így megbízhatatlanok lehettek - pozitívan fogadták az Hôtel Lambertban. A fenntartások ellenére elhatározták, hogy segítenek a horvátoknak, és teljesítik Gregorowicz kérését. Mivel
azonban a lengyel emigráció egyáltalán nem rendelkezett fegyverkészlettel, csak a szükséges lépéseket tehették más kormányoknál.
A „Horvátokhoz intézett jegyzékben", amelyet Zupán vitt magával visszautazásakor, Czartoryski herceg utasítására a következő állt: „Azáltal, hogy fegyvereket kér
egy magyaroktól független, de a közös ellenség ellen irányuló fellépéshez, Horvátország olyan döntést hozott, amely saját és minden délszláv érdekeivel teljes összhangban áll. A lengyelek a törzsi rokonsághoz és a közös érdekekhez híven készek a
horvátokat minden erejükkel és eszközükkel támogatni. Mivel nincsenek saját fegyverkészleteik, Franciaország és Piémont kormányához kívánnak fordulni. Először azonban meg kell nyerniük Franciaország és Olaszország közvéleményét, akik eddig elutasítóan viselkedtek a horvát érdekekkel szemben. Ennek következtében tehát fontos
bizonyítékokat szolgáltatnia ahhoz, hogy Horvátországnak valóban szándékában áll
az Ausztriával való szakítás és áttérés a szabadság táborába." A jegyzék további
szövegében világosan a tudomásukra hozzák, hogy Nyugat-Európa közvéleményének
és kormányainak megnyeréséhez vezető egyetlen út a kiegyezés a horvátok és a magyarok között. Ezért avatta be az Hôtel Lambert vezetősége Telekit, a magyar kiküldöttet ebbe az ügybe, s ő késznek mutatkozott a lengyel akció érdekében fellépni
Franciaország és Piémont kormányánál, azzal a fenntartással persze; garanciát kér arra
nézve, hogy a fegyvereket valóban a közös ellenség ellen használják fel, nem pedig
a magyarok ellen. A lengyel félnek is szüksége van - írták az Hôtel Lambertban a horvát garanciákra. Szóban előterjesztett biztosítékok nem elegendőek. Teleki véleménye szerint Jelacic megbuktatása lenne egy ilyen garancia, a lengyelek számára

50

tiszatáj

viszont egy lengyel légió felállítása lenne, s ha ez nem is volna nagyon erős, de mégis
lengyel nevet viselne. Az Hôtel Lambert véleménye szerint e két feltétel teljesítése elegendő lenne ahhoz, hogy a nyugat közvéleményét meggyőzzék a horvátok őszinte
szándékairól. Ha a horvát fél ezeket a feltételeket elfogadja, új követet kell küldenie,
már a megfelelő ajánlásokkal.
Ugyanabban az időben, amikor Zupán Párizsban tartózkodott, Herlakovic,
a délszlávok egy másik képviselője is előterjesztette hárommillió frankra szóló kérését.
Az Hôtel Lambertban elhatározták, hogy támogatni fogják ezt a kérést, és az ügy sikeres lezárását remélték. Azt is fontolgatták, miképp kellene ezt az összeget elosztani.
Azt tervezték, hogy egy részét a horvátoknak szánt fegyverek megvásárlására szánják,
másik részét a horvátországi és vajdasági nemzeti párt újjászervezésére, a harmadik részével pedig a lengyel légiót finanszíroznák.
A lengyel diplomácia szándékában állt a horvát baloldal hathatós támogatása, azzal a feltétellel, hogy a horvátoknak maguknak is tettekkel kell bizonyítaniuk harckészségüket a reakciós erőkkel szemben. Erre később mégsem került sor. Gregorowicz
ezt a „magyarokkal szembeni elvakultsággal", „politikai tétlenséggel" és „saját gyengeséggel" magyarázta. Egyébként a 20 zászlóalj, azaz a nemzeti hadsereg felállításának
ügye elsikkadt, mert Jelacicnak, akit idejében tájékoztattak erről, sikerült a baloldal
terveit megakadályoznia.
Mivel a bánt nehéz volt megdönteni, azt a kérdést vetették fel az Hôtel Lambertban, hogy vajon nem lehetne-e őt megnyerni. Erre akkor kínálkozott alkalom, amikor
Andrija Torquat-Brlic, Jelacic egyik követe Párizsba érkezett. Az volt a feladata, hogy
a nyugat közvéleményét a horvát érdekeknek megfelelően befolyásolja, és a magyar
propagandát semlegesítse. Brlic Párizsban kapcsolatokat teremtett az Hôtel Lambertban működő körrel, és 1849. február 9-én, röviddel Horvátországba történő hazautazása előtt aláírt egy néhány pontból álló nyilatkozatot, amelyben kötelezte magát arra,
hogy törekedni fog a horvát-magyar kiegyezés és a magyar korona népei föderációjának megvalósítására. Mindenekelőtt azonban a bán befolyásolásáról volt szó, akit el
kellett szakítani az udvartól és a bécsi vezetéstől. Brlicnek az volt a szándéka, hogy
küldetését cseh és szlovák politikusokkal együttműködve teljesíti, tehát egy széles
ellenzéki frontot akart képezni Bécs ellen, amelyben kulcsfigura lett volna a bán.
Röviddel Horvátországba történő visszaérkezése után mégis megállapította, hogy a dolgok állása sokkal bonyolultabb, mint ahogy sejthette. Április 26-án kelt beszámolójában azt írta az Hôtei Lambertnak, hogy ígéreteinek néhány pontja már nem betartható. Már csak a horvát-magyar ügy és a bán ügye maradt hátra. Brlic szerint a horvátországi hangulat nem volt annyira magyarellenes, hogy a horvát-magyar kiegyezés
és egy föderáció megalapítása ne lenne lehetséges. „Ha a magyarok", így írta szó
szerint, „bölcs és politikus lépéseket tesznek, a dunai föderáció nem lesz sokáig pium
disederium." Brlic fel volt buzdulva a magyar .hadsereg tavaszi sikerein, és sürgette
a lengyel diplomácia vezető személyiségeit, hogy még inkább fokozzák a nyomást
a magyarokra, és kötelezzék őket engedményekre a nem magyar népekkel szemben.
Kossuth függetlenségi nyilatkozatát apolitikus, ezért káros írásként értékelte, amely
csak akadályozhatja a magyarországi megbékélést. Mindenekelőtt azonban a Habsburgház Debrecenben kinyilvánított trónfosztása volt az, ami Jelacicnak, a dinasztia egyre
hűségesebb szolgálójának a magatartását megmerevítette. A magyar győzelmek által
erősen befolyásolt Brlic azonban még mindig illúziókban ringatta magát. A m i k o r
a bán hadserege élén a fenyegetett szerbek segítségére sietett, Brlic ezt az eseményt

1993. december

51

a következőképpen kommentálta: „Jók a tervei. Meg fogja menteni a Vajdaságot, és ha
az osztrákokat időközben teljesen megverik a magyarok, ha Bécs magyar kézben lesz,
ha ez lehetséges - és talán mindenképpen - , pacifikálni fogja a magyarokkal együtt."
Erről Jelacictyal személyesen beszélt, és nyilvánvalóan volt rá oka, hogy a bán politikáját így és nem másképp ítélje meg. A totális vereség láttán a magyarokkal való
kiegyezés gondolatát még nem kellett elvetnie a bánnak, amikor azonban fülébe jutott
a közeledő orosz segítség híre, magatartása egyértelműen magyarellenes és Habsburgpárti lett. Ezt maga Brlic is megérezte, kegyvesztett lett, és visszavonult politikai
tevékenységétől. Wtadyslaw Czartoryskihez intézett levelei pesszimistává váltak. Sőt
megállapította: „Mi horvátok és szerbek úgy viselkedünk a politikában, mint a gyerekek", „nincs megváltás hazánk számára" és így tovább. Brlic küldetése teljes sikertelenséggel végződött. Gregorowicz ezalatt Zágrábban egész más elképzeléseket követett.
H a a bánnal való együttműködés lehetetlen volt, akkor Bemmel talán létrejöhetne.
Gregorowicz 1849. május 2-án feletteseinek küldött jelentésében közölte, hogy abban
a csoportban, amellyel kapcsolatban áll - azaz az illír baloldalnál - egy határozatot
hoztak, delegációt küldenek Jelacichoz, hogy őt az új körülményekre való tekintettel
Bem tábornok közvetítésével tárgyalásra bírják Kossuthtal. H a Jelacic ezzel egyetértene, Gregorowicz azonnal Bemhez utazna. Delegációt ugyan nem küldtek, Bem
neve mégis egyre nagyobb reményeket kezdett kelteni a baloldaliak köreiben. Jellemző
erre Gregorowicz május 19-i jelentése, amelyben többek között ez áll: „Bizonyos,
hogy, mihelyt a magyarok átlépték a Háromegy Királyság határát, a horvátok delegációt küldenek Bemhez kiegyezés céljából." Május 26-án kelt jelentésében Gregorowicz már a következőket közli ezzel kapcsolatban: „így a hazafiak (a horvát értelmiség
hírességei) és köztem arra a megállapodásra került sor, hogy, amint Bem bevonul
a Szerémségbe, egy küldöttséget menesztenek hozzá, hogy csatlakozzanak hozzá közös
akciókra anélkül, hogy Jelacic bánra számítanának és anélkül, hogy a nemzetet
bármilyen szankció is sújtaná... Hiszen alapjában véve a horvátok »Slobodoljubci«
(szabadságszeretők), és mivel a legcsekélyebb fogalmuk sincs államról, szervezetekről és
intézményekről, szívesen adják meg magukat annak, aki elsőként hirdeti meg nekik
a szabadságot." Gregorowicz bizonygatta, hogy Bem Erdély nem magyar népeivel
szembeni magatartása miatt a legnagyobb közkedveltségnek örvend Horvátországban,
és hogy őt az egész horvát nemzet bánná kiáltaná ki, ha seregével átlépi a horvát határt.
Úgy tetszik, Gregorowicz hűen adta vissza ezt a hangulatot. Hogy valóban így
volt, azt a legjobban Kuslan belgrádi küldetése bizonyítja.
Dragojío Kuslan, a „Slavenski Jug" c. újság szerkesztője az illír mozgalom baloldalának vezető képviselői közé tartozott. Állandó kapcsolatot tartott fenn Gregorowiczcsal, és kitűnően ismerte a balkáni lengyel tevékenységet. Ezért bízták meg
belgrádi küldetéssel. Szoros kapcsolatba lépett ott Lenoir-Zwierkowskival, és beszélgetéseik közben hangot adott óhajának, hogy amilyen gyorsan csak lehet, Bem
vonuljon be Horvátországba, ott tárt karokkal fogadják majd, és bánná fogják kikiáltani. Gregorowicz információi tehát nem a lengyel ügynök fikciói voltak, aki egyébként a bécsi októberi forradalom idején nagy tiszteletet tanúsított parancsnoka, Bem
tábornok iránt.
Felvetődik a kérdés, hogy ki volt, aki Bem bánná való kikiáltását kieszelte.
A horvát politikusok, vagy maga Gregorowicz? Minden látszat szerint Gregorowicz.
Ez jelentéseiből tűnik ki, különösen a „tétlenségről", „passzivitásról" és a horvát
politikusok hiányos politikai jártasságáról írt fejtegetéseiből. Vitathatatlan a lengyel

52

tiszatáj

ágensek és a horvát baloldal vezetőinek a kölcsönös bizalomra és azonos politikaitársadalmi nézetekre épülő együttműködése. A tevékenységéről küldött részletes jelentésben Gregorowicz azt írta: „Első fáradozásaim a szerkesztőkre irányultak, akikkel
évek óta barátságban voltam. Megpróbáltam őket ugyanis meggyőzni arról, hogy a mai
helyzetben az újságoknak, legyenek azok bár mindössze egy fél nyomtatott ív terjedelműek, meg kell jelenniük, és hogy az eddigi lapoknál nem lehet felfedezni semmiféle
egyértelműen kiforrott politikai irányvonalat. Mindent egybevetve nekünk, fiataloknak össze kell fognunk. Ebből a célból titkos tudományos-baráti találkozókat rendezünk ismerősök részvételével". A lengyel ügynök fáradozásainak köszönhetően az ellenzéki sajtó terjesztése feltehetően megjavult; ahogy Gregorowicz írja, „kocsmákban,
plébániákon, falvakban", egyszóval az egész országban.
E tevékenység következményei nem sokáig várattak magukra. Jelacic forradalminak ítélte meg, és bevezette a cenzúrát. A sajtóval kapcsolatban a következőket m o n d t a
május 7-én: „Hogyan, ti forradalmat akartok? Engem megölhetnek, akár Latourt, én
mégis hű maradok császáromhoz. O l y sokat teszek hazámért, és ti ezt újságaitokkal
mind tönkretettétek." Elrendelte a cenzúra bevezetését, minden újságot óvadékkal terhelt, és visszaállíttatta az ostromállapotot „mindazok ellen, akik a népet uszítják és
rosszat mondanak a császárra és családjára."
Megkezdődött a harc az ellenzéki sajtóért. Miután a bán Zágrábból a f r o n t r a utazott, a cenzúra - Lentulajnak, a bán helyettesének köszönhetően - még valamennyire
megkerülhető volt. Az óvadékkal nem volt ennyire egyszerű. Gregorowicz jelentéseiben gyakran hangsúlyozta a horvát társadalom nyomorát, és panaszkodott, hogy nincs
elég pénze közcélokra. Ha az újságok nem fizetnék meg az óvadékot - irta Belgrádba —,
akkor tönkremennének, és megszűnésükkel vége lenne a horvátországi ellenzéknek is.
„Nem rendelkezünk más eszközökkel az országon belüli ellenzéki szellem fenntartására, mint a független sajtó közvetítő szerepe." Ezért kétezer forintos azonnali támogatást kért.
Belgrádban Gregorowicz jelentéseit Lenoir-Zwierkowski fogadta. Teljesen egyetértett Gregorowicz álláspontjával, és a Bystrzonowskival való megegyezés után közölte
a zágrábi ágenssel, hogy jóváhagyták a kért összeget a horvát sajtó számára. A pénz átutalását meg sem várta, Zupán zágrábi könyvkereskedőtől kölcsönt vett fel, és ettől
kezdve a kérdéses újságok továbbra is megjelenhettek. Ez az esemény eddig ismeretlen
volt a történetírás számára. Ez annál is érdekesebb, mivel a belgrádi ügynökség elhatározta, hogy felkelti a magyar kormány érdeklődését a horvát ellenzéki sajtó iránt.
Bystrzonowski megegyezett Batthyány Kázmérral, a magyar kormány külügyminiszterével, aki késznek mutatkozott a horvát folyóiratok tartós anyagi támogatására, ha
azok cikkeikben nem lépnek fel a magyarok ellen. Sajnos ezt a pénzt objektív o k o k b ó l
nem lehetett a magyaroktól megkapni. A horvát könyvkereskedőtől felvett hitelt
Czartoryski herceg csak 1850-ben tudta visszafizetni. Ettől függetlenül Dragojlo Kuslan, a „Slavenski Jug" főszerkesztője Belgrádban személyesen Lenoirtól kapta meg a
pénzt az újság számára, amiről 1849. június 10-i számlája tanúskodik.
Zágrábi küldetésének kezdete óta panaszkodott Gregorowicz egyes horvát politikusok tétlensége, sőt gyávasága miatt, nem utolsósorban beszámolt Gaj intrikáiról is.
Gaj előtt nem maradtak ismeretlenek Gregorowicz többnyire negatív ítéletei, ezért
a „Slavenski Jug" elkeseredett ellenfelei közé tartozott. Többször nyilvánosan kijelentette, hogy ez az újság bukásra van ítélve, mivel átitatódott a „lengyel-magyar" szellemiséggel. Gregorowicz állítása szerint Gaj akkoriban már annak az „Agramer Zei-

1993. december

53

tung"-nak a szerkesztője volt, amely teljesen a bécsi politikai irányvonaltól függött.
Ezért küzdött a horvát baloldal oly elkeseredetten Gaj ellen. Szerkesztőségében korának legtehetségesebb horvát újságírói dolgoztak Bogoslav Sulekkel az élükön. E fiatalok ugyan baloldali beállítottságúak voltak, anyagi okokból mégis Gajjal tartottak.
A m i k o r Gaj Bécsbe utazott, a horvát baloldal palotaforradalmat robbantott ki. Az
„Agramer Zeitung" egész kollektívája átment a „Slavenski Jug"-hoz. Ezzel a „Slavenski
Jug", anyagilag már biztosítva, új tehetséges újságírókat nyerhetett meg Bogoslav Sulekkel az élen. Gregorowicz megelégedéssel számolt be ezekről az eseményekről, különösen arról, hogy Gaj - akit Zágrábban az egész délszláv terület legagyafúrtabb és
legravaszabb emberének tartottak - „tajtékzik dühében". Gregorowicz magának tulajdonítja az érdemet Gaj bekerítésében és leleplezésében.
H a a Gregorowicz jelentéseiben bemutatott személyes érdemeit túlzottnak tartjuk is, nem vitatható, hogy a lengyel ágensnek jelentős szerep jutott a horvát ellenzék
szervezésében és aktivizálásában. Gregorowicz valódi összekötő volt a szétvert, cselekedni félénk, a Habsburg Monarchia keretei közé zárt horvát ellenzék és a külvilág között. Feltehetően ő volt az ellenzék számos tevékenységének elindítója ideológiai értelemben is. Az ő ösztönzésére került sor - eltekintve az itt már említett intézkedésektől
és lépésektől - a „Szózat minden horváthoz" megjelentetésére, amely az akkori körülmények között az ellenzék kiáltványának és programjának számított. Erre a szózatra,
mint nyilvános aktusra, amely az illír mozgalom baloldali radikálisainak haladó karakterét bizonyítja, a jugoszláv történészek még ma is hivatkoznak. Az oktrojált alkotmány elleni küzdelem a belpolitika ellenzéki tevékenységének egyik formája volt.
Gregorowicz aktívan részt vett benne.
A lengyel diplomácia minden igyekezetével azon fáradozott, hogy Horvátországot kiszakítsa Bécs vonzásköréből, és a harcban álló magyarokkal egyezségre juttassa.
Az akkori körülmények között ez a reakcióval való szakítást és a forradalommal való
kapcsolatot jelentette volna. Ugyanebben a szellemben jártak el a szerb-magyar és
a román-magyar kapcsolatokban. Gregorowicz zágrábi küldetése a letartóztatásával
végződött. Egy horvát börtönbe vitték. A liberális magyar államra épülő középeurópai föderáció 1848-49-es lengyel terve az orosz intervenció következtében szertefoszlott.
BODOR ENDRE fordítása

Waclaw Felczak, a kitűnő tudós és tanár, Magyarország barátja 1993. október 23-án
Varsóban elhunyt.
A lengyel történész tanulmánya eredetileg németül látott napvilágot a Studia Polono-Helvetica. Band 15. (Basel-Frankfurt, 1989) című kötetben „Um die Gestaltung von Mitteleuropa (Polonische Vermittlung im Nationalkonflikt der ungarischen Monarchia 1848-49)" címmel. A dolgozatot csekély, a gondolatmenet lényegét nem érintő változtatásokkal közöljük.

54

Kiss

tiszatáj

GY.

CSABA

Tavaszi bolyongás az Ádrián
Ú T I JEGYZETEK
(Hely és sors) Ez a nemzetközi PEN-Club 59. kongresszusának a „címe", ha úgy
tetszik, „témája". A helyszín: Dubrovnik. Bár talán pontosabban maga a tenger, az
Adria, ahogy Károli Gáspár írja Pál apostol útjáról szólva, vagy Babits a Halálfiaiban.
A meghívottak, a résztvevők Velencében találkoztak, ott kaptuk az első ízelítőt a horvát kultúrából, majd este ott szálltunk hajóra. Hvar szigetén került sor az ünnepélyes
megnyitóra, onnan hajóztunk tovább Raguza-Dubrovnikba.
A kongresszus előtörténete kicsiben, összesűrítve mutatja mindazt, amit ma horvát sorsnak nevezhetünk, fátumnak, az eredeti latin szó mindegyik jelentésére gondolva. Remény és várakozás, kétségek és feszültségek, föllebbezés a „nagyvilághoz",
az önmegmutatás vágya, a kisebbrendűségi érzés és dac, a csakazértis gesztusa. Szinte az
utolsó pillanatig bizonytalan volt, lesz-e kongresszus, és ha lesz, hol, ki fog eljönni, és
ki nem. A nemzetközi PEN-Club elnöksége és titkársága habozni méltóztatott. Merthogy Horvátország háborúban áll, merthogy nincs sajtószabadság, merthogy T u d m a n
elnök rendszere félfasisztának tekinthető. A bélyeg, a nemzetközi megítélés negatív bélyege régen rajta van Horvátországon, nehéz levakarni vagy leáztatni. A fasiszta H o r vát Állam borzalmainak az árnyéka. Ezt a képet terjesztették, és előkapható bármikor.
H a pedig a nyugati közvélemény előtt ismét a nacionalizmus a mumus (és nem jogtalanul!), de mivel nem ismeri történelmünket, helyzetünket, nem választja szét a nacionalista agressziót és a nemzeti identitást; következmény: mindenki, mindegyik nép
gyanús. Horvátország is, hiába döntött népszavazáson úgy polgárainak 94%-a, hogy
önálló, független országban kíván élni. És végül is - abszurdum, hogy újra el kell
mondani - nem Horvátország támadta meg Jugoszláviát, hanem a jugoszláv néphadsereg egységei bombázták a városokat, vonultak föl Horvátország ellen. Ahol demokratikus választások eredményeképpen jött létre kormány és nemzetgyűlés, és került az
ország élére az az elnök, akinek nem egy megnyilvánulása, stílusa, hatalomgyakorlása
valóban tekintélyelvűnek mondható (egyedülálló volna a maga nemében a mai KözépEurópában?), de egyáltalán nem diktátor.
Csak a horvát újságokban követem, mit írnak a tanácskozásról. Itt nyilvánvalóan
a legfontosabb események egyike, a tévéhíradóban persze megelőzik az újabb bosnyák-horvát összecsapások vagy az előző éjszakai rakétatámadások képei. Miközben
éjszaka csöndesen hajózunk lefelé a tengeren, Zárában és Sibenikben rakéták robbannak. Szóval: a kongresszust olyan alkalomnak szánták a szervezői, amely lehetőséget
nyújt Horvátország megmutatására. Ismerem ezt az érzést, szeretjük azokat a pillanatokat, amikor úgy gondolhatjuk, egy kicsit most ránk néz a világ, ki is húzza magát
az ember, simít egyet a frizuráján. N e m mindegy, milyennek látszunk, mit gondolnak
rólunk. Mert nem ismerik a múltunkat, kultúránk értékeit. A provincia fájdalmai.
A provinciáé, mely mindig (mindig?, ezer éve, ezerkétszáz éve?) Európához tartozott,
és örökösen vidék maradt, félreeső tartomány, barbár beütésekkel, a ragyogó központok halvány visszfényeivel.

1993. december

55

Ezért a velencei „nyitány". Hiszen a tengerek királynője a horvát kultúrának is
egyik fővárosa volt, a Riva dei Schiavoni (szlávok rivája) nevében is utal a szláv szomszédságra. A Marciani Könyvtárban, a Szent Márk tér tőszomszédságában a XV-XVIII.
században itt nyomtatott horvát könyveket tekinthetünk meg, az ismertető szerint
köztük kellene lennie az Adriai tenger szirénájának, de hiába keressük. Kárpótlásul
azután a hajón Verancsics Faustus nálunk nemrégiben kiadott kötetét pillanthatjuk
meg az egyik tárlóban. Évszázadokig küzdöttek a dalmát városok Velencével függetlenségükért, a Raguzai Köztársaság a hatalmas vetélytársat ellensúlyozandó kért oltalmat
a magyar királytól, és most itt kezdték meg a horvát irodalom nagy ünnepét. A történeti munkákban, irodalmi művekben sűrűn lehet találkozni a „hódító" velencések képével, többnyire ellenszenves rajzolatban. Ma a lagúnák városa a kongresszus kikötőjeként inkább a kaput szimbolizálja, az Európával összekötő kaput. A fedélzeti és parti
beszélgetések arról győznek meg, hogy a horvát írók, szellemi emberek nemcsak
olasz-horvát, hanem magyar-horvát viszonylatban is hajlamosak volnának új megközelítésben szemlélni kapcsolatainkat, közös múltunkat.
A kongresszus megrendezésével kapcsolatos viták végig folytatódnak. Jelentős országok P E N központjai lemondták a részvételt, Magyarország is csak szerényen képviseltette magát. Jogos volt-e az aggodalom, hogy a dubrovniki kongresszus a mai
Horvátországnak szolgáltat elégtételt, politikai megerősítést ad számára? Talán igen, talán nem. Mindenesetre az irodalom jelenlegi szerepéről, a tömegtájékoztatásról, a viktimológiáról, a nacionalizmusról szóló polémiákban újra és újra fölbukkant a kérdés,
mivégre a kongresszus, helyesen döntött-e - dodonai nyelvezetben megfogalmazott
határozatlansággal - a londoni titkárság és a vezetőség, hogy a bizonytalan helyzetre
való tekintettel ez alkalommal közgyűlésre nem kerül sor. Hallgatom az indulatoktól
fűtött fölszólalásokat (tegyem hozzá: ez a kisebbség), akik eljöttek, nyilvánvalóan úgy
gondolják, jól tették. Horvát szájból hangzik el: köszönet illet minden külföldit
a bátorságáért, hogy vállalkozott erre az útra. Különösen bátornak nem érzem magam,
talán azért, mert szomszédként csak félig tartom külföldinek magamat.
(Hol van Horvátország?) A vitákat követve, beleértve a „folyosói" beszélgetéseket,
többször eszembe jut, hogy a horvátoknak talán még nálunk is több joguk van arra,
hogy tragikusnak tartsák történelmüket. Jószerivel sohasem volt teljesen egyértelmű,
hol van Horvátország. Pedig az állami lét folyamatossága évszázadokon keresztül megvolt, ha ez nem is jelentett teljes önállóságot. A horvát állam kezdetei, mint ismeretes,
a IX. századba nyúlnak vissza, a következő évszázadban pedig Tomislav fejedelem királlyá koronáztatja magát. A Horvátország nevet eredetileg a Tengermellék viselte,
a Gvozd-hegységtől északra fekvő Szlavónia (Zágráb, Varazsd és Kőrös) a magyar-horvát perszonálunió korától királyi vármegyékbe szerveződött, a zágrábi püspökséget
Szent László a kalocsai érsekség alá rendelte. Hosszú történelmi folyamat eredményeképpen tolódott el Szlavónia fogalma keletre. Az oszmán behatolás gyökeres
változásokat hozott a délszláv népek földrajzi elhelyezkedésében. Óriási vándorlás indult meg a XVI. században északi és nyugati irányban. Horvátország és Szlavónia területének számottevő részét elfoglalta a török, a kortársak a „dicsőséges horvát királyság
maradékainak maradékáról" beszéltek.
Amikor a XIX. század elején a modern nemzeti mozgalomnak meg kellett fogalmaznia céljait, részben a történelmi hagyományokra hivatkoztak, a „háromegy" királyságra (Horvátország, Szlavónia és Dalmácia), részben pedig a horvátlakta területekre. A történelmi országrészekben ekkor már jelentős számú szerb népesség élt

56

tiszatáj

(főként az ún. határőrvidékeken, krajinák, amelyek az 1880-as évekig álltak katonai
közigazgatás alatt), és sok horvát maradt a történelmi tartományokon kívül, Isztriában,
Nyugat-Magyarországon és a török birodalomhoz tartozó Bosznia-Hercegovinában.
A határok kérdése tehát állandó feszültséget és ellentmondásokat jelentett. A horvát
nemzeti mozgalomnak ugyanolyan kényszerpályákon kellett mozognia, mint a középeurópai kis népek hasonló törekvéseinek, nagyhatalmi meghatározottságok árnyékában és a szomszédok vagy együttélő más nemzetiségek kárára megvalósítható célokkal.
Hol harcok, hol alkuk jelezték a vágyott nemzetállam felé vezető utat, a horvát
történelmi emlékezet nemegyszer kudarcok sorozatának látja ezt a folyamatot. Jellasics
hiába kapta meg 1849 után jutalmul a Horvátországhoz csatolt Fiumét és Muraközt,
1868-ban a magyarokkal kellett kiegyeznie a horvátoknak. És bármennyi fejlődést hozott a dualizmus kora, Dalmácia nem egyesülhetett Horvát-Szlavónországgal, a társországi viszonyokat pedig a nemzeti mozgalom jelentős része nem tartotta kielégítőnek. Ugyanígy csalódást jelentett a délszláv álom megvalósulása 1918 után, hiszen
nagyranéző remények után nagyszerb dominancia következett.
És a határok mennyire törékenyek a XX. században, napjainkig. Horvátországot
elismerte a nemzetek közössége, de azt is jóváhagyta hallgatólag, hogy területének 25%-át, 30%-át - jelentős darabját megszállva tartsák a helyi szerb felkelő egységek.
A szerbek, akik az ország lakosságának mintegy 12%-át alkotják, és nem akartak beletörődni a kisebbségi státusba. A térképre nézve láthatjuk, a különös formájú (kifli?)
horvát államalakulatnak milyen érzékeny pontjain vannak a szerblakta területek.
Olvasom a PEN-kongresszus alkalmi kiadványában a kitűnő művészettörténésznek, Zeljka Coraknak a sorait hazájának térbeli alakjáról: „Azt mondhatjuk, hogy
földrajzi tekintetben Horvátországnak a formája egy olyan entitásé, amelynek maga a
léte van veszélyben. Egy olyan alma maradékához lehetne hasonlítani, amelybe minden oldalról beleharaptak. Az idő által kialakított forma, mint amilyen a tenger által
formált szikla: Horvátország a történelem artefaktuma. A földgolyón sehol máshol
nem találunk ilyen formát. Régi és különös: kihívás. A mesterségesen megrajzolt országok derékszögű négyzetével összehasonlítva, minden geometriai alakzathoz képest
Horvátország mintha tévedés volna. Tévedés az egyszerűsítő tendenciákhoz viszonyítva."
A raguzai ferences kolostor keringőjén szoros gyűrűben, mintha verekedő fiúk
volnának az iskolaudvaron, Alain Finkelkraut és Konrád György vitatkozik. Globális
Ú r és Partikuláris Ú r érveit hallhatjuk, egy kicsit a közönségnek is játszanak. Magasra
tartott magnókkal szorgoskodnak az újságírók. Udvariasak a vitázok, szenvedélyesek a
közbekiabálók. Az az érzésem, külön-külön egyiknek sincs igaza, inkább együtt kettejüknek. Nincs globalitás partikularizmus nélkül és vice versa. Talán még annyi megjegyzendő eszmecseréjükről, hogy ezúttal a magyar Konrád képviselte a globalitás, a
francia Finkelkraut (a filozófus, a horvátbarát) a partikularitás érveit.
(Anabázis Raguzától Fiúméig) A városi kávéházban Nedával beszélgetünk. Igazi
dalmata szépség, barna, határozott arcvonásokkal. Az egyik szállodában dolgozik, kisebb vezető beosztásban. Kérdezi, hogy szerintem meddig fog még tartani. Kerülöm
a tekintetét, fog még tartani, mondom. Fönt vannak a hegyen az ENSZ-katonák, magyarázza, fegyvertelenül. Dubrovnik a megszakított ostrom tudatával él. T u d o m , hogy
akkor már hiányzott az élelem, hónapokig áram és víz nélkül éltek, az öregeket és
a gyerekeket elküldték, de legalább 20 ezren ottmaradtak. O h , mennyit hallottuk,
meséli Neda, hogy Dubrovnikot nem érheti bántódás, mert Dubrovnik így meg úgy,

1993. december

57

a világörökség része... És mégis. Érzem, hogy akkor valami véglegesen összetörhetett
benne. Mert már úgy gondolja, minden megtörténhet, a legrosszabb is bármikor bekövetkezhet. Az erőszakot, a szörnyűséget nem képes semmi, senki megállítani. - Jöjjön
majd el egyszer ide családjával nyaralni, mondja búcsúzóul.
Mit iehet ma látni a pusztításból? Első pillantásra nem sokat. Nagy igyekezettel
helyreállították, amit csak lehetett. Az Excelsior szálló nyolcadik emeletéről jól látható
a sok élénkpiros tető, ezeket mind az ostrom után húzták föl. A szállodát - hónapok,
másfél év után - nekünk nyitották ki újra, a személyzet kitüntető kedvességgel viselkedik. Elutazáskor kapok a recepción egy többnyelvű prospektust a városról, mutatja
a hölgy, mit nem lehet megtekinteni, melyik műemlék van bedeszkázva. A m i k o r végiglapozta a füzetet, észreveszi a hátoldalán a nagy betűket - Jugoszlávia - , tollat vesz
elő, és határozott mozdulattal keresztülhúzza. Valahol a földszinten olvasom a sorokat; köszönjük, Szent Balázs, hogy nem lett városunk porrá és hamuvá.
A z utolsó előtti napon, elhagyva a díszes társaságot (Tudman elnököt sem láttam
Hvar szigetén), autóbusszal indulok Splitbe. A hegyek közé bújó tengeröböl mindkét
oldalán végig kell futnunk, ez a nevezetes „Rijeka Dubrovacka", a város melletti nyaraló- és kirándulóhely, villák, szállodák szegélyezik a partját. Ez még mind a Raguzai
Köztársasághoz tartozott. Slano városkája is, ahol szerb, cirill betűs írást pillantok meg
az egyik házon, itt-ott a pusztítás jelei láthatók, tizenhárom hónapig tartották elfoglalva, Dubrovnik északról és délről is be volt kerítve. Egyszer csak a bosnyák határra
érkezünk. A tengerparti út itt vezet keresztül. Raguza inkább török szomszédságot
akart, mint velenceit, így került N e u m és környéke az oszmán birodalomhoz, majd
Boszniához. A határon katonai ellenőrző pont (a horvát hadseregé), ilyet láttunk többet is út közben, katonai rendőr száll föl a buszba, és egy acélszürke egyenruhás
rendőr. Egyikük a katonákat, a másik a civileket ellenőrzi. A rendőr megnézi az útlevelemet, kicsit megforgatja, és valami kártya után kérdez, horvát képviselő útitársam
mondja neki, hogy a kongresszuson voltam Dubrovnikban, erre szó nélkül visszaadja.
Ézután még több ellenőrző pont mellett haladunk el, rendre lassít a sofőr, de
nem kell megállni, van, ahol integetnek a katonák. Általában sok az egyenruhás.
Fiatalemberek, barnára sültek. Hogy hol érkeztünk vissza Horvátországba, nem tudtam meg.
Makarska után hosszú darabon rengeteg elhagyott kertet látni, jellegzetes kőkerítésekkel. N e m érte meg a földdel foglalkozni, az olajbogyó, a szőlő, a füge sok munkát
kívánt, nem volt kifizetődő, a turizmusban sokkal több pénzt lehetett - és könnyebben - keresni. A tengerparti lakosság ettől az egy gazdasági ágtól függött, most pedig
komoly gond a munkanélküliség. Splitben találkoztam kéregetőkkel, először nem is
értettem, mit akar a kis szakállas úr az ezer dinárral (nem olyan nagy összeg).
Dalmácia valószínűtlenül szép a mediterrán tavasz kirobbanó bujaságával, érdekesen ellensúlyozza e színorgiát a sziklák kopársága. Splitben érezhetően sok a menekült.
Dalmácia úgy érzi, el van vágva a világtól, a szárazföldön nincs összeköttetés BelsőHorvátországgal, Isztriával és Fiume környékével. Itt is alakult regionális párt, bár
korántsem olyan erős, mint az Isztriai Demokratikus Szábor, de van képviselője a parlamentben.
Este: indulás hajóval Fiúméba. Amíg csak valamit is látni, nézem a tengert, majdnem végig szigetek között haladunk, szárazföld mind a két oldalon, ahogy apám
mesélte, mintha egy nagy folyón utaznál. Tele van a nagy hajó, fölnőttek, gyerekek,
szinte kizárólag belföldi utasok. A tenger fölött helikopterek, repülőgépek; úgy mondják, itt, a vízen a legbiztonságosabb.

58

tiszatáj

Amikor fölébredek, már jócskán világos van, a vörös napkorong mintha hűvös
szellőt fújna, mint alkonyatkor. Egyenletesen dohognak a gépek, menetrend szerint
közeledünk Fiúméhoz. Mintha ebben a kikötővárosban már másik ország volna, négy
évvel ezelőtt jártam itt, úgy érzem, semmi nem változott. Ez persze csak az első benyomás, és abból következik, hogy megtalálok rögtön mindent a kikötő környékén.
A pénzváltót is az autóbusz-állomás mellett, csak éppen nincs ott senki, az egyik közeli
bankban a szomszédba, a konkurenciához küldenek, csak a harmadik helyen sikerül
nyugati valutáért horvát dinárt kapni. A „szocializmus" itt maradt reflexei. Hiányoznak a boltokban, az önkiszolgáló étteremben a mosolyok, a háború törölte volna le
őket, vagy ez még az elmúlt rendszer öröksége?
Pilíanatfölvételek. Délelőtt megélénkül a város, szombat van, erősen süt a tavaszi
nap, a Korzó üzleteiben alig néhányan lézengenek, drága minden. Az egykori kormányzósági palota melletti (alatti?) kis parkban olvasom az újságokat. A fiumei N o v i
List-ről, azt hiszem, senki sem mondhatja, hogy kormánypárti. Stjepo Martinovic
a belső vezércikkben keményen bírálja az elnöki „demokratúrát", az anakronisztikus
állami rituálét. Iskolás gyermekek csapata érkezik tanárnőkkel, itt pihennek meg kirándulásra indulva. Fogócskáznak, tízóraiznak. Előkerül a hátizsákokból, szatyrokból
a harapnivaló, az egyik fiú természetes mozdulattal dobja a szemétkosárba a vajas kenyeret, szóra sem méltatja senki. Barangolok a dóm környékén, az Óváros kissé
rendetlen, zegzugos maradványai között, az egyik ház oldalán jól olvasható a festékszórós fölirat: Rijeka je moja domovina (Fiume az én hazám). Jut eszembe tavalyitavalyelőtti bécsi beszélgetésem egy kormánypárti horvát képviselővel. Egészen meg
volt sértődve, amikor arról kérdeztem, vannak-e regionális különbségek Horvátországban. Isztriában a helyhatósági választásokon a szavazatok mintegy háromnegyedét
kapta az Isztriai Demokratikus Szábor.
Vissza kell jutnom Velencébe, buszjegyet vásárolok Triesztbe, onnan talán vonattal mehetek tovább. Abbázia felé kanyarog az autóbusz, nemsokára fönt vagyunk
a szlovén határnál. Hűvös szellő a fennsíkon, más a növényzet is, mint odalent a tenger
mellett. Pese az olasz határállomás neve, néhány kilométerre vagyunk csak Lipicától
(Vilenica! A közép-európai írótalálkozók emléke). Az olasz határőr begyűjti és elviszi
az útleveleket az épületbe.

1993. december

59

Életrajzi jegyzetek
Dobrisa Cesaric (1902-1980) a 20. század horvát költészetének egyik legszínesebb
egyénisége. Szlavóniában született, diákévei egy részét is itt töltötte. A szlavóniai táj
színei újra és újra visszatérnek költészetében. Líráját formai kötöttség, gazdag képvilág,
páratlan zeneiség jellemzi.
Marin Franicevic (1911-1990) a horvát költészet sajátos arculatú 20. századi képviselője. Versei jelentős részét és irodalomtörténeti tanulmányait a ma hivatalos irodalmi
nyelvként használt sto dialektusban írta, de ugyanakkor ő volt haláláig a ma regionális
irodalmi nyelvnek számító, Dalmácia egy részén, Isztriában és a szigeteken használt ca
nyelvű költészet doyenje.
Vlado Gotovac (1930) költő és esszéista, a dalmáciai Imotskiban született. 1971-ben
a „Horvát tavasz" mozgalmában játszott fontos szerepet. 1972-ben a titóista bíróság
hatévi börtönre ítélte, tizenkilenc éven keresztül nem jelenhettek meg írásai. 1990-től
a betiltás 18 éve után ismét engedélyezett Matica Hrvatska elnöke. Itt közölt írása
kétnyelvű (francia-horvát) füzetben látott napvilágot az 59. PEN-kongresszus kiadványaként.
Miroslav Krleza (1893-1981) a 20. századi horvát irodalom sokoldalú, világirodalmi jelentőségű képviselője. Számos műve megjelent magyarul, drámáit játszották színházaink.
Antun Gustav Matos (1873-1914) a horvát szimbolizmus legnagyobb költője. Jelentősek elbeszélései is, valamint publicisztikája. Politikus költő, a nemzeti érzület, a horvát sorskérdés kifejezője. Novelláiban és publicisztikájában nem ritkák a magyarellenes
felhangok. Líráját gazdag szimbolista képvilág és formai tökéletesség jellemzi.
Slavko Mihalic (1928-) nemzedéke legjelentősebb horvát költője. Költészetét gondolatiság és változatos formavilág jellemzi. Jelenleg a legtekintélyesebb horvát irodalmi
folyóirat, a zágrábi Forum főszerkesztője.
Antun Mihanovic (1796 -1861) az illír mozgalom jeles költője és publicistája. 1835
márciusában jelent meg egy zágrábi folyóiratban „A horvát haza" (Hrvatska domovina)
című verse, mely a múlt század hatvanas éveitől a horvátok nemzeti himnuszának
számít.
Dubravka Oraic (1943-) költő és műfordító, a mai horvát líra számottevő képviselője. Költészetét képi és gondolati invenciózusság jellemzi.

60

tiszatáj

Ante Stamac (1939-) nemzedékének egyik legjelentősebb költőképviselője. Líráját
zárt formavilág, az absztrakcióba hajló képek s a zeneiség teszik vonzóvá. Jelentős
irodalomtörténet-írói és kritikusi munkássága. A germanisztika művelője s a zágrábi
egyetem tanára.
Darko Suvin (1930-) költő, kritikus, műfordító. Jelenleg Kanadában él, a montreali
Mc Gill Egyetemen az angol és az összehasonlító irodalomtörténet tanára. Versei és
könyvei rendszeresen megjelennek Horvátországban is.
Tin Ujevic (1891-1955) a 20. századi horvát líra egyik legnagyobb költője. Nagy
kísérletező volt, épp ezért irányzatokhoz kapcsolni költészetét: meddő vállalkozás.
Egy bizonyos: az esztétikum tekintetében teljeset, tökéleteset alkotott.

1993. december

61

TANULMÁNY
VEKERDI

LÁSZLÓ

Németh László élete levelekben
1914-1948
„A levelezés indulati műfaj, gyakran első reakcióinkat rögzíti, sokszor többet
írunk le levélben, mint egy tudatosan megfogalmazott műben. Édesapám halála után
azért gyűjtöttem össze a hozzá írt leveleket, hogy jobban megismerjem kapcsolatait."
A jókora munkával összegyűjtött mintegy háromezer levelet egészítette ki később
N é m e t h Ágnes, Németh László - időközben sorra megjelentetni kezdett - leveleivel.
A kötetben ezek vannak többségben. S így a kapcsolatrendszer megismerésén túl még
valami legalább ennyire fontosat tár fel a könyv, valamit, amit Németh Ágnes - szellemesen és találóan - egy Illyés-naplójegyzetből vett mottóval jellemez: „...Mondatai tán
az aznap leírt tizedik levélben is kelnek úgy útra s haladnak, mint regényeiben. S regényeinek még »keresett« fordulatai is azért életszernek, bonyolultan is azért természetesek, mert ebből a közös tartályból valók: az ő természetéből." „Természete" és „kapcsolatai": aligha lehetne ennél pontosabban és alaposabban jellemezni a kötetet; s ha
még hozzávesszük Grezsa Ferenc tömörségében is teljes eligazítását, ahogyan a levelezést az életmű egészében elhelyezi, akkor joggal kérdheti az ember, hogy mi keresnivalója van itt még — a föltétlen elismerésen túl - a recenziónak? (Legfeljebb a hosszú
„átfutást" lehetne felhánytorgatni, de minek. Úgyis a „negyven év"-re kenik a korifeusok.) Legalább néhány hiba akadna, amit - kellő kritikusi nagyképűséggel - ki lehetne
pécézni, de csak egyetlenegy található, s az se nagy. A 732. oldalon a 101. sz. levélben
szereplő Szabó Istvánt a jegyzet tévesen azonosítja a debreceni történészprofesszorral;
akiről ebben a levélben szó van, az egy másik Szabó István, ugyancsak debreceni, és
legalább olyan nagy tudós, bár sokkal kevésbé ismert, mondhatni teljességgel ismeretlen Basahalmán túliaknak, de tán a debreceniek is alig emlékeznek már reá. Pedig párját
ritkító filozófiai, történeti és irodalmi tudásával, lankadatlan szellemi készenlétével, öniróniával oldott csípősségével a város legszebb tradícióit képviselte; ebben is Gulyás Pál
rokona volt. (A Gulyás-levelezés helyesen azonosítja, csakhogy a jelen kötet rég
nyomdakészen lezáratott, mire a Gulyás-Németh-levelezés megjelent, pedig annak is
több már három événél.) A történészprofesszor Szabó István is szerepel különben Gulyás Pál leveleiben, úgyhogy a kettő összecserélése még hibának se, legfeljebb elnézésnek tekinthető; recenzens hiába fitogtatja Basahalmán belüli helyismeretét. Amint azt
se kell utólag felismerni, hogy túl természet és kapcsolatok dokumentálásán, a levelek
milyen gazdag forrásai a magyar mikrohistóriának; Grezsa Ferenc gondosan regisztrálja, hogy a levelezés „fontos adalékokat szolgáltat a kor szellemi életéről, irodalmi
törekvéseiről is: a Nyugat-mozgalom és a népiek históriájáról, oly folyóiratok, mint
a Napkelet és a Protestáns Szemle, a Tanú és a Válasz, a Kelet Népe és a Magyar Csillag
programjáról és szervezőmunkájáról, az 1945 utáni magyar irodalom kibontakozásáról, majd kényszerű vesztegléséről".

62

tiszatáj

H a csak belelapoz is valaki a kötetbe, nyomban talál példákat a fenti megállapításokra. S ha egyszer belelapozott, folyamatosan fogja olvasni, mint valami érdekes életrajzot, pontosan, amint a cím ígéri: „élete levelekben". S ha aztán összehasonlítja ezt
Németh „szabályos", folyamatos életrajzi írásaival, illetve életrajzi vonatkozású tanulmányaival, növekvő meglepetéssel fogja nyugtázni, hogy milyen pontosan vág a kettő;
a Jegyzetek a megfelelő helyeken gondosan fel is tüntetik a vonatkozó adatokat, az
Életmű-kiadásból, illetve az akkor még ott meg nem jelent művek esetében az eredeti
forrásból. (Most látszik, hogy a gyakran szidott lila kiadásnak is megvan azért a maga
előnye; a hivatkozás és a keresés szempontjából mindenesetre.) A recenzió tehát aligha
tehet okosabbat, mint megpróbálja követni a szerkesztő és a jegyzetelő kijelölte szempontokat.
Ami a kapcsolatokat illeti, kirajzolódnak a levelekből - ezt is híven regisztrálja
Németh Ágnes és Grezsa Ferenc - néhány nagy barátság körvonalai. Ezekből a Németh-levelekből rajzolódik ki például először pontosan a Magam helyettból jól ismert
Oszoly-barátság. A Magam helyett Apára, tanárokra-iskolára (amit éppen most rekonstruált az emlékezés meglepő hűségét igazoló remek tanulmányában Radnai Gyula),
Szilasra, Nagybányára és a Szerelem ébredésére hangszerelt realizmusával szemben
azonban - tán a későbbi keserű tapasztalatok fényében? - ez a barátság (vagy tán inkább az ifjú önnön poézisére ébredésének izgalma?) valahogy az ideák tündérvilágába
lebbent. („Életemnek ezen a hajnalán nemcsak az Á m o r o k repdestek úgy gyanútlanul
fejem körül, mint később sohasem, barátság és költészet összekötött örömei sem tértek
vissza így soha többet... N e m engedem meghazudtolni a melegséget, amely tintánál
s papírnál mégiscsak hívebben emlékszik.") Az irodalomtörténet-írás ellenben jócskán
tintára és papírra bízott prózai mesterség, s így hálás lehet Oszoly Kálmánnak, hogy írójuk instrukciója ellenére - megőrizte ezeket a leveleket. Nemcsak vagy tán elsősorban nem azért, mert híven dokumentálják egy lángeszű ifjú önnön tehetségére ébredését és magakeresésének gyönyöreit-kínjait; az Oszoly-levelek fényesen demonstrálják
azt az eléggé meg nem szívlelhető, ám többnyire legfeljebb ha szavakban megszívlelt
igazságot, hogy a tehetségre ébresztés (és egyáltalában nemcsak a lángelméké) elsősorban barátok és baráti közösségek feladata, ahol a nevelő, még ha csak néhány esztendővel idősebb is, legfennebb jóindulatú (és óvó) megfigyelőként viselkedhet. Mint
Koczog András az önképzőkör felügyelőtanáraként. (Jelen recenzens mindenesetre az
egész országban egyetlenegy helyet ismer, ahol ezt pontosan így, N é m e t h László,
Oszoly Kálmán és Koczog tanár úr szellemében tudják és csinálták: a hatvani A d y
Endre Könyvtár nagykökényesi olvasótáborait.) A századforduló és a századelő magyar iskoláinak az eredményességét és tehetséggazdagságát tán egyebek közt az is magyarázza, hogy akkor még mintha értették volna ezt az igazságot; azóta az iskola sajnos
fokozódó mértékben vált és válik a tanári (sőt ma már egyenesen politikusi) érvényesülés pódiumává, s a pedagógusi-politikai „önépítés" eszközévé és áldozatává a diák. A divatos múltidézők mentés-csodaszarvasos ábrándjai helyett nem ártana inkább a századelő iskoláihoz visszatérni; a tehetség kibomlani hagyásához, ahogyan 1918. május 27-én
írja Németh László Szilasbalhásról Koczog tanár úrnak: „Azt hiszem, őszre meglepetés
elé állítom az önképzőkört. Egészségem nem javul." „Bennem kemény elhatározások
érnek, s őszre, azt hiszem, csinálok egy kis meglepetést." A legszebb ebben az, hogy az
utóbbi mondat már nem abból a régi önképzőköri levélből való; Felsőgödről írja
az ifjú s már országos hírű író Juhász Gézának, 1932. május 21-én. Quod erat demonstrandum, mondanák a régi jó idők latinos és a geometria elemeit még Euklidész szel-

1993. december

63

lemében tanuló gimnáziumában. Az egész recenziót ki lehetne tölteni a tehetség magára eszmélésének szebbnél szebb példáival az Oszoly Kálmánnak írt levelekből. Álljon itt pars pro toto két idézet; az egyik Szilasbalhásról, 1918. május 11-én: „Szerdán
kirándultok?! Jó mulatást. Őszintén megvallva irigyellek érte. A Pilis, hegyek, erdők és
bevágások, panorámák, vadregényesség és erős színek és ideges kontúrok és nagy harmóniák; itt meg szürkeség, dombok, egyhangú színek és vonalak, bágyadt égen fáradt
felhők. Undok. A jászunál néha egy ökör bőg. Számolom, minden negyedórában.
Akár az órjás ágyú, amely Párist lövi." S alig néhány hónappal később, 1918 augusztusában, Nagybányáról: „Egy nagy üveges verandán írom ezt a levelet. Az ablakon zöld
gallyak sandítanak be, sárgán mosolygó almáikat ügyesen rejtve el egy-egy levélpamacs
mögé. Valóságos paradicsom van itt körülöttem! Aranypármenek, pónyik, kormos,
ököl nagyságú ringló a fákon, alattuk súrún összefonódik nedves zöld palásttá a fű.
Följebb a bor érik egy meredek lankán, aranyosan forró szőlőszemekben. Van ebben
a verőfényes polgári hangulatban valami forradalmi. Mintha egy késő, nyárutói szerelem zsongana, bizseregne a fonnyadó levelek közt. Egy haldokló, beteg poézis, melyet
bearanyoz a nyári nap.
Bizony, amikor ideértem, csalódás várt. Négy álló napig szakadt az eső, és a hegyeket sűrű köd lepte be. Talán csak a város ódon házainak állt jól ez a borongós hangulat, szabadon bontakozhatott ki az a misztikus varázs, mely annyira megragadja
a magamfajta ábrándozókat. De ötödik nap fölragyogott a kék ég. Éppen az esti órákban, amikor már a nap lecsúszott a messze nyugaton húzódó Avas mögé. Még egész világos volt, de a hegyekre már kék foltok tolakodtak. Egy fatörzsön ültem és gyönyörködve bámultam Bányát. Olvasztott bíborban úszott. A kálvinista templomon mintha
távoli tükrök reflexe gyűlt volna egybe. A hegyek pedig violán, feketén meredtek rá,
mint egy ébenhajú, komor férfi a gyerekjátékokkal mulatozó aggastyánra."
Még egy kis egyszerűsítés, összevonás, jelzők és hasonlatok helyett a képek kifejező ereje, és kész a Gyász hangja, vagy akár az Iszonyé: „Én ott ültem a rámterített
bundában s a magas eget néztem. Bizarr, össze-vissza töredezett ég volt. Itt egy tábla
holdfényes kékség, ott jégzajlásként egymásra torlódott és megmeredt felhők. Egy futó
foszlány mögött elkallódott csillagok, aztán megint felhők. S ez alatt az óriási szétdobált ég alatt, egészen lenn, a feketén lapuló dombvidék: egy-egy jegenye s külön
holdfényt kapó sürgönypózna."
De hagyjuk a regények elemzését az irodalomtudósokra; maradjunk csak a mikrohistóriánál. „Mikor volt énkörülöttem - olvashatjuk a Magam helyettben - olyan meleg
tojófészek, mint a Toldy-reál önképzőköre? S jött-e még szív, amelybe olyan bizalommal rakhattam az írásaimat. Azt tudom, hogy munkáimból elfogyott vagy ötvenezer kötet, s az emberek elköltöttek rá egy félmilliót. De ha valamit megírok, nem
várhatom repesve a postát, hogy mit szól hozzá Kálmán, s nem léphetek olyan boldog
drukkal a katedrára, hogy na, most hallotok valamit, fiúk... Barátot kaptam helyette,
kedvcsinálót alig."
Meglehet, épp ezt kereshette, s találta meg az induló író Földessy Gyulában; ez
azonban a levelekből inkább csak sejthető, mert főleg a találkozások időpontjait rögzítik, a kedvcsinálás élőszóban folyhatott. Az irodalomtörténet szempontjából nagy szerencse, hogy a következő nagy barát, Gulyás Pál Debrecenben élt.
Az Egy barátság levelekben 442 tételéből a jelen kötet mindössze 93-at közöl, ez a
93 levél azonban igen jól válogatott; kitűnően reprezéntálja a barátság - és a két barát „természetét". Ez a barátság és levelezés meghatározó volt Németh pályáján, ezt maga

64

tiszatáj

is többször nyugtázta, külön nagy tanulmányt is írt róla. De „kedvcsinálónak", legalábbis a fenti értelemben, nem volt nevezhető. A Magam belyettben, közvetlenül az
Oszoly-levelekre emlékezve ezt írja Gulyás Pálról: „Tisztább szív, kritikusabb szem
kevés volt ebben az országban: s mennyit gyilkolt belém." Igazságtalan megállapítás,
hisz Gulyás bírálata miatt inkább csak egyetlen dráma, a Bodnárné beküldése halasztódott el, és később ezt Németh Antal sem ítélte bemutathatónak. De ha igazságtalan is
a megállapítás, igaza van, mert a Gulyás-Németh levelezésből csakugyan hiányzik a
„majd én megmutatom" magabiztos jókedve, bár az is igaz, hogy az irodalmi élet se
volt hasonlítható a Toldy-reál önképzőköréhez. Túl az emberi tanúságtételen, éppen
az tán ennek a levelezésnek a kivételesen nagy jelentősége, hogy vaskos monográfiáknál
jobban bevilágít a kor irodalmi és irodalompolitikai homályába; bár a jegyzetekkel
együtt vaskos és kiváló monográfia az Egy barátság levelekben maga is (s épp gazdagsága
és megbízhatósága miatt érthető tán, hogy az irodalomtudomány máig nem méltányolta kellően). A két kötet különben szerencsésen kiegészíti egymást: amit az Egy barátság jegyzetekbe sűrít, azt a jelen kötet sokszor a másoknak szóló és tőlük kapott levelekkel mondja el.
Grezsa Ferenc Németh László Tanú.-korszakában már elemezte a barátság nyitányát; s maga Németh is elbeszéli, hogyan indult barátságuk az Emberi színjátékról írt
Gulyás Pál-tanulmánnyal. Hálás volt érte, de egyben mindjárt bírál és eligazítani akar:
„Te morfondírozó, elmélyedő ember vagy, aki itt is legalább is Juhász Géza számára
foglaltad össze ítéleteidet; a tanulmány azonban nyilvános műfaj, pedagógiai látványosság, s te eredményeid nagy részét veszni hagytad magad elé mormogott, különben
nagyon gazdag mondataidban. Jövő kritikáidban tanulj meg legalább olyan jó kókler
lenni, mint amilyen magvas gondolkozó vagy, rádfér egy kis puerilidad, mint ahogy
rám is a te konok elmélyedésedből. A »jövő kritikáid« itt nemcsak odavetett szó, hanem követelés is: én ezt az esszét, dadogásaival is legjobb verseid színvonala fölött állónak tartom, s még sok jó tanulmányt várok tőled, különösen hosszú elrágódást,
»debreceni ráérő időt« kívánó nagy tanulmányt, nehezebb pasasokról." N é m e t h nyilvánvalóan a saját tanulmány-eszményét kívánja itt Gulyással elfogadtatni (néhány sorral alább jelenti be a Tanú indítását), és a maga szelídebb (bár olykor igencsak ironikus)
módján Gulyás is meg-megpróbálja saját ideáljai felé hajlítani Némethet. Sok sikerrel
láthatóan nem jártak, s barátságuk második szakaszában megpróbálták úgy, ahogy van,
elfogadni, és a maga mércéje szerint becsülni a másikat. Ez azonban kivétel volt és a barátság csodája; mást ők se igen tudtak így nézni, s ebben egyáltalában nem képeztek kivételt. A Tanú ennek a mindenki harca mindenki ellen állapotnak is köszönheti tán
egy kicsit létrejöttét, s intranzigens minőségigényében ott rejtőzködhetett a kortársak
iránti (többnyire általában jogos) lebecsülés és a mély bizalmatlanság is.
Ez a bizalmatlanság, sőt ellenszenv a levelekben nem rejtőzködik; minduntalan
megnyilvánul, pedig a túl személyeskedőnek érzett részleteket a szerkesztő kihagyta.
Szerencsére benne hagyta a csupán indulatosokat, s a meg nem fontolt jelzőket, „mert
hitem szerint - írja - ebben van minden levelezés bukéja". Mindenesetre a sok „buké",
ha nem is magyaráz, demonstrál valamit a honi irodalmat feszítő indulatokból, ellentétekből, sértődésekből, gyanakvásokból. Ebben a háttérben nem meglepő például, hogy
a Válasz eredeti formájában, Fülep nagy indító cikkének a szellemében, s a három első
szerkesztő kezében két számon túl nem jutott; az inkább a csoda, hogy Sárközi
György tapintata és szerkesztői tehetsége bár másként, de hasonlóan magas színvonalon egyáltalán tarthatta, s ha Fülep nem is, de Németh és Gulyás a szerkesztőn keresz-

1993. december

65

tül a laphoz fűződhetett. Az események mögött nyilván nagyobb erők húzódtak, a Válasz esetében csakúgy, mint később a Németh-színdarabok bemutatóiból kibontakozó perpatvarban; de ezeket a nagyobb erőket - a levelek tanúsága szerint — személyes
indulatok vezették, vagy inkább, mondjuk, személyes ellenérzéseken és ellentéteken
keresztül realizálódtak. Németh Antal leveleiből például nyilvánvaló, hogy sokáig
nemhogy semmiféle rosszindulatot nem táplált Németh László iránt, hanem erejéhez
és lehetőségeihez képest őszintén segíteni kívánta darabjainak színpadra jutását. Eleinte
N é m e t h László is teljes bizalommal és jóindulattal fordult felé. De a két embernek merőben más elképzelése volt a színház feladatairól és lehetőségeiről. N e m is az volt tán
a f ő ok az összeveszésre, hogy a színigazgató, színidirektorok örök törvénye szerint,
nem tekinthetett el a közönség igényétől, és a siker nyomában a kimerülésig „kékrókáztatta" a színészeit; a fő ok az lehetett, hogy a színházi szakember a honi színjátszást igyekezett föllendíteni, ismételjük meg: legjobb tudása és lehetőségei szerint.
N é m e t h László ellenben a drámával - a sajátjaival s a másokéival - a magyarság ügyét
kívánta szolgálni, egy olyan minőségi magyarságét, amely abban a formában és súlyban, hogy ezt a szolgálatot ne csak igényelni, de megfizetni is tudja, még csíráiban se
igen létezett, s méghozzá ezek a csírák is többnyire egymástól igyekeztek elszívni a leget. N e m arról volt szó, hogy a színidirektor „realista" volt, a drámaíró pedig „utópista". A „csírák" ugyanolyan valóságosak voltak, mint a Herczeg-darabhoz tóduló közönség. Azt belátni se igényelt sok észt (bár a vezető eliténél azért többet), hogy
bármennyire „stabilisnak" imponál Herczeg Ferenc és H o r t h y Miklós Magyarországa,
a jövő valahogyan mégiscsak a csíráké lesz; mindenik „csíra" úgy vélte persze, hogy
jogosan és hitelesen egyedül csak az övé. Németh Antal se a „kékrókázó" Magyarországot képviselte, vagy pláne védte. A maga módján tán ő is egy csíráért drukkolt, a születő vagy újraszülető magyar dráma csírájáért. Másként hogyan is vállalkozhatott volna
a Cseresnyés bemutatására? De ő ezt a csírát csak egy jól működő és konszolidált honi
színházi kultúrán belül látta felnevelhetőnek. Németh László viszont úgy látta, és érzése szerint a saját bőrén tapasztalta, sőt kritikusként nyíltan meg is fogalmazta, hogy
ez a honi színházi kultúra szükségképpen kiveti magából, és megöli a magyar drámát.
És neki is igaza volt. A két igazság összeütközése aztán az emberi kapcsolatok szintjén
szükségképpen indulatokat és vádaskodásokat szült. És valódi vagy vélt igazságok (ki
tudja biztosan elkülöníteni a kettőt?) szikrázásában könnyen eljuthat még a legnemesebb lélek is addig a határig, ahol már csak a „mellettem vagy ellenem" struccpolitikája
számít. A Gulyás-Németh barátság megszakadását és hároméves szünetét sem egyszerűen csak a Válasz szerkesztése körüli huzavona, s a Tervhalmozó miatti sértődöttség okozhatta.
A levelezés mindenesetre akkor emelkedik újból a mindennapi gondok és feladatok fölé, amikor ez a barátság 1938 tavaszán helyreáll. De nem is jó szó itt a „helyreáll": föllobog inkább, minden addiginál hevesebben s tisztább lángokon. Németh analizáló lángelméje nyomban a barátság újjászületésének pillanatában kielemezte a szakítás
okait: „Puritán dühünkben, hogy a barátságtól se engedjük megvesztegetni magunk,
embertelenek lettünk a túl nagy emberségben. Én nem gondoltam, hogy az Ember és
szerep tréfálkozásai szíven találhatnak (hisz a Tanú első évét a te neveddel fejezem be,
a Tanú megindítását a te érdemedül állítottam be), úgy gúnyoltalak, ahogy a lányaimat
szoktam, gömböcnek, strébernek, lotyónak. De te akkor már hetek óta nem kaptál
levelet, »elvettem« tőled a szerkesztőséget, ki tudja, milyen nagy politikai létrán másztam fölfelé (valójában sohasem fuldokoltam olyan keservesen), Kerényivel váltogattam

66

tiszatáj

levelet - mindez épp eléggé menti előttem azt, ami a Tervhalmozóban nem tréfa,
hanem indulat. Viszont énbelém annyian mártották akkor a tőrük, hogy te is megértheted, ha nem tudtam disztingválni." Gulyás Pál nyombani hosszú válaszából (még
másnap! akkor még egy nap alatt fordult Budapest-Debrecen közt a posta?) n e m lehet
idézetet kiragadni, egyetlen megbonthatatlan boldog lobogás, a befejező versig. Magát
Némethet is meglephette, hisz így kezdi a választ: „Kedves Barátom, örülök, ha
örömet okoztam. Sajnos a szeretet megvonásával csak azokat tudjuk büntetni, akiket
nem szabad büntetni, a többiek fütyülnek a szeretetünkre..." Tán ez a többé soha meg
nem vont szeretet is tette, hogy amíg Gulyás Pál élt, a legfontosabb ügyek és témák
kettőjük leveleiben sűrűsödnek. 1938 májusától 1944 májusáig valószínűleg Gulyás
Pálhoz írt leveleiből ismerhetők meg legközvetlenebbül N é m e t h reakciói a világ és az
ország nagy krízisére. „Meg kell hatódni ezen a szerencsétlen középosztályon - írja
1938. november 16-án - , ahogy a cseh összeomláson ujjong, mintha nem is az ő sorsának egy bástyája dőlt volna össze. (Mert az volt ám, akármennyit vétkeztek a csehek,
s bármennyit gyűlölködtünk mi, a történelmi összekapcsoltság erősebb hibánál s gyűlöletnél.) N a de pontosan az a büntetés készül a számára, amely iránt még érzékeny,
nem »sír, hol nemzet süllyed el«, hanem »egytál étel«." A k k o r még nem t ö r t ki a háború, s Németh egyelőre inkább a könyörtelen gazdasági kizsákmányolástól tartott,
a németbarátság közvetlen következményétől. „De heuréka: kifüstölünk ezer zsidó
nagyiparost, s földönfutóvá teszünk néhány százezer magyar munkást is mellette."
S néhány hónappal később, a növekvő germán nyomás súlya alatt: „Szerbül, horvátul,
csehül, lengyelül, oroszul, görögül, románul, finnül betűzök-olvasgatok már vagy két
hónap óta, s a »tejtestvérek« a számra hozták a közös tej ízét. Újból föltámadt bennem
a szeretet irántuk, s nagyobb erővel, mint valaha. Igenis én szeretem ezeket a századokat alvó, buta nacionalizmusra ébredő, de végül mégiscsak nagy jövendőjű népeket,
magyar patriotizmusom egy tágabb »újeurópai« (így neveztem el Helsinkitől Athénig
a kis népek övét) patriotizmusban lel erőt, hitet, biztosítékot, tudom, hogy csak együtt
oltalmazhatjuk meg magunkat, s érzem, hogy egymástól tanulhatjuk a legértékesebbet." A veszély ma másféle, de Németh tudása, hogy csak együtt oltalmazhatjuk meg
magunkat, ugyanúgy érvényes, és ugyanúgy nem hiszi el senki, határainkon bévül és
túl. A térség vezető politikusainak s az ideológiai hátterükül szolgáló értelmiségieknek
a képtelensége a megegyezésre könnyen pusztulásba sodorhatja az egész régiót; minket
pedig akár nyílt háború nélkül is, értelmetlen fegyverkezési verseny formájában. A politikusokra és a közélet hangadóira persze akkor sem lehetett számítani, ám a k k o r még
lehetett reménykedni valamiféle népbe merülésben, legalábbis N é m e t h - egy kicsit tán
Fülep Lajos példájára - úgy látta. Ebben a szellemben és kifejezetten a germán hódítás
ellen készült a Kisebbségben. Amikor írta, meg volt győződve a közvetlen retorzióról.
„A Tanú I. a napokban jelenik, illetve koboztatik el - írja 1939. május 24-én. - Nagyobbat sosem kockáztattam, mint ezzel a könyvvel. És semmi értelme, azon túl, hogy
a becsület luxusa." A háború kitörése csak megerősítette a vélekedését: „Isten pénze írja 1939. szeptember 8-án - elfogyott, megértünk egy új római császárságra - annyival
alacsonyabb fokon, amennyivel kisebb egy Hitler Augustusnál." Újeurópai patriotizmus helyett ez az alacsony fokon vegetáló „újrómai" császárság: az ellentét nem lehetne
kiáltóbb. Érthető, ha az újeurópai patriotizmus kitárulkozását a bezárkózás reflexe váltotta fel. „Hibázhattam, de nem a hibáim hibásak abban, ami a népemre szakad.
A jövő programja is csak egy lehet most már: lebújni a fajba, kapni és adni a meleget,
amennyire az új rend a maga négereinek majd megengedi. Tehát amiért a Kisebbségbent elátkozták."

1993. december

67

D e nem akarom én itt a befejezhetetlen Kisebbségben-kérdést újranyitni; bár
a Németh László élete levelekben nem utolsósorban épp „búkéival" számos új adatot hoz
hozzá. Az idézetekkel inkább csak azt szeretném sugallani, hogy Németh Vásárhelyen
voltaképpen egy több tekintetben korrigált Kisebbségben-modellt valósított meg a nyakunkra ülő új bizánci császárság alatt, amely annyival állott alacsonyabb fokon Bizáncnál, mint amennyivel gonoszabb volt Sztálin Konstantinusnál.
Németh László vásárhelyi korszakához, Grezsa Ferenc minden részletre kiterjedő
monográfiájához képest elsősorban tán éppen ebből a szempontból hoz újat a kötet: in
statu nascendi és működésében mutatja be a Kisebbségben-modellt az újbizánci császárság egy távoli provinciájában. Csakhogy ez így túl absztrakt és tudálékos; ezeknek a leveleknek a varázsa épp a nagyon is kézzelfogható, mindennapi kisebb-nagyobb ügyek
és feladatok józan, egyszerű, nyugodt, s alkalomadtán derűs vázolásában rejlik. Ahogyan például felajánlja szüleinek a tél áthúzását békési szobájukban: „Helyben és fűtésben itt is nélkülözni kellene - írja - , de kenyér s ha a disznó megmarad, zsír, hús, lesz,
amennyi kell, annál is inkább, mert én Vásárhelyre költözöm, ott tartatom el magam
a »tisztelőimmel« (tán írni is inkább lehet ott s házitanítóskodni)." Gulyásné „Palitpótló pompás levelein" is a tényleges gyakorlati teendőket kéri számon, s Klári betegségéről értesülve maga is ilyennel szolgál: „Ami ott van: követelem, hogy mind az ő számára használja fel: szalonnát, zsírt, mákot, lekvárt, tésztát stb. Ez persze mind kevés.
Ha Zolti vállalkozik, hogy leutazzék ide: adunk fehér lisztet, zsírt, négy-öt hét múlva
(ha újra lejön) egy hízott kacsát; általában az egész kosztjáról gondoskodunk, csak
legyen, aki elvigye." Szerteágazó levelezésének (négy esztendő alatt több a címzett,
mint addig összesen) szinte minden darabját tárgyszerűség és reális (sőt olykor egyenesen anyagias) látás tünteti ki, még a kornak három fő címzettje, Illyés, Sárközi Márta és
Ülés Endre esetében is. Pedig ők hárman együtt a korszak levelezésében olyasféle szerepet töltenek be, mint az előzőben Gulyás Pál: nekik önti ki most Németh leginkább
a szívét, s tőlük várja a vigaszt, a biztatást és az elismerést. Utóbbit leginkább Illés
Endrétől kapta, a terveit leginkább Illyéssel közölte s kívánta megvalósítani, a panaszait és (ritka) haragvásait pedig Sárközi Mártának tartotta fenn. Ő k hárman teremtik
meg most a Németh vállalkozásaihoz mindig szükséges barátság-hátteret. Magát a vállalkozást azonban egy Veres Péternek írt hosszú levélben fogalmazta meg legpontosabban, 1945 decemberében:
tulajdonképpen csak azért jutottam ide, mert ezt kerestem. N e m Gandhi volt-e a világ hangos forradalmárai közt az egyetlen, aki megdobbantotta a szívem? Mindez persze csak leírva ilyen nyugodt és fölényes: amúgy
napról napra változik és áramlik. Az azonban biztos (ezt az állapotot már ismerem),
hogy az életemnek egy versszaka kezdődik; olyasmi, mint amikor a Tanú vitorláit
megindítottam - vagy a Kisebbségbent elkövettem. Talán épp a kettő szintézise az,
amire készülök. A Tanú-ban az európai lehetőségeit jártam meg - a Kisebbségben óta
a gyarmati sors mélységeit, s most ez következik: a magyar sorsban (a gyarmati népek
szabadságharcához) az európai művelődés távlatait kitágítani. Ez oly nagy feladat, hogy
kitéríttetni belőle semmiért nem engedem."
A feladat megvalósításához a romok alól felemelkedő ország látványa adott reményt („ha bámulok valamit - írja Veres Péternek a Szárszói beszédre célozva - , hát
nem azt bámulom, ami jóslataimból bevált, hanem ami be nem vált. Mert ha több nem
is, a fontosabb ez: az én rémlátásaim éppoly tévesek voltak, mint a ti reményeitek").
De maga a feladat jóval régebben fogant s érett a lelkében; azóta már, hogy megbizonyosodott a Náci Birodalom vereségében. A Kelet Népében Móricz Zsigmond unszolá-

68

tiszatáj

sára megkezdett Iszony folytatása Illyés és Sárköziné Válaszában tán ezt az eszmei folytonosságot is jelzi; a folytatás tán azért is sikerülhetett ennyire töretlenül, mert épp
a lélek mélyében érő Feladat fejlődését követte?
Függelék Fejér Ádám Iszony-értelmezésének

olvastán.

Fejér Ádám enigmatikus „Tiszatáj "-tanulmánya- szerint N é m e t h az Iszonnyal
„a regényműfaj európai sztenderdjének teljes értékű meghonosítását, s általa a minket
Európa egészétől elszigetelni látszó fal lerombolását" akarta elérni. Csakhogy ez a lerombolás nem sikerült, mert nem sikerülhetett; a regény tökéletes „európai stenderdjének teljes értékű meghonosítása" ellenére sem. Az Iszony Fejér szerint így — közvetett
módon - a fal lebonthatatlanságát demonstrálja. D e akkor miként értendő a Veres
Péternek írt levélben közölt szándék az európai műveltség távlatainak kitágításáról
a magyar sorsban? Próbáljuk először Fejér Ádám szuggesztív, ám cseppet sem k ö n n y e n
érthető érveléséből kivonatolni a jelen szempontból lényegest.
A romantika tudatosította az európai (nemcsak a nyugat-európai, az egész európai) értelmiségben „a kultúraképviselet föladata és a saját egzisztenciális szabadsága
között támadó konfliktusokat", de míg Nyugaton - s mutatis mutandis az O r o s z Birodalomban - ezek a konfliktusok partikularizálódtak vagy levezetődtek, addig KeletKözép-Európában, ahol ez a kor nagyjából a nemzetként tudatosulás amúgy is különféle konfliktusokkal terhelt periódusa volt, fölerősödtek és „a szellemi-egzisztenciális
földhözragadtság" érzeteként vagy „a nemzetsors chimérájával való viaskodásként"
generalizálódtak. Ilyenként azonban általában mintegy be is tokolódtak; a kínos
helyzet tudomásul vétetett. A magyarok kivételével a többiek „az adottságokat
föltétleneknek tekintve, megkísérelnek hozzájuk alkalmazkodni". N e m így a magyarok. O k nem nyugosznak bele a változtathatatlanba, nem alkalmazkodnak hozzá, nem
hajlandók megkerülni. Amíg a régió többi irodalmában a nemzeti mentalitás kifejezéseként számon tartott mű - mondjuk Reymont Parasztokja vagy Hasek Svejkje „nem néz szembe az ellentétek polgári, életbeli, immanens beszabályozásának lehetetlenségével", addig a magyar irodalomban „egzisztenciális szabadság és kulturális
hivatástudat ellentétét valamiféle szent megszállottsággal előtérbe állítják, kiélezik",
hogy aztán - legalábbis Ady óta - a feszültség feloldását valami „közelebbről meg n e m
határozott módon a civilizáció előrehaladásától, a polgárosodástól" várják. Ettől várta
Németh is. „Mint tudatos programja elárulja, saját maga számára sem volt belátható,
hogy a kultúraképviselet feladatát vállaló értelmiségi egzisztenciális szabadsága nem
az ő privát polgári-emberi jogainak elismerésétől, hanem szerepe transzcendenskultúrtörténeti jellegének belátásától függ. Az Iszony kultúrtörténeti példázat jellege
ezt a belátást fejezi ki." Azaz, a regény „az értelmiségi szerepben adódó kultúrtörténeti
transzcendencia irányában távolodik el a polgári létezés közvetlen, elemző ábrázolásától", ellentétben az „egzisztencialista példázattal", amely „nyilvánvaló elfogultsággal a polgári létezési módot az emberlét végső kérdéseivel azonosítva, intellektuális eszközökkel véli elérhetőnek az egzisztenciális szabadságát biztosítani képes transzcendenciát". Ennek a lehetetlenségét leplezi le az Iszony. így mi már „tudjuk azt, amit
a 19. század szellemiségén belül álló Ady még nem tudott, hogy az élet véges dolgait
elrendezni hivatott polgári, valamint a kultúrtörténet - transzcendenciát adó, az emberlét végső kérdéseit megtapasztaló - problémáját kezelni hivatott értelmiségi szerep
nem vegyíthető egymással, hogy az úgynevezett magyar sorskérdéseknek immanens
(polgári) megoldásuk nincs, vagyis a magyar társadalom belső harmóniája csak ezen

1993. december

69

megkülönböztetés következetes érvényesítése esetén biztosítható." Pontatlanabbul, de
tán érthetőbben: az Iszonyban Németh - szándéka ellenére - azt fejezte ki, hogy feloldhatatlan polgár-szerep és értelmiségi sorsvállalás konfliktusa.
így van-e vagy se, nem tudható. Jelen recenzens ha valaminek, hát sokkal inkább
az alkalmazkodás, a tudomásulvétel, a megküzdött és megszenvedett megnyugvás,
a sztoikus rezignációból fakadó derű, s mindenekfelett a helytállás és a kötelességtudás
(azaz végső soron az „immanens megoldás") „kultúrtörténeti parabolájának" látja az
Iszonyt, s egyáltalában nem érzi távolinak a Parasztoktól, a Svejktől, a Háború és békétől,
sőt Camus Pestisétői (azaz az „egzisztencialista példázat"-tól) sem. Utóbbi rokonságot különben a magyar sorskérdések olyan nagy értője (és megszenvedője) vette észre,
mint Veres Péter. Egy nagy mű valószínűleg olyan tükör, amely elsősorban nem
a „valóságot", hanem valamiképpen a szemlélőt tükrözi. De mit és főleg kit láttat a tükörben Fejér Ádám Iszony-értelmezése?
A kérdés pontosan aligha megválaszolható, de annyi tán megkockáztatható, hogy
az a magyar értelmiségi magatartás, melynek ez az értelmezés a visszatükröződése,
nemcsak hogy nem a Némethé, de nem is következik szervesen Németh gondolkozásából. N é m e t h változatlanul Adyval értett egyet, ez kétségkívül kiderül a levelezésből.
„Én itt megint - írja Veres Péternek - a múlt századi szocialista elmélet tarthatatlanságára figyelmeztetlek. Azok a klasszikus osztályok, amelyek munkásság, parasztság,
középosztály stb. - Magyarországon nincsenek. Magyarországon munkás, paraszt és
középosztályi mezben járó kispolgárok vannak - s az alatt egy 10-15% mindenre kapható cigány elem, amelyet mindenki arra használ fel, amire akar. Borzasztó veszély: ezt
a kispolgárságot a szociológiánkból kihagyni." N e m kell tán mondani, hogy „cigány
elem"-en Németh nem a cigányságot érti, hanem azt a réteget, amelyet legkönnyebben
tud a mindenkori politikai vezetés a maga céljaira felhasználni; mondhatjuk tán az
Iszonynál maradva azt is, hogy a Takaró Sanyikat. A felszabadulás után pedig az álmunkásokat és álparasztokat. A hirtelen lett „demokratákat". Ezekre célozva írja:
„A magyar politika ma természetszerűen hazug. Kis népeknél ez egyelőre úgy látszik:
kényszerűség. Tele van a szánk demokráciával, s burkolt diktatúrában élünk..." Veres
Péternek írván, a Parasztpárt vezetőinek a szemére hányja, hogy misztifikálják önmagukat, de ugyanez a véleménye a többi pártról is. Hazudnak, misztifikálnak,
félreismerik magukat s feladatukat. Elsősorban az uralom érdekli őket, holott a lehetőségek józan felmérése és az e szerinti cselekvés lenne a feladatuk. Az alkalmazkodás,
a tisztességgel kiküzdött kompromisszumok, a kötelességtudás. A szomszédaink megértése és megbecsülése. De Magyarországon utoljára a Kiegyezéskor létezett még olyan
értelmes - ahogyan ma mondanánk - politikai elit, amely tudta ezt, s megértette, hogy
e nélkül fejlődés - akár polgári, akár kulturális - nem lehetséges. Ma sincs másképpen.
A „polgári" és az „értelmiségi" szerep - különben történetileg tán tényleges - konfliktusában az utóbbi „transzcendálása" tán épp a mai („nemzeti" és „liberális", „kormányzó" és „ellenzéki") politikai elitnek az életérzését szentesítheti és misztifikálja? O k
lennének, akiknek az arcát Fejér Ádám az Iszony tükrében felismeri? Hyen egyszerűen
és közvetlenül bizonyosan nem; az azonban nem elképzelhetetlen, hogy Fejér „kultúrtörténeti parabolá"-ja valamiképpen a nagy rendszerváltozásban tán maguknak is
váratlanul politikai vezető szerepbe jutott értelmiségiek „identitástudat"-ként megélt
szereptévesztéséről szól, „polgárosodási" programjuk és „sorsvállalásuk" konfliktusáról.
A nagy uralom- és tulajdoncserében hatalomhoz és vagyonhoz jutottak ugyanis
ma mintha ugyanolyan magasan elnéznének az ország túlnyomó többségét alkotó kis-

70

tiszatáj

polgárok szerény vágyai és lehetőségei felett, mint 45-ben, mintha ugyanúgy ö n n ö n
ideológiájuk által és csakis azáltal boldogítandó „tömegként" kezelnék őket, mintha
ugyanúgy elvárnák tőlük, hogy azt tekintsék életük legfőbb értelmének, hogy szavazzanak (rájuk) és elismerjék érdemeiket. Látják egyáltalán, hogy mekkora ellentét feszül
a nyugati típusú polgári demokrácia és saját politikai-gazdasági gyakorlatuk között? Ma
is „tele van a szánk demokráciával", az ország pedig tele Korejkókkal és Osztáp
Benderekkel; a „szociális piacgazdaság" leginkább valami burkolt NEP-korszakra emlékeztet. A vezetők mégis soha nem politikájukon, hanem a „tömegeken" kívánnak
változtatni: média-politikával, tömegtájékoztatással, nemzetpropagandával, negyvenévezéssel, nagyferózással. Pedig vaknak kell lennie, aki nem látja, hogy milyen nagy az
ellentét a „polgárosodást" hirdető vezetők esélyei és álmai, meg a tényleges magyar
polgárok és kispolgárok élete között. Mintha egyenesen Csurka torz jelszavának valami tán kevésbé ostoba, de még szörnyűbb variánsa látszana megvalósulni: „Legyen
a magyarnak a gyarmatosítója is magyar!" (És mutatis mutandis a szlováknak szlovák,
a horvátnak horvát, a szerbnek szerb és így tovább.) Mit tehet itt az az értelmiségi, aki
már régen, még az ántivilágban hitt a változásokban, küzdött, s tán szenvedett is értük,
s most valamiképpen mégiscsak vágyai beteljesülését éli meg (ha nem is föltétlenül látja
meg) bennük? Pláne, ha az új világban kisebb-nagyobb hatalomhoz vagy legalábbis elismeréshez jutott? Valószínűleg (természetesen nem Fejér Ádám!) kivetíti kínzó belső
ellentéteit és konfliktusait; az „interiorizáció" mintájára „kognitívebben" (és nagyképűbben) szólva mondhatjuk úgy is, hogy „exteriorizálja". A törvényszerűként és sorsszerűként kivetített konfliktusban azután elébb-utóbb véglegesen felmenti önmagát:
„transzcendálja" saját szerepét. Az exteriorizáció és a sajátszerep-szentesítés azonban
nem old meg semmit, viszont annál könnyebben szül szorongásokat. A szorongások
pedig meggondolatlan kijelentésekhez és cselekedetekhez vezethetnek, ezek újabb
konfliktusokhoz, ezek újabb önigazoláshoz-„önépítéshez", és elindul a politikai circulus vitiosus. Amitől Németh mindig is féltette a magyar társadalmat, s óvta volna
az ideológiáiba bonyolódó értelmiséget. Ahogyan az öreg sebész főorvos m o n d j a az
Iszonyban: „Tudja, ezeket a kedvesnővéreket én nagyon tisztelem. De ezek többet
törődnek az üdvösségemmel, mint a sterilizátorral. Képesek panaszra jönni azért, hogy
a beteg káromkodik. Maga tisztafejű, s ami még fontosabb, tisztakezű asszony. Magával élvezet volna együtt dolgozni." A 45 elejétől 48 végéig sorjázó levelek valamiképpen mind ezt a hangulatot rögzítik, variálják, konkretizálják, általánosítják. A kötelességteljesítés, a munka, a mindennapi helytállás, a józanság primátusát. Azt, hogy csakis
a tiszta fej és a tiszta kéz óvhatja meg a beinduló circulus vitiosustól az országot. És ott
a levelekben az erősödő meggyőződés, hogy pont ezt az egyszerű szabályt a hatalom ú j
urai éppoly kevéssé fogják megérteni vagy pláne megtartani, mint a régiek. Meglehet,
jórészt épp ebből adódik „az úgynevezett kelet-közép-európai nyomor"? N é m e t h
mindenesetre már 1947-ben rezignáltán sóhajt Kerényinek Svájcba írt levelében:
„Bizony nagyon jó volna kinn, veletek. Mint tíz éve, Hérodotoszról és Hölderlinről
beszélni - egy kicsit széttekinteni, visszahonosodni az emberiségbe." Tán épp egy ilyesféle visszahonosodás, a visszahonosodás kísérlete a korszak nagy regénye, az Iszony.
A Tanú és a Kisebbségben szintézise: a magyar sorsban kitágított európai művelődés.
S most ez a levelezés és példás kiadása nem épp egy efféle kísérlet lehetőségéről tanúskodik? Amint Fejér Ádám kitűnő Iszony-ertelmezése is, ahogyan minden tekintetben
méltó a nagy regényhez (ezt el kell ismerni, noha nem könnyű, hisz jelen recenzens
szinte egyetlen érvelésével és megállapításával sem tud egyetérteni).

71

1993. december

MONOSTORI

IMRE

A „zsidókérdéséről - többféleképpen
MEGJEGYZÉSEK (ÉS KIEGÉSZÍTÉSEK) H Á R O M K Ö N Y V H Ö Z
1922 végén majd 1993 tavaszán három könyv is megjelent Magyarországon, melyeknek témája a magyar zsidóság; illetőleg a „zsidókérdés" különböző aspektusa, leginkább persze az antiszemitizmus kérdése. Jó okunk van arra, hogy ebben az összefüggésrendszerben idézőjelbe tegyük a zsidókérdés kifejezést, fogalmat, minthogy egyik
könyv esetében sem egészen (vagy egyáltalán nem) erről van szó. A szóban forgó kötetek egyike ugyanis komoly és higgadt, tárgyilagos hangvételű történeti munka; a másik viszont céízatos és tudománytalan, a napi politizálás szintjére süllyedő sugalmazás,
a harmadik az előzőnek némi korrekciós kísérlete.
Gonda László kitűnő könyve - és tulajdonképpen az első is e tárgy időbeli határait tekintve - a magyarországi zsidóság történetét mutatja be 1945-ig (számos remek
függelékkel kiegészítve); a Karsai László önkényes válogatásában napvilágot látott szöveggyűjtemények viszont - különösen a Kirekesztők - alig leplezetten politikai érdekeket szolgálnak, ennyiben tehát e műveknek sem a ténylegesen létezett zsidókérdés az
elsődleges lénye.
Lássuk tehát e három könyv legfontosabb tanulságait.

I.

Gonda László: A zsidóság Magyarországon 1526-1945
Az Izraelben élt Gonda László a 80-as évek elején fejezte be fő művét, amely először - lényegesen bővebb változatban - héber nyelven jelent meg. A magyar változat
tömörebb, időben is korlátozott; fő jellegzetességét azonban természetesen megőrizte:
elsősorban a magyarországi zsidóság politikai-jogi helyzetére koncentrál, s csak
érintőlegesen szól a demográfiai, műveltségbeli s általában a szociológia eszközével
vizsgálható aspektusokról. N e m teljes, nem az összes történeti kérdésre kiterjedő tehát
Gonda László műve; mégis: rendkívül fontos könyv, nagyban hozzásegíthet ahhoz,
hogy a magyarországi zsidóság helyzetét és konfliktusait, s egyáltalán a zsidó-nem
zsidó viszonyt történelmi, jogi, gazdasági és szociálpszichológiai tények ismeretében
próbáljuk értelmezni - és megérteni.
Á könyv első néhány lapja a középkori magyar közjogi viszonyokat vázolja fel
nagyon röviden (az 1526-ig tartó részt eredetileg Scheiber Sándor írta volna meg).
A középkor századainak legnagyobb tanulsága az, hogy - szemben a nyugat- és déleurópai tendenciákkal - a magyarországi zsidóság viszonylag békességben él és tevékenykedik. Persze, azokon a kereteken belül, amelyeket a nyugati szokások és minták,
s legfőképpen az egyházi zsinatok és pápai rendelkezések nyomán a mindenkori magyar királyok előírtak a számukra. Számos vonatkozásban teljesen szabadok voltak
(sőt időnként - és időről időre - kiváltságokkal is rendelkeztek); más tekintetben vi-

72

tiszatáj

szont (pl. a lakhatás, az ingatlanszerzés, a polgári és vallási jogok számos területén)
erőteljes korlátozást, ¿11. tiltást kellett elviselniük. A királyi hatalom a zsidókat érintő
intézkedés tekintetében ugyanis alapvetően mindig két szempontot - néha egymásnak
ellentmondó szempontokat - igyekezett összehangolni. Egyrészt a saját hatalmi érdekeit (amely ebben a vetületben egyet jelentett gazdasági érdekével, a kincstár helyzetével); másfelől a minden keresztény uralkodóra formálisan kötelező erejű pápai korlátozó rendelkezéseket. (Amelyeket gyakran csak kihirdettek ugyan, de teljesítésüket nem
ellenőrizték, sőt nem ritkán önmaguk sem tartották be.)
IV. Béla király - mivel az ország újjáépítésében nagy szüksége volt a főképpen
pénzügyletekkel és kereskedéssel foglalkozó zsidókra - 1251-ben kiváltságlevéllel jutalmazta a hazai zsidókat. Mit is jelentett ez a gyakorlatban? Legfőbb értéke az volt, hogy
a zsidóságot közvetlen királyi védelem alá helyezte, s a keresztényekkel azonos kereskedelmi jogokat biztosított a számukra. Továbbá lehetővé tette, hogy az egymás közti
peres ügyeikben zsidó bíró, a keresztényekkel szembeniekben pedig vegyes bíróság
döntsön. Nagyon jelentős intézkedés volt ez - híre is ment, s vonzotta is ide a máshol
üldözött zsidóságot - , ám érvényességi körét - mint a legtöbb középkori törvénynek mindig az egymást követő uralkodók érdekei, kapcsolatai, sajátos politikai megfontolásai szabták meg. A IV. Béla által kiadott kiváltságlevél - igaz, egy évszázaddal később — természetesen nem befolyásolta Anjou Lajos királyunkat abban, hogy — mint
a Szentszék megbízottja - az áttérni nem akaró hazai zsidóságot egyszerűen kiűzze az
országból.
S jóllehet, IV. Béla eme rendelete nem vesztette érvényét a 14-15. században sem,
a zsidóság örök ellenfelei, a városi polgárok nem engedelmeskedtek neki; mindenáron
igyekeztek megakadályozni legfőbb konkurenseik, a zsidó kereskedők, iparosok és
pénzügyletekkel foglalkozó hitsorsosaik ténykedését (miközben nem ritkán ő k maguk
is zsidó kölcsönöket vettek igénybe). Erdekükben állott tehát a zsidók gazdasági erejének a korlátozása, sőt megtörése.
S ahogy gyengül a központi hatalom, úgy romlik a zsidóság helyzete is: nagyon is
racionális okok, összefüggések magyarázzák tehát a magyarországi zsidóság helyzetének, sorsának hullámzóan változó alakulását. A központi királyi hatalom végleges lehanyatlása, a mohácsi vész időszakára Magyarország megszűnt az európai zsidóság
számára (és szempontjából) viszonylag békés terület lenni, sőt itt is megsokasodtak az
üldözések, a vérvádak, s föl-föllobbantak a zsidókat megégető máglyák is. (Tegyük persze hozzá mindehhez: a jogtalanság, az üldöztetés, sőt a máglyahalál nem csak zsidókat
ért el: a feudális hatalmi viszonyokból következően nem csak őket - vagy legalábbis
egy részüket - sújtották a pária-létből következő megtorlások.) A 16. században nem
sok jó várt az itt élő zsidókra: a királyi Magyarország több városából űzték ki őket
azon egyszerű meggondolásból, hogy a városi polgárok így nemcsak a zsidó konkurenciától szabadulnak meg, hanem a zsidókkal szembeni adósságaiktól is.
Erdélyben viszont - Bethlen Gábor idejében - fénykorát élte a honi zsidóság.
A nagy fejedelem kiváltságlevele oly mértékben kedvezett a zsidó kereskedőknek,
hogy azok már-már monopolizálták például Gyulafehérvár teljes kereskedelmét. Rendeletben kellett megtiltani az előre, nagy tételekben történő felvásárlásaikat.
S ebben a szankcióban tisztán tetten érhető a korabeli - de talán nem történelmietlen metódus, ha általánosítunk - az alapvető konfliktus fő oka a zsidóság és a nem
zsidóság egyes rétegei között. Mert bár nyilvánvaló az a mindennapi tapasztalat, hogy
a zsidó ember sok megnyilvánulásában (öltözködésében, nyelvében, vallásában, szo-

1993. december

73

kasaiban, kultúrájában stb.) ténylegesen idegen volt, a meghatározó, az alapvető konfliktusforrás nem zsidó részről (végig a magyar történelem évszázadai során): a gazdasági
versenyhelyzet, a veszedelmes konkurencia léte, illetve a fölülkerekedés vágya volt. Ezt
bizonyítja az a tény is, hogy nem a központi, de nem is a földesúri hatalom a magyar
zsidóság fő ellenfele, nem ritkán ellensége, hanem az egyes városközösségek, főként
a szabad királyi városok iparos és kereskedő polgárai. A zsidóellenes megnyilvánulások
néha esetleg misztikus, mitizált megjelenési formái (pl. vérvád) mögött is végső soron
racionális gazdasági ok húzódik meg: a rendkívül ügyes és tapasztalt, többnyire művelt
és tehetséges zsidó rétegek óriási kihívást jelentenek az itt élő német és egyéb eredetű,
valamint a gyenge magyar városi polgári rétegek számára.
Arról nincsenek ismétlődő leírások vagy adatok Gonda László könyvében, hogy
a magyarországi zsidóság szakmai életvitele mennyiben s mely pontokon volt vagy
lehetett valóban irritáló és szankcionálható a nem zsidó városi polgárok számára.
A szerző ugyan nem hivatkozik Marxra, ám mégsem haszontalan, ha felidézzük az ő
híres-hírhedt képletét, amelybe az úgynevezett zsidókérdés (most idézőjel nélkül) lényegét próbálta belesűríteni. Marx úgy látta, hogy a zsidó szellem lényege az üzérkedés;
s abban a pillanatban, amikor ennek feltételei megszűnnek, „a zsidó létezése lehetetlenné vált, mert elveszti sajátos öntudatának tartalmát [...]". Majd így folytatja: „A zsidóság emancipációja nem egyéb a társadalomnak a zsidó szellem alól való emancipálódásánál." (L:. A zsidókérdés. Bp. 1934, Phőnix. 64.1.) Marx képlete látványosan egyszerű;
mindazonáltal nagyon is jól érzékelteti a konfliktus első számú okát: a kalmár szellem
egyébként magától értetődően és törvényszerűen működő és mind erősebben működni
akaró hatóerejét.
A politikai antiszemitizmus újabb kori megjelenése előtti időszakban - a vallási
rítusok motivációit és a spontán idegengyűlölet működését most figyelmen kívül
hagyva — a zsidóellenesség tehát eredendően és elsősorban támadva védekező konkurenciaharc, azaz nem faji gyökerű, nem antiszemitizmus. Majd csak akkor válik faji alapon
szerveződő szociálpszichológiai tényezővé, amikor a piac, a gazdaság spontán törvényei
nem bizonyulnak elégséges játéktérnek, ill. eszköznek a nem zsidó „birtokon belüli"
rétegek számára ahhoz, hogy lefékezzék, hogy megállítsák a (zsidó) konkurencia előrenyomulását, hogy elhárítsák a „zsidó térfoglalás" vélt vagy valódi veszélyeit. Ekkor
kapcsolódnak össze a gazdasági eredetű motívumok a zsidóval mint fajjal, mint vallással, mint idegennel stb. kapcsolatos előítéletek bonyolult láncolatával, hogy mintegy
rendkívüli eszköztár-kibővítésként a hétköznapian egyszerű gazdasági (később politikai) érdek immáron kibogozhatatlan szövevényt alkosson a zsidókról kialakult irracionálissá (éppen ezért nagyon is hihetővé) szublimálódott torzképek tömegével.
A 18. század a magyarországi zsidóság létszámának a megnyolcszorozódását hozta:
a bevándorlás nagy mértéket öltött. És most már nemcsak nyugatról, hanem Lengyelországból is megindult a tömeges bevándorlás. II. József türelmi politikája megnyitja
a zsidók előtt a szabad királyi városokat, s bizonyos feltételek mellett földet is bérelhetnek, ipart is űzhetnek. A század vége felé, majd különösen a napóleoni háborúk
idején a mezőgazdasági konjunktúra körülményei kezdték megérlelni a főként kereskedelemmel és pénzügyletekkel foglalkozó zsidó rétegek és a földbirtokosság gazdasági
érdekközösségének szükségességét. Másfelől: a társadalmilag mindjobban beépülni akaró zsidóság jelentős részében kialakultak a belső - főként vallási - reform szükségességét fölismerő és ezt a gyakorlatban is megvalósítani kívánó modern gondolkodású értelmiségi erők. Hiszen Magyarországon - írja Gonda László - a „kultúra közösségén

74

tiszatáj

alapuló nemzetfejlődés, amely bizonyos szakaszán az állam-nemzet létrehozására való
törekvést is megfogalmazott, a zsidóság számára sajátos utat mutatott: a polgári jogok
elnyerését összekapcsolta a zsidóság asszimilációjával, az emancipáció feltételéül a nemzettel mint kulturális közösséggel való azonosulást szabta." A reformkorban a liberális
nemesi ellenzék a zsidóság emancipációjának legfőbb képviselője, végső soron azonban
az emancipációnak a feltételeként a minél teljesebb beolvadást, az asszimilációt szabta.
Hyen körülmények között a zsidóság teljes társadalmi-jogi emancipációját a r e f o r m k o r
nem tudta megoldani (az 1840-es törvény és az 1860-as rendelet csak részkérdéseket
szabályozott); a döntő fordulatot, az egyenjogúsági törvény mellett a zsidó vallást is
befogadó törvény megszületését csak a kiegyezés utáni rohamos polgárosodási folyamat
hozhatta meg. Mindeközben a zsidóságon belül is rendkívüli élességgel vetődnek föl
a vallási reform és a magyarosodás kérdései. Egyletek alakulnak, lapok jelennek meg,
amelyek az asszimiláció fontossága és szükségessége mellett foglalnak állást.
Az 1867-es emancipációs törvény mindössze két mondatból áll, jelentősége viszont óriási: a magyar polgári fejlődés, a megszülető modern magyar gazdaság kikényszerítette a polgári és politikai jogegyenlőséget a magyarországi zsidóság tekintetében,
s ezzel mintegy lehetővé is tette a polgári, kapitalista viszonyok rohamosan gyors megerősödését is. Az emancipációs törvényt követően azonban a magyar zsidó értelmiség
belső vitái oda vezetnek, hogy vallási és szervezeti vonatkozásban is három részre szakadnak: a modern szellemű (neológ); a konzervatív (ortodox) és egy harmadik, egyik
irányzathoz sem csatlakozó csoportra.
*

A magyarországi zsidóság történetének Gonda László által markánsan és ökonomikusán megrajzolt vázlata is világossá teszi, hogy a zsidókérdés történeti összefüggéseinek a mélyén mindig is gazdasági és egzisztenciális, később hatalmi-politikai érdekek
húzódtak meg (mind a zsidóság, mind pedig a befogadó ország hatalmi tényezőinek
a részéről); illetőleg, hogy - ebből következően - az antiszemitizmus megjelenése szorosan összefügg az adott ország gazdaságának, közjogi helyzetének és politikai elitjének
stabilizációs feltételeivel, helyzete szilárdságának állapotával.
A modern politikai antiszemitizmus megjelenése a 19. század utolsó harmadában
(Istóczy-féle antiszemita párt, Tiszaeszlár stb.) - például - éppen úgy a gazdasági és társadalmi válsághelyzet következménye, mint - például - az 1920-as „numerus clausus"
törvény; nem is szólva a harmincas évek végének és a negyvenes évek elejének nyílt
parlamenti és kormányzati szintre emelt zsidóellenes törvényeiről. És az ellenpélda
ugyanezt a törvényszerűséget mutatja: az 1895-ös recepciós törvény (amely az izraelita
felekezetet az ország történelmi felekezeteinek a sorába emelte) annak a késő liberális
magabiztos és toleráns magyar századvégnek a terméke és eredménye, amely a millennium áhítatában és a gazdasági progresszivitás talaján őszintén akarta és iehetővé is
tette, hogy a magyarországi zsidóság úgy asszimilálódjék, hogy ne kelljen feladnia zsidó
identitásának egyik legfontosabb elemét, s önmaga, külön-külön mint egyén dönthesse
el, hogy az asszimiláció mely „fokozata" szerint kíván élni.
Miként az is szükségszerűen következik a fentiekből, hogy az asszimiláció felgyorsuló folyamatára, illetőleg a politikai antiszemitizmusra válaszul, ellenreakcióként
kialakul a magyarországi cionizmus, amely nem más, mint a zsidó nacionalizmus.
Ugyancsak a fenti paradigma érvényességét mutatja a magyar századforduló válsága: a liberalizmus alkonya, a kiegyezés eredményeinek a megrendülése, az agrárius

1993. december

75

ideológia előtérbe nyomulása. A zsidókérdés ekkor már nem az emancipáció, a beilleszkedés és az asszimiláció kérdéseként, hanem „zsidó térfoglalás"-ként merül fel.
„A fogalom azt a vélekedést fejezte ki - írja Gonda - , hogy a gazdaság és a szellemi élet
kulcsfontosságú ágazataiban érzékelhető aránylagos zsidó többség valamiféle faji hódítás eredménye, hogy ezek a pozíciók korábban a »magyarság« kezében voltak, de a zsidók elvették tőlük." A valóságos helyzet viszont az volt - és ezt már számos történeti
szaktanulmány is bizonyította - , hogy eme gazdasági és szellemi (kulcs)pozíciók a szabad verseny során kerültek zsidó kézbe vagy zsidó befolyás alá; minthogy a tradicionális eredetű nem zsidó magyar középrétegek nagy része (természetesen történelmi és
nem egyéni okok miatt) képtelen volt ezen szabad (tehát nem állami) pályák befutására. A kereskedelemben, a bankvilágban, számos iparágban és még több szabad értelmiségi foglalkozási ágban kétségkívül túltengett a zsidó reprezentáció a lakossági számarányukhoz képest. Ezek tehát - számos megbízható statisztika tanúságai szerint - tények (amelyeken csak a türelmetlen antiszemitizmus kívánt változtatni). Hiszen az
mégsem volt elvárható a tehetséges és feltörekvő zsidó iparos, kereskedő, bankár és
szabad értelmiségi rétegektől, hogy valamiféle udvariassági kódex szerint a kapitalizmus szabad- (vagy félszabad) versenye közepette a nem zsidó magyarokkal szemben megelégedjenek a szerényebb „helyezésekkel", pozíciókkal, a második vonalbeli
helyzettel.
Sőt - emeli ki Gonda László is - a liberalizmus leáldozása után a hazai zsidóság
középrétegei szembefordulnak az asszimilációt nehezítő központi törekvésekkel.
A magyar nemzeti követelésekkel a cionizmus eszmerendszerét fordítják szembe,
a korlátozott konzervatív polgári lehetőségek helyett pedig tágasabb lehetőségeket
kívánnak. Ezeket egyrészt a polgári radikalizmusban, másrészt a munkásmozgalomban-,
tehát a magyar kapitalizmus fennálló formájának gyökeres reformjában (áll. megdöntésében) látják és keresik. (Egyszersmind látványosan cáfolva is azt a közkeletű hiedelmet, hogy a „zsidók" mindig mindenütt összefognak, egyet akarnak, egy követ
fújnak stb.)
A valódi eszmetörténeti probléma tehát nemcsak önmagában a „zsidó térfoglalásban" keresendő (ennek természetesen megvoltak a maga társadalmi, szociológiai,
szociálpszichológiai, gazdasági stb. következményei); hanem e mindenkori „térfoglalás"
gazdasagi szellemi és egyetemleges természetű hasznossága, értékei-, progresszív voltában
avagy egyetemlegesen is káros, romboló hatásában.
Csak két közismert példapárhuzamát idézünk fel ennek illusztrálására. Az egyik
kultúrtörténeti, a másik politikatörténeti. Amennyire például nyilvánvalóan nagy jelentőségű és semmi mással nem pótolható fejleménye volt a magyar irodalomtörténetnek a zsidó értelmiségi elit egy részének bábáskodása a Nyugat körül, oly kétes értékű
volt egy másik réteg agresszív részvétele például a pesti bulvársajtó elburjánoztatásában;
abban - miként azt Szekfű Gyula megjegyezte - , hogy „vidéki hetivásárokra tojást-vajat kosárban hordó fejkendős parasztasszonyok piac végeztével a könyvesboltba a Színházi Életért és Érdekes Újságért kezdtek benyitni." (Sz. Gy.: Három Nemzedék és ami
utána következik. Bp. [1934] K. M. Egyetemi Nyomda. 344.1.) A másik példapárhuzam
úgyszintén közismert. A magyar munkásmozgalom két pártjának számos meghatározó
személyisége volt zsidó származású. A szociáldemokrata elit - élén Mónus Üléssel - képes volt fölismerni a magyar társadalom valóságos problémáit és a nemzeti tradíciókra
is figyelő megoldási programot kidolgozni; ezzel szemben a kommunista eszme és
mozgalom - élén Kun Bélával - az 1919-es szörnyű kaland után mindvégig kártékony
szerepet játszott itthon is, máshol is a világban.

76

tiszatáj

Mindkét példánkból kitűnik tehát, hogy a zsidókérdés, mint minden mérlegelhető „kérdés", ebben a vetületben voltaképpen értékuálasztási kérdés; megnyilvánulási
formáiban nem a zsidó eredet vagy képviselet a lényeges és elsődleges, hanem egyedül
a produktum, a felmutatott teljesítmény értéke, minősége. Egyetemleges mércével
mért értéke - vagy értéktelensége, netán káros vagy ártó hatása. És ez utóbbiakról éppen olyan nyíltsággal kell beszélnünk, mint a pozitív előjelű ellenpéldákról.
Az antiszemita gondolkodás lényege éppen abban ragadható meg - többek között —,
hogy valamennyi zsidó megnyilvánulást eleve rossznak, ártalmasnak, kártékonynak,
veszedelmesnek minősít, függetlenül annak történelmi-társadalmi stb. összefüggéseitől,
és - legfőképpen - függetlenül annak valódi tartalmától. Ámde az a követelmény is
torz szemléletre vall, amelyik mintegy megtiltaná bárminemű zsidó megnyilvánulás
bárminemű bírálatát, illetőleg eleve antiszemitának minősít minden rájuk v o n a t k o z ó
kritikát - függetlenül a konkrét esetek vizsgálatától. Ezzel ugyanis azt a hamis látszatot
kelti, hogy a zsidók általában tévedhetetlenek és hibátlanok, vagy pedig azt, hogy valamely ismeretlen ok miatt kívül esnek a társadalmi vagy egyéni bírálhatóság és számonkérhetőség körein.
A 20. század elejére a zsidókérdés Magyarországon a megszaporodott ütközési felületek és a kibővült argumentumok következtében komplikáltabbá és feszültebbé
vált. A gazdasági és egzisztenciális ütközési pontok mellé kialakultak a zsidó értelmiségi elit által megfogalmazott és képviselt természetes igények a magyar szellemi és politikai életben való részvételre. Miközben maga a zsidó értelmiség is számos, árnyalatokban vagy lényegében is különböző (ideológiai, vallási, politikai) irányzatra,
csoportosulásra szakadt szét. „A zsidóság hivatalos képviselői - írja Bibó István ugyan továbbra is a régi paktum alapján állottak, de a zsidóság nagy tömegei a millenniumi helyzettel szemben a kiközösítettségnek és kizártságnak egészen nyílt és durva
élményeit élték meg, ami gyakorlatilag az asszimilálódás társadalmi közegeit igen nagy
mértékben leszűkítette." (B. I.: Zsidókérdés Magyarországon 1944 után. In.: Zsidókérdés,
asszimiláció, antiszemitizmus. Bp. 1984, Gondolat. 255.1.) Folyóiratviták zajlanak a zsidóság jövőbeli útjairól (Múlt és Jövő, Huszadik Század), napvilágot lát Ágoston Péter
A zsidóság útja című, nagy vihart kiváltó könyve, és Jászi Oszkár személyében megjelenik a zsidó önbírálat egyik legtisztább, legkövetkezetesebb és legmesszebbre látó
képviselője. (Vö.: Magyar Kálvária - Magyar Feltámadás. Bécs [1920], „A fehér ellenforradalom" c. fejezet.) A zsidó asszimiláció komoly zavarai szemmel láthatóan megmutatkoztak a zsidó sajtó legfontosabb orgánumaiban is. Kitekintésként bemutatjuk
a legfontosabb lapokat.
Az igen tekintélyes Egyenlőség (1882-1938) - voltaképpen a pesti izraelita hitközség hivatalos hetilapja - „minden magyar zsidó lapja" kíván lenni. Éles hangú, határozott karakterű orgánum, érzékenyen reagál a zsidóságot ért atrocitásokra. A húszas
években állandó témája például a numerus clausus törvény következményeinek taglalása, s a törvény visszavonásának a követelése. Ugyanakkor - főképpen a húszas években, de még a harmincas évek elején is — messzemenően lojális a mindenkori magyar
kormánypolitikával szemben. Antibolsevista és szovjetellenes, támogatja a revíziós célkitűzéseket. Neológ alapállású, de szembefordul a zsidó reformtörekvésekkel, a reformzsidósággal. N e m ismer faji kérdést: a zsidóság nem faj, hanem vallás. A hazai
zsidók tehát zsidó vallású magyarok. (Az érvényben lévő magyar törvények szerint is
- egészen 1939-ig - vallásfelekezetnek és nem fajnak minősült a zsidóság!) A z Egyenlőség szembefordul az ortodoxiával, de a cionizmussal is. Nyitott viszont a magyar társa-

1993. december

77

dalom és közélet számos eseménye, tünete, tendenciája irányában. Hevesen támadja
a „hitehagyott" zsidóságot és zsidó egyéneket (így például Vámbéry Rusztemet, Hatvany Lajost, Hatvany Bertalant).
1926-ban indult az (Országos) Egyetértés című „független politikai" hetilap, Pintér
Miksa irányításával. Szemben áll az Egyenlőséggé, elsősorban annak kormánypártisága
miatt. Támogatja a cionista törekvéseket, de nem átkozza ki a kitérteket sem. A hívő
zsidók egységét, így az ortodox és a neológ irányzatok békéjét is szorgalmazza. Rokonszenvez a Szombattal. 1938-ban szűnt meg.
A z Egyenlőségnél és az Egyetértésnél is szűkebb horizontú a Zsidó Szemle (19071938), a Magyar Cionista Szövetség hivatalos havi, majd hetilapja. Eszménye a zsidó
állam. „A cionizmus a Palesztina-munkának primátust, elsőbbséget ad minden zsidó
kérdés felett, a diaszpórának élettartalmában nem hisz, pusztuló résznek, elszáradó ágnak tekinti" - fogalmazza meg Hertzl Tivadar nyomán a magyar cionizmus programját
Patai József, aki egyébként a Múlt és Jövő tudós főszerkesztője. (Vö.: Cionizmus, Pro
Palesztina és hazafiság. Zsidó Szemle, 1934. jún. 22., 1.1.) A Zsidó Szemle gyakran bonyolódik vitákba (nem ritkán kemény csatákba is) az Egyenlőséggel, de a Zsidó Újság cikkeivel is. Hevesen asszimilációellenes. (1921-ben magyar nyelven adja ki a lap Werner
Sombart A zsidók jövője című, 1911-ben írt tanulmányát, amelyben a - keresztény szerző állást foglal a zsidó öntudat megtartása mellett és az asszimiláció ellen.)
Asszimilációellenes az említett Zsidó Újság (1925-1938), a magyar ortodox zsidóság független hetilapja is. Zárt, merev, konzervatív, főként hitbéli és nevelési kérdéseket tárgyal. Nemcsak a neologizmussal és cionizmussal áll szemben, hanem a „hivatalos" ortodoxiával is. Meglehetősen szektás beállítottságú, cikkei többnyire aláírás nélkül jelennek meg, nem ritkán héber betűkkel szedve. A Bethlen-rezsimmel szemben
lojális, általában politikamentességre törekszik.
Sajátos színt képvisel a zsidó sajtóban a magánvállalkozásként jegyzett Szombat
(1928-1938) című, kéthetente megjelenő füzetsorozat. A Szombat - Kenéz-Kurlánder
Ede szemléje - a reformzsidó ideológiával rokonszenvező lap, melyet szerkesztője a
„modern zsidó társadalom" igazságot, de nem politikát kereső részének szán és ajánl.
Eszménye a chassidizmus és a zsidó öntudat erősítése. Élesen szemben áll az Egyenlőséggel (melynek főszerkesztőjét egyenes „antiszemita zsidólapszerkesztő"-ként aposztrofálja).
A zsidó értelmiség (egyben a zsidó sajtó) éles megosztottságát példázza az a jelenség is, hogy a Zsidó Elet című hetilap (1933-1938) mind az Egyenlőséggel, mind a Szombattal polemizál. A Zsidó Elet felekezeti, ortodox irányzatú lap, de nem a neológ irányzattal szemben, mintegy annak ellenfeleként, hanem éppen a zsidó egység érdekében
lép fel, igyekezvén mentes maradni a felekezeti elfogultságoktól.
A harmincas évek első felében működött az Új Út (1931-1936), később a Világvándor (1935—1939) című zsidóságvédő és kritikai havi folyóirat.
A patinás Magyar Zsidó Szemle (1884—1948) negyedévi folyóirat zsidó tárgyú tanulmányokat, esszéket közölt. A zsidó értelmiség és zsidó középosztály egy részének
népszerű képes havi folyóirata a Múlt és Jövő (1911-1944) szemben áll az Egyenlőség
koncepciójával. Elsősorban a Palesztina-munka és a Palesztin Állam áll érdeklődésének
középpontjában (tehát cionista platformot képvisel), de számos irodalmi tanulmányt és
művészeti cikket is közöl. Fő célja az, hogy helyes ideológiát alakítson ki a zsidónak
megmaradni akarás és tudás segítésében. A Libanon (1936-1943) a zsidó humán értelmiség kéthavonta (majd negyedévenként) jelentkező tudományos folyóirata. Igen színvonalas lap, fő témája a zsidó kultúrtörténet és a zsidó irodalom.

78

tiszatáj

A Zsidó Évkönyv sorozat az 1927/28-as kötettel indul. Jelmondata: „Vissza a zsidósághoz!" Ortodox platformú sorozat: „a méltatlanságok elől hitünkhöz, vallási hagyományainkhoz kell menekülnünk" - vallják a szerkesztők. Jelentős szerepe van a
magyar zsidó kultúra és irodalom ápolásában az Izraelita Magyar Irodalmi Társulat
(IMIT) Évkönyv sorozatának, színvonalas publikációinak is.
E fenti vázlatos, csak a legfontosabb budapesti zsidó sajtótermékek számbavételéből, nem a teljességre, hanem csak az irányzatok jelzésére és súlypontozására törekvő
röpke folyóiratszemlénkből is kitűnik, hogy a húszas években és a harmincas évek első
felében mily differenciált, mily változatos és sokszínű a magyar zsidó szellemi élet
s nyilván az általa „megcélzott", befolyásolni kívánt magyar zsidó közvélemény is.
(A múlt század hatvanas éveitől 1949-ig a Trianon előtti Magyarország területén egyébként összesen 295 [!] zsidó periodika jelent meg.) Csakis ennek a figyelembevételével
érthetők meg azok a szenvedélyes viták is, amelyek a „magyar zsidó szellemiség" kérdéseiről a húszas évek közepétől kezdődően kibontakoztak, és a magyar progresszió
számos körében keltettek visszhangot.
A z „önkritikus zsidó karakterképek" (vö.: Lackó Miklós: Bujdosó vagy szabadságszerető realista? c. tanulmányával a Korszellem és tudomány [Gondolat, 1988.] című kötetében) a húszas és a harmincas évek folyamán azonban igazából nem kaptak kellő figyelmet - talán az egy, Pap Károly írta Zsidó sebek és bűnök kivételével - , illetőleg nem
zsidó részről a „történelmi" zsidókérdés olyan veszedelmes időszakban is inkább csak
bírálólag említődött (például Németh László Kisebbségben című röpiratában 1939 tavaszán), amikor a zsidóság összességének - a zsidóellenes törvények miatt - egyértelműen
és világosan a szolidaritás megnyilvánulásaira lett volna szüksége. Miközben mind a
zsidó értelmiségi elitben, mind a népi mozgalom jó néhány vezető képviselőjében
(Némethben, Veres Péterben, de még Illyésben is) megemésztetlenül dolgozott tovább
a harmincas évek közepén kirobbant, de a zsidótörvényekkel erőszakosan befagyasztott vita az asszimiláció, a „magyar zsidó szellemiség" és a zsidóság jövőjének lehetséges
útjairól.

n.
Kirekesztők. Antiszemita írások 1881-1992
Míg Gonda László alapos könyve világos, addig a Kirekesztők koncepciója zavaros, míg amaz tárgyilagos, emez elfogult; míg amaz tisztázni segít, emez összezavar,
míg amaz használ szellemi közéletünknek, emez árt.
A legnagyobb baj az, hogy az összeállító, Karsai László nem tisztázza, mit ért antiszemitizmuson. Kétszer is belevág ugyan a meghatározásba, de egyik kísérlete sem sikeres. Az első próbálkozása így hangzik: „Az antiszemitizmus, amennyiben elsősorban
a zsidóellenességet, a más vallású zsidóktól való idegenkedést, a gyűlölködést értjük e
kifejezésen, évszázadokon át lappangott Európában." (XII. 1.) E meghatározásban nemcsak a kiindulópont („amennyiben elsősorban") pongyola és bizonytalan, hanem a tartalmi rész is teljesen különböző minőségeket („zsidóellenesség", „idegenkedés", „gyűlölködés ") mos össze. Még zavarba ejtőbb a dolog néhány oldallal később, ahol a szerző azt
írja, hogy „feltétlenül különbséget kell tennünk a népi írók egy részénél megfigyelhető
antiliberális, antiszemita érzelmek, eszmerendszerek, illetőleg a valódi, faji alapon álló,

1993. december

79

tömeggyilkos indulatokat dédelgető antiszemiták között." (XXII. 1.) Két sorral lejjebb
szó esik még az „igazi" antiszemitákról is. E meghatározás szerint tehát léteznek antiliberális szellemű zsidóellenes érzületű kvázi-antiszemiták; és az „igazi", a „valódi",
a gyilkolni is képes antiszemiták. Ez a meghatározási kísérlet azért rossz, mivel azt
sugallja, hogy léteznek „kicsit" antiszemita emberek, vannak aztán „nagyon" antiszemiták is, azaz: az antiszemitizmusnak fokozatai vannak vagy lehetnek. Es itt, ezen
a ponton természetesen már minden képlékeny lesz, az egész megközelítés tudománytalanná (és szomorúan komolytalanná) válik.
Pedig hát Bibó István már 1948-ban elég világos definíciót adott az antiszemita
magatartás lényegéről. S korántsem fölösleges, ha újra felidézzük klasszikus műve ide
vonatkozó részletét. Annál is inkább, mivel közírásunk, a magyar publicisztika és újságírás tömegtermékeiben ma már - a megítélés szempontjából - riasztó módon mosódik össze (természetesen súlyosan dehonesztáló előjellel) például egy zsidóvicc elmesélése és a holocaust (esetleges) dicsőítése közötti minden olyan vélemény, amely
zsidókkal kapcsolatos, a zsidókról vagy a zsidó származásúakról állít vagy állapít meg
valamit; az „antiszemita" megbélyegzés hamar és gyakran megjelenik egy-egy zsidókról
szóló, zsidókkal kapcsolatos véleményt minősítve. Olykor mintha tudatosan felejtődne
el Bibó István definíciója. „Antiszemita alatt - írja Bibó - nem kell mindenkit értenünk, aki nem szereti a zsidókat, de nem elég azokat érteni, akik a zsidók ellen uszítanak vagy a zsidókat üldözik, hanem azokat kell értenünk, akikben a zsidók különböző
veszedelmes tulajdonságairól, mohó és csaló vagyonszerzéséről, erkölcsileg és politikailag destruktív voltáról, bosszúállásra és hatalmaskodásra való hajlandóságáról egy öszszefüggő kép alakult ki és rögződött meg. Az antiszemita ebben az értelemben egyaránt lehet becsületes és aljas, lehet szelíd és lehet kegyetlen, lehet ártatlan és lehet
bűnös: lényege az, hogy olyan ember, s az embereknek olyan csoportja, amely a társadalmi valóság egy darabjáról görcsösen megrögződött, torz képet hordoz magában". (I. m.
213. 1.) A hangsúly tehát Bibónál az „összefüggő", „görcsösen megrögződött" „torzkép" fogalmára tevődik az antiszemitizmus lényegét illetően. Ebből az is következik,
hogy egyáltalán nem antiszemita megnyilvánulás a zsidóság bizonyos rétegét, körét,
egy bizonyos tevékenységét bírálni, kritikával illetni, miként egyáltalán nem magyarellenesség ugyanezt tenni a magyarság bizonyos rétegével, körével vagy egy bizonyos
tevékenységével kapcsolatban. Különös is lenne e bírálatokat egy kalap alá venni az
antiszemitizmussal, hiszen számos kiváló zsidó (és nem zsidó) szellem mondott éles
kritikát bizonyos zsidó megnyilvánulásokról anélkül, hogy bárkinek is eszébe jutna
ezért antiszemitának bélyegezni őket.
Jászi Oszkár - már említett könyvében - plasztikusan fogalmaz ezzel kapcsolatban, amikor (1920-ban) az ellenforradalmi kurzus antiszemitizmusának fő jellegzetességét elemzi: „ez az antiszemitizmus is hazug és csaló - írja - , amennyiben nem a zsidóság nagy hibáit és defektusait akarják kiküszöbölni, hanem azt a nyugati kultúrát és
szabadságot, melyet ezek az analfabéták a zsidósággal azonosítottak." (I. m. 159. 1.)
Vagyis: az antiszemitizmus valójában értékellenes, minőségellenes, szemben áll a progresszióval. „A Horthy-antiszemitizmus - folytatja Jászi - nem a zsidóság egy része káros funkcióinak kiküszöböléséből áll, hanem [...] a zsidóság ama legkomolyabb és
legértékesebb része ellen fordulnak, mely valóban úttörő munkát végzett Magyarországon [...] (I. m. 161. 1.) Jászi Oszkár „a nép megerősítésében és fölemelésében,
a zsidóság parazitér képződményeinek visszaszorításában, ellenben a munkás és kulturális zsidóság fokozott megbecsülésében" látja a ténylegesen létező zsidókérdés feszült-

80

tiszatáj

ségeinek a föloldását. (I. m. 160. 1.) Ugyanakkor fontosnak tartja a zsidóság egyes rétegei hibáinak a bemutatását és bírálatát is. Miként megtették ezt más kiváló szellemek is:
egyeseknek ezt később antiszemitizmusként rótták fel; másoknál viszont nem is említtetik, nem „kerül elő". Maga Jászi is igen éles bírálattal szól egyébként a „budapesti
metropolis zsidó intellektuel szellemi életének számos ízléstelenségéiről és „ripők
amoralizmus"-áról, s arról, hogy „idegen uzsorásoknak beözönlő csapatai mily veszedelmesek az egyszerű falusi kultúrákra nézve [...]." (I. m. 159. 1.) Szekfú Gyuia a Három nemzedék korábban már idézett passzusában ugyanezt említi. N é h á n y évvel
később (1928-ban) Szabó Dezső azt fejtegeti, hogy a zsidóság „Molnár Ferencben és
másokban megteremtette a nemzetközi iparirodalmat: a trükkök, kicserzett lelki-témák,
gépies szellemeskedések, bevált fogások ügyes drámává, regénnyé szövését." {Szellemi
életünk válsága. In: Sz. D.: Az egész látóhatár. Bp. 1991., Püski. II. k. 798. 1.) Márai
Sándor jóval később (1944-ben) a zsidó illetőségű sajtó, színház, könyvkiadás átlagának, tömegáruinak silányságáról, sekélyes színvonaláról szól. „Ez a »szellemi front« írja - legalább úgy felelős azért, hogy a magyarság nagy tömegei, középosztályostul,
műveletlenek, tehát erkölcsi felelősségre képtelenek maradtak, mint a dzsentrik,
a nagybirtokosok és az általuk eltartott hivatalnokság. [...] S a zsidók ne csodálkozzanak, ha egy kapzsi társadalom, mely nem kis részben az ő üzleti mohóságuk és szellemi
igénytelenségük - pontosabban: ál-igényük - miatt műveletlen maradt, erkölcseiben is
megromlott, s aztán elkövette mind a bűnöket, melyek végül a zsidóság nagy tömegeinek vesztét, s legvégül az egész magyarság pusztulását okozták." (M. S.: Napló. 19431944. Bp. 1990., Akad. Kiadó - Helikon. 221.1.)
Ugyanilyen óvatosan kell megközelíteni - nem úgy, miként Karsai László teszi
a Kirekesztők bevezetőjében - a „faji alapon álló" ideológiákat vagy alkotó szellemeket.
Tudniillik már az is vita tárgya kellene hogy legyen, ki mit ért a „faj" fogalmán. Hiszen
a húszas és a harmincas évek társadalomtudományi publicisztikájában aligha találkozunk szövevényesebb (sőt zavarosabb) fejtegetések egész sorával, mint amelyek éppen a „faj", „fajta", „fajiság" fogalmai körül bonyolódnak. Persze, mondjuk, a militánsan fajvédő Méhely Lajos vagy Bosnyák Zoltán primitív és brutális harciassággal tényleg faji alapon állt; de hát a „faji" gondolattal számos érintkezési pont mutatható ki például - Szabó Dezső, Bajcsy-Zsilinszky Endre vagy éppen Veres Péter, Féja Géza és
N é m e t h László magyarságképében: természetesen merőben más tartalommal, más minőségi kritériumokkal, mint az előbb említetteknél. Sőt: a mindennapi fogalomhasználat szintjén a magyar szellemi életben megszámlálhatatlanul sokan vetették föl a „faj"-i
gondolatot - mégsem mondhatjuk, állíthatjuk róluk (vagy az adott gondolatról, gondolatmenetről), hogy antiszemiták lettek volna. (Hogy csak néhány találomra kiragadott nevet említsünk: Ady Endre, Riedl Frigyes, Szekfű Gyula, Horváth János, Babits
Mihály, Hatvany Lajos, Balázs Béla, Karinthy Frigyes, Komlós Aladár - József Attila.)
Az egyik legelgondolkoztatóbb példa persze minderre az öreg Ignotus egyik fejtegetése
a művészet és faj szoros összefüggéseiről: „a művészet ott kezdődik - írja - , ahol a vérben, a fajtában, a nemzetben gyökeredzik [...], ki mentül egyénibb, annál tipikusabb
megszemélyesítője fajtájának." (Faj és művészet. Nyugat, 1929. jún. 17., 17. 1.) Aligha
kétséges: „faji" szemlélete miatt Ignotust antiszemitizmussal vádolni mégiscsak bizarr
megközelítés volna.
Szükséges és tanulságos ebben az összefüggésben külön is szólni N é m e t h László
állítólagos antiszemitizmusáról, már csak azért is, mert a Kirekesztők - megbélyegző
célzattal - két írásából is közöl részleteket. Monográfiatéma lehetne a Németh-életmű-

1993. december

81

ben végigelemezni az asszimilációval, a fajisággal és a zsidókérdés legkülönbözőbb
aspektusaival kapcsolatos álláspontját, annak, azoknak módosulásait. Módunk van viszont hivatkozni Lengyel András alapos tanulmányára, amely ideológiai prekoncepcióktól és érzelmi görcsöktől mentesen vizsgálja a szóban forgó alapkérdést, s a következő konklúzióhoz jut Németh Lászlónak a zsidósághoz való viszonyát illetően:
„minden látszat ellenére nem a zsidóellenesség a meghatározó elem, hanem a saját csoport, a magyar etnosz védelme, de ezt úgy tette, hogy egy másodlagos jelentésrétegben,
a vita egy pontján túl már ez az ellen-érzés is megjelent. De - s ez lényeges magyarázó
elem - ezt mint reagálást, mint választ érte meg." Lengyel megállapítja, hogy szárszói
beszédében Németh László nem érzékelte „több százezer ember hamarosan bekövetkező, megszervezett és racionalizált, tehát különösen kegyetlen halálát, ám prognosztizálta közülük egyesek föltételezett majdani bosszúját". Lengyel András szerint
a Németh-féle konfliktus „egy intellektuális tévedés és egy morális vétség együttes
eredménye [...]." (L. A.: Németh László Shylock-metaforája. Valóság 1991. 8. sz. 72. és
74. 1.) H a találóbbnak - és főleg igazságosabbnak - gondolnánk is a „morális vétség"
minősítés helyett a „politikai vakság" kategóriát használni Németh László Kisebbségben-beli (és szárszói beszédének) a zsidóság egy részét érintő gondolatainak értelmezésére, mindazonáltal Lengyel András e tanulmányában - ideológiai ballasztok nélkül először tett fontos eredményt hozó kísérletet a Németh László-féle „etnoprotekcionizmus" leírására. Elválasztva, megkülönböztetve azt a széltében-hosszában: tehát felelőtlenül, illetve előítéletes módon használt antiszemitizmus
fogalom jelentéskörétől.
(Király István korábbi leírása - Németh László gondolatvilága. II. rész. Tiszatáj, 1988.,
8. sz. 72—89. 1. - erőteljesen ideológia-függő megközelítésű volt, jóllehet, végkövetkeztetése igen hasonló a Lengyel Andráséhoz.)
A Kirekesztők című szöveggyűjtemény sajtóvisszhangja egyértelműen negatív
volt. Sándor Ivánt is („sokakat és nemcsak a Németh László-életmű elismerőit") megütötte például, hogy „a Kisebbségben ürügyén Németh egy sorozatba került a század
tömeggyilkosaival". (S. I.: A veszélyeztetettség közös hálója. Magyar Hírlap, 1993. jan. 2.)
Lackó Miklós sem ért egyet a könyv „egybemosó szemléletével" (L. M.: Népiesség tegnap és ma. 2000, 1993. 2. sz. 7. 1.); Szinai Miklós a történelmi hitelt kéri számon, legfőképpen „az idézetek, de az idézettek sorainak összeállítása" miatt. (Sz. M.: Kirekesztők vagy befogadók? História, 1993. 1. sz. 21. 1.) S kritikával illette a válogatást Donáth
László, Radnóti Sándor, Salamon Konrád és Szilágyi Ákos is.
A magunk részéről - egyetértve persze a fenti véleményekkel - , miként már utaltunk is rá, az összeállítás napi politikai akusztikájának, lehetséges konnotációjának
a felvillantását is fontosnak, sőt szükségesnek tartjuk.
A látszólag átgondolatlan, véletlenszerű szemelgetés a valóban antiszemita és az
antiszemitának beállított cikkek között és közül valójában elég világosan nyomon
követhető koncepció, helyesebben szólva: prekoncepció következménye. Már az is legalábbis - föltűnő, hogy a népi mozgalom klasszikusainak (pl.: Sinka István, Féja Géza, Veres Péter) számos, a zsidóság egyes köreinek vagy megnyilvánulásainak a bírálatát
mellőzi a könyv, kivéve a Németh Lászlóéit. Ezzel a negatív megkülönböztetéssel azt a
Németh Lászlót igyekszik kompromittálni, akit a népi mozgalom eszmekörének mai
képviselői egyik szellemi elődjüknek tekintenek. Többek között az a Csoóri Sándor is,
akit szintén az antiszemitizmus vétkében „ér tetten" a Kirekesztők szerkesztője. Másfelől azt a Csoóri Sándort, akinek hosszú évtizedek elfojtásai után először volt bá-

82

tiszatáj

torsága és nyílt szíve ahhoz, hogy a magyar—zsidó együttélés mai konfliktusait - lehet,
hogy vitatható vagy éppen sértő megjegyzést is téve - először vesse föl őszinte hangú
esszéjében, a Nappali holdban.
Megdöbbentően hasonló logika rugójára működik egyébként Csepeli G y ö r g y
indulatos elmélkedése is a Kritika 1993 októberi számában. Sőt, ő már nem kevesebbet
állít, mint azt, hogy Németh Lászlóban a „serdülőkor végére kialakult antiszemita tudás vált azzá a szilárd alappá, melyre a magyarságról gondolkodó ideológus a továbbiakban építkezett." A következő láncszem Csepelinél: „A rendszerváltozás által felszabadított közbeszéd egyes fórumain teljes vértezetében pattant elő a N é m e t h László-i
örökség, s jelent meg újra a szellem, melynek hordozói 1945-ben katasztrofális vereséget szenvedtek." S a végkifejlet (Csoóri ominózus passzusára vonatkozóan): „Ha valami tényleg megszűnt a Vészkorszakkal, akkor az nem a fantomizált zsidóság és
magyarság »szellemi-lelki összeforradásának lehetősége«, hanem az esztétikum álcájában történő félművelt elmélkedés, a többséginek hazudott hatalmi megbízás pozíciójából történő ideologikus ítélkezés [...]" stb., stb. A fentebbi összefüggések tükrében
természetesen fölöttébb figyelemre méltó Csepeli György cikkének az alapkoncepció
lényegéről árulkodó címe és alcíme is: Bűvészinasok. A népi gondolkodás paradox antiszemitizmusa. N e m kell tehát túl nagy szellemi erőfeszítés ahhoz, hogy e bűvészkedés
napi politikai vetülete nyilvánvalóvá váljék.
Visszatérve a Kirekesztőkhöz. E cikkgyűjtemény politikai vonalvezetése ott válik
különösen visszatetszővé, ahol és amikor a szerkesztő a Magyar Demokrata F ó r u m elnökségének 1990. ápr. 25-i nyilatkozatát közli, amelyben a párt vezérkara visszautasítja
az SZDSZ „egyes vezető személyiségeinek" feltételezését, amely szerint választási sikereikhez hozzájárult az „antiszemitizmus gerjesztése" is; ugyanakkor a nyilatkozat
elismeri, hogy léteznek a párt körül (vagy a párton belül?) „előítéletekkel terhes" megnyilatkozások is. Érthetetlen és megmagyarázhatatlan, hogy ennek a jóhiszemű deklarációnak hogyan, milyen alapon lehetséges antiszemita értelmet, szándékot, célzást
vagy akár csak utalást is tulajdonítani. Miközben a jelenlegi legjelentősebb k o r m á n y p á r t
elnöksége - e torz logika szerint - egy platformra kerül a Szent Korona és a Hunnia nagyon sok cikkében valóban riasztó és tényszerűen is igazolható antiszemitizmusával.
Talán nem kell több példát előráncigálni ebből a különös könyvből ahhoz, hogy
belássuk: a zsidó-nem zsidó együttélés teljes normalizálódását az efféle tendenciózus
szerkesztésű és hamis beállítású breviáriumok nemhogy nem segítik, de egyenesen
mérgezik: ugyanis sebeket gyógyítani újabb sebek okozásával nem lehet.

III.
Befogadók. írások az antiszemitizmus ellen 1882-1993
A bevezetőnkben már utaltunk arra, hogy a Befogadók című gyűjtemény a Kirekesztők némi (bár eléggé felemás) korrekciós kísérletét példázza. Itteni bevezető tanulmányában a válogató és szerkesztő visszafogottabb és valamelyest tárgyilagosabb, mint
korábban; a „Köszönetnyilvánítás"-ban pedig nyíltan szól arról, hogy a Kirekesztők
kritikai visszhangja álláspontjának újrafogalmazására ösztönözte. Miként egy interjúban is elismeri, hogy a Kirekesztők megszerkesztése hiba volt, melyet talán a Befogadókkal sikerült helyrehoznia. (Vö.: Szilágyi Sándor: A történész öröme. Népszabadság 1993.
júl. 10.)

1993. december

83

N o s hát ez az önkorrekció, az „újrafogalmazás" a Befogadókkal igencsak felemás.
A fő probléma ugyanis nem az, amit a szerkesztő-összeállító Karsai László emleget,
hogy ti. a két kötetet egyszerre vagy egy kötetben kellett volna megjelentetni, s így valamiféle élő dialógus alakulhatott volna ki az antiszemitizmus és ennek ellenzői között;
hanem alapvetően ugyanaz a baj, mint korábban: a válogatás önkényes, „szemelgető",
messze nem veszi figyelembe az összes forrást; következésképpen tudományos értéke
erősen vitatható, sőt mi több: a teljességet tekintve elfogadhatatlan. Karsai most a „valódit" mondja (szerkeszti össze); de most sem az „igazat". És ebből éppen olyan torzítások és félreinformálások következnek, miként azt a Kirekesztők esetében már láttuk.
Tehát a Befogadók összeállítása is önkényes. Karsai László „megbocsát" - például - Szekfű Gyulának vagy Bajcsy-Zsilinszky Endrének, de nem bocsát meg - például Szabó Dezsőnek vagy Németh Lászlónak: Szekfűt és Bajcsy-Zsilinszkyt, jóllehet, az
„Antiszemita írások" alcímű gyűjteményben is szerepelteti; ám az „írások az antiszemitizmus ellen" alcíműben is. Az ő esetükben tehát azt gondolhatja az olvasó, hogy voltak (lehettek) ugyan antiszemita írásaik, de ők maguk nem voltak antiszemiták, hiszen
idővel a befogadó attitűd vált jellemzőjükké. Szabó Dezső és Németh László viszont sugallja a manipulált cikkválogatás - (föl)menthetetlenül antiszemita volt (hiszen csak
az „antiszemita írások"-ban szerepelnek).
Pedig hát nem lett volna nehéz rábukkannia Karsai Lászlónak akár Szabó, akár
Németh „befogadó" írásaira, mondataira, nyilatkozataira.
Szabó Dezső például már 1923-ban - a Rokámból-romantika című írásában - leszögezi, hogy ha megvalósul a magyar demokrácia és megszűnik a tömeges kizsákmányolás, „akkor a zsidókérdés és minden faji kérdés önmagától elesik." Egy 1938-as egyik legsúlyosabb - esszéjének már a címe is határozott állásfoglalás az antiszemitizmus ellen: „Az antijúdaizmus bírálata". Itt - az Anschluss és az első magyar zsidóellenes
törvény után - többek között ezeket írja: „Az antijúdaizmus kétségtelenül a legkisebb
ellenállást jelentő, a legkönnyebb út arra, hogy valaki a tömegeket saját uralmi célja
eszközévé tegye, és hogy vele elvonja a tömegek figyelmét az élet többi problémáitól s
a végzetüket megszabó egyéb igazságtalanságoktól." In: Sz. D.: Az egész látóhatár. 1. k.
495. és 503.1.
Ez egyértelmű és világos állásfoglalás.
Miként 1934-ben Németh Lászlónak a zsidókérdésben elfoglalt álláspontja is az.
A magyar élet antinómiáiban - éppen Szekfű Három nemzedéke új kiadására reflektálva
- szögezi le a következőket. „A zsidó népnek tulajdonképp igaza van, amikor nem
követi Pap Károly tanácsát, s nem segít neki a kapitalizmus lerombolásában; legalábbis
nem addig, amíg ez a kapitalizmus az ő egyetlen fellegvára. A zsidóság csakis akkor
állhat a mi szocializmusunk mellé, ha mi a fellegvár föladása fejében visszaadjuk neki
szabad mozgását a nemzeti élet minden területén. A zsidósággal kötött »lelkek békéjét«
én így képzelem el: 1. Mivel mint Szekfű is kimutatta, a zsidókérdést a galíciai bevándorlás mérgesítette el, határainkat le kell zárni a zsidó bevándorlás előtt; ez a zsidók
érdeke is, hiszen az újonnan jövők újra és újra fölborítanák a békét, melyet velük
kötöttünk. 2. A zsidóság disszimiláló részei számára, akiket a szívük a zsidó haza felé
húz, meg kell könnyíteni a kivándorlást, vagy akár idebenn is a nemzetiségszerű elkülönülést. 3. A nacionalista, jeruzsálemi zsidóságtól elvált magyar zsidóság mondjon
le a »reváns«-ról, állítsa félre a revánsszomj képviselőit, s küzdje ki velünk együtt az új
Magyarországot. 4. A kapitalizmus megfékezésében mellénk állt zsidóság előtt meg kell
nyitni minden pályát. 5. Közösen vívott harcunkban meg kell nyitnunk előtte a szí-

84

tiszatáj

vünket is. - Pap Károly lehetetlennek tartja zsidó egyének »teljes« beolvadását a magyarságba. Én nem vagyok ilyen kételkedő. A haj színe és a vér íze természetesen nemzedékek múlva is kiüt, de aki őszinte lojalitással közelít egy másik közösség hagyományaihoz, s a befogadó szervezet biológiájához illeszkedik, ezzel az idegen színnel és
idegen ízzel is gazdagabbá teszi a befogadót." (N. L.: Sorskérdések. Bp. 1989., Magvető—
Szépirod. 115-116.1.)
Aligha kétséges, hogy az efféle gondolkodás megnyilvánulásainak is bele kellett
volna kerülnie a Befogadók című gyűjteménybe.
Hiszen a zsidókérdés ténylegesen létező, társadalmat feszítő jelenség volt a 20. századi, különösen a két háború közötti Magyarországon. S mint szociológiai, gazdasági,
szociálpszichológiai problémahalmaz sokkal, de sokkal komolyabb, nyíltabb, árnyaltabb és teljesebb horizontú megközelítést igényel annál, semmint, hogy akár a Kirekesztők-íé\e, akár a Befogadók-féle cikkválogatás megbélyegzést, illetve fölmentést és
felmagasztosítást egyaránt könnyedén osztogató mentalitása azt példázza. Hiszen - jól
tudjuk - a csak fehér-fekete a csak jó-rossz dichotómiát ismerő és e szerint gondolkodó és cselekvő politikacsinálók veszedelmes viszonyokat teremthetnek.
Karsai bőségesen idézi ugyan Ady Endrét (a Befogadók három cikket is közöl tőle),
nem követi azonban Ady Endre szellemét. Hiszen éppen Ady volt az egyik legpontosabb és leghatásosabb megfogalmazója a zsidókérdés, a zsidó-magyar együttélés számtalan nehéz és fájdalmas konfliktusának; miközben - természetesen - ennek az együttélésnek a kikerülhetetlensége és a magyarságra nézve anyagi és szellemi gyarapodást jelentő előnyei mellett érvelt. Felelősséggel és szenvedéllyel. A Korrobori című 1917-es
cikkében például ekképpen: „Micsoda gyávaság még meg nem mondani, hogy a Korroborit űzzük, járjuk pár évtizedek óta a Duna-Tisza táján? Itt két fajtátlan s egyformán
idegen fajta szeretkezik egymással a Korrobori szabályai szerint. A már megcsinált kultúrák lemásolt zeneszerszámaival foglalt itt helyet a zsidóság. S mi, akik magyaroknak
nevezzük magunkat, gyűlölve-vágyva ropjuk a szerelmi táncot. Itt egymást fojtogatva
a szerelemtől vagy új népet produkálunk, vagy pedig utánunk az özönvíz." (In: Befogadók. 56.1.)
A magyar szellem legjobbjai, akik nem kerülték meg a zsidókérdést, mindig is befogadók voltak. A zsidókérdés vonatkozásában is. Á m a magyar szellem legjobbjai
mindig is kritikai gondolkodók voltak. A zsidókérdésben is. Széchenyitől és Kossuthtól kezdődően Adyn és Jászi Oszkáron át Szekfű Gyuláig, Gratz Gusztávig, Szabó Dezsőig, Bajcsy-Zsilinszky Endréig, Márai Sándorig, Németh Lászlóig. És a téma szempontjából a legjelesebb gondolkodó magyarig: Bibó Istvánig. Tény, hogy a zsidósággal
vagy a zsidóság egy részével kapcsolatos kritikai megközelítések minősége, tartalma
mindig is az adott történelmi és társadalmi szituáció függvénye volt. Az viszont kétségtelen, hogy valamennyien a befogadók és nem a kirekesztők módján gondolkodtak.
Miként Csoóri Sándor is. A Kirekesztők (és a Befogadók) összeállítója még azt a
méltánytalanságot is elkövette vele szemben, hogy a Kertész Ákosnak írt válaszcikkét
(A mélypont) nem a második, hanem az első kötetbe tette. De hát egy szerkesztői prekoncepcióból nem is következhet más. Hiszen a Kirekesztők előszavában ott rikít
a gyanútlan olvasó gondolkodását megbénítani ^szándékozó névsor: Szabó Dezső,
Németh László, Csoóri Sándor, Csurka István. O k lennének tehát a napjaink ideológiájára és politikájára leginkább veszedelmes fő kirekesztők. Ez a „levezetés", ez
a „láncolat"-szisztéma félelmesen emlékeztet az ortodox szociáldemokrata, illetőleg ké-

1993. december

85

sőbb a hatalomra jutott kommunista ideológia és politikai gyakorlat kiközösítő logikájára; de ismeri a mai szociálpszichológia is: az efféle információelhallgatáson, ill.
„átcsomagoláson" alapszik a rémhírek keletkezése és terjedése is.
Egyetlen járható út van csupán zsidók és nem zsidók között: a viszonyosság,
a kölcsönös belátás, a kölcsönös jóhiszeműség. S ha kell, a kölcsönös bírálat.
Szépen fogalmazza meg mindezt - írói pályáján nem először - Sándor Iván, már
említett cikkének zárógondolataként. „Ma az egész szenvedésháló remeg egyetlen szótól, egyetlen fenyegető - de egyetlen sértő - mondattól is. Az is új, hogy az emberi veszélyeztetettség ennyire közös. [...] Mindenki lehet »zsidó« (mint fenyegetett), legyen
bár magyar vagy tartozzon bármely nemzethez, kisebbséghez, fajhoz. Ezt az antiszemitizmusban joggal szörnyű veszélyt látóknak is át kell érezniük. A magyarkodó antiszemiták képviselőinek pedig [...] ideje volna észbekapni: nagyon-nagyon sokan, főképpen az erdélyi, vajdasági, szlovákiai magyarok ugyanolyan veszélyérzetben élnek
a közös félelemháló alá szorított világban, mint amilyet ők itthon gerjesztettek."
Csakis ez a kölcsönösség, csakis ez az egymást becsülő és féltő szolidaritás nyithat valóban új perspektívát zsidó és zsidó, zsidó és magyar, magyar és magyar együttélésében.

POMOCÁTS

BÉLA

Szárszó előtt és után
Szárszó előtt: hagyomány és tanítás
A történelemben nincsenek megismétlődő vagy megismételhető helyzetek, a múltat nem lehet „újrajátszani", s ha valaki erre törekszik, az idővel mindenképpen egy optikai csalódás, egy illúzió rabja és áldozata lesz. Ugyanakkor a múltnak mindig vannak
tanulságai, és aki e tanulságokat nem veszi figyelembe, az nem fog eligazodni a jelen
útvesztőjében. Ennyiben a történelem valóban az élet tanítómestere. Az 1943-as balatonszárszói találkozónak is vannak a magyarság jelenét érintő tanulságai, csakhogy azóta éppen ötven mozgalmas esztendő telt el, s több történelmi kataklizma és több politikai rendszerváltozás után Szárszó tanulságai is átalakultak, pontosabban kiegészültek
mindannak a tanulságával, ami utána következett. Éppen ezért az 1943-as jegyzőkönyv
anyagát nem lehet egyszerűen jelen idejű vezérfonalnak tekinteni, noha jól tudjuk,
hogy az akkor kijelölt feladatok egy igen nagy része azóta is elvégzetlen maradt.
A szárszói találkozó örökségében ugyanis egy - mondhatnám így: fájdalmas, vagy
legalábbis történelmi tűnődésekre késztető - paradoxon rejlik. Tudniillik az, hogy amiről a Szárszón összegyűlt írók, tudósok és fiatal értelmiségiek annak idején eszmét cseréltek, mármint egy demokratikus és népi Magyarország felépítésének a követelménye
és tervezete, akkor egyáltalában nem volt lehetséges, és ami Szárszó igazi mondanivalója volt, az akkor többé-kevésbé homályban maradt. Ebben volt akkor Szárszó
drámája.

86

tiszatáj

A demokratikus és népi Magyarország létrehozása ugyanis akkor, 1943 nyarán
csupán merő illúzió lehetett, igaz, hogy ennek bizonyára kevesen voltak a tudatában,
minthogy a magyar népi értelmiség, így a Balaton partján egybegyűltek nagy része is
abban reménykedett, hogy ennek a demokratikus és népi Magyarországnak fog kedvezni a változó történelem. Ez a történelmi remény a sztálingrádi csata után, midőn a
szovjet birodalom európai aspirációi újrafogalmazódtak, és a nyugati szövetségesek határozatlan és defetista európai politikája is lassanként arcot öltött, mindenképpen csak
szép álom maradt, ennek kellett maradnia. A közép-európai régió számára akkor csupán egyetlen hatalmi realitás adatott meg: a Vörös Hadsereg, amely lassan, de biztosan
közeledett a térség felé. A megegyezéses béke ábrándja már szertefoszlott, a dunavölgyi
angol invázió tervét csak a csodákba kapaszkodó konzervatív magyar politikusok vették komolyan - tudni lehetett, hogy a Kárpát-medencét előbb-utóbb elözönli a szovjet
hadsereg, és ha ennek másnapján még nem kiáltják is ki a proletárdiktatúrát, az ország
mindenképpen Sztálin hatalmi övezetébe kerül. Vagyis a demokratikus és népi Magyarország megteremtését hosszú évtizedekre el fogja napolni a történelem.
Szárszó igazi drámáját és tanulságát ezért Erdei Ferenc és Németh László emlékezetes vitája mutatta. Ismeretes, hogy Erdei elfogadta és igenelte a szocializmust, azaz
akkor és ott a szovjet típusú „szocializmust", habár nyilvánvalóan abban reménykedett, hogy ez Magyarországon és Közép-Európában mást fop jelenteni, mint a Szovjetunióban. Erdei azonban a korszak egyik legalaposabban kepzett és tájékozódó társadalomtudósa volt, ezért tudnia kellett, hogy a szovjet kommunizmus a gyakorlatban
rémuralmat jelent. És ha igaz is az, hogy élete végén sok mindent megtett ennek a rémuralomnak az enyhítése végett, az is igaz, hogy 1945 és 1956 között ugyancsak sokat
tett a diktatúra lehetőleg zökkenőmentes berendezkedéséért, s azért, hogy a magyar értelmiség, a népi értelmiség azonosuljon a berendezkedő diktatúra céljaival, s így nagyobb lelkiismereti válságok nélkül fogadja el ennek módszereit. Erdei mintegy elébement a közelgő végzetes történelmi realitásoknak, és arra szólította fel a fiatal népi
értelmiséget (valljuk be, nem is hatástalanul), hogy fogadja el ezt az - akkor mindenképpen úgy látszott - megkerülhetetlen realitást.
Vele szemben Németh László egy másik stratégiát képviselt: a túlélés stratégiáját,
amely különben sohasem volt ismeretlen a magyar történelemben, sőt ennek a történelemnek az egyetlen eredményes stratégiája volt. Ez a stratégia alternatívát ígért az önkéntes behódolással szemben. A szovjet orientációval szemben ugyanis nem a nyugati
mintájú liberális demokrácia meghonosításának és kifejlesztésének a lehetősége alít,
ettől a lehetőségtől eleve elütötte Magyarországot a háború kifejlete, hanem pusztán
a túlélés stratégiája, mint az egyetlen nemzeti realitás, mármint: ha a nemzet nem akarja teljes mértékben alávetni magát a szovjet hatalomnak és ideológiának, és nem kívánja felszámolni ezeréves történelmét és ennek értékeit.
Erről beszélt Szárszó után húsz esztendővel Kovács Imre is, már az emigrációban,
de még akkor, amidőn nem lehetett remélni, hogy a szovjet uralom Magyarországon
egyszer véget ér: „a magyar sorskérdések megoldása Erdei és Németh László polarizációjában osztotta két táborra a konferenciát. Az »első« oldalnak akkor már nem volt
híve, a »második« és »harmadik« oldal csatázott egy tragikus történelmi optikai csalódás áldozataként. Némethnek a probléma felvetésében volt igaza, Erdeinek az adott
helyzet felmérésében: ekkor már nem lehetett feltételeket szabni. De Erdeiék úgy fogadták el a feltétel nélküli megadást, hogy mindenben alávetették magukat Moszkva
ideológiai fensőbbségének és katonai hatalmának, egy magyar politika gondolata, és lehetősége át se villant az agyukon."

1993. december

87

A szárszói találkozó eszméinek (és résztvevőinek) sorsát így a szovjet megszállás
és a kommunista hatalomátvétel szabta meg, és a tudós vagy éppen indulatos előadók
bármit mondtak is a magyar földkérdés megoldásáról, a „Középdunamedence" közgazdaságtanáról, a népi kultúra jövőjéről, Szárszó igazi jelentőségét az Erdei-Németh vita
fedte fel. Erről szólt a történet, és ez játszódott le a történelmi dráma színpadán.
Mégha a résztvevők, a szereplők úgy hitték is, hogy a magyar agrártársadalom jövőjét,
a magyar társadalom, politika és kultúra demokratikus és népi megújítását készítik elő.
Aki nem vette komolyan Németh László baljós figyelmeztetéseit, az hamarosan besétált a történelem egyik legravaszabb csapdájába, vagy éppen másokat is magával rántott oda.
A jelen története és drámája más. Szárszó örökségét csak úgy vihetjük tovább, tanítását csak úgy ültethetjük át a gyakorlatba, ha kiegészítjük azokkal a tanulságokkal,
amelyeket azóta felhalmozott a történelem: az az ötven esztendő, amelyet vitában és
egyetértésben - közösen éltünk át, amelynek súlyos tanulságait, az ország érdekében,
közösen kellene megszívlelnünk. Az Erdei-Németh-vita politikai tétjét és érveit (remélhetőleg végképp) meghaladta a történelem, hiszen a kommunizmus és a szovjet
világbirodalom - ennek minden ideológiai kísérőjével együtt - csúfosan elpusztult, és
a történelem hulladéktárolójába került. A Szárszón megfogalmazott cselekvési program akkor időszerű lett volna, csakhogy megvalósítására alig hagytak időt a felgyorsuló események, és az is, ami megvalósult belőle: a földbirtokreform, nemsokára
az erőszakos kolhozosítás áldozatává vált. A szárszói program ma ezért csak átalakításokkal, az új történelmi helyzetnek megfelelő korszerűsítésekkel érvényesíthető.
Mégis mi az, ami Szárszó örökségéből maradandó lehet? Mindenekelőtt a társadalmi párbeszéd készsége, az, hogy különböző politikai elvek mentén felsorakozó értelmiségiek - a „harmadik út" gondolatát megfogalmazó Németh Lászlótól és a „népi
radikális" Féja Gézától a baloldali parasztpolitikus Veres Péteren át a szocializmus
programját meghirdető Erdei Ferencig és a kommunista Nagy Istvánig - építő dialógust tudtak egymással folytatni. (Habár akkor is voltak olyanok, akik Szárszóra nem
mentek el: Illyés Gyula, Szabó Zoltán és Tamási Áron.) És öröksége, ma is figyelemre
méltó öröksége Szárszónak az a komoly és felelős magatartás, amit az előadók, a résztvevők tanúsítottak, miközben az ország sorsával vetettek számot. A szárszói előadások
valóban az akkori ország történelmi „sorskérdéseit" vizsgálták, és stratégiai válaszokat
adtak ezekre a kérdésekre: minden előadó a maga legjobb tudása és lelkiismerete szerint
(erre is Németh László felszólalása a legjobb példa!) foglalt állást. Ennek akkor és azóta
is erkölcsi jelentősége és üzenete van.
Ma a történelem egészen más kérdésekkel, kihívásokkal ostromolja Magyarországot és a magyar értelmiséget, mint az ötven esztendővel ezelőtt rendezett találkozó idején. Most nem egy parasztdemokráciára alapozott berendezkedést, hanem egy nyugati
mintájú gazdaságot és társadalmat kell megteremtenünk: európai jellegű polgári modernizációt, amely ugyanakkor meg tudja őrizni, sőt helyre tudja állítani a magyar
nemzeti kultúrát, meg tudja erősíteni a nemzeti identitást és szolidaritást. Ez a kettős,
mégis egységes stratégia mindenképpen támaszkodhat Szárszó hagyományaira: megtanulhatja tőlük a konszenzus elérésére törekvő párbeszéd készségét és a politizálás
egyértelmű felelősségtudatát, szilárd erkölcsiségét. Ázt, hogy az ország dolgában tanácskozó bármiféle szervezetnek és összejövetelnek, legyen ez politikai párt vagy értelmiségi találkozó, valóban az ország, a magyarság stratégiai érdekeit kell előtérbe állítania,
és csupán másodlagosak lehetnek a partikuláris érdekek.

88

tiszatáj

Kulturális integráció: elmaradt szárszói felszólalás
A magyar kultúra, hasonlóan a többi európai nemzet kultúrájához, hosszú évszázadokon keresztül egyetlen mederben fejlődött, és lényegi egységét nem tudta megtörni sem az, hogy a török invázió következtében az ország három részre szakadt, és
Erdély, illetve a Dunántúl államjogilag egymástól eltérő, sőt egymással szembenálló
szuverenitás alá került, sem az, hogy az országban, mint mindenütt Európában, a polgárosodás és az állami központosítás folyamatainak megindulása előtt, különféle kulturális régiók és hagyományok érvényesültek. Pozsonytól Brassóig és Csáktornyától
Kassáig a nemzeti kultúra mint átfogó erő hatott, sőt a széttagolt országban és a helyi
érdekeket követő országrészekben egyedül az anyanyelv és az anyanyelvi kultúra volt
képes betölteni a nemzeti identitás fenntartásának feladatait.
A kultúrának ez az átfogó ereje, amely a kezdetleges művelődési intézményrendszer (iskolák, egyházi és főúri szellemi központok és műhelyek) körében is hatott, tulajdonképpen csak a történelmi Magyarország feldarabolása, a trianoni kényszerszerződés megkötése után csökkent számottevően, midőn a nemzeti kultúrának és a kulturális intézményrendszernek a 19. században végbemenő szerves egységesülése után több
országban is magyar kulturális életnek, elsősorban irodalomnak kellett létrejönnie.
A két világháború közötti időben az anyaország és az utódállamok magyar kultúrája
mindazonáltal szoros egységben élt együtt, állandó volt a kulturális csere, és noha a regionális hagyományok a kényszerű módon bekövetkezett kulturális decentralizáció
következtében új tartalmat kaptak, a nemzeti kultúra egységének eszméje és tudata
nem sérült meg igazán. Erre utaltak azok az ankétok és nyilatkozatok is, amelyekben
az erdélyi, a felvidéki és a délvidéki (a romániai, a csehszlovákiai és a jugoszláviai) magyar irodalmi élet képviselői időről időre hitet tettek a kulturális egység és folytonosság fenntartása mellett.
A második világháború után bekövetkezett negyvenesztendős kommunista diktatúra ezzel szemben igen radikálisan: erőszakos vagy manipulatív eszközökkel kívánta
felszámolni a magyar kultúrának ezt a szerves egységét, és mindent megtett annak érdekében, hogy a kultúra mélyszerkezetét, a nemzeti azonosságtudat alapjait rombolja
le. Ezt a célt szolgálta az anyaországgal fenntartott kulturális kapcsolatok szigorú ellenőrzése, illetve ezek tönkretétele és megakadályozása. Közismert dolog, hogy t ö b b
évtizeden keresztül, nagyjából a negyvenes évek végétől a hetvenes évek elejéig a magyarországi és a szomszédos országokban élő magyar kisebbségi kultúrák között nem
volt intézményes és szervezett kapcsolat, illetve ilyen kapcsolatok csakis a hivatalos állami, közelebbről titkosrendőrségi szervek ellenőrzése mellett jöhettek létre. Talán
még ennél is kártékonyabb volt az a törekvés, amely a kisebbségi magyar irodalmakat
az egyetemes magyar irodalom eszméjétől, szellemiségétől és értékrendjétől el akarta
választani, és külön kisebbségi magyar kulturális autarchia kialakítására törekedett,
méghozzá oly módon, hogy ez az autarchia minden tekintetben alá volt vetve a többségi nemzet kultúrájának és művelődéspolitikai intézményeinek. Különösen Romániában, a jugoszláviai Vajdaságban és a Kárpátalján érvényesült ez a kulturális erőszak,
olyan groteszknek is tekinthető fejleményekkel szolgálva, mint amilyen a „magyar
nyelvű román író" vagy a „szovjet-magyar író" fogalma. Minderre az akkori irodalmi
viszonyok bőséges példatárral szolgálnak.
Az összmagyar nemzeti kultúra újólagos integrációjának folyamata már a hetvenes években megindult: ekkor váltak a magyarországi szellemi élet közismert szereplőivé olyan írók, mint Sütő András, Kányádi Sándor, Dobos László vagy Gion N á n d o r .

1993. december

89

A közép-európai „csendes forradalmakig" ez a folyamat mindazonáltal csak részleges és
töredékes maradhatott, minthogy a bukaresti, a belgrádi és a prágai (pozsonyi) kormányok alig kívántak változtatni korábbi nemzetiségpolitikájukon, sőt Románia éppen
a nyolcvanas évek második felében kezdeményezte az ottani magyarság kulturális intézményrendszerének szinte teljes felszámolását. így a magyar kulturális integráció
nagy nemzeti feladatához csak az 1989 után bekövetkezett „rendszerváltásokat" követve láthattak hozzá a magyar kulturális intézmények Magyarországon és az utódállamokban egyaránt.
Ez az integráció mára eredményesen haladt előre, tennivaló azonban még mindig
bőven akad. Először is tudomásul kell venni, hogy a kulturális integráció egyszersmind
nemzeti integráció: a trianoni és párizsi ítéletekkel felszámolt magyar nemzeti egység
helyreállításának jelenleg egyetlen lehetséges útja és módszere. Ezen az úton ezért következetesen előre kell haladni, a hatékony módszereket okosan ki kell dolgozni, hogy
az anyaországban, a kisebbségi helyzetben, és természetesen a nyugati szórványokban
élő magyarság tudatos tevékenységének az eredményeként a közeli években (még mielőtt ezt a kívánatos állapotot a közép- és kelet-európai térségben végbemenő veszedelmes átrendeződési folyamatok megint megrendíthetik) létrejöjjön a magyarság kulturális, szellemi és lelki egysége.
Ennek a kulturális közösségnek és összefogásnak a kialakítása elsősorban természetesen a magyar állam, az anyaországi társadalom és szellemi élet feladata. Elvégzésében ugyanakkor sokat segíthetnek - gazdasági, politikai és kulturális eszközeikkel a nyugati világ magyarjai, s fontos szerepet játszhatnak benne a kisebbségi magyar érdekvédelmi és kulturális szervezetek. Mindehhez természetesen működőképes intézményekre van szükség, mégpedig nemcsak az állam, hanem - a közös felelősség és a hatékony munkamegosztás jegyében - a társadalom és a szellemi élet intézményeire is,
amelyeket az állam támogat. A közvetlen állami felelősségvállalás ugyanis diplomáciai
nehézségekkel járhat, az államnak tehát az a feladata, hogy anyagi téren, a támogatások
hatékony és minden pártpolitikai preferenciától független megalapozása által hozza
létre az összmagyar kulturális egység szolgálatát vállaló társadalmi és művelődési szervezetek működésének szükséges feltételeit.
Ilyen szervezet az Anyanyelvi Konferencia is, amelynek képviseletében kívánok
felszólalni a szárszói tanácskozáson. Ez a szervezet, amely hagyományos elnevezését
tavaly új névvel - A Magyar Nyelv és Kultúra Nemzetközi Társasága - egészítette ki,
minden pártpolitikától és kormányhivataltól függetlenül szolgálja a „magyar-magyar
párbeszéd", a magyar kulturális integráció ügyét. Kapcsolatban áll a Magyarok Világszövetségével, a Magyar írószövetséggel, a Berzsenyi Dániel Irodalmi és Művészeti Társasággal, különféle nyári egyetemek rendezőivel, emellett az erdélyi, a felvidéki, a kárpátaljai, a vajdasági, a horvátországi, a szlovéniai és a nyugati világban élő magyarok
kulturális szervezeteivel és intézményeivel.
Az Anyanyelvi Konferencia nem kíván politikai és még kevésbé pártpolitikai szerepet játszani, ellenkezőleg, kulturális szervező munkája révén is szeretné közelíteni
a pártpolitikai indulatok következtében elvadult álláspontokat. Elutasítja azokat a törekvéseket, amelyek akár a nemzeti érzelmeket, akár a demokratikus eszményeket
a maguk javára próbálják kisajátítani. Egyaránt kapcsolatot keres és épít a kisebbségi
magyarság nemzeti konzervatív és liberális, valamint demokratikus szocialista mozgalmaival, egyházi és laikus csoportjaival. Alapvető nemzeti és demokratikus értékek
mellett kötelezte el magát, ugyanis meggyőződése szerint csakis ezeknek az értékeknek
a segítségével lehet létrehozni az egyetemes magyar kulturális integrációt.

90

tiszatáj

Szárszó és/vagy Kenderes
Az elmúlt hetek politikai sajtójában két jelképes értelmű földrajzi név szorosan
egybekapcsolódott: Szárszóé és Kenderesé. Sokan a Balaton partjáról siettek leróni kegyeletüket az egykori kormányzó ravatalánál, mások pedig ennek a ravatalnak a halottjára gondolva mondtak véleményt mindazokról, akik a szárszói táborozáson egyáltalán
megjelentek, vagy éppen elfogadták a találkozó végeztével közreadott közlemény gondolatait. Szárszó és Kenderes, legalábbis látszólag, egy történelmi nosztalgia és egy jelen
érdekű politikai stratégia fogalmi rendjébe került, holott e fogalmi rendszernek aligha
lehet történelmi megalapozottsága, kivált, ha a tényekre gondolunk.
Mintha valamiféle zavar volna az egymással ismét szembekerülő táborok felállása
körül. Az új magyar demokrácia, megfigyelhető, csapdahelyzetek között próbál előre
jutni, s gyakran önmagát is csapdahelyzetekbe szorítja be. Szárszóról ugyanis nem vezetnek utak Kenderesre, és akik a népi mozgalom egykori seregszemléjére emlékezve
vagy a népi politika mai érvényesülését kívánva gyülekeztek a Balaton partján, azok
legfeljebb annak a megbecsülésnek a jegyében utazhattak el H o r t h y Miklós újratemetésére, amely a civilizált Európában az egykori, vereséget szenvedett és régóta halott ellenfélnek talán kijár.
Félreértés ne legyen, egy szavam sincs az ellen, hogy a néhai kormányzó - saját
végakaratának és családja kívánságának megfelelően - ott találjon végső nyugovóra,
ahol ősei nyugosznak, abban a községben, ahol talán ő is legbékésebb napjait töltötte.
Méltányolom, hogy igen sokan, főként idős emberek, akiknek hajdani ifjúsága összefonódott a kormányzó emlékével, meg kívánták adni neki a végső tiszteletet. (Azt
azonban kevésbé értem, hogy hivatalban lévő minisztereket a legszélesebb nyilvánosság
előtt, tehát nem magántársaságban — miként lehet magánembereknek tekinteni. Talán
helyesebb lett volna, ha nyíltan vállalják a maguk által választott szerepet: a nyilvános
politikai skizofrénia nem öntudatos embereknek való.) H o r t h y Miklós személyéhez,
az ő nevével jelzett történelmi korszakhoz minden bizonnyal egész társadalmi csoportok ragaszkodnak: nem találok semmi különöset abban, hogy ezek kinyilvánítják ezt a
ragaszkodásukat.
Ezenkívül az is kétségtelen, hogy a kormányzó alakjának és politikájának hiteles
történelmi feldolgozása, megítélése mind sürgetőbb tudományos feladatot jelent. (Például kellene végre egy részletes életrajzot írni Horthyról, s ennek mégiscsak más m ó d o n
kellene elkészülnie, mint korábban Vas Zoltán és Pintér István műveinek.) A tudományos feladatok elvégzése során természetesen le kell számolni azzal a propagandisztikus képpel is, amelyet az elmúlt évtizedek hivatalos történetírása, iskolai oktatása
és a publicisztikája alakított ki az 1919 és 1945 közötti korszakról. Ez a kívánatos és
méltányos történeti revízió azonban a legkevésbé sem hozhatja közös nevezőre Szárszót és Kenderest.
A kormányzó kétségtelenül jó magyarnak és elkötelezett hazafinak tudta magát,
és egész politikáját, minden személyes erőfeszítését annak a célnak rendelte alá, hogy az
ország valamiképpen jóvátételt kapjon azokért az igazságtalanságokért, amelyeket a
trianoni kényszerszerződéssel elkövettek ellene. Egész tevékenysége végső értelmét és
sikerét az 1938 és 1941 között bekövetkezett területi revíziókban látta, s valóban
H o r t h y akkor lehetett a legboldogabb, amikor Komáromba, Kassára, Nagyváradra és
Kolozsvárra bevonulhatott. Talán föl se rémlett előtte, hogy ezt az időleges győzelmet
alig néhány esztendő múltán milyen pusztító vereség követi, közel egymillió magyar-

1993. december

91

nak kell elpusztulnia, s a felvidéki, erdélyi és délvidéki magyarok pedig minden korábbi elnyomatásnál inkább ki lesznek szolgáltatva a visszatérő utódállami kormányok
bosszúszomjas nacionalizmusának.
H o r t h y Miklós bizonyára őszinte ragaszkodással kívánta szolgálni Magyarországot, ámde annak a korszaknak a következményeit és szellemét, amelyben államfői szerepet vállalt, a legkevésbé sem értette meg. N e m a 20., hanem a 19. század embere volt,
anakronisztikus szemlélettel és magatartással, a történelmi vezető réteg és a császári
tisztikar mentalitásának foglyaként. Ezért éppen azt a két követelményt képtelen volt
megérteni és érvényesíteni, amely korának nyugati jellegű, tehát korszerű politikai
stratégiáját szükségképpen meghatározta: a demokrácia és a modernizáció követelményére gondolok. Trianon jóvátételén dolgozott, azt azonban egyszerűen nem látta,
hogy történelmi céljait idehaza megfelelő nemzetstratégiával kellene megalapoznia. Ez
a nemzetstratégia a magyar parasztság, általában a kétkezi dolgozó rétegek szociális, politikai és kulturális felemelését, azaz mindenekelőtt tulajdonhoz juttatását, és a magyar
társadalom európai mintájú modernizációját, azaz mindenekelőtt a társadalmi kiváltságok és előjogok rendszerének lebontását kívánta volna meg.
A demokrácia és a modernizáció követelményeit a kormányzó - személyisége,
neveltetése, politikai környezete következtében - egyszerűen képtelen volt megérteni.
És miután teljességgel korszerűtlen politikai felfogásához mindig is ragaszkodott, minden személyes jószándéka és hazafias elkötelezettsége ellenére sem volt képes arra, hogy
az országot kivezesse abból a történelmi válságból, amelyet az elveszített háború, a trianoni tragédia, és még ezeknél korábban az okozott, hogy a dualista korszak is adós
maradt a kívánatos politikai modernizációval, a magyarság és a nemzetiségek, a magyarság és a szomszédos népek közötti kompromisszum kidolgozásával. H o r t h y Miklós mint államfő kétségtelenül csődtömeget örökölt, az általa vezetett csődeljárás azonban csak tovább növelte az amúgy is meglévő válságot. Politikáját és korszakát nem
lehet azzal mentegetni, hogy Magyarország számára a történelem nem adott alternatívát: abban ugyanis, hogy ilyen alternatíva nem jöhetett létre, magának a kormányzónak is igen nagy szerepe volt.
A H o r t h y Miklós által képviselt stratégiának több alternatívája is lehetett volna,
így az 1918 őszén kezdeményezett, de rosszul és erőtlenül működő polgári demokrácia, vagy éppen az a nemzeti agrárdemokrácia, amelyet a népi írómozgalom legjobb
szellemei és teoretikusai (Németh László, Illyés Gyula, Tamási Áron, Kovács Imre,
Szabó Zoltán, később Bibó István) javasoltak. A népi mozgalom, mind az 1937-es Márciusi Front, mind az 1943-as Szárszói Találkozó idején ugyanis éppen annak a két
nemzetstratégiai követelménynek, azaz a demokráciának és a modernizációnak az érvényesülését sürgette, amelyet a kormányzó nevével jelzett korszak lényegében elutasított, vagy legalábbis nem akart következetesen elfogadni. A népi írók a parasztság felemelésével, tulajdonhoz és politikai befolyáshoz juttatásával, mondhatnám így is: polgárosításával kívánták megteremteni a korszerűtlen és nehezen mozduló magyarországi
berendezkedés alternatíváját, és minthogy a hatalom ennek következetesen ellenállt,
szigorú bírálói és tudatos ellenfelei lettek annak a hatalomnak, amelynek hierarchikus
csúcsán a kormányzó foglalt helyet.
A népi írómozgalom, erre mostanában többen is figyelmeztettek, a két világháború közötti korszak politikai megoszlását tekintve kétségtelenül a baloldalon
(balközépen) foglalt helyet, és mindenképpen ellenzéki volt. Mindez egyszerűen ténykérdés, amin semmiféle utólagos politikai kozmetikával nem lehet segíteni. (A népi

92

tiszatáj

írók ugyanis eléggé súlyos és máig hangzó műveket hagytak hátra, eltérően a jelen
közéletének azoktól a szereplőitől, akik korábban baloldalinak, most pedig jobboldalinak hirdetik magukat.)
Közismertek Bibó István szavai, amelyek azt állapítják meg, hogy a népi mozgalomnak „egész fennállása alatt a legkisebb jó szava és jó véleménye a Horthy-rendszerről nem volt - és joggal". Bibónak ez a megállapítása 1978-ból való, de hivatkozhatom
Németh Lászlóra is, aki 1934-ben Szekfű Gyulának a Horthy-korszak „neobarokk"
társadalmáról rajzolt képére reflektáló A magyar élet antinómiái című tanulmányában
így beszélt: „Milyen az a neobarokk-társadalom, amellyel Szekfű szembeszáll? Bírálatához nincs sok hozzátenni valónk. A nemzetet és a vallást emlegette s a halálraítélt
dzsentrivilág megmerevedett szokásait élesztette fel. A hivatali nemesség közé szívódott
polgárság feladta hagyományait, majma lett a társadalmi élet magaslatain díszlő »család
bokroknak«, az ország egy bandaszerűen szervezkedő »első és második társaság« kezébe került; a tekintélytisztelet odaszegődött a pozíciók mögé s elhagyta az érdemet;
megsüvegelt méltóságosok sütkéreznek a színen sötét pletykák árnyékával hátuk mögött; a gondosan őrzött formák alatt elsenyved az élet; névmagyarosítással csinálnak
magyarokat s álnemesi nevekkel nemeseket; az állások előtt ténfergő fiatalok közt a
hitványság kiválasztása folyik; az egész vezető réteg s vele az önállóságától megfosztott
társadalom züllik, málik, a viszonyokhoz alkalmazkodni, bajai gyökeréhez nyúlni képtelen, pusztuló társadalom, a pusztuló társadalmak naiv optimizmusával."
Ez bizony több is mint bírálat, ez már teljes és végleges elutasítás, amely a legkevésbé sem talál mentőkörülményeket. És mindehhez kiegészítésként, további tárgyi
bizonyítékokként felidézhetjük az egész népi irodalmat: Illyés Gyula jakobinus hévvel
írott verseit és politikai állásfoglalásait, Erdélyi József lázító költészetét, Sinka István
elkeseredett balladáit, Kovács Imre, Szabó Zoltán, Veres Péter és Erdei Ferenc szociográfiai látleleteit, Féja Géza, Kodolányi János vádbeszédet tartó publicisztikáját, vagy
éppen azokat az írói megnyilatkozásokat, amelyeket a népi mozgalom képviselői a
vádlottak padján tettek, midőn politikai perekben kellett védekezniök. És persze hivatkozni lehet magára a 43-as szárszói összejövetelre is, ahol nemcsak Erdei Ferenc és a
baloldaliak utasították el az akkori társadalmi berendezkedést, hanem N é m e t h László,
Kodolányi János, Féja Géza és Veres Péter is.
Közülük most egyedül Németh nevezetes beszédét idézném fel: „Az a rendszer jelentette ki az előadó - , amelyben az 1919-es forradalom óta élünk, talán még szűkebb, sivárabb, mint a régibb katasztrófákkal ránkszakadók. [...] A parasztságot egy
rövid kisgazda-fölbuzdulás után kirakták a politikából: a munkásság forradalmi
»bűnei« miatt karcerben ült, a jól átfésült értelmiséget szigorú ellenőrzéssel idomították szolgává. Az osztrák és kiegyezett kormányok alatt sosem volt olyan kevés művelt
fő az ország ügyeit vivők közt. A gondolkozó magyar, ha fölfelé kellett néznie, nem
Metternich-féle ellenfelekkel, pompásan sakkozó világfiakkal állt szemben, mint Széchenyi korában, hanem analfabétákkal. A magyarság ebben a rendszerben csak néhány
maharadzsájával vett részt: kizárása az állam, viteléből, társadalmi magáramaradása, elbitangolódása - a bennszülötté válás feltételei - súlyosabbak voltak, mint bármikor."
Nos, e figyelmeztetéseket jól gondolja meg mindenki, aki a népi mozgalom szellemi öröksége mellett fel kívánja éleszteni a Horthy Miklós nevével fémjelzett politikai
és államvezetési hagyományait is. A két tradíció együttesen nem örökölhető, nem lehet
egyszerre követni azokat a tanításokat, amelyek megkövetelték, és azokat, amelyek elutasították az igazi demokráciát és az igazi modernizációt. A népi mozgalom igen sok

1993. december

93

eszménye és eszméje még sokáig élő és időszerű marad, a két háború közötti korszak
azonban - ötven év múltán, a most következő századfordulón - már halott. A szülőföldjére visszavágyó kormányzónak kijár a kegyelet, ám igazuk van azoknak, akik azt
állítják, hogy vele együtt a róla elnevezett korszakot is el kell helyezni a történelmi
múlt tanulságos, ám mindenképpen időszerűtlen emlékei között.

Szárszó után: mérleg távolból
A szárszói találkozóról érkező híreket betegágyamból figyeltem: egy váratlanul
rámtörő tüdőgyulladás akadályozott meg abban, hogy eleget tegyek Püski Sándorék
meghívásának, és ha szót kapok, hangot adjak nézeteimnek. N e m biztos, hogy mondanivalóm általános egyetértéssel találkozott volna, noha a találkozó összehívásának,
hogy így mondjam: „stratégiai" célkitűzései tőlem sem voltak idegenek. Ugyanakkor
némi nyugtalansággal figyeltem azoknak a napi politikai szenvedélyeknek és érdekeknek a megjelenését, amelyek a szárszói viták és tudósítások tanulsága szerint is kétségtelenül megterhelték a konferenciát, és főként megterhelték azt a bizonyos „szárszói szellemiséget", amelynek felélesztése vagy ébren tartása oly általános és jogos igényként
jelentkezett.
Persze aligha lehetett számítani arra, hogy Szárszón ne kapjanak hangot az ország
mai gondjai, és ne fogalmazódjanak meg, akár türelmetlenül, azok az országos kérdések, amelyek a magyar társadalmat nyugtalanítják és vallatóra fogják: éppen az elmúlt
három esztendő során szerzett újabb keletű országos tapasztalatok következtében.
Olyan kérdések, amelyek különben igen széles körben hangzanak el, annál is tágasabb
társadalmi nyilvánosság előtt, mint amilyent maga a Szárszón gyülekező népi tábor
megjelölt. Az ország ugyanis mindenképpen tudni szeretné, hogy mi okozta az úgynevezett „rendszerváltás" mára jól látható tévútjait, s miként kellett volna vagy kellene
a közeli jövőben ezeket az úttévesztéseket elkerülni.
Milyen úttévesztésekre gondolok? Mindenekelőtt arra, hogy az ország népének
igen nagy része nem vehette birtokába, következésképp nem érzékelhette azokat az
előnyöket, amelyeket a szinte minden társadalmi érdekcsoport által elutasított kommunista pártállam bukásának és a „szociális piacgazdálkodás" bevezetésének kellett
volna okoznia. Abban igen sok bírálónak és több oldalról érkező bírálatnak is igaza
van, hogy a múlttal történő leszámolás nem volt eléggé következetes, nem történtek
megfelelő intézkedések arra, hogy meggátolják a társadalom egy tekintélyes részének
nyomorba süllyedését, az ország javainak védelme nem felelt meg az elvárható követelményeknek, a privatizációs folyamatot súlyos hibák terhelik, és a társadalom, ezen
belül az értelmiség igen nagy része nem tud megfelelő befolyást gyakorolni a közügyek
alakulására. Ennek a kedvezőtlen és sokak által elutasított állapotnak a létrejötte miatt
felelősség terheli a hatalmi helyzetbe került politikusokat. Nemkülönben az egész új
politikai elitet. A felelősség természetesen annál nagyobb, minél közelebb áll valaki
a döntési mechanizmusokhoz, és helytelenül működtette ezeket, vagy elmulasztotta
a korrekciós rendszereket kiépíteni.
A valóságos és orvoslásra váró országos bajnok, ahogy a szárszói tudósítások révén érzékelni lehetett, erős hangsúllyal és gyakran az eszmecseréket is lángba borító
szenvedéllyel kerültek szóba a találkozón. Nyilvánvalóan szép számmal voltak kevésbé
megfontolt, inkább személyes sértettséget vagy politikai ambíciót képviselő megnyilatkozások is, amelyek nehezen volnának összeegyeztethetőek Szárszó hagyományaival

94

tiszatáj

vagy a találkozó eredeti céljaival. Sokan és sokfelé figyelmeztettek arra, hogy a találkozó több esetben olyan politikusok fórumául szolgált, akik jogosan vagy jogtalanul
úgy érezték, hogy a rendszerváltozás után kiszorították őket a hatalmi tényezők közül.
Voltak olyan felszólalások is, amelyek nem kívánták érvényesíteni a különben elvárható méltányosságot sem a kormányzat, különösképpen a kormányfő, sem az ellenzéki
politikai pártok iránt. Kormányzati körökben ezek a támadó élű nyilatkozatok okozták a legnagyobb visszatetszést, például Lezsák Sándornak a találkozó másnapján közre
adott nyílt levele, vagy Für Lajos nyilatkozata tanúsítja ezt. Antall József ugyancsak
elutasította a találkozót, mint olyan „népfrontos" szellemű tömörülést, amely elsősorban a kormányzat ellen sorakozik fel. Mindenesetre innen, a budapesti betegszobából
nehéz véleményt mondani a Szárszón történtek egészéről, legalábbis addig, amíg a tanácskozás jegyzőkönyve a tervek szerint meg nem jelenik. Könnyű volna elmondani
ismét az 1943-as Kodolányival: „Nehéz ma szólni, jobb ma hallgatni." Csakhogy éppen
ezt: hallgatni aligha lehet.
Hangzottak el Szárszón szavak, amelyeket aligha lehet örömmel üdvözölni, s léptek fel a szószékre előadók, akiket talán - éppen a magyar nemzeti érdekek védelmezése jegyében - jobb lett volna hallgatásra inteni. Szárszónak mindazonáltal mégsem
ők fogalmazták meg az üzenetét. Az előadók között, már amennyire innen a távolból
meg lehetett ítélni, számosan voltak olyanok, akiknek szava és véleménye hiteles
„szárszói" üzenetet közvetített, elsősorban rájuk volt érdemes odafigyelni, az ő gondolataikat lesz majd érdemes továbbgondolni.
így Csoóri Sándor eredményesen állt ellen annak a különben tömegesen megnyilvánuló kívánságnak, hogy Szárszó egy új politikai tömörülés szülőotthona legyen.
Ehelyett inkább egy széles körű „nemzeti kerekasztal" létrehozását, értelmiségi önvizsgálatot és párbeszédet sürgetett, kár, hogy az általa tervezett kerekasztal mellé nem
hívta meg a liberális eszmék és pártok híveit. Azzal sem tudok egyet érteni, hogy
mintegy „kívülről" bírálta a politizáló értelmiséget, mintha ő nem ennek a politizáló
értelmiségnek az egyik eminens képviselője volna, akinek igen nagy szerepe volt a választások után kibontakozó kormányzati politika szellemi megalapozásában. Kósa
Ferenc mintha éppen a kerekasztal összehívására tett javaslat hiányait kívánta volna
korrigálni, midőn arra utalt, hogy a kívánatos össztársadalmi párbeszéd gondolatának
a nemzeti, a szabadelvű és a szocialista demokratákat egyaránt meg kellene szólítania.
Ugyancsak egy egyetemleges magyar szóértés és megegyezés igényét képviselték a határokon túlról érkezett politikai és szellemi vezetők, így Tőkés László, Beder Tibor,
Ágoston András a többi között. Mások pedig, mindenekelőtt Bihari Mihályra, Andorka Rudolfra, Andrásfalvy Bertalanra, Czine Mihályra, Makovecz Imrére, M á r t o n Jánosra vagy a Münchenből érkezett Borbándi Gyulára gondolok, ahhoz járultak hozzá,
hogy a szárszói találkozó szakmai kérdésekben is eredményesen hallassa hangját, és
valóban megfontolt véleményeket fogalmazzon meg olyan országos jelentőségű érdekterületeket illetően, mint a szociálpolitika, a mezőgazdaság, a környezetvédelem vagy
a magyar kultúra ügye.
Ebben a tekintetben számít különösen megnyugtatónak a szárszói konferencia
zárónyilatkozata, amely a nemzet előtt álló legfontosabb követelmények között jelölte
meg az alkotmányosság kereteinek és intézményeinek védelmét, egy átfogó modernizációs program kidolgozását, valamennyi magyar állampolgár létbiztonságát és a magyar kultúra fejlesztését. A magam részéről egyet tudok érteni az olyan követelményekkel is, mint a fokozottabb család- és gyermekvédelem, a kisebbségi magyarok

1993. december

95

érdekében tanúsítandó felelősségvállalás, vagy éppen a múlt bűnöseinek elszámoltatása.
Remélhetőleg a szárszói nyilatkozat valóban eleven hatóerővé válik a most következő
eszmecserék és viták során.
Mert az igazi nagy kérdés mégiscsak ez: mi lesz Szárszó után? A „nemzeti
kerekasztal" gondolata valóban termékeny lehet, csak éppen tudni kell azt, hogy ez
a tárgyalási forma nem tudja helyettesíteni a köztársaság alkotmányos intézményeit,
legfeljebb a civil társadalom értelmiségi és szakértői tanácskozásának fóruma lehet. És
persze a tervezett kerekasztal valóban „kerek" kell hogy legyen, kapjon mellette helyet mindenki, akinek a nemzet dolgában mondanivalója van. Ezért érzem tarthatatlannak azokat az elhatárolódásokat, amelyek Szárszón mindazokkal szemben megnyilvánultak, akik a liberális ellenzékhez tartoznak, vagy éppen a szabadelvű eszmék hívei.
(A két kategória nem feltétlenül esik egybe.) A liberális pártokat az 1990-es választások
idején a választópolgárok közel egyharmada, másfél millió magyar állampolgár támogatta: nélkülük már most sem lehet és a jövő évi választások után várhatóan még kevésbé lehet országos és nemzeti politikát építeni.
Úgy érzem, hogy a „nemzeti" és a „liberális" erők mai, végzetesnek tűnő ellentétében a hazai politikai és szellemi életnek az a káros hagyománya érvényesül, amelyet
Németh László annak idején az ellenfél, a vitapartner „fantomizálásának" nevezett.
„Két táborba sodrott írók - mondja Németh - egymás körvonalaiból azt fogják föl és
azt képzelik tovább, ami egy ilyen fantomot táplálni tud. Van ebben valami a félelemből, a védekezésből, a lustaságból". A jelen politikai és szellemi táborai is „fantomizálják" egymást, és ezeknek a kölcsönös fantomképeknek rendelik alá a legfontosabb
politikai követelményeket. Márpedig nincs annál nagyobb veszély, mintha akár a nemzet, akár a szabadság fogalma a pártok érdekeinek rendelődik alá. Észre kellene venni,
hogy az úgynevezett „liberális" tábornak is van egy nemzeti arculata. Igazi politikai
hiba volna a liberálisok nemzeti érdeklődésének és elkötelezettségének jeleit, mint
amilyen a szabad demokraták tiszai honismereti programja és szolnoki néphagyománykonferenciája volt, egyszerűen „képmutatásnak" tekinteni. És az úgynevezett „nemzeti" oldalon is bőven találhatók olyanok, akik őszintén vállalják a szabadelvű hagyományokat. Ezek őszinteségét sem szabad kétségbe vonni csupán azért, mert a kormánykoalíció pártjaiban vagy szimpatizánsai között keresték helyüket. Szabadelvűek
és nemzeti konzervatívok párbeszédére és „kiegyezésére" volna szükség, és a magyar
jövőt alighanem az a politikai erő fogja alakítani, amely valóban egyszerre lesz képes
képviselni az úgynevezett „nemzeti" és az úgynevezett „liberális" minimumot.
És amelyik egymással szerves összefüggésben tudja szolgálni és érvényesíteni az
európai modernizáció és a nemzeti identitás követelményeit, amelyik közös nevezőre
képes hozni az ország európai integrációjának történelmi szükségszerűségét és a magyarság nemzeti jellegének védelmét. A „nemzeti jelleg" természetesen nem valamiféle
elvont és metafizikai fogalom, ellenkezőleg, nagyon is kézzel fogható, tudniillik, egyszerre befogadó és alkotó azonosulást jelent a magyar kultúrával, ennek a kultúrának
a múltbeli és jelenbeli értékeivel. A modernizáció és a nemzeti önazonosulás együttes
képviselete valóban virtuális „kerekasztalt" kíván, a magyar szellemi élet állandó eszmei „kerekasztalát", folytonos és minél sokoldalúbb eszmecserét és tanácskozást.
Ebben a tanácskozásban mindenekelőtt valóban az értelmiségnek kell részt vennie. Bevallom, nem hiszem, hogy nagyon hasznosak volnának a nagy tömegeket mozgató eszmecserék és konferenciák. N o h a tudom, hogy a szárszói találkozó ötvenedik
évfordulóján nem lehetett elkerülni azt, hogy a megemlékezés tömeges legyen. Ötven

96

tiszatáj

értelmiségi, aki nem politikai szándékok jegyében tanácskozik, jelentékenyebb és hatékonyabb politikai is szellemi erőt jelent, mint egy ezerötszáz fős tábor. A nemzet
jövőjét érintő tervek is értelmiségi műhelyekben: kutatóintézetek, folyóiratok, szakmai egyesületek körül fognak kiforrni, igazából ezeknek a műhelyeknek kell párbeszédet kezdeniök egymással. A magyarságnak most józan, szorgos és áldozatos értelmiségi alkotómunkára van szüksége, „permanens értelmiségi Szárszóra", hogy azok a nagy
közös gondok, amelyekről a Balaton-parti találkozó oly szenvedélyesen beszélt, egyszer megoldódjanak, és azok az eszmék, amelyek a szárszói nyilatkozatban most
körvonalakat kaptak, a nemzet életében érvényesüljenek: gyakorlati eredményeket
hozzanak.

tfZje^Ae^z/rí'

Annus József Tamási

Áron-díjas

A Bethlen Gábor Alapítvány Kuratóriuma november elsején az Országos
Széchényi Könyvtár dísztermében Bethlen Gábor-díjakat, Tamási Áron-díjat
és Márton Áron-emlékérmeket adott át. A kuratórium Bethlen Gábor-díjat
adományozott Nedjeljko Fabrio horvát írónak, Nagy Arpádné Paksy Ágnes főiskolai tanárnak és Szocs Géza írónak. Tamási Áron-díjban részesült Annus
József, a Tiszatáj főszerkesztője, s ezzel írói munkásságát, a határainkon túli
magyarság érdekében kifejtett tevékenységét ismerték el. Laudatiót Márkus
Béla mondott. Az új Tamási Áron-díjast sok szeretettel köszöntjük.

Október 18-án, Déry Tibor születésének 99. évfordulóján osztották ki a
Déry Tibor Alapítvány díjait. Az idei díjazottak között két szegedi alkotót is
üdvözölhettünk. Gratulálunk főmunkatársunknak, Baka Istvánná és Darvasi
Lászlónak!

Sütő András (novemberi számunkban közölt) Az ugató madár c. drámáját
november 19-én mutatta be a budapesti Nemzeti Színház. Az előadás előtt
Lehmann István elnök adta át Sütő Andrásnak a Csongrád Megyei Közgyűlés
Alkotói Díját. (A díjat az író valójában augusztus 20-án vehette volna át
Opusztaszeren, de akkor betegsége miatt nem tudott Szegedre utazni.)
x
A Dunai Társaság „Vízivárosi esték" c. rendezvénysorozatának részeként
november 24-én, a budapesti I. kerületi Művelődési Házban - nyilvános rádiófelvétellel egybekötött — irodalmi esten mutatta be a Tiszatáj decemberi számában közölt horvát összeállítási. Bevezetőt Lőkös István egyetemi tanár mondott.
x
A JATE Szláv Filológiai Tanszéke, a Szegedi Akadémiai Bizottság keretei
között működő Modern Filológiai Társaság és a Magyar Irodalomtörténeti
Társaság november 26-27-én konferenciát rendezett „A regény mint régiónk népeinek kulturális önmeghatározása" címmel. A tanácskozáson többek között
Bori Imre, Balassa Péter, Bojtár Endre, Kabdebó Fóránt, Kulcsár Szabó Ernő,
Lőkös István, Pomogáts Béla és Thomka Beáta tartottak előadást.

