tiszatáj

198

«. FEBR. * 38. ÉVF

2

Illyés
Gyula
kiadatlan drámája, a Kiegyezés;
Csorba Győző, Horgas Béla,
Simái Mihály, Tornai József versei;
Vargyas Lajos búcsúja Martin
Györgytől;
Móralevelek
Supka
Gézához

ül

tiszatáj
IRODALMI ÉS KULTURÁLIS FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a-Csongrád megyei Lapkiadó Vállalat. Felelős kiadó: Kovács László
84-5064 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 12 forint. Előfizetési d í j : negyedévre 36, fél évre 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel. Mocsár Gábor. Olasz Sándor. Tóth Béla

Tartalom
X X X V I I I . É V F O L Y A M , 2. S Z Á M
1984. F E B R U Á R

ILLYÉS GYULA: Kiegyezés (dráma)
CSORBA GYŐZŐ versei: Szakítás, Kísértetté, Színképek .....
TORNAI JÓZSEF: A huszadik század mocsarai (vers)
HORGAS BÉLA versei: Kép a vak óriásról, Allegória, Válto• zat
JÁNOSY ISTVÁN versei: Búcsú a nyárilaktól, Spinozát,
Kantot és Einsteint olvasva
VARGYAS LAJOS: Búcsú Martin Györgytől
PETRI CSATHÓ FERENC versei: P. F. rajkrónikás feljegyzéseiből, Atlantisz, Lakodalom, Talált tárgyak osztálya,
A bolond halála
SIMÁI MIHÁLY versei: át —, tél, A szobor balladája

3
34
35
39
40
42
45
47

HAZAI TÜKÖR

TÓTH BÉLA: Tiszajárás (49.).

49

ÖRÖKSÉG

Móra Ferencre emlékezünk, halálának 50. évfordulóján
KÜRTI BÉL A: Móra és Sziromszék
Móra Ferenc levelei Supka Gézához (közli: FÉ J A ENDRE)...
KELET-EURÓPAI

54
59

NÉZŐ

Csehszlovákia
L'UBOS JURÍK: Pozsony, te édes mostoha (Fordította:
M. Kovács Anna)
OLASZ SÁNDOR: Ballada a kút vizéről (Mai szlovák elbeszélők)
FRIED ISTVÁN: A csehszlovákiai ukrán nyelvű irodalom
harminc éve

64
72
73

1

Lengyelország
LAGZI ISTVÁN: A magyarországi lengyel menekültek életés munkaviszonyainak történetéből (Részletek a kortársak visszaemlékezéseiből)

75

KRITIKA

LEVENDEL JÚLIA: A saját recept (Eörsi István: Jönnek a
bájos tények)
LACZKÓ ANDRÁS: Bella István: Emberi délkörön

87
90

MŰVÉSZET

Színház
SÁNDOR JÁNOS: „Prózai" gondolatok a százéves szegedi
színház ürügyén

92

Szerkesztői asztal

96
ILLUSZTRÁCIÓ

Gellért Károly fafaragó munkái a 38., 44., 53. és a 96. oldalon
(Schopper Tibor fotói)
Kotsis Nagy Margit rajza a 48. oldalon

ILLYÉS GYULA

Kiegyezés
DRÁMA
SZEMÉLYEK:

PADRE
FERNANDO, a fia
MIRELLA, a menye
LEONA, a lánya
CARLOS
MINISZTER
volt cellatársai
RAMON
ANCILLA, szolgáló
I.
1.
(A család tagjai utcai ünneplőben, indulásra készen.)
LEONA (vita végén, ingerülten): „Nem szereted a feltűnést" és távolléteddel fogsz csinálni,
igenis, kellemetlen feltűnést! Másokra kínos helyzetet.
FERNANDO: Dadoghatom majd a mentegetőzést!
LEONA: Ha odaengednek bennünket! A kormány képviselői mellett jelölték ki a helyünket, apáét közvetlenül a miniszter mellett. Rossz az idő, de máris mondják, évek óta nem
volt ilyen spontánul lelkes nyüzsgés.
MIRELLA: Épp ezért nem lesz feltűnő, ha hiányzom.
FERNANDO: Az ünnepelt menye! Aki engem lát, magát is keresi, s majd még kérdezi is:
És a feleségem ? Még apa szeme is megakad — megütközik —, hogy maga miért nincs közöttünk.
MIRELLA: Apának nyugalom kell. Minél kevesebb izgalom, vagyis új arc. Nem könnyű
visszatérni az életbe, a zajba, ennyi évi börtön után. Hozzuk haza minél hamarabb, minél egyszerűbben.
FERNANDO: Ez az országos tisztelgés épp azt akarja feledtetni vele, a mártírumságnak azt
a nyolc esztendejét. Szíve mélyén ennek ő is csak örül. S annál jobban, ha látja a mi arcunkon is az örömöt.
MIRELLA: Mentsük ki, ezt üzente, aki előtt csak lehet. Én ehhez tartom magam.
3

FERNANDO: Mert nem ismeri jól. Az ő szerénységét most minekünk kell kormányoznunk. Csak látszódjék rajtunk is az öröm. A büszkeség. Leona vidékről is föl tudott
utazni s hozta volna magával a sógort is. Maga meg! Nemcsak a mi kedvünket fagyasztja, hanem apáét is ezzel a megint csak nem ide illő, igen: „arisztokratikus" finnyássággal. Sürget az idő. Gyerünk. Egyre mégis nyomatékosan megkérem. Megtörténhet — a
rendezőségben elhangzott erről is terv —, hogy maga a miniszter benne lesz a szűkebb
menetben, amely apát idáig a kapuig kiséri. Jöjjön le oda. Csak perceket kell áldoznia.
Erre igazán figyelhet. Ezt megígérheti.
MIRELLA : Megígérem.
(Fernando és Leona kimegy.)
ANCILLA: (Jön be a szobalány. Virágokat hoz be s kezdi szétrakni.)
MIRELLA: (Némi csönd után, mintegy hangulatváltásul segít szétrakni a virágokat.): Csupa mezei virág? Hogy kerültek ide?
ANCILLA: Küldték. Ezeket küldték. (Csengetés. Ancilla kimegy, de már jön is vissza.)
Egy úr kér beengedést.
MIRELLA: Nem a legalkalmasabb órában.
ANCILLA: Mondtam neki. De... hogy neki így is... épp ezért — sürgős... „Kebelbeli", azt
mondta, hogy ezt jelentsem. Igen udvariasan mondta, igen tapintatosan.
MIRELLA: (megértve a „ kebelbelit"): Menj en vissza, Ancikám, s maga még csöndesebben
és tapintatosabban értesse meg vele, a kedves kebelbelivel, hogy apósom még gyengélkedik, de ha volna akármilyen jól, mára máris annyian jelentették a tisztelgésüket, hogy —
maga a megmondhatója a sok takarítás után — ha ezt a szobát nem öt szobára bővítik,
hanem tizenötre, akkor se tudnánk mindenkit a közelébe ereszteni.
ANCILLA: Azt mondja, nem is az öregpapával akar beszélni. Hanem a nagyságos
asszonnyal.
MIRELLA: Velem? Kicsoda?
ANCILLA: Aki emitt jött föl a régi cselédlépcsőn.
MIRELLA: Kicsoda? Nem kérdezte a nevét?
ANCILLA: Még névkártyát is kértem. Éppen nincs nála. De azt mondta, igen úrias halkan,
mondjam csak, hogy „szobatárs". A tanár úr volt szobatársa.
MIRELLA (rövidgondolkodás után): Engedje be. Ide. (A szobalány kimegy. A nyitvahagyott ajtón harmincas férfit bocsát be, maga előtt.)
RAMON (nem mozdulva az ajtóból. Aztán, megtörve a csöndet): Nem változott. (Mosolyogva): Nem sokat.
MIRELLA: Nem emlékszem, hogy láttuk valaha egymást.
RAMON: S lám én megismerem. A lánykori, tizenhat éves vonásai után.
MIRELLA: Nem emlékszem, hogy bár akkor lett volna szerencsém önhöz.
RAMON: Ma se tarthatná szerencséjének. Nagyon megöregítené. Egy tizenhat éves korabeli arcképének ismeretében örülök a viszontlátásnak. Úgy értve, hogy végre hús-vér mivoltában láthatom. Olyan kitűnőre sikerült az a portré. Noha nem hivatásos művész készítette. S nem a legkedvezőbb műtermi fényben.
MIRELLA: Ki s hol készített olyan tökéletes képet rólam?
RAMON: Aki a lelkével látta a modellt! Most nem érti persze. Azt a maga lánykori képét
emlékezetből rajzolta egy idősödő férfi. Azzal népesítette a börtön magányát, hogy körömnyi ceruzacsonkokkal ha csak egy tenyérnyi papírdarabot talált, lerajzolta azokat,
akiket szívesen idézgetett, vigaszul emlegetett.
MIRELLA (most már szívélyesebben): Ide parancsoljon.
RAMON: A rabtársai vigaszául is rajzolgatott az a férfi. Főleg a családja tagjait. Annyi szeretettel magyarázta a múltból elővarázsolt alkotásait, hogy magunk is szívünkbe zártuk
azt, a modelljeit, a családi albumot. Mindenkiről mindent tudtunk. Magáról már akkor
is, mielőtt a magányos portretista menye lett. Gondolhatja hát, milyen örömet szerzett a
4

mi „öregünk"-nek — a börtönben minden legidősebb cellatárs: öreg — amikor megtudta, hogy maga a gyönyörűséges, rangos kisasszony épp az ő fiának nyújtotta a kezét, szerelemből, és őt neki gyermeket szülve is boldogítja, változatlanul lobogó szerelemmel.
Hogy mondjam: bennünket is folyamatosan boldoggá tett a boldogságáról folyamatosan érkező hírekkel. Engedje meg: utólag is szívbeli gratuláció.
MIRELLA: Köszönöm.
RAMON: Örömmel elmondanám, mit jelentett, hogy...
MIRELLA: Talán egy alkalmasabb időben. Nyilván nem tartozik szorosan ahhoz, ami épp
most idevezette.
RAMON: Hozzá tartozik. Szándékos volt, amit mondtam s amit még mondhatnék. Igazolásul, hogy méltó vagyok a bizalmára s a szívességre, amit kérnék.
MIRELLA: Parancsoljon.
RAMON: Rejtsen el
MIRELLA: De... miért, hogyan, hová?
RAMON: Csak addig, míg a kedves apósa ide nem érkezik.
MIRELLA: Vele akar beszélni?
RAMON: Csak egy percnyi tanácsért. Itt álltam lesben, a sarkon, de kint az utcán nem
ment volna föltűnés nélkül. így vártam ki, hogy férje és sógornője elhagyják a házat.
MIRELLA: Bujkálnia kell? Ön nem részesült közkegyelemben?
RAMON: De igen.
MIRELLA: S mégis — szökevény?
RAMON: Nem lettem méltó az amnesztiára. Újra kezdtem, amit abbahagytam (mosolyog):
visszaeső hajlamaim következtében... Bocsássa meg izgatottságomat. Igazából nem az
okozza, hogy nem kívánt emberekbe botolhatok, hanem ez a már nagyon óhajtott találkozás kedves apósával.
MIRELLA: Magam is izgatottan nézek elébe. Régóta ismeri? Milyen állapotban van? Sokat változott?
RAMON: A javára. De ne tévessze meg a fokozódó humora.
MIRELLA: Humora neki? Azok után, amin átment?
RAMON: „Súlyosbodó humora", hogy így mondjam. Az eredendő akasztófahumor szerencsés kivirágzása.
MIRELLA: Ez meg a maga humora? Hogy szerencsét mer emlegetni azokról az évekről
szólva.
RAMON: Az ő szavai nyomán. Ahogy a Paranaesisek nagy írójának bölcs mondatát a saját
használatára átfogalmazta. „Aki életében sokat érzett s gondolkodott"... aki tehát akár.
az akasztófa árnyékában fegyelmet vagyis fölényt, vagyis mosolyt parancsolt az arcára,
az egy életen át rakhatja ugyanoda a nevetés álarcát, páncélnak persze.
MIRELLA: Maga hány évre volt, hogy is mondjam...?
RAMON: Már mint abonálva, állami kosztra? Elviseltem.
MIRELLA: Most is tréfál?
RAMON: Mindössze két évig álltam föl a smasszer hajnali kopogtatására úgy, hogy zupát
kap-e a nyeldeklőm vagy kötelet. Kedves apósa hét évig várta úgy, a korai személyzetet,
hoznak-e valamicske szeszt is.
MIRELLA: Nem szeretem az ilyen hangot a múltról. Azoknak az embereknek a sorsa...
RAMON: Mint a szenteké! Barlangi remetéké! Se ital, se dohány, se...
(Kint trombitaszó.)
MIRELLA: Kérem, erre kövessen.
(Kimennek.)
(Bejön némi szünet után Fernando. Körültekint, hogy minden rendben van-e. Kitárja az
ajtót, Leona, majd Ancilla lép be és szinte bevonultatják — az apát, Padrét. Elvárva tőle
a kellemes meglepetést.)
5

PADRE (nem úgy meglepetve, ahogy elvárták tőle): Ez meg a hajdani szobám volt?!
FERNANDO: Darabról darabra!
PADRE: Elég volt ebből a színpadszerű rendezésből. Hogy annak a nem kívántam magányomnak éveit megtoldottátok az intenzív gyógyító kúra napjaival, hagyján. Ép testet
prezentálni a világnak. Higgyék, hogy ép a lélek is. De ez: Kinek az ötlete volt? Hirtelen
az átmenet, no de csak kibírom tán ezt is befejezésül.
LEONA: A legfelsőbb hely érdeklődik apa állapota iránt.
FERNANDO: S hangulata iránt. Maga a miniszter helyezte kilátásba tisztelgő vizitjét.
LEONA: Oly boldogok vagyunk!
PADRE: Akár jó magam. Nocsak, a régi fogasom is?
FERNANDO: S minden a pontos helyén! Mint akkor, huszonöt éve, amikor apáék, anyáék az esküvő után berendezték. Ami csak föltalálható volt a hajdani bútorokból, mindent fölhajtottunk, örvendve, hogy megszereztük. A kormányzat részéről épp úgy örült,
aki csak támogathatta elgondolásainkat.
PADRE: Köszönöm. Megható viszontlátni, amit annak idején tán meg se láttunk. (Egy
székre): Ugyanaz minden, ami akkor?
FERNANDO: A megszólalásig. Tessék kipróbálni. Ha csak egy percnyi kóstolóul beleülni.
LEONA: Ebben a székben dolgozott, kedves apa, éppen akkor, amikor a pribékek megrohanták : közvetlenül ebből ragadták el!
PADRE: Megkímélem a fenekemet a hősi fölidézéstől. Vagy lássuk. Ha ez volt valóban.
LEONA: A díszvánkos benne az Országos Nőegyesületek közös kézimunkája. A támla brokát térítőjét a lombárdiai takácsok küldték.
FERNANDO: Azt a fészekmelegséget akartuk rekonstruálni, amiben apa itt harcai közben
meghúzódhatott, rögtön anyával való esküvőjük után.
PADRE: Másodszor említed, hogy esküvő. Mikor ideköltöztünk, anyáddal még nem voltunk összeesküdve. Bár rögtön egy nagy Krisztus-képet akasztott föl a falra. (Nézi a
szabvány népvezér-arcmásokat.) Nem, nem ez volt, az sem, az sem.
FERNANDO: Föl fogjuk kutatni. (Füzetébe jegyez.) Záros időn belül itt lesz.
PADRE: Ráismersz, hogy valaha itt nevelkedtél? Annak az ablaknak a deszkáján írtad a
leckéidet, én meg emennél...
FERNANDO: A nagy kiáltványt!
PADRE: Nem, azt törökülésben a sarokban az öreg szőnyegen... Ez volt?
LEONA: Ez, ez, restaurálva a kopott helyeken.
PADRE: Ezt még szegény feleségem maga stoppolta be. Az volt rajta a legkedvesebb, legértékesebb a szívemnek. (Leona intésére Fernando ezt is följegyzi.)
FERNANDO: Itt egy távirat, a legfelsőbb helyről. (Olvassa): „Az évtizedek vaskörme megtépázza a múlt célkitűzéseit: az új nemzedék dolga, hogy minden annál tökéletesebben
emelkedjék, viruljon, töretlenül továbbra..."
PADRE: Úgy, úgy! Örülök és szeretném látni majd a két szememmel, hogy az egész ország
úgy változik, emelkedik javaiban, úgy virul — derül sőt világosodik, ahogy ez az én egykori mellékudvari szobácskám, amelyből bizony csak egy füstös tűzfalra nyílt kilátás.
LEONA: Tessék megnézni! Mindenütt kettős ünnep. Apa köztünk van s a szebb jövő velünk. (Széthúzza a függönyt.)
PADRE: És ez? A jó öreg lichthof?
LEONA: Elvitte az idő!
FERNANDO: A fejlődés. Ahogy apa már a szanatóriumból idejövet a nem rövid autóúton, mindkét oldalán láthatta. Apa szeme éppúgy örülni fog a békülékeny összefogás
eredményeinek.
PADRE: Az út két oldalán kirendelt iskolások kendőlobogtatását, ünnepi indulóit láttam,
rendőrsorfal mögött. Remélem, ide most nem a gyárakból vezényeltek néhány jótorkú
élmunkást.
6

FERNANDO: Apa nyelve élét csak nem tompították el az évek...
PADRE: Tréfálok, mert örülök, én is örülök. Mindjárt könnyet is törülök. Ott bent az igazi bilincsünk az volt, hogy nem lehetett részünk az összefogás, a fölépülés tennivalóiban.
A hála melege lesz a tenyeremben, akivel csak kezet foghatok.
FERNANDO (kinti zajra fülel, kisiet, visszajön): A miniszter! (Jelentős csönd.)
MINISZTER: Protokolláris díszben feszítek. De korai az ijedelmed. Most még csak közvetítő vagyok. Közminiszteriális óhaj, hogy az a te mindnyájunknak — az egész birodalomnak — oly szívbeli megünneplésed egy szűkebb körű kormányfogadással kezdődjék.
Ezért késtem. Bocsánat érte.
PADRE: Ezt a fogadást elkerülném.
MINISZTER: Gondolom. Tudom, nehezen válsz meg ettől a lakástól.
PADRE: Mint jól rámszabott kabáttól.
MINISZTER: Kinőtted.
PADRE: A sötét zárka sarkában kuporogva...
MINISZTER: Ott nőttél meg! Országosan. Olyan országban, mely maga is megnőtt. És ez
a hatalmasan nekifejlődött nemzet nem szégyenítheti magát azzal, hogy a legnagyobb
fiát...
PADRE: Hagyd abba!
MINISZTER: ...a kohinorgyémántját véka alatt hagyja.
PADRE: No, csak szaggatod a fülemet a csinn-bumm frázisaitokkal. Ezrével borítgatták a
vékákat a reakciós kamarillák azokra a régi jóakaratú gyémántokra.
MINISZTER: Az új idők vihara, hál' istennek, a pokolba söpörte azokat a vékákat.
PADRE: Nagy nevetség lenne, ha a rugósdobozok bohóckáinak mintájára a vékák foglyai
a hatalom polcaira szökkennének.
MINISZTER: Te már a véka alatt lobogva világító fáklya voltál.
PADRE: Folytatod? Csinn-bumm?
MINISZTER: Sőt, fokozom. Azokat a vékákat nem á szél vitte el; a te lángod gyújtotta föl
s égette porrá. És semmi csinn-bumm, semmi hízelgés. Munkát hozok. Megint. Folytatást. Közös vállvetéssel toltuk a mai jó útjára az országot. Egyenesben vagyunk, de... Értesz a politikához, tudhatod, ha valakit úgy ünnepelnek, mint az imént téged is, az reális
erő. Százezrek tódultak ki az irodákból, műhelyekből...
LEONA: Az egész város! Az egész ország!
PADRE: Dologidőben!
MINISZTER: Ünnepelni. Ne siesd el a tiltakozást. Nem csak téged ünnepeltek. A végre
győztes mozgalmat, amelynek irányító fáklyája te voltál, sőt: szokja meg a füled — a
mózesi lángoszlopa mind a mai napig.
PADRE: Fárasztja már a dobhártyámat is ennek a „meghitt" találkozónak a zaja. Hol van
Mirella? Még messziről se láttam.
FERNANDO: A gyerekek miatt nem jöhetett velünk. De az unokák is örülnének a nap héroszának.
MINISZTER: Nos hát — (Padrehoz) — „máskor"! Pihend ki magad, nem alkalmatlankodom tovább... (Indul, de nem megy ki, mert...)
MIRELLA (siet be, frissen, váratlanul. Megáll az ajtóban, hosszan nézi Padret. Hozzáfut.
Könnyét törli a hosszú ölelkezés végén): Tudom, hogy „női ügy", hogy tilos, de...
PADRE (szintén könnyét törli): De nekem nem. (Eltartja magától Mirellát, de ismét magához vonja.) Legyünk férfiak... (látva, hogy a Miniszter is elérzékenyül.) ...Valamennyien. Nehogy még mások is azt higgyék, hogy valóban az a szenilis öregúr lett belőlem, akivé volt rabtársaim fölmagasztalni akarnak! Hadd lássalak. Nem változtál. És különben?
Milyen az életed? Beszélj!
MIRELLA: Arról tán a kicsik beszélhetnének. Tessék megnézni őket.
MINISZTER: Ott fölösleges már a hivatalos asszisztencia. Ami számomra is szívbeli viga7

lom volt. Búcsúzom. „Záróközleménybe" foglalva szerencsés misszióm velejét: Az uralkodó is személyes kézszorítással szeretné kifejezni...
LEONA: A császár?! Maga a császár?!
MINISZTER: ...No majd meglátod, mit közöl. Rövid lesz és nem fog fájni. De az igazán
elkerülhetetlen. Igent mondasz? Helyes.
PADRE: És köszönetet mindazért, amit tettetek értünk, értem.
LEONA: Hogy megérhettük ezt a napot!
PADRE: De hallod a gyerekricsajt, az élet hív. Majd a fiam ki- és lekisér, ő már ismeri a járást ebben a szobalabirintusban.
LEONA: De majd én is, én is. Volna szavam hozzá.
(Miniszter, Fernando és Leona kimegy.)
MIRELLA: Váratlan vendéget hozok. (Kisiet, Ramonnai tér vissza.)
(Régi ismerősök látják viszont egymást. Hogy veszélyben, azt Ramon azzal érzékelteti,
hogy feljegyzi örömét. Padre viszont azzal, hogy már öregesen kerül a hatása alá.)
RAMON: Manuel bátyám. Kedves — „Padre"!
PADRE: Ez aztán istenktildte ajándék a meglepetések forgószeleiben is. Ide ülj! Mintha
vánkosra ültetnélek. És elölről, mindent apróra, hogy mi esett veled attól fogva, hogy
utoljára volt vigaszom ifjú tanítványban!
RAMON: De előbb a szerény tanítvány zaklatná néhány kérdéssel a mestert. Hogy ízlik a
szabad ájer?
PADRE: Mint a szélmalomnak a szél! Azt se tudom, hol kapjak hozzá a régi — már azt hittem hamvába holt — Nagy Tervnek!
RAMON: Hogy az isten háta mögött is a boltokban, ahol cukrot, kenyeret, dohányt, vasszeget árulnak, függjön a portékák polcai közt egy kis téka is?!
PADRE: Ami ne csak a nevével, hanem a tartalmával is hirdesse: valamikor bibliotéka
volt.
RAMON: Nagy művek szülőotthona a börtön!
PADRE: Az sajnos nem, babona, hogy a négy puszta fal a legkedvezőbb fogamzó helye az
írásnak. Mert Cervantes, Dosztojevszkij...
RAMON: Vagyis küldjünk dutyiba és katorgába minden zsenigyanús költőt?!... Mert ott
rögtön lefekszik nekik a Múzsa?
PADRE (nevet): Ha bizonyos volna, többen látogatnák ezt a találkahelyet. Hogy a társadalmi tudomány száz év alatt úgy kivirágzott, az ok: már kezdő művelőit seregestül cellába csukták. Eszméket jól megvilágítani a végső konklúziókig, a tanúságtevésig — van
úgy, hogy a vértanúságig —, az bizonyos, hogy börtönéjszakában kiválóan lehet. Sötét
zárkáimnak nem egy tündöklő tantételemet köszönhetem!
RAMON: S milyen ragyogó pedagógiával tetszett vezetni aztán a nekünk adott tanfolyamokat!
PADRE: Paidos görögül, hogy folytassam a leckét, annyi mint gyermek, agogia, meg vezetés! Apaként vagyok büszke és felelős a tanítványaimért. Úgy igyekezz! (Mirellához):
Türelmetlenül hallgatod már ezt a malomkereket a számban...
MIRELLA: Csak azért, mert minden percben itt lehetnek, akik az imént kimentek. És...
jobb, ha most minél kevesebb köztünk a tanú.
PADRE: Még az urad, a fiam se?
RAMON: Még bátyámnak is olyan titokként mondom el: tíz-tizenöt ember élete megy rá,
ha kitudódik.
PADRE: Beszélj! Kiszabadultál! Visszahúzódtál? Megírtad a nagy disszertációt: Kaptál rá
kiadót! (Mirellához): Ő.meg a hazai, sőt európai tolvajszavak eredet-tanulmányozására
adta a fejét...
RAMON: Bátyám biztatására.
8

PAD RE: ...kihasználva a szerencsés helyszíni adottságot és a rengeteg időt. Szóval kikapcsolódtál?
RAMON: Csak a kopók szeme elől! Foglyul ejtjük mégis a császárt! Gonzaleszék elhamarkodták a vállalkozást. De a Komité döntését most mi vesszük kézbe. Ha most a királyi
koronáért is az országba meri tenni a lábát, plére csúszik: verembe bukik.
PADRE: S hányan fogtok sírba bukni újra, ti!
RAMON: Szerencsére a policáj se dolgozik hibátlanabbul, kevesebb zűrzavarral, mint mi.
Kiejtett még engem is a gépezetük, a híres szűrőjük. Álltam a keresztkérdéseket, s így
csak a száműzetést szabták ki rám. Elhagyni az országot, „záros határidő előtt". Erre innék egyet.
PADRE: Mikor telik le?
RAMON: Letelt. Öt hete. De csak a lakásomat, a saját kéglimet hagytam el.
PADRE: És hogy merészelsz most ráadásul...
RAMON: Hogy megháláljam a szerencsémet. Nem vagyok kártyás, de — dupla vagy semmi ! Egyedül maradtam a többiek közül. Helyettük is hírt kell adnom fölfelé is, lefelé is.
Egyszóval újra együtt egy kemény kis gárda. Úgy hívjuk magunkat: „az akciósok".
A „tettlegesek!" Bátyám egy életen át dolgozott azon, hogy ennek a mi nemzedékünknek stratégája is legyen. Itt van a katonaság hozzá: mi, a rohamcsapat kérünk vezényszót
az indulásra, mielőbb.
PADRE: Nem tudom, mit kérsz ezzel a „mielőbb"-bel. Nem vagyok korotokbeli. A felelősség kívánja, hogy tájékozódást is kapjak. Kínálkozik rá alkalom s addig én meg türelmet kérek. Túl heves vagy, nem változtál.
^
RAMON: De az ország ugyancsak! És az egész világ, itt köröttünk, de messzebb is. Itt a
pillanat, hogy mi üthetünk vissza végre, egyenest a monarchia tartópillérére úgy, hogy az
egész korhadt épület összereccsen. Bátyám nem tudhatja, de az én tisztem, hogy a szemébe mondjam — azért törtem be ilyen sürgősen ide —, hogy milyen tűzhányó erejű feszültség várja bátyámtól a karemelést, hogy kitörjünk!
PADRE: Te akkor is csillapodj és csillapíts. Nem szeretem a parancsnoki hangot. Menj
vissza egyelőre oda, ahol eddig voltál, ezt tanácsolom.
MIRELLA: Ki az utcára? S ha mégis rádobják a hálót?
PADRE: Akkor itt maradsz. Annyi időre (Mirellához) csak tudunk fekvőhelyet adni neki ?
RAMON: Nem szeretnék alkalmatlankodni. Tolakodó tanítványként, javíthatatlan zsugásként nyugtalanságot kelteni.
PADRE: Ez számodra most a legbiztonságosabb hely. Érted én felelek — elbolygó adeptus! A ház vendége vagy! Az eszünket is meg kell kérdeznünk, mielőtt a szenvedélynek
adjuk át a szót, lehet békés út is az előrejutáshoz.
RAMON: Kompromisszum. Megint ? „összehangolása az együtthatóknak!" A császár számolatlanul akasztatta, lövette főbe, rothasztotta tömlöc szalmáján ügyünk legkülönb
harcosait — hiába! És most ez a hiába — világbotrány; és most kezdjünk kalmárkodást,
hoci-nesze kereskedelmet?
PADRE: Tisztességes mesterség az is. Az alku még hősi is lehet, mint amikor még életveszéllyel hozták, fegyverrel, a boltosok Kínából a selyemgubót, Arábiából a kávét. Ez vár
miránk is. Kolumbus is kereskedőként indult egyesíteni azt az egy világot. Van alkuvás
vértelen is.
RAMON: De most harc van. Győzelemért.
PADRE: Ami majd új harcot szül, szüntelent: pusztulást! Gyerekkorom állatvásárain az
alku végén a kézszorításra még keresztet rajzoltak a népek: a béke jegyében váltak el a
tenyerek. Az üzlettől nem volt idegen a — hit.
RAMON: De most: struggle for life! Darwin igéje világosságot gyújtott, új égi fényt, új kinyilatkoztatást az agyakban.
PADRE: Új pokolsötétséget a szívekben.
9

RAMON: A tények beszélnek, bátyám, a tények! Nem dühöng ádáz létharc, sőt, osztályharc még anyám virágoskertjében is ?
PADRE: Kérdezd meg a tulipánokat, miért fogadják eleve kitárt kehellyel — combokkal!
— a feléjük zümmögő rovarokat. Elfeledve, hogy mi is volt köztük hajdan a
„küzdelem". A természet nemcsak a harcra ad példát és tanácsot. A békülésre még többet. Mit mond már az őszi levélhullás is! A halottakat el kell temetni; a sírokra, a csataterekre avart rendezni, sarjadjanak az új csírák.
RAMON: Úgy értsük, hogy azok, akik a mártírumság stigmái, a csatatéri sebek fölé elfogadják a Szent István-rendet, a véreskezű császár gyémántos keresztjeit és fekete-sárga
vállszalagjait, azok legyenek a példaképeink. Dőljenek be az országos parasztfogásnak,
csak azért, mert az elvföladásra, a nemzetárulásra, a haza kis- és nagypipájú okosai
olyan tetszetős szavakat eregetnek a levegőbe, amiket számra venni is útálok ? Hallom,
most éppen a kompromisszumra keresnek olyan szót, hogy ne emlékeztessen a kompromittálásra. Megegyezés? Kiegyezés?
PADRE: Köphetsz előttem is, ha túl epeízű volt.
RAMON: Húgyízű!
PADRE: Szaglássz egy-két szippantásnyit hátra! A történelembe. Hányszor borította
füstbe-tűzbe az ilyen kezdeti szembenállás az esendő Európát a Róma—Bizánc, a
Genf—Vatikán „nézeteltérés" idején.
RAMON: Lehetett volna köztük akár egy deszkaszálnyi palló?
PADRE: Lehetett volna a mi szemünkkel nézve. Ha nem rángatják egymást szinte kéjjel a
szakadékba, hogy ha másutt nem, hát ott egyesüljön ez a két ellentétes felével is olyan
egyetlen egy bolygó. Sajnos olyan messzelátó még nincs, hogy orrunk elé rántsuk vele a
holnap, még kevésbé a holnapután képét.
RAMON: Van ilyen messzelátó! Azon át még a jövő század képét is maga elé rajzolhatja,
aki legalább ötig tud számolni a történelem egyszeregy tábláján. A császár bandája halálba viszi a birodalmat. Aki a népünk sajkáját most is a kontinens legbutább, ugyanakkor
legbűnösebb kamarillájának hajójához köti: gúzst érdemel a kezére, minél előbb. Ezt
nem én mondom, sorban mind a kiűzött Kasszandrák!
PADRE: Egyelőre jó szelek vinnék azt a hajót.
RAMON: A pokol szelei. Aki tud, máris távolodik tőle, a hulla és rothadók szagától. Ott a
távolodók közt a helyünk. Ma még nem is utolsó helyünk. De ha nem adunk most életjelt, utolsó patkányként sem menekülhetünk.
PADRE: S mi volna az a végső életjel ?
RAMON: Elrabolni a császárt. Megölni személyében is a zsarnokság megtestesítőjét. A
kezdeti kudarc nem cáfolja magának a vállalkozásnak a sikerét. A legutóbbi terv szerintem nem is árulás, hanem a késedelmezésünk miatt kapott zátonyt. De azzal, hogy egy
műegyetemi tanár, egy testőrhadnagy emelt fővel lép a kivégzőhelyre, nemzeti becsületünk adott életjelt; hogy városuk főterén a katolikus és a református pap egymáshoz láncolva mutat példát, lelkesítő toborzópéldát: ezrek, tízezrek készek a cselekvésre, csak
kapják meg azt a jelt!
PADRE: Reménytelen rohamra? Képtelen vállalkozásra? S ezt tanítómestered előtt mered
mondani? Ha fiatal volnék, erre vállalkoznék, ezt érezném méltó erőfeszítésnek. Megakadályozni, hogy az a sziklahasadék tovább repedjen. Hogy igenis egyik kezünkkel itt,
a másikkal ott, teremtsünk akár eleven hidat. Még ha szétszakadunk is.
RAMON: Mert különben: Csak a gyengébb szakad bele. A struggle for life szabálya szerint.
PADRE: A szabály az, hogy az ilyen harcba is az élenjárók, a különbek, a hősök pusztulnak bele, és a gyávák, a silányok folytatják a fajt.
RAMON: Köszönöm a leckét! Ez az igaz beszéd! A tiszta szó!
PADRE: Szemben a józan értelemmel? A tiszta érdekkel?
10

RAMON: Azzal is. A „tiszta" életért! Megpróbálni a lehetetlent is.
PADRE: És a híd?
RAMON: Áthidalni olyan mélységet, amelynek mindkét partja már attól is omlik, ha tartópillért akarunk rakni rá?
PADRE: De a bennszülöttek csak átmennek fölötte. Kötelet dobnak át. Az indiánok gyökérből font kötelet. Alulról kúsznak rajta, mint a majmok.
RAMON: Nem kockáztatnám meg.
PADRE: Rábeszélnélek. Ha annak esélye nélkül az vár a világra, ami már annyiszor rákövetkezett.
RAMON: A pusztulás ?
PADRE: Most aztán alaposabban, mint a nagy népvándorlások meg a kisebb-nagyobb vallásháborúk nyomán. A visszabarbárosodás úgy les ránk, mint cölöplakó eleinkre a tigris.
RAMON: Most hol tanyázik ?
PADRE (Előbb Ramon, aztán saját mellét kopogtatva): Itt, meg itt.
FERNANDO: Újabb örvendetes távirat! A minisztérium az iránt érdeklődik, holott húgom
csak tegnap nyújtotta be azt a kérvényt, hogy... (Megpillantva Ramont.) Bocsánat, nem
tudtam, hogy látogató van.
PADRE (apoharukra): Bizalmas, ahogy látod.
FERNANDO: Szervusz. Első nézésre, nem tudom, hova tegyelek az emlékezetemben.
PADRE: Egyelőre sehova. Tekintsd látatlannak.
RAMON: Édesapád régi tisztelője, azaz tanítványa vagyok, a névtelenek közül.
RAMON: Örvendek.
PADRE: Ő — volt rabtársam. Nevét fél kiejteni az — emlékezetem. Némi baj kerülgeti. Jónak látjuk, hogy a hatóság emberei ne figyeljenek föl rá. Úgy lehet, letartóztatási paranccsal kerülgetik.
FERNANDO: És mi minek köszönhetjük a véletlen szerencsét?
MIRELLA: Csak most jött. Én rejtettem el.
RAMON: Amivel nem akarok tovább visszaélni. Mert úgy érzem, már fölöslegesen venném
igénybe. Búcsúzom köszönettel és — bátyámnál a holnapi jelentkezésig.
MIRELLA: Nem kockázatos mégis az utcán járnia?
PADRE: Alkalmasabb lenne bérkocsit hozatnunk.
RAMON: Szeretném hozzászoktatni a nyilt levegőhöz az arcomat is, a tüdőmet: a belső részeket is!
PADRE: Majd kinyitod a kocsi ablakát. Ide hozom a kapu elé. (Kivezeti.)
(Némi csönd a házastársak közt.)
FERNANDO: Ez mégis meggondolatlanság volt. Hogy ő ülteti kocsiba. A kapunk előtt.
MIRELLA: Apa... fiatal! Mihelyt csak meglegyinti az illegalitás szele, visszafiatalodik!
Imádom! Még a kamaszkor lángolásait is őbenne!
FERNANDO: Mások, sajnos, az aggkor tüneteivel rokonítgatnak.
MIRELLA: Százszorta inkább az ilyenfajta „szenilitást", mint a mégoly „nyugalmas": —
álmos szerenitást. Magunknak is. Hogy maga se kezelje kislángon magában az apai
részt!
FERNANDO (magához vonja): Csak te ne hidegülj, te ne távolodj el tőlem. Bár... azt a
lángot bennem még a fagyos huzat is éleszti. Vagyok, ami vagyok, de ez, hogy még így is
fölfelé tudok nézni rád... Sose vágyódtam így, napjában többször is, nem a kastély, meg
a svájci intézet melegít, hanem... Azok az okos nyelvek, akik a páros szólásban, hogy
test és lélek, a testet teszik előre... (Forró ölelés, végül Mirella ellenkezése nélkül.)

11

2.

(Az előbbi lakás. Könyveket cipel be két hordár, bőröndben, de összecsomagolva is.)
MIRELLA: Csak tegye le. Majd később fölrakjuk.
FERNANDO (besiet): Itt van a könyvszekrény is! Azt ki rendelte ide? Hova tesszük?
MIRELLA: Apa kérte ide.
FERNANDO: De hova — tesszük? Hova, itt? Azokat a régi szuvas polcokat! (Kikiált):
Gyertek vissza! (Mirellához): Ez itt nem maradhat!
MIRELLA: Egyelőre. Apa majd kiválogatja.
FERNANDO: Csupa saláta. A folyosót se csúfíthatjuk velük.
MIRELLA: Apáé.
FERNANDO: Ott járnak be a mi vendégeink is. Reprezentációs helyiségnek szántam. Az
előszoba az, ami az operában a nyitány. Az adja meg a nívót, a tónust.
MIRELLA: Azért nem rakhatjuk ki, ami apa holmijából még ittmaradt. Igazodjunk az ő
ízléséhez, amíg együtt élünk.
FERNANDO: De nem a szeszélyeihez. Ha velünk él!
MIRELLA: Ahhoz, hogy jól érezze magát.
FERNANDO: Nincs meg minden kényeimé?
MIRELLA: Nem a kényelem kell neki. Az inkább feszélyezi.
FERNANDO: Rá kell szoktatnunk, próbálja élvezni, hogy egy kicsit már tágasabb az életünk.
MIRELLA: Röstelli emlegetni, de látszik, hogy nem lel egy magának való zugot.
FERNANDO: A lakosztályában? Az egész ház hozzá alkalmazkodik.
MIRELLA: Az elől éppenséggel bújik. Legszívesebben kiköltözködne belőle.
FERNANDO: Ebből? Innen?
MIRELLA: Meg kell neked is tudnod.
FERNANDO: Rávall! Sose voltak érzékszervei a tágasságra, az igazi kényelemre, a tapintható örömre. Bennünket a jobblétnek már a szele fölfrissít, én boldogságot nyelek már a
lehetőségétől. Mintha velük együtt börtönből szabadulnék, sose dagadt ennyi reménytől
a szívem.
MIRELLA: Mert csak a saját boldogságod látod.
FERNANDO: Meg a tied. Meg a gyerekekét. Nem vagyok, ahogy most mondják: „pályabajnok". De most a pálya jön a lábam elé s ettől a lábizmaimba nekem igazi fiatalság
költözik. Ő meg épp most... Semmi rugalmasság.
MIRELLA: A maga módján fiatalodik.
FERNANDO: Végre Ígéretes passzban vagyunk, ezt olvashatom akár a hivatali portás képéről : a fölötteseim egy alkalmat nem hagynak ki: „és a kedves apád? Rendezkedik már
az új életre?" Nem, szó sem lehet semmi elköltözésről.
MIRELLA: Abban mégis csak övé a szó.
FERNANDO: Úgy mondod, mint aki szintén arra hajlik.
MIRELLA: Megértem.
FERNANDO: Külön élni? Mire jó valakinek az ő korában külön lakás? Á, persze! Még
valami, amit észre kellett volna vennem. (Fejét csóválva, nevet.) Most pótolja!?
MIRELLA: Hamis útra tévedsz, ha itt keresed az okait. Csúnya útra.
FERNANDO: Hanem hol keressem az okot? Pubertáskorúak vágynak: lángolnak külön
lakásért; kirepülésre a családi galambdúcból.
MIRELLA: Csak örülök, bármiképp látom apádban a tetterőt.
FERNANDO: Én nem. Szégyenkezném. Helyette akár.
MIRELLA: Ez már több mint csúnya, ez már piszkos út, ha így folytatod. Még gyámkodnánk a tulajdon apád fölött.
FERNANDO: A jó híre érdekében.
12

MIRELLA: A tekintélye érdekében: tegnap még így mondtad. Apa azt teszi, amit akar.
Felel magáért: vállalta mindig a következményeket. A rossz időkben is.
FERNANDO: Dupla tévedés. Még rosszabb következtetés. A hátrányokat, bajokat akkor
mi épp úgy „vállaltuk"! A továbbiak „vállalásához" azért lesz közünk. Az ő jó, vagy
rossz híre, az ő emelkedő vagy süllyedő konsziderációja már a mi családunk emelkedése
vagy hanyatlása is. Attól pedig ő sem független. Intézheti a nem firtatom miért titkos találkáit ahogy neki és — amint látom — neked szintén tetszik, de holmi rosszhírbe keverő
területenkívüliségről — pied-á-terre-ről — hallani sem akarok.
MIRELLA: Csöndesebben is megbeszélhetnénk.
FERNANDO: A családnak megvan a maga független vára; az erős otthona, ez itt. Én építettem, s be fogom fejezni a továbbiakat. Raktam a falat már akkor, amikor egyedül viseltem a terhét. Az ő következményvállalása következtében. Éppoly jogos birtokosnak
érzem magam ebben a szélesebb, szellősebb keretben.
MIRELLA: Ő meg épp abból szökne ki, meg az elől, ami még azután következik. Kezébe se
vette a „hétvégi pihenőház" építési terveit.
FERNANDO: Mert perspektivikusan még mindig a börtönben él, — nem nyílt ki a szeme,
az agya arra, hogy megváltozott a világ.
MIRELLA: Köröttünk. Amit a szeme csak nem szokik meg.
FERNANDO: Például?
MIRELLA: Hogy miből kezdtünk a Sólyom hegyi ház építésébe.
FERNANDO: Szabályos állami hitelből. Központi akció keretében. Miért ne akarná kifejezni a kormányzat a háláját másképp, mint vezércikkekben.
MIRELLA: Azokat sem szereti a szeme.
FERNANDO: Itt vagyunk! Ez vág egybe a te kastélybeli excluzivitásoddal.
MIRELLA: A mi excluzivitásunk abban a huzatos „kastélyban"! Fűtésre se telt.
FERNANDO: Csak nörszre.
MIRELLA: Meg vajas krumpli: vacsorára.
FERNANDO: Nekünk még vajra sem. Eddig mi voltunk lent, a kerék talpa, most majd mi
leszünk felül: forog a világ, merjük csak magunkra is mérni, szédülés nélkül, ha velünk
fut a kocsi...
MIRELLA: Az állami kocsi a gyerekekkel az óvodába!
FERNANDO: Jogunk van hozzá. És a kocsi útja amúgyis arra visz.
MIRELLA: Nem ahhoz szoktatnám őket sem én, sem a nagyapjuk.
FERNANDO: Rájuk gondolva kellene elviselned. Juttassuk csak őket arra a nívóra, ahol a
mágnásivadékok ma is nevelődnek.
MIRELLA: Annyit tekintgetsz a dédanyáim világa felé, hogy megrémülök, én is csak mint
onnan való kellettem neked.
FERNANDO (átölelné): Te kellettél. Te kellesz örökre. És te is, akármilyen huzatos kastélyból jöttél az én karomba, velem vállaltál különb, igazibb életet...
MIRELLA (elhárítja): Az apád fiával, aki akkor voltál.
FERNANDO: Aki mind máig vagyok. Épp csak már nem petróleumvilágításnál, átszabott,
meg kifordított télikabátban, újra- meg újratalpalt cipőben, nem szólva a fölösleges maradiság lelki járulékairól.
MIRELLA: Az tartja meg, hallhattad, a valóság talaján, a talpán.
FERNANDO:. Az a tervrajz, amit eltol maga elől, nem légvár, de még csak tündérkastélyálom sem. Szükséglet. Hova hívjam meg azokat a barátaimat, akiknél vaddisznó vadászatkor vendégeskedek: Igenis az apám fiaként.
MIRELLA: Engem az kért meg, annak mondtam igent.
FERNANDO: A „börtöntöltelék fia"! Nagy sebet kötöttél be vele akkor rajtam. De meddig szánsz még apám versenytársának?! Kettőnk közül mégis én fejlődöm s nem ő; én
fiatalodom! Enyém a jövő: a munka, a teher. Nekem kell kezemben tartanom a család
13

eleven testét... De a tiedet éppúgy. (Átöleli.) Örülnék, ha nagyobb bizalommal, több derűvel néznéd a ránkmosolygó szerencsét. Az én és mindnyájunk friss lelkületével. Ahogy
kormányozom apám lépteit is. Ebben kérem a te segítségedet. (Megnézi az óráját.) Már
itthon kellene lennie lassanként a palotából. De ahány perccel többet tölt ott, örvendetes.
Fogadjuk mi is úgy, hogy tartós legyen az önbizalma. S érezze, hogy a legmelegebb fészek számára ez, a családé. (Csöngetés.) Na, mégis? (Megnézi a zsebóráját.)
ANCILLA: A tegnap ittjárt úr van itt egy másik idegen úrral. Névjegyet ez sem kínált. (Beengedi az újdonjötteket.)
FERNANDO (kimért bizalmatlansággal fogadja az elsőnek belépő Ramon
kéznyújtását.
A tökéletes öltözékű és modorú Carlos iránt már több a bizalma.)
RAMON: Én vagyok az ő névjegye s egyben a beajánló levél. Régi közös rabtársunk.
FERNANDO: örvendek.
CARLOS: Részemről a szerencse. S a bocsánatkérés a kéretlen betörésért.
FERNANDO: Szintén rejtőzködési ügyben?
CARLOS: Olyasmi rí le rólam? Madarat tolláról, igaz, de ne méltóztassék ezúttal a mellékelt jómadár után klasszifikálni engem. A legtökéletesebb legalitás részese, sőt védelmezője vagyok.
FERNANDO: Állok rendelkezésére.
CARLOS: Elképzelem, milyen rabjárást kell elszenvedniük, amióta az újságok is oly magasztosan emlegetik édesatyjuk hazatérését. Beiktathatnák napi programjába, hogy engem is fogadjon?
MIRELLA: Percenként reméljük visszatértét.
FERNANDO: Maga a kegyelmes úr, a miniszter jött érte s biztosított bennünket, hogy ő is
fogja személyesen hazakísérni.
RAMON: Nagy kitüntetés! (Mirellához): Akkor mégis azt kérem, vonulhassak ismét látatlanba arra az időre.
FERNANDO: A kegyelmes úr látogatása elől? Nem tartozik vajon ő is az együttraboskodók legszorosabb köréhez?
CARLOS: Helyesnek tartanám én is a visszavonulást. Csak a legbizalmasabbak ittlétét a
miniszter úr társaságában.
FERNANDO: ö n sem óhajt most eszmét cserélni a miniszter úrral?
CARLOS: Épp a napokban tárgyaltunk három teljes órát, már apró részletekig tisztázva
némely feltételeket.
FERNANDO: Mint a hajdani fogolytársak körének tagjával?
CARLOS: Mint a kör mindmáig legbelsőbb gyűrűjének tagja. Aki az ő részéről is, úgy érzem, őszinte nagyrabecsülésnek örvendhetek. Védekeznem kellett szinte, milyen magas
hivatal elfogadására unszolt; unszol változatlanul.
FERNANDO (kérkedő pillantással Mirellára): Még nem tisztázottak a feltételek ?
CARLOS: A pénzbeliek. Azokat nem éreztem még elég magasszintűeknek.
FERNANDO (újabb jelentős pillantással Mirellára): És szintén atyám hívei közé méltóztatik tartozni?
CARLOS: Hálás rajongással. Ma is annak a fényében ragyogok. Volt idő, amikor össze
voltunk láncolva, fénykép is maradt róla, háttérben szuronyos fegyőrökkel a kúria nagytermében.
FERNANDO: Láttam, könyvben is. „A mester és az osztályelső."
CARLOS: Kimeríthetetlen aranybányának bizonyult számomra is, amit kedves atyjától a
börtönben tanulhattam. És én tán legjobban hasznosítottam. Gyakorlatilag is. Eszmével
segítve a praxist.
FERNANDO: Ezt várja attól ma minden filozófia! (Csöngetés.) Apának nem adtál kulcsot? (Indul ki.)
14

MIRELLA: Visszaadta. (Ramonhoz, fölfigyelve az előszoba hangjaira.) Jöjjön, hozzám
vezetem.
RAMON: A szobájába?
MIRELLA: Ne törődjön vele. (Kisietnek.)
(Belép Padre és Fernando.)
PADRE (előbb meghökkenve nézi Carlost, majd szinte vidáman): Hát téged mi szél vetett
ide, még ide is, öreg betyár?
CARLOS (szertartásosan meghajlik): Csupán a régi mély tisztelet!
PADRE: És hozzá most mi az árukapcsolás? No, kezeljetek, kapcsolódjatok! A fiam. Nocsak, ti már találkoztatok?
CARLOS: Még pedig azért, hogy most így meghittebben találkozzunk. A minisztérium állást kínál föl szerénységemnek, nem közönséges felelősségű posztot. Azt feleltem, semmit nem vállalok addig, míg ki nem kérem szellemi mentoromnak, bátyámnak a tanácsát.
PADRE: Én volnék mintegy felelős érted! Erről inkább kettesben.
(Fernando hajlongva kimegy. Ancilla bort, poharakat hoz.)
CARLOS: Bámulom és köszönöm, hogy már egy-két szóval milyen meleg légkört tud teremteni a bizalomnak. (Tölt.)
PADRE: Mutasd az ujjaidat! Lemostad legalább az enyvet róluk, hogy ne tapadjon rájuk
mindenről, amihez csak hozzányúlsz?
,
CARLOS: Ennyire csak ne becsülje le a saját nevelő hatását.
PADRE: Lecke hatása rád! Hányszor voltál visszaeső csak azalatt, míg közös volt a cellánk? Négyszer, ötször?
CARLOS: De egyre jobb szintről.
PADRE: Már legelőször mint notórius ál ügyvédet hoztak be hozzánk.
CARLOS: Ahhoz kell csak — jogismeret! Jogvégzettség! Jogi ösztön. Esetenként meglelni
a paragrafusok dzsungeljében a nekem hasznos — a mihi prodest — utat. Remek egzameneket tettem ügyvédi vizsga nélkül.
PADRE: Mégis visszaestél, folyton visszaestél közénk.
CARLOS: Valóságos egyetem volt nekem az az öt év, az a 36-os cella, ahova visszavisszaestem. Tértem! Magam kértem, hogy újra és újra bátyámék cellatársa lehessek.
Mint „intellektuális" köztörvényes. Büszke vagyok a szóra. A főiskolámra: ott szabadultam föl gáttalanul tevékenykedni. Filozófiai fundussal! Még napjaink kultúrtörténelme se méltatta kellőképp a civilizációs eredményt, azt a felemelő hatást, amelyet a köztörvényes rétegek annak köszönhettek, hogy közéjük annyi moralista: kommunista,
anarchista forradalmárt zártak, évszámra, materialista vagy idealista társadalomjavítókat, reggeltől estig tartó együttlétre. Minden forradalmár született pedagógus. Ők oktattak még éjszaka is, professzori fokon!
PADRE: Eredménnyel, amint látom.
CARLOS: „Közhitelügyleti visszaélés" — ez volt az utolsó visszaesésem perirati címe. Részletezzem, milyen előtanulmányt kívánt hét bankigazgató, négy hites ügyvéd, három bírósági szakvéleményező képzettségével megbirkózni, méghozzá diadallal, az első két fórumon ! ? Kié mindezért az érdem? Ezen tessék elgondolkodni. S percnyi türelemmel lenni.
(Koccintásra emeli a poharát.) Erre, a hála jegyében.
PADRE: Arra, amivé aztán minősültél? Arra nem iszom. (Kiönti a bort a maga
poharából.) Mert hová még?
CARLOS (miután 6 ivott): Rossz tanítványnak bizonyulnék, ha most nem én folytatnám a
felső, legfelsőbb neveléstan magasztalását. Fattyúhajtás voltam, megnemesedtem. Fokról fokra. Hasznos tagja lettem a társadalomnak. A legszabályosabban, törvényszerűen.
PADRE: Amnesztiával szabadultál?
CARLOS: Kitöltöttem én, ki az utolsó percig, amit rámróttak. Illetve levonva, amit példás
15

magaviseletemért abból elengedtek. Mintaelbocsátó levéllel. Nem tértem le azontúl sem a
megjavulás útjáról, hogy a társadalom érdemes tagja legyek. Viszonzásul a védelemnek,
amelyben mint büntetett előéletű részesülhettem. A hivatal, mellyel most megkínálnak,
mégis gondolkodóba ejt.
PADRE: Mivel kínálnak, kicsodák, milyen alapon, téged, a börtöntölteléket?
CARLOS: A jó priusz ma a legjobb referencia. Én magam már-már megfeledkeztem arról
az egykori rabtársunkról, aki szoros padtársam volt azon az egyetemen, amelyen Manuel
bátyánk oly tartalmas szemesztert tartott a bűn és bűnhődés újkori problematikájáról.
Ő emlékezett rám. Hogy épp engem bizott meg, bátyám a tematika gyakorlati megoldásának szemináriumi feldolgozásával. Erre alapozta azt az ajánlatát, vállaljam el az Igazságügyi Minisztérium börtönkezelési osztályának újraorganizálását, világosabban a hazai börtönügyek vezetését. Bátyám örök mentorom nekem. Elvállalja?
PADRE: Beszélj. Hogy betyár és pandúr egy anyaméh szülötte, a mai morálnak ez elég jó
kiindulási alap, még ilyen Saulus—Paulus-i átváltozásnál is. Meg hogy tehetségesen
tudsz egy húron pendülni a mai sikerekkel!...
CARLOS: Tegyük a csúnya húr helyett, hogy egy nevezőn vagyok, pendülök velük. Ezt fedeztem föl, örömmel. Belátó vagyok. Nem csak az emberiséget szeretem; az embereket
is. A legutóbbi három év, amit lehúztam, arra volt nagy iskola: ne ítélj!...
PADRE: ...hogy meg ne Ítéltessél.
CARLOS: Egyáltalán ne ítélj! Honnan tudjam, mi jó, mi rossz? Főleg tegnapról mára,
holnapra! Rakd szépen egymás mellé ezt is, azt is, hangold össze a szemedben őket, így
fog kijönni a lépés minden utadon. Még a fehérnek és a feketének is megvan a közös nevezője. Hát még a tisztességnek meg az aljasságnak. Nagy üzleteket csinálok. De csak hiteles, pecsétes papírokkal, részvényekkel, dividendákkal, értékkombinációval. Játéknak
is — mint a sakk! Ki keli számítani az eshetőségeket. És bízni a jövőben, vagyis, hogy az
emberek megjavíthatók. Csak példaképük legyen. Olyan mint bátyám. Akire, mint vezérlő csillagra néz a közbiztonság őre éppúgy, mint Ramon barátunk, a hőslelkű csendháborító.
PADRE: Róla is tudsz?
CARLOS: Otthonom vendége. Óvom attól, hogy az utcán mutatkozzék. Épp azért, mert
közeleg az ő órája is. No, nemcsak számításból mondom. Ritka nagy jövőjű koponyának ismertem meg. De én becsülöm a tehetséget önmagáért... Vissza kell adnunk mozgási szabadságát.
(Jön vissza a Miniszter, Fernando és Mirella.)
MINISZTER (nagy gondban): Ismét nem kísérhettelek haza. Ott tartottak. (Carloshoz):
Nos, sikerült?
CARLOS: Félig. De jó irányban.
MINISZTER: Röstellem, hogy ilyen borút hozok be a képemen, de közben fölöttem egyénileg is beborult. Tán magam idéztem ellenem a sötét felhőket, de jönnek és fenyegetnek,
viharral, villámmal.
FERNANDO: Mi történt ?
MINISZTER: Tán tovább futottam egy fordulóval, de jóhiszeműen, jót kívánva, a jót szolgálva.
CARLOS: Abból csak jó származhat!
MINISZTER: Folyamatosan. (Padrehoz): A börtön falai közt együtt szorongtunk, abban
a szent hitben, hogy akcióképes elvbarátaink sikerrel fejezik be az évtizedes küzdelmet,
megvalósul a demokratikus platform a nemzet és a dinasztia közt.
PADRE: „Megvalósult", örömhírként hallhattam már szabadulásom első órájában, korszakos fordulat!
MINISZTER: Mégpedig nem a megváltozott nemzetközi helyzet miatt. Az uralkodó nem a
16

„trónja megmentése végett" mondott igent a nemzet kívánalmainak. Hanem mert mindkét oldalon megbékéltek a szívek, megvilágosultak az elmék.
PADRE: Ezt is jó hallanom, a te ajkaidról is.
MINISZTER: Nekem meg ezt jó hallanom tőled. Nem titok, milyen megelégedés fogadta a
legfelső körökben, hogy alapjában te ugyancsak a sérelemfeledés, az együttmunkálkodás
hívének vallod magadat. Ennek megpecsételésére, mintegy megválaszolására történt fönt
elhatározás arra, hogy méltó kitüntetésben részesülj. Jómagam azzal támogattam, azt
szűrvén ki a hozzád közelállók elejtett szavaiból, hogy ez neked sem lenne ellenedre. Annál meghökkentőbben érintett, hogy ezt a legmagasabb — de mindenütt már elfogadott,
sőt törvénybe foglalt kitüntetést elutasitottad! Még a gondolatát is.
PADRE: A gondolati velejárókat főleg.
MINISZTER: Az épp a súlyosabb benne. Egy nemzedéknek mutattál utat. És most, amikor
ott vagyunk, hogy az egész ország egységesen követi azt az irányt, te magad úgy állsz meg
ezen az úton, hogy egyúttal hátat fordítasz. Botrányosan.
FERNANDO: Azzal, hogy nem fogad el egy disztinkciót? Az volna botrány, ha a lehető
legmagasabb állami kitüntetést nem apának nyújtanák.
MINISZTER: Ezt mondtam én is, odafönt. Hozzátéve, bizonyos vagyok benne, nem az a
végleges válaszod. Ha megtudod, ki tesz lépést felénk, azzal, hogy személyesen akasztaná
nyakadba az aranyláncot. Igen, a császár sem az már, akinek egykor a börtönőrök és a
pribékek tapsoltak. Kezet nyújt felénk s ha a mi tenyerünktől nem is tapsot, de együttműködést vár a fundamentumok új lerakására.
PADRE: Rakjátok. Lesz elég malterhordó culáger, főleg majd az oromzat díszítésére, egy
országban sincs annyi buzgó mitlajfer, aki bársonyszékben pihenné ki a pálya fáradalmait. De én nem azért hajlok hasznos lépésre, hogy a magam hasznát keressem, remélhessem. A díszes ordó, amit a nyakamba akasztanának, sokak érzése szerint afféle ékes
kutyanyakörv lenne. Engem is kerülget a gyanú, hogy a kitüntető szalag nem vetne-e rám
végül lekötelezettséget. Ha csak annyit is, hogy ne emlegessük most már a jó viszonyhoz
szükséges jóvátétel, a felelőtlen hatalmaskodók felelősségre vonását, a hóhérok elítélését. A nemzet tőlünk nemcsak személyek védelmét várja. Hanem még inkább elvekét,
eszményekét!
MINISZTER: Pusztán azzal, hogy velünk együtt állsz egy fénybe, azok az eszmények is
káprázatos világosságot kapnak.
PADRE: Esetleg szemfényvesztést, mint annyiszor.
MIRELLA: De miért kell apát olyan kereszttűzbe — és görögtűzbe állítani, amit a pupillája
éppoly kevéssé bír, mint az észjárása.
MINISZTER: Hát hunyja be egy kicsit a szemét. Ahogy mi éppúgy szemet hunyunk. Vízzel
főzünk, és csak egy szellemi gárdánk kínálkozik.
PADRE: Szellemi zsoldoshadunk.
MINISZTER: Ez van, ezt kell szeretnünk. És azt kell atyailag iskoláznunk. És azért nem
mondhatunk le épp őróla. Lángelméjű Mesterünkről.
MIRELLA: Miért épp csak a zseniknek nem lehet nyugdíjkoruk?
MINISZTER: A szenilis korokban, talán! Talán. De értse meg angyalom, itt égi küzdelemről van szó, angyalok és ördögök hadbavonulásáról. Kedves apósa ide- vagy odaállása
ma Európa-szerte azt jelenti: tavasz jön-e, vagy marad-e a tél ? Holott nekünk se tél, se
tavasz, hanem a termő nyár ígérkezik! A tél: az a kamarilla bűnszövetkezete, a tömlöc, a
kötél. Ez volna vajon a kívánatos akár a mi angyali, de mégis pokoli útra tévedt csendháborítónknak? A mi kezünkben van az ő sorsa is. És aki ebből a munkából kiáll — dezertőr! Népáruló!
PADRE: Ki akar kiállni ? Kiről beszélsz ?
MINISZTER: Az, aki nélkül olyanok vagyunk, mint a templom harang nélkül, oltári csengő nélkül, sőt oltár és lélek nélkül. A mi táborunk, igen, még tele van hangoskodóval,
2 Tiszatáj

17

szertelenkedővel, és szétzüllünk, ha nem lépünk föl ellenük, ha nem leszünk egység,
mintegy e földi anyaszentegyház. Bátyám hiányzik közülünk. Mert kétszeresen vét hát
bárki, aki most nem vállal dolgot. Hanem csak a messzire menekült vészmadarak vijjogásaira fülel. Szent volt a szavuk nekem is, amíg forradalmat jósoltak, győztesei. De a
forradalom elbukott és most... finnyásán félrevonulni? A lustaságnak, de az impotenciának is az efféle kényesség az örök heverőhelye.
PADRE: Kire mondod, már másodszor? Mást se várok, minthogy tennivalóm legyen.
MINISZTER: Ezt szeretem hallani.
PADRE: Pótolnivalóm van. A gyarmaton töltött évek duplán számítanak a nyugdíjba,
mert ott duplán öregszik az ember. A börtönévek fiatalítanak, ilyet érzek. A bilinccsel az
igazi baj, hogy évek múlva beledagad a láb és kisebesedik. És nincs más gyógyszer, mint
a napi nyál, meg a hit. Igen, abban a hitben nyálaztuk végül a lábunkat, hogy akik künt
szabadon mozognak, becsületes kiegyezésre jutnak a rabtartóinkkal. Jó magam is ezzel a
hittel jöttem ki, ebben a hitben akarok segíteni, ahol még szükséges.
MINISZTER: Ezt nem tarthatod a nyelved alatt! A birodalom kettészakadóban van, és az ,
emberek holmi romantikus hűségből nem mernek a mi oldalunkra állni, a valóság aranyközépútjára. Az ifjak elszánt akciópártiak, a józan fejűek meg már maguk is elhiszik,
hogy velük szemben az ő szerepük a reakció.
PADRE (mosollyal): Holott — ki is mondta, hogy akkor jó a történelem menete, ha a reakciósok valósítják meg még az ilyen akciósok céljait is?
"MINISZTER: Szeretnélek karral is magunkhoz ölelni. Milyen végeznivalót választasz,"mikor?
PADRE: Épp csak kifújom magam. Megdörzsölöm a szememet, hogyan is fogjak a nekemvalóba.
MINISZTER: Végre egy utcában vagyunk! Tudod, milyen ováció fogad bennünket, milyen
országos taps, ha kar karban lépünk ki, de most már minél előbb, a függöny elé! A „példát mutató" nagy deszkákra! Köszönöm ezt a nagy pillanatot, s hogy én vihetem meg
barátaimnak, barátainknak az örömhírt. Mit számítanak már a táborok! A kitüntetések ! Mozgunk, ez a fontos, együtt, egy célba s ez a te érdemed. Bírálja a nemzet nagy
bölcsét a ti Kasszandrátok? De mit kívánt ugyanő, a messzefutott sötét jós? „Ha megindítottad a mozdonyt, most már hajtsd is!" De nem magántulajdonom, amit most kaptam tőled, ez a fellegoszlató megnyilatkozás. Gyerünk mindnyájan, te is, te is velem.
(Fernandóhoz): Rögtön megbeszélhetjük az előléptetésed módozatait. (Carloshoz): Te
meg aláírhatod a megbízatásodat.
(Padre és Mirella kivételével mindenki távozik.)
(Padre és Mirella kettesben, némán: attól feszélyezetten, hogy túl sok a mondanivalójuk.)
PADRE: Aggódom Ramonért. Azt hibáztatom benne, amit szívem mélyén becsülök. Az
ártatlan, a „szűzi" merészséget. És, hogy a bukás bizony pocsolya is lehet.
MIRELLA: Itt van a szobámban.
PADRE: S nem félsz, hogy rád is fröccsenhet valami a pocsolyákból?
MIRELLA: ...Apa igazán lerajzolt azzal a ceruzavéggel engem is?
PADRE: Mindenkit, ahány tiszta lap csak volt a beadott könyvekben .^Rajzoltam üres féloldalakra is.
MIRELLA: Teret kért a tehetség.
PADRE: Meg a szeretet. Mert hát annak is megvan a börtönbeli változata. Gyökérszomja.
Helyhez kötött talentumom sajátságaként a legjobb portrékat azokról remekeltem, már
úgy emlékezetből, akiket — nem szerettem!
MIRELLA: Nagy tanulság!
PADRE: Hogy ellenségeinket mélyebben szívünkbe zárjuk, mint barátainkat.
MIRELLA: A rólam valót milyennek minősítette Manuel bácsi ?
18

PADRE: Nem láttad?
MIRELLA: Nem.
PADRE: Pedig mintha itt hányódtak volna azok a könyvek is, a begyűjtött szent szemetek
közt. Egy össztenyémyi francia könyvnek, Larochefoucauld halhatatlan aranyköpéseinek utolsó lapjaira alkottam.
MIRELLA: Nincs benne. Átlapoztam.
PADRE: Sajnálom. Mert azt hiszem, munka közben elég jól szolgált a szemem.
MIRELLA: Modell híján is.
PADRE: Akörül nem volt hiba. Az a jó távolbalátó börtönbeli emlékezet a te süldőlányképed mögé odatette azt az arcot, melyet a tiednél is jobban ismertem, édesanyádét. És ez a
ráfotografálás nem zavarta, hanem éppenséggel élesítette már az ábrázolnivalót. Te csak
hírből tudhatod, milyen barátság fűzte össze intézeti koruktól fogva az én gyároslány feleségemet és a te édesanyádat, az elszegényedett, de lelkiekben annál igényesebb bárókisasszonyt. Semmiképp sem érzem zavaró körülménynek, ha azon a te portrédon előtűntek
anyád szellemének vonásai is. „Lelkes rajz", — mondták mögöttem, akik készületében is
látták a munkát. De... ideje is, hogy behívd azt a bujdosót.
"
(Mirella kimegy, behozza Ramont. Ő maga is bentmarad.)
PADRE: Ez már itt afféle gyóntatószék. Adjunk egy pohár bort, hogy a közepén kezdhessük : hogyan húzhassunk ki a bajból. Téged.
RAMON: Nem azért törtem rá bátyámra. Ezt a „bajt" én magam kerestem, és nem is nagyon kívánkozom ki belőle.
PADRE: Még nagy fogolytársunk is azt véli, hogy környékez némi veszedelem, és hogy kisegíteni belőle: a mi dolgunk is.
MIRELLA: Mindnyájunké.
RAMON: Köszönöm bátyámék segítő készségét. Saját magam is kisegíthettem volna magamat a bajból. Teljes bűnbocsánatot kínáltak, ha hűségesküt teszek. Hogy nem követek el
soha többé olyat, ami esetemben most már főbenjáró bűn lehet.
MIRELLA: Várják még mindig a választ? Vagy lejárt az igen vagy nem ideje.
RAMON: Az le. De késlő választ is elfogadnak. Nagylelkűek!
MIRELLA: Manuel bácsi! Olyan szép élni börtön után is! Igaz?
RAMON: És börtön előtt? Büntetlenül és mégis bűntudattal! Ha akár így felelek, akár
úgy! Pusztán azért, mert élek. De én nem akarom még eggyel szaporítani azok számát,
akik pisztolyt szegeznek a halántékra, a szívükre, mert nem bírták ezt a kettősséget: ha
helyeslem a jelent, elárulom a jövőt!
PADRE: Úgy lobogsz, mint mi, amikor még hittünk a barrikádokban! És kiszórtuk a díványt, az íróasztalt, a hitvesi ágyat is, ha úgy kellett, torlasznak hajigáltuk ki az ablakon.
Amikor az egész kontinensen a március örök nyarat ígért, diadalmas fructidort! Nos —
elmaradt! S neked élned kell!
MIRELLA: Mindnyájunknak, Manuel bácsi!
RAMON: Császáruralom alatt ?! Kiegyezni — térden állva — a vérmaszatos kezű pribékekkel? Akik hóhér híján már maguk húzzák a kötelet? Akik hőseinkből vértanúkat csináltak?
MIRELLA: Akik apából — Manuel bácsiból — bálványképei akarnak faragni.
PADRE: Azt aztán végképp nem igénylem.
RAMON: Az lesz pedig, ha akarja, ha nem. És az, amit mi nem akarhatunk. Nem, ha ismét
barrikádanyagul kell kiszórnunk utolsó darabig a szobabútort!
PADRE: Én egyelőre azt akarom, hogy szabad lehess.
RAMON: Ilyen feltételekkel ? Azonnal ?
PADRE: Minden feltétel nélkül. Minél előbb. Hagylak is itt. Azzal, hogy jó kezekre hagylak. Akármi kell, akármi fenyeget: ez az otthon a te otthonod is. (Kimegy.)

2*

t

19

MIRELLA (miközben megterít): Vegye úgy, hogy ezzel a tányérosztással a magam egyszerű
módján én is megismétlem Manuel bácsi szavait.
RAMON: Mindig megilletődöm, ha női kezek simítják az abroszt, ha asztalterítést látok.
Mélytányér, „sikér" tányér, balról a villa, jobbról a kés, szemben a kanál.
MIRELLA: Szép gyermekkora volt?
RAMON: Nem volt semmilyen. Épp csak ízelítő belőle. Korán szétszóródtunk. A szép gyerekkor, az mindig a másoké volt. Nekem csak — mint üvegen át a méz. Amíg földhöz
nem vágtam.
MIRELLA: De hisz voltak testvérei.
RAMON: Négy, és hozzájuk mennyi és milyen nagybácsi és sógor és unokatestvér. Az egyik
a mexikói szabadságharcban esett el, a másik Olaszországban, a harmadik épp az esedékes lengyel vagy görög fölkelésben, jutott belőlük tömegsírba vagy kivégző osztag elé
még Írországban s a baszk hegyekbe is. A család szó nekem nem kandallótüzet, nem durúzsoló szamovárt idéz. Nem kertet, napsütést, függőlámpa alatt a sok rokont. Igen: tágas a mi rokonságunk is, de szerteszórva ugyancsak. S leginkább bizony futkosásban,
mint a búvó vad. ÍJ
MIRELLA: Éveken át!
RAMON: Van, hogy egy életen át. Csapdák, farkasvermek között. De mégis csak! — családként.
MIRELLA: Percnyi pihenő nélkül! Mikor lélegzik föl az ilyen ember egy kicsit?
RAMON: A verem mélyén, mikor már nincs tovább zuhanás. Micsoda jókat aludtam egyegy első börtönbeli éjszakán! De hát vágyik az ördög a börtönbe! Volt szerencsém élvezni még a rámvert bilincs feloldó hatását is. Amikor a lábamra, kezemre zárták a vasat, és
megszabadultam, — ne tágítsa ilyen szépre a csodálkozó szemét — igenis, megszabadultam, pro primo a rögtöni tettvágytól, mely reménytelenül is sarkallt, pro secundo az önkínzástól, hogy most kell megtennem, holnap, pro tertio, hogy...
MIRELLA: ...És a béke egy terített asztalnál, egy asszony mellett?
RAMON: Nem maradt rá időm, amíg szabad voltam. A börtönben meg az ilyesmit csírájában el kell taposnunk. Egyszerre követelte jogát a test és a lélek. S egy mód volt a megszégyenülés ellen: légy szerzetes.
MIRELLA: Manuel bácsi szerint sehol — így mondta — nem kristályosodik, nő oly fényesre a szeretet, mint a börtön sötétjében.
RAMON: Nem terjed olyan határtalanra. Magányban lehet megszeretni, de önfeláldozásig
az emberiséget. így van! Elhagyatva, társtalanul. „Eszményért élni", — ilyenkor kaphat
majdnem flagelláns erőt, hitet egy életre az, aki nem kap más, testközelibb szeretetet. De
tán homályos is, amit mondok. Vannak, igenis, „örök — életfogytiglani" — forradalmárok, olyanféleképp, ahogyan — remeték. Sőt kasztráltak: öncsonkító szekták.
MIRELLA: Az ember azt hinné, elmúlt a szerzetesek kora. Sokan ezt a haladás nyereség oldalára könyvelik. De engem apácák neveltek. Volt köztük már-már szent illatú.
RAMON: A papi nőtlenséget nem a papok találták ki. A féltékeny „istenek". Egy porcikát
sem engednének át másnak azok közül, akiket szolgálatukba fogadnak. Az „eszmények"
is ilyen követelődzők. Egy ponton túl közélet és magánélet csak sisteregve érintkezhet.
Szőrcsuha és fapapucs, már a férfiaknak.
MIRELLA: S a nőnek? Ha azt is megérintene ilyenféle vágy a „szolgálatra"?
RAMON: Azt nem tudom.
MIRELLA: A csuhás Luther fehérfityulás apácát vett el.
RAMON: És fejedelmi palotában ülte a lagzit: a lagzikat. Letért a korbácsforgató útjáról.
Ámokfutó sors ez, futóbetyár sors, sokak számára; nem irigylendő: vagy-vagy.
MIRELLA: Majdnem hogy irigylem érte.
RAMON: Engem ? A világfutót ? Az ahasvérust ?
MIRELLA: Volt mersze szabad lenni. Maga tán csak példabeszédből ismeri azt a rókát,
20

akit... én sem ismertem, de a zokogásig megirigyeltem. Nos még a kastélyba behoztak
egyszer egy rókacsapdát. Egy még frissen lerágott rókalábbal. Maga a róka rágta le.
A hátsó bal lábát.
RAMON: Nem soká sántikálhatott.
MIRELLA: Nyomon követték! (A zokogás határán.) Kapott egy kegyelemgolyót.
RAMON: Siratni való volt az útja.
MIRELLA: De a bátorsága! Attól is elszorult a torkom, de nem a könny miatt. Hanem,
mert akkorát szívtam levegőt, hogy ő, legalább az a szegény róka...
RAMON: ... Nem alkudott meg ? Az élet maga: megalkuvássorozat. Már a születést követő
pillanattól. Ezen kellene könnyet ejteni talán. De maga mosolyog. Mit nyel le azzal a néma mosollyal?
MIRELLA: Hogy percek alatt milyen szerepcsere folyt le itten. Az előbb én vigasztaltam
volna magát, most meg... azt érzem, hogy...
RAMON: No, mit, fejezze be...
MIRELLA: Maga tudna engem...
RAMON: ... vigasztalni:
MIRELLA: Bátorítani. Ha elhinném, hogy maga a bátrabb, mert olyan jól viseli a farkasnak való életet.
RAMON (nevetve): „Szabadság vagy halál."
MIRELLA: Valóban úgy hozzá lehet edződni... megszokni a jeges szél fütyülését a barlangban, a hómezők ridegségét?
RAMON: És a kanárikalitkát a fűtött szalonban?
MIRELLA (feláll): Utána kell néznem az ebédnek. Igaza van, hogy ilyen füstkönnyű szavakkal hessentette el a választ.
RAMON (feláll): Épp csak a játszó hang befejezéséül; és dokumentálásul. (Tárcájábólpapírlapot vesz elő, gondosan kiterítve átnyújtja.) Én téptem ki azt a rajzot, én csonkítottam meg a börtönkönyvtárnak ezt a kötetét.
(A papírlapot mindketten kézben tartják, együtt vizsgálják. De közben fürkészik egymás
arcát is.)
MIRELLA: Ez vagyok? Legyen a magáé. Ellenőrzésül. Ez szeretnék... akarok maradni!
Függöny
II.
1.
LEONA: Édesapám beteg! Szigorú orvosi utasítás: nyugalom és nyugalom! Nemcsak pihenés tehát! Hanem — ötödször mondom — zavartalan nyugalom! Te meg kérdezés nélkül vezetsz be mindenkit hozzá.
ANCILLA: Nem mindenkit.
LEONA: Ez a fiatalabbik „rabtársa", hallom, a héten már a harmadik délutánt ülte itt.
ANCILLA: Én nem küldhetem el.
LEONA: Elháríthatod, te, csakis te, hogy ne jöjjön be.
ANCILLA: Ha jön, ő bejön.
LEONA: És beszélteti, fárasztja a tanár urat. Van képe megtelepedni akkor is, ha csak a sógornőmet találja itthon, mi?
ANCILLA: „Társalognak". Nem fáradság az.
LEONA: Mert kettesben „társalognak". Külön is. A másik szobába vonulva.
ANCILLA: Oda benézni sem dolgom.
21

LEONA: Mikor járt itt utoljára? S meddig?
ANCILLA: Nem leskelődésre vettek ide.
LEONA: De az én ajánlatomra kerültél a még poros mezítlábaddal ebbe a házba; ahol már
szobalány is lehetsz, csak tudj tisztességet.
FERNANDO (belép): Mert miben nem kvadrál még ez sem?
LEONA: Kész átjáróházat csinál a lakásból. Boldog-boldogtalant visz be egyenesen apához! Kimehetsz! De messze a kulcslyuktól!
(Ancilla kimegy.)
FERNANDO: Volna szavam végre nekem is épp erről. Ez a sürgés-forgás apa körül! Hagyján, hogy nemcsak az ő jóhirét nem emeli. Harmadszor járok hiába a minisztériumban.
Az ügyosztályvezető besorolta a kinevezésem aktáját az elnöki aláírásra. Most kibökték
végre, hol nyomozzam a késlekedés okát. Mert apa is késlekedik egypár olyan dologban,
amit előbb csak reméltek tőle. De most már el is várnának, hogy megtegye. De ő —!
LEONA: Visszamerült teljesen a régi, „könyvtárhálózati" tervkovácsolásaiba. Ahogy ez a
liba elgágogta s még majdnem kérkedve: hivatalos szakbizottságot várakoztatott félnaphosszat, hogy mindenféle vidéki pappal, tanítóval, falujáró népboldogítóval dugja össze
a fejét. Közben az én uram ügyének elintézését mi hiába várjuk. Az én Gardámnak megsúgták: a dolog kínosabbra fordulhat, mint gondolhatnánk.
FERNANDO: S „magunkra vessünk majd miatta". Vagyis, nemcsak az ő, hanem a mi hibánkból is. Mert hogy teljesen a dacoskodók befolyása alá került, azokra hallgatva utasítja vissza a kormány ajánlatát. „Kereken", amikor a kegyelmes úr már a sajtónak is
nyilatkozott, hogy apa igent mond. Mert ő meggyőzte. Tett még ránk is célzást: hogy kik
révén.
LEONA: A szemállásukat sem állhatom ezeknek, akik mellettem már alig köszönve járnak
be hozzá.
FERNANDO: „Informálják" a világ dolgairól. Csak ámulok, hogyan hallom vissza apa
szájából is az ő „meglátásaikat"! Nem akarlak megriasztani, de elkészülhetünk, hogy
apa ártatlan bólintásainak ezekre a felelőtlen szájalásokra, ezek késleltetik, amit ti ott vidéken olyan jóhiszeműen elterveztetek.
LEONA: Csak nem akarod mondani, hogy még ebben a Ludovico-féle téglaügyben sincs
egyenes út, ami miatt az uram úgy küldött föl, hogy már a kész elintézést köszönjem
meg:
FERNANDO: Félek, sok minden ügyben várni kell még a köszönettel.
LEONA: Pedig García most látta jónak perfektuálni a határozottan megígért építkezési kilátásokat is. Dolores jövő évi londoni tanulmányútja végett is esedékes a közbelépés.
FERNANDO: Apa részéről ?
LEONA: Hát mi folyik itt? Valahányszor feljövök, nagyobb zűrzavart találok. És szállingózik már le felénk is a híre... No, nem folytatom. Te élsz itt egy födél alatt apánkkal,
nem jut eszedbe, hogy ez az előny — ez a tágas, kényelmes lakás — némi kötelezettséget
is jelent?
FERNANDO: Másom sincs belőle, mint kötelezettségem; futkosnivalóm!
LEONA: Eredmény nélkül!
FERNANDO: Te mondod! Aki csak viszed a készet már az urad hetedizigleni pereputtyának is. Legalább azokat taníthatnád egy kis tapintatosságra, hogyan viselkedjenek ebben
a szituációban. Amikor rajtunk az egész világ tekintete.
LEONA: Ahogy az én méltóságos családfájú sógornőm viseli magát ebben a
„szituációban".
FERNANDO: Megköszönném, ha nem ilyen nyálfröcsköléssel vennéd a szádra a feleségem
nevét.
LEONA: Mintha mindenki más dicshimnuszt áriázva mondaná ki, hogy „Mirella". Mióta
apa itt él, rajta van nagyon is, meg ezen a házon a világ szeme. Azzal jól számolsz, de
22

hogy mi van már az emberek nyelvén, amióta ekkora itt a lótás-futás, félek, hogy arra
későn lesz figyelmed.
FERNANDO: Túl lakájosra sikerült az előszoba.
LEONA: És akiknek a cselédlépcsőn van bejárásuk? „Bizalmasan." Bármikor.
FERNANDO: Ezek apa ügyei. Az én szempontom, mondtam már, szemet hunyni rá.
LEONA: Mint például erre a fiatalabb rabtársra, aki még mindig „bujkál".
FERNANDO: Az sem az én ügyem.
LEONA: Mert „bujkál". Megmondjam, mi hallik már a piacon is, hogy hol bujkál, hova?
A feleséged szoknyája mögé. Ha ugyan már nem beljebb a nagy mentshelykeresésben. És
önfeláldozó rejtekhelynyújtásban! Vak vagy? Arra is, ami szemet szúr?
FERNANDO: Ne próbálj, megmondtam, te meg szennyet fröcskölni abból az irigy szádból. Mirella tisztaságára meg ne merj gondolatban se egy csöpp rágalmat se köpni.
LEONA: Védeni akarom! Az a hős „bujdosó" nemcsak apánk bizalmával él vissza és ringatja olyan hiedelemben, tartja őt olyan társaság gondolatvilágában, amiből az uramnak
is, nekem is, elegünk van, amire mi már a gyerekek jövője miatt sem hunyhatunk szemet.
És ha a feleségedet, és ezt nemcsak pletykából tudom, még rosszabb útra téríti — térítheti!?... S akkor mi lesz? Nem csak a mi ügyünkkel, de a tietekkel is.
FERNANDO: Apához jár. Ő hívja.
LEONA: De ide! Az meg már kérkedik, hogy ez az ő égi fellegvára. Ahol láthatatlanná
lesz. Valósággal dobra veri, hogy keríthetik bárhogy, itt megfoghatatlan. Vagyis ránkhárítja, a mi vétkünk lesz végül az is, ha végül megfognák. Ez tűrhetetlen. Kaptam szemtől
szembe is kérdést: igaz-e, hogy ez a fészke? Egy vigyázatlan pillamozdulat részemről, és
én vagyok a feladója, a szent ügy elárulója! Ezt én idegekkel nem bírom! (Belép Mirella.
Fiókot húz ki, cérnát keres. Teljes csöndben. Megleli, indul kifelé. Visszalép, tovább
keres.)
LEONA: Nem zavarunk?
MIRELLA: Csak egy kis foltoznivaló a gondom.
LEONA: S amiatt nem lehet napok óta a hangodat sem hallani ?
MIRELLA: Tessék?
LEONA: Zúg mindnyájunk feje, hogyan rendezzük jó kimenetelekre ezt, ami ránkszakadt
s neked egy segítő szavad sincs hozzá.
MIRELLA: Sok szót eddig se vártatok tőlem s most mit mondhatnék olyat, hogy foganatja
is legyen?
LEONA: Mert mit mondanál? Milyen véleményre méltatnál bennünket?
(Mirella válasz nélkül kimegy.)
LEONA: Már ilyen magasan hordja az orrát? Szédülök el, hogy felnézzek rá. De majd én
ejtek szót apával, hogy kik-mik susognak az ő fülébe, csi'nálnak persze tolmácsot is belőle.
(Csöngetnek. Ancilla átmegy a szobán az előszoba felé.)
LEONA: Ezt a konyhatündért meg vissza mielőbb a falujába.
FERNANDO: Te pártoltad, hogy milyen jó lesz még szobalánynak is.
LEONA: Épp azért. Velük ért szót, apa megkörnyékezőivel, a feleséged barátaival, bizalmasan a bizalmassal. Vannak nekem ott az isten háta mögött is értesüléseim, „tolmácsaim"! Kész maffia ez itt, hogy te is értesülj valamiről.
ANCILLA (visszatér; kezében tálca, azon névjegy.)
FERNANDO (átveszi a névjegyet. Néma meglepetés után): Vezesse be apához.
ANCILLA: Az úrral akar beszélni.
FERNANDO: Velem ? Vezesse be.
LEONA (megnézte ő is a névjegyet): Ez ki?
FERNANDO (olvassa): „Nemzetközi Bűnelhárító Bizottság társelnöke". A miniszter megbízásából ő szervezi át a börtönügyi szakosztályt. Mint szakértő. Nekem: főnöki kartárs.
Apának: volt rabtárs. Kezeld úgy, hogy elvtárs.
23

CARLOS (belép, viszonozza a meghajlásokat): Nem vagyok egyedül. (Beinvitálja maga
mögül Ramont.) Atyád kért meg, hogy hozzam el magammal. Ha valamikor erre járok.
De hozzád máris igen fontos ügyben kell erre járnom.
RAMON (szertartásos meghajlással és mosollyal viszonozza az ő láttára ugyancsak meglepett jelenlevők néma köszöntéseit.) Itt üdvözölhetem a tanár urat...?
CARLOS: Barátomnak még nincs névjegye. De lehet rövidesen neki is.
FERNANDO: Gratulálok. Mindnyájunk nevében gratulálok. Egy pohár pezsgőt hozzá?
(Csengőt nyom meg.)
RAMON: Köszönöm, semmiképpen. (A belépő Ancillához): Köszönjük, nincs kérelem.
(Ancillához lép s kikísérve, mégis kér tőle valamit.)
FERNANDO: Ha hivatalos a látogatás, fáradjunk talán az én fogadószobámba.
CARLOS: Egyelőre félhivatalos. De családi tanácskozást, jóváhagyást kíván. S ezért (Leonához): örömmel töltene el, ha a ház asszonyát is közöttünk üdvözölhetnénk. (Ramonhoz): A te jelenléted sem lesz felesleges. (Leona kisiet, majd visszatér Mirellával. Üdvözlés, Mirella részéről palástolt meglepetés után.)
MIRELLA: Parancsoljon helyet.
CARLOS: Minél zártabb egy ilyen kis családi konklávé, gondolom, annál nyíltabb lehet
benne a beszéd. Csak első hallásra nem örömhír, amit hozok. Szúrós a héj, de talán édes
a gyümölcse. Csak okosan törögessük azt a héjat.
FERNANDO: Akadályok, megint?
CARLOS: Súlyos veszéllyel. Már az esetben, ha az öregúr csakugyan végleg elzárkózik a
fölkínált poszttól. A sajtó már úgy szellőzteti: meghiúsíthatja vele a kiegyezés egész folyamatát. Kínos helyzetbe sodorva a miniszter urat. A dolog kabinettkérdéssé mérgesedett s ez beboríthatja fölötted is az eget. Hogy finoman fejezzem ki magam... ha az öregúr elfogadja a felkínált pozíciót, előléptetési aktád már az íróasztalon, holnap képviselő
vagy, pénzügyi előadó, azaz minden várakozásod számára: zöld út. (Leonához is): Hasonképp a többi beadvány számára. Ha nem, ez bizony ugyancsak megkérdőjelezi a politikai hatékonyságodat. És utaid előtt, még ösvényeid előtt is az a piros fény gyúl ki, ami
ezúttal, félős, nemcsak a közlekedési tilalom színe, hanem a gyanúba keverhető vörös nihilistáké is. Elég szimpla zsarolás, mi? Elég világos adsza-nesze. Boldog aki kimarad belőle. Ez (Mirellának is szólt) a család most afféle lakókocsiban rója az utat, közös gond,
hogy kerülje a kátyút. Ebben nekem már kevés a feladatom. Úgy lehet: szükség tolni is
valamicskét a sáros keréken. Kezeim mosását is elkerülném.
MIRELLA: Ilyen sározó kátyú, amibe most apát viszik?
CARLOS: A lehető legtisztább kesztyűvel. Én megértem a papa finnyásságát, de mi a földön járunk és nem riadhatunk meg semmitől.
MIRELLA: A zsarolástól! 61
CARLOS: A kínálkozó vásártól. Az üzletkötéstől. Ha a család feje hallgat a család véleményére, úgy zöld út végig. Ha nem, akkor...
FERNANDO: Zökkenő, pocsolya?
CARLOS: Szakadék.
LEONA: Azt nem lehet, az képtelenség!
FERNANDO: S ha a család feje — hogy igy mondjam — mégsem a család eszére hallgat?
MIRELLA: Szégyelld magad!
CARLOS: Akkor a következményekre a zsarolásnál is érdesebb szavakat'kellene használnom... bosszú, kiközösítés...
LEONA: Nem merek az uram elé kerülni.
CARLOS: ...ahogy a farkasfalka végez azzal, aki nem üvölt vele.
FERNANDO: Menjünk talán ide az én dolgozómba.
LEONA (hátramaradva, Mirellához): Te meg ne légy olyan nagyra, hogy utálsz. Több a
24

szeretet az én aljas szívemben, mint a te kényes kisasszony fejedben. Igenis akár lopni is
tudnék az enyéimért.
MIRELLA (átölelve): Bocsáss meg. Ne haragudj rám. (Megcsókolná.)
LEONA (eltolja): Hagyj csak te engem a mocsokban, maradjak csak ott, ahova kerültem.
(Kisiet.)
MIRELLA (utána menne, de tétován megáll.)
RAMON (lép be némi idő után): A tanár úr kéretett magához.
MIRELLA: Várhatja még egy-két percig. Nem fejezi be ő olyan hamar a szétteregetett statisztikacéduláinak, grafikonjainak összerakását. Jobb, ha kihívom. (De nem mozdul
mellőle. Mintha most — így kettesben — volna valami közlendője. De csak zavart, majd
egymást biztató mosolyt váltanak, hogy kimondják, amit már nem kel! mondaniok. Mirella a vállalkozóbb a mosolypárbeszédben is. Kézbe fogva Ramon két kezét.) Búcsúzom. Azaz dehogy is búcsúzom. Hisz csak ide megyek egy pillanatra.
(Már jön is vissza Padreval.)
PADRE: Aprólékos megbeszélésre most se elég idő, se alkalmas hely. Hallom lányomtól,
hogy Carlos főnöke — a miniszter! — is látogatást ígért ide. Azt hiszem, neki magának
sem lenne ínyére az a hármas rabtalálkozó. Félek, a betyárbecsület nem győzné le benne
tüstént az állásával járó kötelezettséget, hogy példásan föllépjen a saját táborának hozzád hasonló — vérdíjjal körözött — ellenfeleivel. De felesleges csak tudnia is, hogy már
megint nehezebb körülmények közt kell rejtőzködnöd. Arra kell törekedned, hogy egyáltalában ne légy törvényen kívüli szabad préda. Hogy a jövőben bujkálásra ne kényszerüljetek. Percenként életet és sorsot ne kockáztassatok.
RAMON: Úgy értsem: lapuljunk, adjuk meg magunk: Adjuk föl a — küzdést?
PADRE: Az emberveszteséget! Végén járunk annak, hogy annyi vért áldozzon az ország.
A legjobb szíveket és elméket nem irányíthatjuk újra és újra egyenest a sírba, a börtönbe,
hontalanságba, züllésbe. Változtak és változnak a teendők.
RAMON: A javunkra, bátyám! A kinti, benti helyzet őket kényszeríti retirálásra, frontátrendezésre, a császár banditáit. Bátyám szavaiból háziasszonyunk aggodalmát hallom ki.
Az asszonyok ilyen aggodalma — ne vegyék önhittségnek — csak egyre hajlamosíthatja a
magára adó férfit: hogy méltó okot adjon az aggodalomra. A szeretet kimutatására.
MIRELLA: Hogy eloszlasson minden aggodalmat!
PADRE: Az aggódás nem női kiváltság. Lehet éppúgy szorongani azért, hogy legyen szabadlábon is férfi. A talpán. Hogy szabadon, emelt fővel rendezhessük a hadsorokat. Első teendőnek irányodban azt látom én: s azt hiszem, nemcsak én. (Csöngetés.) Ebben az
ügyben szeretnék zöldágra vergődni vele is, aki most jelentkezik.
ANCILLA: A minisztériumból... (névjegyet ad át Ramonnak.)
RAMON (olvassa): A miniszter?!
5>
PADRE: Tisztázzuk vele is?
RAMON: Hogy kegyelmet adjon: ő nekem, én neki?!
PADRE: Mert szerinted mit diktál most már az ész?
RAMON: Lelőni, változatlanul, a császárt.
PADRE: Könyörtelen vagy.
RAMON: A könyörtelenség egyensúlyozására! Megleckéztetésére! Vakok és gyávák, akik
csak a jövőbeli szigort idézgetik és enyhíthetnék! És az a hideg kegyetlenség, amely vértanúk torkára szorította a kötelet ?! Soroljam végig a százak és százak lemészárlását ? Két
hadállás van itt, nem tegnapról, s nem holnapi békekötéssel, s ez a harc a ma harcaira is
kötelező. Hány nemzedék óta hozzák a halált ránk? Golyót hát hetedíziglen rájuk is.
Akár a nyilt utcák sorain. Sőt ott, ott igenis, hogy beszélőpélda is legyen a lecke.
PADRE: Mint egy konventbeli vészbíró! Kemény közítélet. Végrehajtanád te magad is,
mint egyén? Te a „humanista"?
RAMON: Kemény kérdés. Végrehajtanám humanista kötelességből.
25

PADRE: Mint egyén!
RAMON: Ha a közösség képtelen jogot szerezni az igazságnak, „az egyénnek kell vállalni
az igazságszolgáltatást is".
CARLOS (jön): A kegyelmes úr! (Ramonhoz): Kérlek, a saját érdekedben!... (Kituszkolja.
Távozásra indítaná Mirellát is. De az marad.)
MINISZTER (belép. Elegáns, kedélyesen tartózkodó, de üdvözlésként elsőül hajt fejet.)
Készséggel siettem eléd, hallván: rendelkezésedre állhatok. Fontos valóban az ügy?
PADRE: Pehelykönnyű számodra. Egy tollvonás.
MINISZTER: Máris teljesítve. S nekünk szerzel örömet vele.
PADRE: Várj az örömmel. A közbenjárást nem magamnak kérem. Akinek életét könnyebbé szeretném tenni, szintén „benső" tanítványom volt, még fiatal ember, fiatalosan hevülékeny. Körözik, fényképes falragasszal, vérdijjal. S ő nem hajlandó letenni az elveiről. Sőt.
MINISZTER: Ramon. Hallottam róla már. Amikor még csak „szélső radikalizmusáért"
került börtönbe; titkos „bírálataival" most a mi demokráciánkat támadja, már tűrhetetlenül kártékonyán.
PADRE: EZ inkább vitát szülhetne, mintsem elfogató parancsot. Hogy hol a hiba: az ellentmondás, sőt a demokrácia? ha bírálni csak titkosan lehet!
MINISZTER: Ezek a leckék jók voltak közös cellánkban, a börtönben. Hogy a demokráciának „izo'mtornája, ha nyílt színen birkózik meg bármily radikálizmusokkal". Föltéve,
hogy nem övön alul kapja tőlük az ütést. Hanem felelősséget vállalva érte?
PADRE: A vitát az elvekről s a „praxis"-ról tán később. Nincs tisztább vélemény a tetteknél. Azzal kezd. Mit teszel érte, most?
MINISZTER: Csak utánad. A tevőleges megoldás a te kezedben van. És könnyebb a tollvonásnál is. Akár egy szempillaeresztéssel. Legutóbbi hiteles vagy nem hiteles nyilatkozatod szerint mégsem vonulsz vissza, még csak pihenőre se. Engem ez már az udvari tanácsban is ülésenként egyre égetőbben érint. Hitelt nyújtottam neked, mintegy váltót írtam
alá a nevedben, mondhatnám: a neveddel. Az adott szavam van a kezedben; vagyis a becsületem. Nem kérhetsz olyat, amit meg ne adnék: meg ne adnánk, ha számíthatnánk
együttműködésedre.
PADRE: Egyet kérek csak. Munkát. Volt rá utalás már abban a „nyilatkozatban" is.
CARLOS (tétován): Az országos könyvtárhálózat plebejusi szintű megszervezése...?
MINISZTER: Dagadó vitorlákkal viheted azt is előre.
CARLOS: „Valósággá kalapálni a hajdani álmot!"
PADRE: Álomkalapálás és dagadó vitorlák nélkül. Háztájilag saját hang- és eszközhasználattal.
MINISZTER: Ahogy akarod. Bár sokallom a — szerénységedet. Közben győztünk. A te
eszméiddel. S ha nem vagy velünk nyíltan a közvélemény előtt, hátráltatja a közmunkát is.
PADRE: Közös tapsolás nélkül is együtt lehetünk.
MINISZTER: Mihez nem tapsolsz? Hogy úgy visszük tovább az évtizedes közös munkát,
ahogy a körülmények kívánják ? Egyeztetünk.
PADRE: A tüzet, vizet?
MINISZTER: Az ország gazdagszik. Gyárak létesülnek, bankházak nyílnak. Árad be végre
hozzánk is a tőke, a választékos áru...
PADRE: És nincs elég óceánjáró a kivándorlóknak. Szóródik világgá rongyokban a nép.
MINISZTER: Az már gazdasági törvényszerűség. A kereslet-kínálat vándoroltatja világszerte a népet s mi csak örülhetünk, hogy benne vagyunk a világáramlatokban.
PADRE: A sztrájkoló aratómunkások, gyári proletárok bérkívánságaira csendőrsortűz a
válasz. Csendőrszuronyok rajvonala űzi őket világgá, amíg ki nem ürül tőlük teljesen az
ország!
26

MINISZTER: A károgó vészmadarak szerint.
PAD RE: ...akik szavában és becsületességében nincs okom kételkedni, sem nekem, sem
másnak!
MINISZTER: De felelőtlenségükben ugyancsak! Ahogy a híreket, de még a tényeket is ferdítik és hamisítják. „Kiürül az ország!" És mi lesz a helyén? Egy lyuk? Majd megtelik!
PADRE: De mivel?
MINISZTER: Emberrel s ország lesz, újra, bárhogy is.
PADRE: Haza nélkül ? A mieink nélkül ?
MINISZTER: A „mieink"! Kik, mik: milyen kategóriák ezek szociologice?
PADRE: Akikért mi örököltük a felelősséget.
MINISZTER: „Haza"! „Ősi föld"! „Szent múlt"! A hátam borsózik, hacsak hallom is ezeket az agyonpuffogtatott szavakat. Meggyötört, megalázott, megnyomorított, megcsonkított nép vagyunk? itt, ebben a helyzetben ehhez kell igazodnunk. Egyezkedve a nálunk
erősebbekkel. Nyitott szemmel nézve előre.
PADRE: Odakötve a ránk, és csakis ránk hagyott népnek, a nemzetnek annyi vihart látott
bárkáját, ahogy a fiatalok mondják, olyan szúrágta hajóhoz, amelynek napjai meg vannak számlálva.
MINISZTER: Te is ezt mondod ? Tudva, hogy milyen tisztség vár bennünket azon a nagytekintélyű hajón?
PADRE: Azt a hajót gályarabok hajtják, készen arra, hogy az első reccsenéskor ők baltázzák darabokra. Nekünk ott a korbácsos felügyelők tisztjét kínálják.
MINISZTER: Talán. Nyitányul. így lehet a békülés okos híveit egy asztalhoz ültetni...
PADRE: ...összeboronálni az önhittség elszánt hóhéraival.
MINISZTER: Olvasom azt is. Az öt világrész minden kis népe olyan messzebb néző egyezkedés felé halad.
PADRE: Verem felé. Mint Breughel festményén a kéregető vakok!
MINISZTER: Sötét a te ecsetkezelésed is rólunk, „elöljárókéról.
PADRE: Dehogyis rólatok! Senkiről, amíg ilyen a „szellem napvilága", a nemzeti közvilágítás.
MINISZTER: Megkönnyebbülve hallom! Hogy ezért nem mi felülvalók felelünk.
PADRE: De ki is ? Már a harmadik nap, hogy kijöttem, szinte a levegőben éreztem a „közszellem" változását. Azét, ami, h a j ó , mindenütt jelen van, mint valaha az Isten. Ami nekünk az istenség volt.
MINISZTER: Jobb, rosszabb? A „közszellem?"
PADRE: Ha mérni tudnám! Rejtezik az is, de meg-megcsapja az orrom. Mindenkiben árulót szimatolok. Még a költők is! Ott az Olimpusz tetején!
MINISZTER: Verik a lantot. Rendületlenül!
PADRE: És ha oda is felhatott... a mocsárgőz!? Amikor rámcsapták a kazamata ajtaját,
szívemben az a vers lángolt és világított tizenöt éven át, amely az országba látogató császárt angol paripára ültette, és ötszáz velszi bárd példájával vágta a szemébe a
„gyilkos"-t.
MINISZTER: Világirodalmi remek! Betéve tudja minden iskolás!
PADRE: Amikor kijöttem, első olvasmányom megint egy vers volt. Hogy betéve tudjuk, az
is arra készült? Ugyanaz a költő az ország legnagyobb emberének tragikus halálára írta.
MINISZTER: Mestermű éppúgy. Egy nemzet tette magáévá.
PADRE: De mire? Mi végett ? Az a nagy hazafi öngyilkos lett. Halálba kergette az önvád s
a köré szoruló vád: hatósági bűnvád. Minderről a hosszú — mindig fennen szóló huszonöt szakasz kifogyhatatlanul értékontó kétszáz sorában egyetlen lehelet sem. Véletlen
célzás sem, ki ellen küzdött a nemzet vezére, ki buktatta-hátráltatta, taszította a sírba!
MINISZTER: Milliókhoz intézte gyászdalát az a költő.
PADRE: A gyászdal megrendelőihez, a gyászolók helyett. A nagy költemény nekem azáltal
27

is beszél, mélyreható a mű, kiegyezési mintaalkotás, lángelme kohóból. De én azóta nem
olvasok verset.
MINISZTER: Hanem homokba a fejet. Festeni való ez az álláspont is. Épp csak az gondolható hozzá: meddig bírja a fej a föld alatt. S a büszke struccot egy kölyök lebunkózhatja.
PADRE: A menekülő patkány ösztönét, szemjárását is elvesztettük.
MINISZTER: Vannak egyenes jellemű férfiak, akik vállalják azt a kompromisszumot.
Neveket sorolhatok.
PADRE: Zsarnoki önkénnyel?MINISZTER: Még azzal is lehet — ideig-óráig — egyakaratunk.
PADRE: Azzal, aki csak a hatalmát akarja vissza?
MINISZTER: Lehet tisztességes alku is, amikor közös érdek megtartani a szót. Hitemet teszem rá, hogy...
PADRE: ...te betartod. De a hatalom betartja-e? Ha akarná se tudná. A hatalom természete, hogy még több hatalommal töltekezzék. Hogy önkény legyen, mihelyt pihenni
mersz. A rossz ügyre nem mentség, hogy jó jellemek is támogatják.
MINISZTER: Tehát: nem?
PADRE: Nem.
MINISZTER: Hiszel a póruljárt népigazgatónak, aki most a világ túlsó feléről a híres szónoki hangján kasszandrai jóslatokkal rettent mindenkit a mi utunkból ? Mintha nem volna minden az égvilágon „kiegyezés". Vigaszul mondjam vagy megrettentésül? Még a szerelemben is, a házasságra készülő jegyesek közt! És aztán! A lelkek a jellemek összefonódása után, a testek összeköszörülődése! Tudod, mi szerintem Beatrice istenítésének
földi próbája? Hogy a férjjé dicsőült széptevő, hogyan hordja el alóla az ágytálat! Aki
azt nem fogja föl, az idő ilyen hangulatváltozását: süket? Nem, gyáva, lusta agyú:
antiszociális! Anyját a feleségem égbe emelné, én a pokolba lökném, s együtt éltünk, egy
mellékhelyiséges lakásban. Egy kis türelem és a jólét, a biztonság fellegvára lesz ez az ország.
PADRE: A magamfajta csontosodó agyú — s gerincű — öreg némi kétellyel hall invitálást
azok részéről, akik tegnap még a siralomházban sem használtak ilyen hangot, barátaink
sírjának megkoszorúzását is „helytelenítették". Kételyemet mintha az idő is igazolná...
Hallom a zengő szavakat, de hallani vélem a fojtott — az elfojtott — jajokat is. Ezekre
finomítanám a hallásomat. És ezt tanácsolnám nektek is. Hol van az idő, amikor ezek a
szólamok még szent szavak voltak: egy nemzedék — egy megújuló társadalom — hiteles
igéi?
MINISZTER: Mindnyájan ezt valljuk. De mégis — külön és külön táborban. Ég a ház és te
— épp te nem tudnád, hogy van pillanat, amikor egy vödör víz is több, mint száz szózuhatag?
PADRE: Én ne tudnám? A markom várja szinte, hogy kapjak valami tennivalót.
MINISZTER: Mikor preciziálhatjuk a bekapcsolódásod részleteit?
PADRE: Rögtön akár! Mirella! Visszaadta már a börtönigazgatóság a kézirataimat?
(A miniszterhez): A füzeteket kell már csak szétoszani, járásonként. Az asztalosok máris
kezdhetik ácsolni a polcokat.
MIRELLA (belép az iratokkal): Tessék.
MINISZTER: Ezzel kívánsz közénk állni?
PADRE: Amihez értek. Amire szükség van.
MINISZTER: Bocsáss meg, részedről ez tréfának is erős.
PADRE: Komolyan mondtam.
MINISZTER: Amitől a tréfa már maró gúny. Amitől a válaszod nem csak visszautasítás,
hanem sértés! Nyilvános megvetése a mi — jószándékunknak! (Haraggal kimegy.
Visszaszól): Befejeztük!
28

2.

(Az üres színen néhány utazótáska. Ancilla hasonlókat hoz be. A később belépő Padre kezében is paraszti útikosár és könyv.)
ANCILLA: Ebbe mind könyv kerül ?
PADRE: Még ezeken kívül is, ami útitáskát csak találsz még a padláson.
ANCILLA: S mind el tetszik olvasni?
PADRE: Nem magamnak viszem.
ANCILLA: Csak legyen fuvar az állomáson. Aki ilyen terhet elvállal, arra a kátyús, hosszú
útra.
PADRE: Megáll ez ponyva alatt akárhol. Nem kér enni.
ANCILLA: Aztán ki látja el a nagyságos inat abban a tenger kietlenségben? Nehezen búcsúztatjuk.
PADRE: Legalább most a búcsúzáskor ne nagyságos urazz. A fiam a nagyságos.
ANCILLA: Hát... ki látja el ott a tanár urat?
PADRE: Tanár bácsit. Ellátja az magát. Csak tető legyen a feje fölött. Nemrégiben jártam
egy barátom szüleinek a roskatag tanyáján. Még az is megfelelne ennek a tanár bácsinak.
Van kút, mert valamikor kertészet is tartozott hozzá, jó föld tehát, közelben meg erdő.
Tudsz te kapálni?
ANCILLA: Tudtam: szívesen abbahagytam.
PADRE: Én meg akár most is belekezdenék. Ha bírná ez az elnyűtt derekam. Kiemelni egy
kapa földet, bedobni egy szem krumplit, visszaereszteni rá a földet. Örömestebb csinálnám, látod, ezt a mesterséget, mint emberi koponyákat emelgetni s hullajtani tele mindenféle jó vagy rossz magokkal. Nálatok is úgy ment a krumpliültetés, hogy az egyik csinálta lépésenként a gödröcskéket, a másik meg hullajtgatta?
ANCILLA: Úgy. Annyi kapálást azért vállalnék a tanár bácsi keze elé.
PADRE: Az volna a szép! Minden kapavágás az lenne nekem, mint mikor a fronton fedezéket hánytam magam elé a tábori ásóval. De hát, tréfa gyanánt emlegetem én már magamnak is az ilyen álmokat. Be vagyok zárva halálig, a magam mesterségébe, hogy még a
tanyákon is legfeljebb ilyen könyveket kínálgassak.
ANCILLA: Dicsérni tetszett pedig, hogy milyen szívesen csinálja. Egyedül abba a sivárságban. Kéménye, főznivalóhelye van legalább annak a háznak?
PADRE: Alig várom, hogy ott legyek! Siess hát, hordd a többit.
(Ancilla kimegy, Padre folytatja elmerülten a rakosgatást, Fernando besiet.)
FERNANDO: Mirella itt van ?
PADRE: Mirella?
FERNANDO: A feleségem, ha szabad így mondanom.
PADRE: Innen elment.
FERNANDO: Hová ? Meddig ?
PADRE: Elment. El.
FERNANDO: Üzenet nélkül? Hogy mikor jön vissza?! (Szünet után): Épp ma, most,
ilyenkor? Nem mondva semmit arról... amit hát kereken nekem kell apával közölnöm.
Nincs választás, de tétovázás sem tovább. Bármit gondol is apa, félre kell tennie az egyéni
gondolatait; a család jövője a tét, arra kell gondolnia, áldozat árán is.
PADRE: Gondoltam arra is, fiam, számotvetve a nem egy áldozattal. De hát a mai áldozat
nem mindig áldás a holnapnak. Annyira még nem vagyok öreg, hogy ne mosolyogjam
meg magamon én magam az öregség tüneteit. Mondjam a legújabbat? Lépcsőn fölfelé
még elég legényes a járásom. Lefelé még inkább az lehetne. De mit veszek észre? A szemem grádicsonként elém szegeződik, szinte tapogatná, törékeny jégnek nézné, ami itt
várja; ez a hitvány szem már külön megöregedett. Abban vagyok bizonyos, ami mögöt29

tem van. Dehogy is lettem maradi! Nincs amivel én ki ne egyeznék. De hát lássam csak,
milyen az a jég. Mert szamárként csúszkálni rajta, azt mégsem élvezném.
FERNANDO: Estig szomjasan hallgatnám, de ez már a döntés perce.
PADRE: De hisz már döntöttem. (Zsebóráját nézi-) Hol késik azzal a kocsival ez a Carlos ?
Utána néztetek?
FERNANDO: Ha apa kimegy ebből a házból, vegye úgy: gerenda, mennyezet, tégla és fal
omlik ránk.
PADRE: Vagyis?
LEONA (ront be): Ezt nem teheti velünk, apa!
PADRE: Mert a te fejedre is rádől az új emelet?
LEONA: Apának köszönhetjük ezt az újabb kevés ráépítést is, de egyenként dobom le róla
a gyerekeimet, ha apa árván hagy benne bennünket.
FERNANDO: Egy év múlva kenyérre se lesz pénzünk, nemhogy részletre, fűtésre.
LEONA: (apja nyakában): Még meg se szoktuk annyi távollét után apát és máris... (Zokog.) Nem hagyhat itt bennünket!
PADRE (lánya hátát veregetve): No, nem a börtönbe megyek vissza, és el-ellátogatgatok
hozzátok.
LEONA (egy újabb sírásrohamban): Megyünk mi is apával, megyünk mi is! (Megsértődve,
hogy Ancilla odapillant.) Te még mindig itt leselkedsz? Itt pusztítod a levegőt?
ANCILLA: Várom, hogy összekészítsem a tanár bácsi minden holmiját.
LEONA: A „tanárbácsi"-ét?
ANCILLA: A.tanár úr parancsára!
LEONA: A saját holmidat készíthetnéd, de hamarost.
(Csengetnek. Ancilla kimegy.)
FERNANDO: Ez az elnök úr csöngetése, a sietős.
(Várakozó csönd az ajtó felé.)
CARLOS (elhárítva az udvarias készségeket): Nem, elülnöm sem lehet hosszasan.
FERNANDO: Valami váratlanság ?
CARLOS: Jelentéktelen. A kedves csendháborító, az én drága Ramon barátom, nem járt
erre véletlenül ?
FERNANDO: Nem hiányoltuk.
CARLOS: Nem is láttátok errefelé? Azért késtem, mert úgy volt, hogy hazajön, hozzám, és
már nyugtalanított a várakozás. Ok nélkül persze. Mirella nincs itthon? (A tagadó jelekre): Az megmagyarázná, hogy tán együtt... (zavartan a férj miatt) — hogy tán egyiküknek sem erős oldala az időérzék. (Hangot váltva): Kezemet a tűzbe, hogy egy-két pillanat
múlva védencem nyomja meg sürgetően a csengőgombot, mentegetődzve az elkószálása
miatt. (Az ajtóhoz lép.) De a kocsi, kedves bátyám, előállt. Mehetnénk, ha megengedné,
hogy ezekkel a fiatalokkal tegyem rendbe a szénásszérűt az újabb szélfordulások után...
A szétköltözési tervekkel ennek a nagy lakásnak az egykori tervei is más aspektust kapnak. A bővítés bátyám számára állami költségvetésből folyt. Elintézett ügy Diegonál is,
Cemeznél is, hogy az innen kiköltözők másik lakást kapnak, szállítással, egyszerűbbet
természetesen, de nem rosszabbat, noha jóval olcsóbbat az itteninél. Szűkebb előtér, fürdőhelyiség, személyzeti szoba.
LEONA: Ahogy benéztem, onnan lesz a legtöbb elszállítanivaló, fölmondás után.
PADRE: Nem lesz fölmondás. Engem fog ellátni: velem jön. Ha akarja.
ANCILLA (jókedvűen): Parancsára!
PADRE: Akkor rakd táskába a magad elszállítanivalóját is.
(Ancilla kisiet.)
CARLOS: Súlyosabb gond, ami a levegőben lóg. Az adósság a villán, a hitelügyletek. Az
iratok megvannak, csak egyet-kettőt kell még beszerezni, ú j nyugtát, jegyzőkönyvet,
hogy mi illeszthető a jövő költségvetésbe, s fizethető ki addig is készpénzben. De ezzel
30

most ne hosszabbítsuk a családi búcsú idejét, bácsi igénybevételét. (Leonához): Kegyedék beadványára a megfelelő ügyosztály fog pótlást és tanácsot proponálni.
LEONA: Átadhatnám itt az iratokat? (Félrevonja Carlost, s már kimenet is magyaráz
neki.)
PADRE (miután kikísérte volna a távozni készülőket, megzavarton áll, nagy kimerültséggel
leül. Magába mélyedve Ancilla belépésére nem figyel föl.)
ANCILLA (kezében üres vesszőkosár): Ezt találtam még. Annyi táska sehogy sem lesz,
hogy mindenünket egyszerre vigyük, együtt... Akkor most, ha ez a parancs... (Mert nem
kap választ): Rosszul érzi magát a tanár úr?... tanár bácsi?
PADRE: Egyre rosszabbul, kedvesem. És valósággal mintha kitapogathatnám itt a mellem
tájékán is. Mintha egyre jobban nyomna. Nehéz dolog ez: itthagyni a családot. De legalább tudnám, helyesen tettem-e; amikor pedig csak így tehettem. Börtönbe „vonulni"
egyszerűbb út volt, oda vittek, valósággal segítő kíséretben. Eszembe sem jutott a felelősség ! De most, de így? (Észre sem veszi, hogy már nem Ancillának beszél, hanem önmagának. Mosolyog.) Igen, a bilincs néha szabaddá tesz: a lelkifurdalástól! A cellakövön is
jól eshet az alvás! De amikor a „kétely kígyói" tovább sziszegnek? Megtartja-e szavát a
császár? Megtarthatja-e szavát egyáltalán zsarnok? Akikkel mi nem szövetkeztünk
össze; nem fog-e ő azokkal kiegyezni, a maga módján, a maga hasznára? S ha noha mennek a grófok, de jönnek a bárók és — igen — világgá szóródik a nyáj pásztortalanul...
(Magára riad.) S valóban — így „rendeltetett"? Hová zártam be vagy ki magam azzal,
hogy én mondtam ki az ítéletet, én hajtottam végre, én szenvedtem el. Egyszerre sok. így
hát gyorsan, gyorsan. Segíthetek? Persze, hogy segíthetek, én tudom itt, hogy hol mi
van. (Maga is táskát keres és Ancilla után kimegy.) (A szín néhány percig üres. Kicsapódik az előszobaajtó. Mirella tántorog be. Székre omlik, arcra szorított kézzel.)
PADRE (kezében kosárral visszatér, menyéhez siet): Mi történt ? Hozzak valamit ? Beszélj!
MIRELLA (fulladást legyőzve): Elfogták! Megkötözve! Magukkal vitték.
PADRE: Kit? Őt?
MIRELLA: Az én hibámból!
PADRE: Mondd már az ég irgalmára. Hol, kik?
MIRELLA: Ide „nem tehette be a lábát". De látni akart. Engem... Mindenképpen. S én is.
Mert én meg, igen, örökre el akartam, ki akartam menni, ki, ki ebből a házból. A Nagy
Hídnál üzentem neki találkozót. Minél hamarabb. Rohantam, készen, hogy sose térek
ide vissza. Csak később vettem észre, hogy valaki a kaputól fogva nyomomban van, kerülget is, férfikíváncsiskodással. Akkor még: utcai tolakodó, azt hittem, és még gyorsabban vittem a szerencsétlenséget Ramonra. Előbb érkeztem, tekintgettem magam köré.
Ekkor dermesztett csak meg a rémület, mit okoztam. A tér másik oldalán az előbbi férfihoz két másik csatlakozott, rendőrkutyával, két rendőrkutyával, mögöttük zárt kocsival.
Már sikoltani is hiába sikoltottam volna...
PADRE: Nyugodj meg. Beszélj!
MIRELLA: Aztán az, akit utcai tolakodónak néztem, átjött hozzám. Azzal rázott föl a
dermedtségemből, hogy jobb, ha szépen hazajövök. Majdnem lovagiaskodva tette hozzá, hogy Ramont szinte kedvük ellenére fogták el, de hát nyomós volt a bizalmas följelentés, hogy Ramon a városban van és... és ők mossák kezüket, mert ahhoz nemcsak
szenny tapad... Hanem vér is?! Manuel bácsi! Segítenie kell. Bármi áron. Megölik.
PADRE: Az én kezem nem ér el odáig.
MIRELLA: Az nem lehet, hogy senki ne akadjon, aki legalább tanácsot adhatna.
PADRE: Ha csak ő nem, aki most kiment.
MIRELLA: Carlos?
PADRE: Az urad. (Mirella megrezzenésére.) Maradj. Majd én beszélek velük, helyetted is.
A nevedben is.
(Kimegy Fernando szobájába.)
31

(Ancilla jön be újabb kosárral, de képtelen megszólítani az összeroskadt Mirellát.)
CARLOS (siet be): Emlékezzék, — csak egy-két részletet kérdeznék. Civilruhások vitték
el?
MIRELLA: Két egyenruhás is. Azok ¡rányitottak.
CARLOS: Akkor súlyos, reménytelenül. Többé látni se fogjuk. Tíz-tizenöt év múlva legfeljebb, ha annyival megússza.
PADRE (jön be): Minden reményt akkor sem lehet feladni. (Karon fogja Carlost.) A börtönben is él: — akit éltetnek. De tekintsük ezt a kettőnk témájának. (Kivezeti Carlost.
Az ajtóban megjelenik Leona.)
MIRELLA (egyedül gépiesen rak egymásra néhány könyvet, csomagot készít. Leakasztja
kabátját, fölveszi.)
FERNANDO (megkönnyebbülten lép be, semmit nem észlelve Mirella állapotából): Tisztul
végre a ház. Alig várom, hogy a magunk meghitt levegőjét szívhassuk. Csak vigyék minél
messzebb, aki nem közénk való. Pedig ezzel a csendháborító Ramonnal néha magam is
elvitázgattam volna. Részletesebben is. Más gond híján. A sógor a szeszgyár bővítését is
szóba hozta. Őstermelő földbérlettel lehetne bővíteni s abba engem is bevenne, mint
szakértőt; később mint részvényest.
MIRELLA (leül; némi csönd után): Én elmegyek.
LEONA: Elutazol?
MIRELLA: Elválunk.
FERNANDO: Elköltözési vágy, rajtad is ?
MIRELLA: Elmegyek. Végleg.
FERNANDO: Nyugodtabb pillanatban kellene beszélnünk róla.
MIRELLA: Egyszer; majd ha már elmentem.
FERNANDO: Egymáshoz voltunk rendelve. Azt hittem.
MIRELLA: Én is. És hogy már csak össze kell egyezkednünk.
LEONA: Hallhattad, mi mennyire közénk soroltunk benneteket. Az urad ma is átveheti
azokat a részvényeket.
MIRELLA: Ti tán részvények összepárosítására gondoltatok... Én meg...!
FERNANDO: Kettőnk közül te voltál, aki... kezdetben... Észre kellett vennem: vonzódtál
hozzám.
MIRELLA: Akinek hittelek; apád fiához.
LEONA: A jobbik eszeddel vonzódtál hozzá — hozzánk. A szerelem lángja is csak akkor
lobog, ha tűzhelyet kap. Jó huzattal. Itt pedig jó tűzhely épült, jó alapokra.
MIRELLA: Börtön épült, kezdettől fogva!
FERNANDO: Nos, nem voltam, amit leányálomnak szokás nevezni, de...
LEONA: „Leányálom"! A csalások csalása: az öncsalás teteje! Kutya ugat, pénz beszél, és
működteti a szívek legtitkosabb rugóit is, én vagyok a megmondhatója, nem is egyszeri
szenvedője. Tudod már, de hogy, hogy mi a módja az elviselésnek is.
MIRELLA: A hangsúlyodból érzem.
LEONA: Az okos alkalmazkodás, kedvesem. A gőgtelenség. Ez minden otthonépítésnek,
mindenfajta összepárosodásnak, házasságnak is az alapelve.
MIRELLA: Otthonom, az nem volt soha.
LEONA: Mert nem nézted meg, ki került melléd. Az Isten vagy a házasságszerzők akaratából. Mert az erősebb mindig kifosztja a gyöngét. Még a gondolataiból is. De engem már
nem foszt ki férfi, az sem, akivel én vágyódtam pucérságra, teljes ingtelenségre.
MIRELLA: Félve várom, mi a gyógykúra.
LEONA: Becsapod őket. Várj, ehhez az asszonyi agyadon nyiss ajtót. Úgy becsapni szegényeket, hogy mégse csalódjanak. Sőt te se csalódj. Épp csak a kényszernek engedve és arra hárítva a felelősséget.
MIRELLA: És aki mégsem adja meg magát?
32

FERNANDO: Az özönvíznek, a gátszakadásnak ? Mert ernyő alatt, sőt eresz alatt állhatsz ?
MIRELLA: Meg a saját bőrömben, akárhogy.
FERNANDO: Mert azt hiszed, hogy az tied? Gyerekeid vannak.
MIRELLA: De azok képében sem zsarnokaim. Ne folytassuk. Más a szótárunk, a nyelvtanunk, az országunk. A bolygónk.
FERNANDO: Ahol élünk.
MIRELLA: Külön-külön, de most halálig egymástól.
FERNANDO: És az egész világtól ?! Már két ember összetartozásában ott van: engedni kell
a másiknak.
MIRELLA: De nem a bűnnek! A rossznak! Az árulásnak.
FERNANDO: Mintha a Csendháborító szavait hallanám.
LEONA: Minden házasságban vannak krízisek. Amikkel egy a dolog: túljutni minél hamarabb rajtuk; mint a gyermekkori kanyarókon: csak erősítenek, immunizálnak. Te, kedvesem, még mindig nem választottál. A vérképletedben még mindig van egy részecske:
„És ha a szépszavú világfutó útjait követted volna; vagy követnéd"? Gondolom, nyitott
rá alkalmat. (Mert Mirella nem válaszol.) A tisztessége mellett szól, ha nem. Mert hisz az
ő útja most — tíz évre, tizenötre? (Mutatja, hogy börtön.) És ne csak azt képzeld el, milyen arcot fog ő eléd hozni tizenöt év múlva, hanem azt is, mit lát majd ő a te mai arcod
helyén. Megrág bennünket az idő! S ha nem esz is meg, ki-kiköp, mutatóba. Sejtem,
hogy szeretted s azt is sejtem, hogy ma is és ő is... De hát...
FERNANDO: És ezzel most eredj ki.
LEONA (az ajtóban Mirellához): Csak annyit még neked: nem jó példa, valakit, a hites
urunkat épp akkor hagyni útfélen, amikor csak baj, és baj éri.
FERNANDO: Szeretnék egy jövőbelátó távcsövet a kezedbe adni. Elválsz tőlem. Csöbörből vödörbe. Valaki ismét megszerez magának. Tán több buzgalommal — és érdemmel
— mint én? Egy ilyen kitűnő teremtést — aki csak úgy egész, ha társa van. Aki épp azért
van kiszolgáltatva az erősebbnek, már olyannak, akit nem gyengít skrupulus. Ez a világ
rendje: az erős felül, a gyenge alul. Hiába beszélek, tudom. Ilyen vagy, ilyen maradsz.
Sajnálnám is, ha más lennél. Mert ha te sem... Atlantisztként süllyed a világ, apám világa. Jólesik — nyilván a hiúságomnak —, hogy az utolsó hajótöröttet én élesztgetem. Azzal a lélegzési gyakorlattal, hogy...
MIRELLA: Nem kell folytatnod.
FERNANDO: Nem kérem, hogy velem maradj. Számításaink félrecsúsztak. Szeretlek, de
te, ha akarnál se szerethetnél egy ilyen figurát. Ezek után főképp. Az Atlantiszod elárulása lenne, hogy tán fölmerül mégis. Hogy fölvegyen. Mielőtt végleg alámerül.
(Belép Carlos, majd Padre könyvcsomagokkal.)
PADRE: Indulnunk kell, kedves.
FERNANDO: Ketrec volt neked ez a ház, sötét kalitka. De te, lám kiléphetsz belőle.
MIRELLA: Hova? (Leveti s fogasra akasztja a kabátját.)
Vége

3 Tiszatáj

33,

CSORBA GYŐZŐ

Szakítás
A sűrűn satírozott lapokra vastag, fekete csík csapódott.
Kegyetlen, de határozott, s így végül is jótevő.
Aki nézte a telefondrótokat, nyilván látta iszonyú vonaglásukat.
Bennem álomba sírja magát egy halálosan kimerült, félholtra vesszőzött
kisgyerek.
Benne csupa napfölkelte; minden égtájon egyszerre.
De kezében az én rostám, s úgy, hogy végképp hozzája nőve.
Lesznek keddek és szerdák, hétköznapok, jég-józan reggelek.
Lesz, hogy nem mehet túl a bőrén, lesz, hogy nem mehetnek túl a bőrén.
Lesz, hogy szirénahangra sem jön a mentő-különítmény.
Kímélje, akinek dolga akad vele!
Kímélném én is, ám nincs hatalmam magamon.
Szememen se, mert azt mostantól fogva ő szegezi magára.

Kísértetté
Kísértetté bolygó lélekké az a pillanat...
Székemre ül ágyamba fekszik vonaton
mellém telepszik megjelenhet mindenütt —
Felé fordulnék és leinteném:
„Én nem kívánom károdat eredj
maradj élő ne kényszerülj hozzám közel
fölmentelek távozzék végre tőled a
kötés mozogj testben lélekben szabadon
nekem se jó csak bosszúnak örvendenem!"
Zúzott sírás érezni rajta a rácsokat:
aki lelket öl bolygó lélekké enmaga
teszi magát hogy vétke tárgyához leend
láncolva míg nem jár le a vezeklő idő
„Én nem kívánom károdat" — egyre mondanám —
„Térj vissza élőnek fölmentelek"
De nyomódik a rács mögötte föl-fölszakad
a roncsolt sírás — így rendeltetett:
kísértetté bolygó lélekké az a pillanat...

34

Színképek
Lát nappalt és lát éjszakát —
színképeikről mit se tud
hogy ez is az is hány elemből
hány árnyalatból alakult
hogy milyen kálvária-út
mennyi leroskadás verejték
„Nem bírom!" bújik mindenikben
Ha boldognak lát bánt az is
boldogtalannak bánt az is
Szeme tükröm sosem lehet
nem ismerek magamra benne
Sorstalan a vágott virág
csak a tövén az igazi
amin látszik hogy a sötét
gyökérből nőtt vidám szirommá
Sorstalan a halott kamasz
csak az élő az igazi
akin látszik hogy napsütött
tájról tévedt jeges vidékre
De ő ezt úgysem értheti

TORNAI JÓZSEF

A huszadik század mocsarai
JELENIDŐ ÉS JELENLÉT

A jelenidő és jelenlét hulláma odavetett a sárga fényre, a hosszú, sárga, meleg
napra. Alacsony házsorok mentén akácok, vadgesztenyék. Olyan széles volt az országút, mintha a mennyekbe vinne. Mennem is nehéz volt a vastag fényben, de ott
voltam újra, sehol másutt: nevetve és szemhunyorgatva az elfelejtett s most hirtelen
fölsütő világosságban. Vállánál fogva szorítottam magamhoz egy alakot, egy tébolyítót, egy asszonyállatot. Ujjaim érezték erős melleit. Az iszonyú, lüktető, kihívó
test ugrált, mint a kiscsikó. Az országút mégjobban égbe-lendült: merőlegesen ívelt
föl előttem az az eszelős nőstény is. Vitt a nevetése, a margarétás arca utána. Mit
ígért akantusz-szája, ünő-combja ? Mondott, susorgott valamit, de szava sugárzássá
foszlott, mint kinyitott ölén a prémes fészek, a jelenidő és jelenlét néma, méltóságteljes hullámában.
3*

35

PROMETHEUSZ

AUTÓN

Minél tovább ettek az évek, annál többet faltam föl a világból. Ez a század
világ-zabálás! De nem esett jól, amit megettem. Legjobb volna tartóztatnom étvágyamat, világbőjtöt fogadnom. Csakhogy ki tud meglenni szeretetvágy és megváltásvágy nélkül ? Gyerekkoromban az emberekben a lázadó angyalok, félistenek képmását láttam. Rabot, kit Prométheuszként ehhez a világhoz láncoltatott az isten.
Prometheusz azonban autón jár, televíziót néz. Magában betegeskedik a nagyvárosok ember-horhosaiban. Mégjobban megtanult ölni, csalni, hazudni. Holnapra
elmenekül előle a természet. Elmenekül a levegő, a föld, mely teremni, gyümölcsözni tud. Csak sziklák maradnak, vöröslő csillagok az égen, a sziklákkal szemben.
És ahova belépek, a csecsemők gipszmintákként hevernek majd a házak padlóin,
ablakmélyedéseiben.
A SÉRTETTSÉG NÉPE

Seholse láttam, hogy amint az ige szól, odanyújtaná valaki a bal orcáját is, miután a jobbot megütötték. Seholse, hogy az emberek szeretnék ellenségeiket.
Szárnyas gépeket látok, nagyobbak, mint egy paraszt pajtája. Bőgve röpülnek
a városok fölött, és tankok tottyannak ki bögyükbői, ahol leereszkednek. Ágyúik
belőnek minden ablakon, ha világot látnak a bennük kuporgó fekete árnyékok.
A sértett, hatalom-alkoholista ember ül és lövöldöz a tankokból: övé a világ, őparancsol földeknek, városoknak, tengereknek. A jók meglapulnak és gyászolnak.
A sértettség népe úr az élet fölött, vér, gondolat fölött.
TÜSKÉSDRÓT-HOMÁLY

Tüskésdrótkerítés homályosítja el a napot. Kopaszra-aratott fejű nő és férfi,
csont-férfi és csont-nő fehérlik az isten összehúzott, értetlen szemébe. Kiszárított,
megaszalt ivarszervű férfi és nő lóg hanyatt a drótkerítésen,
földig-homlokkal.
A téglakéményekből füst száll föl, füst gyapjazik és bűz hömpölyög: szén-férfiak és szén-nők üzenete a közömbös világnak. A drótkerítés közepén egy gyönge fiút
láttam: ingetlenül, rövid gatyában, tüskésdróttal rábogozva egy bütykösaknára. És
lőttek rá a fekete, röhögő árnyak körben. A térdére céloztak, a bokájára, a könyökére, a földre feszített tenyerére. Hallottam, el-elcsukló rimánkodását! Az anyját
hívta és az istennek fiát hívta, de térde kiálló csonkjába még több golyó csapódott.
A vér, a vér, ahogy a váltából és lábfejéből, a pirosan kivirágzó tüskésdrót-csomókból belefolyt a szemembe!
Hogy is látnék tisztán, hogy is hallanék mást, mint a teknőc-forma akna robbanását ? Csönd lett, azok az árnyak nem röhögtek, mert a fiú a mennyekbe emelkedett, és szilánkokra hasadt koponyája, medencecsontja és lábszárai, szétnyílt mellkasbordáifehérek lőnek, mint a hó.
A 20. S Z Á Z A D

MOCSARAI

Azt mondják: az ember gyarló, az ember bűnbe esett. Én azt kiáltom az égnek
és a tengereknek: az embert nem a bűn sározta be. Az ember a természet elrontott
műve! Az ember lehetett volna jó, tökéletes, mint a víz, a fák, a madarak és a tigri36

sek. Ámde az állat és az angyal egy testben, egy lélekben nem válhatott mássá csak
szörnyeteggé: Polyphémosz a barlangjában, Minotaurusz a labirintusban, kétfejű
tömeggyilkos-sárkány a 20. század mocsaraiból elő-előtörve.
A SÁTÁN A RÁDIÓBAN

A hangdoboz a falipolcon állt. Mindig szelíd volt és mindig zene folyt belőle
vagy misék szenteltvize. A Krisztus szavai rezegtették a hangszórók kerek posztóját,
nikkelezett díszlécek kereteit. De azon a napon! Azon a napon megtébolyultak a
hosszúkás láda összes deszkái és alkatrészei! Mintha valami belebújt volna és szét
akarná feszíteni az oldalait, elejét és hátát. Földagadt, szenvedett, hasadozott, de a
benne tülekvő erőszak még hatalmasabbnak látszott. Dobálta magát, le akarta vetni
a rádiót a polcról. Dühöngött és hánykolódott, mint féreg a bábban. Tombolásában
ordított és a hangdoboz ugrált a polcon, szilánkok, kapcsológombok pattogtak le
róla. A készülékbe beleszorult valami gonoszsága nagyobb volt, mint az egész szoba, az egész ház, az egész világ. Hogy fért volna el benne ? Azt hittem, kitépi dühében a szívem, szétrobbantja körülöttem a falakat: szertelöki az anyag atomjait.
A földre zuhant, gubancaira tépett rádió utolsó hörgése közben egyszeresük
megértettem egy mondatot. Azt bugyborékolták a szétrepedt csőtorkok, meghajlott
deszka-ajkak: „ Wir werden England ausradieren!"
A BOLDOG ÖBÖL

Az ember az, aki nem tudja létéről letépni az eredetpókhálót. Egész életemben
figyeltem az arcomat: szerettem volna rajtakapni, mikor nem veszi észre. Az arc tökéletes, mert néz valamire. És nyomorult, nyomorult, mert mindig két part között
vesztegel! Ezért ül rajta az a szomorúság, ami akár egy megismert tájé: egy idő után
a dombok és erdők elnémulnak. Mikor már kibukna a szempillák sásszegélye közül
az a bizonyos szó, a dermedés árnyéka borul az egész arcra, az egész élet és halál
közti derengésre. Nincs tovább! Idáig eljuthatunk a homlok kövein, a száj csodálkozásain. Ott kell elkárhoznotok a két part között. Ahol az idő a legsebesebb! Aztán a sodrás, sodródás, — pedig tudjuk, hogy volna horgony és boldog öböl!
A LEPKE, AZ ENCIÁNKÉK

Miért hajtottam föl a rongyszőnyeget ? A kőpadlón hüvelykujjvastag luk. Óriási
enciánkék lepke villant ki a mélyből. Káprázott, reszketett s egyre nagyobb lett,
többágú a szárnya. Micsoda virrasztó-kék szín, lángolás, tánc, örvény-fény a szobában ! Az ajtó felé cikázott, már akkora volt verdesve-növő ragyogás- és szárnybokor: az ajtófélfát szikráztatva lobbant ki a szabad ég alá. Ellenállhatatlan diadal
és vidámság! Végül is a tömör, kemény kövön fúrta át magát! Azokat a kék csóvákat, csillámokat szórva rám és a falakra. De honnan és hova ? Nem abból a kusza ismeretlenből bújt elő, nem oda tűnt el, hol minden álmok és titkok gubója várja,
hogy körmeink fölszakítsák ?

37

UEXKUELL MÉHEI
Ne is tagadjuk, ne is akarjunk mások lenni: hiszen itt zümmögünk a kor csapdájában ! Uexkuell, a jég-agyú biológus fűrészelt át függőlegesen egy méhkaptárt,
hogy a viaszsejtek hátsó fele üresen tátongjon a semmibe. (Ettől a semmitől reszkettem mindig: ha isten nem vár, és mi csak megyünk feléje bűneinkkel és kérdéseinkkel a némán ragyogó világűrbe!) Mit csinálnak a virágpor-hordó méhek? Mit teszünk mi, a 20. század remegő szárnyú elméi ? Uexkuell meredt szemmel figyelte: a
méhek gondtalanul és boldogan föcskendezték ki potrohújukból az édes folyadékot.
Újra és újra jöttek, visszaröpültek a virágokra és megint úgy tettek, mintha a viaszsejtek tökéletesek volnának. Mintha nem a sötétségbe, a porba hullana le az áldott
méz, az egész sárga nyár!
Az egész mézsárga nyár: az egész lét, amit mi összegyűjtünk magunkba, a befogadó agyak helyett a kettévágott tudatba, a világ trágyadombjára ömlik, szemétnek.
Mit tegyünk mi, Uexkuell átkozott, buta méhei ? Csak azt, amit Uexkuell bölcs örök
méhei: hordjuk, a virágport, a mézet, a teremtett dolgok ragyogását a fénytelen,
vak, kettévágott sejtekbe. Hordjuk, mi boldogtalanok, szomorúak. Mi elragadtatottak, büszkék, megállíthatatlanok: hiszen nekünk szárnyunk van egy négykézláb
sárban-mászó, édes fényként csöppenő ajándékunk ebben az egyre hánytatóbb és
feketébb
világorkánban.

GELLÉRT KÁROLY F A F A R A G Á S A

38

BÉLA

Kép a vak óriásról
A vak óriás kölykei vagyunk, sok Ábel és Kain,
tűz körül trécselők, trágyadombon kéjelgő társaságok.
Szőr-erdejében vagdalkozunk, emlőit kiszipolyozzuk.
Ül a mocskos víz partján, belelógatja dagadt lábait,
az ujjak közt angolnák csúsznak át, irány:
a Sargasso tenger mágnesvihartól izzó méhe.

Allegória
Kőmorzsalék csikorog

a disznóbőr talpak alatt,
fejére szürke csíkos lópokrócot
borít és vakon,
kígyófejű botjával álmatagon
kaszálván a leget,
régimódi óriás lépeget
a bizsuként villogó városok
aszfaltján, ne kédezd, ki az,
mert nem ember az,
vonul a tetves porban,
üres konzervdobozokat húz,
lát a csomagtartóban
felhúzott térdű hullát,
drótzizegést hall, selymek surrogását,
befordul
közeledik,
vándormadárfelhőben úszó Himalájafej, megfagyott tej-foltok
mint csillagköd-térképek
tarkázzák fekete posztóból hasított
tolvaj-köpenyét,
sötét van, tél van,
pályaudvar-füttyöket egyenget a
táj,
kizuhanok az állatszájként csattogó éjbe, ott
jön, a hegyoldal recsegő erdejében aludt,
karjain
millió kvarcóra pityeg,
pufajkáján szakállas mocsok,
fekáliától bűzösen

fekáliától bűzösengázol évszakon és földrészen
át,
elrejtőzik, nem lenni látszik, nincs — hajamat,
szálanként szorítván két ujjbegye közé,
kitépdesi.

Változat
A címkékből is — végül mi marad?
Elázik plakát, leomlik vakolat
és a csupaszra pusztult dolgok közt
az ember szemérmét takargatva fázik.
Nem mozdulnak a csillagok szempillái.

JÁNOSY ISTVÁN

Búcsú a nyárilaktól
Babits emlékére

Kialudtak már a temetőn a gyertyák;
fehérlábú, arany táncosnők a nyírfák:
dermedten állnak féllábon a kertben.
Bíborpettyes a szőlőlomb, a körte.
Vészt sivító szél le a földre verte
az utolsó almákat is.
Ideje már indulni. A kis macska,
ki úgy köhögött, e dermedt virradatra
kimúlt. Csíkos lábait kinyújtva
nyitott szemmel bámult a ház alól.
Indulhatunk már terhes vándorútra.
A varjakra nem kell vigyázni, kik e sivár
csalitot ellepték — ők tudják, mi vár
ránk még, tántori vándorokra.
Kedvenc macskánkat is itthagyni kelletett
gondozókra — ki tudja, tavaszig mire ér?
40

Mint kiskutya elkísért a tejért,
s egész úton vígan bukfencezett.
Ilyen szép cirmos nem volt még a világon.
Minden széptől, jaj, egyszer meg kell válnom!
Szépség — mint kagylózúgás úgy követ:
már nem versek, de dallamok fülemben
tünékenyen — nincs mód, hogy lejegyezzem
én véges a végteleneket.
Már csak a sziréna szélzúgás beszél:
hagyd el a kertet, az álmot, itt a tél!
A földön foncsoruló levelek —
tarlott kóró, emlékeid feleded.
Szívem, nem tudom, az ember mire virrad;
halántékunkra a Párkák mit írnak.
Vajon e kertbe visszatérhetünk-e ?
Mind újabb villám csapkod életünkbe,
újabb halálhír — kedveseink mennek.
Edzzük magunkat újabb félelemnek:
hátha már a végső próba lobog.
De addig... addig ne adjuk alább:
addig ríkassuk mulandó fuvolánk,
míg meg nem leljük a nagy dallamot!

Spinozát, Kantot és Einsteint olvasva
Az Istennek nincs szeme, füle, lába.
Az Isten nem haragos öreg.
Nem járatja az embert iskolába,
s túlvilágon sem pálcázza meg.
Az Isten a Mindenség Egésze.
Elméje a nagy Természeti törvény.
Belé merül hullámtarajnyi része:
az ember. Ő a kezdet és az Örvény.
Minden, mit Róla állítunk: hasonlat.
De a „Ne ölj", „Ne hazudj!", „Segíts!"
és „Szeresd ellenséged is!" — ez oly nagy
Törvény, mint Kepler egyenletei.
Változás látszatába vakult ember-ördög,
ocsúdj estedből: e törvény örök.
Örökkön úgy élsz, hogyha ezt betöltöd,
s már meg is haltál, hogyha megtöröd!
41

Búcsú Martin Györgytől
Ismét elvesztettünk valakit, akire szükség volt, akire még sokáig szükségünk lett volna, s
aki betöltetlen űrt hagy maga után. Akinél még az a vigasztalásunk sincs, hogy egy hosszú élet
után, sikerekkel és elismeréssel övezve, az élet elérhető teljességét megélve távozik körünkből.
Váratlan és megdöbbentő távozása alig valamivel túl „az élet útjának felén" fosztotta meg őt
és bennünket terveinek megvalósításától, megkezdett munkáinak befejezésétől, a tőle méltán
várt betelj esedéstől.
Hogy mitől fosztott meg, az azon látszik világosan, amit már eddig megvalósított. Ami
egy tudós élet teljesítményének nem csak hogy elég, hanem akkora, hogy csak kiemelkedő kivételeknek életművében valósul meg. Egy tudományszakot teremtett meg: a magyar tánckutatást. Igaz, nem egyedül: volt néhány társa, akikkel együtt indult, s akik osztoztak vele a megoldandó feladatok kidolgozásában. Igaz, előtte is járt valaki, amint Bartók és Kodály előtt is
járt Vikár Béla; ő előtte is volt Molnár István, akitől a néptánc kutatására ösztönzést kapott, s
akinek iskolájában a néptánc mozgáskultúráját aktív táncosként elsajátította. De senki sem
volt olyan megszállottja a kutatásnak, mint ő, és senkinek a munkája nyomán nem bontakozott ki az eredményeknek olyan gazdagsága, mint az ő keze nyomán.
Mindenekelőtt összegyűlt az egész magyar nyelvterület tánckincse. Ma már nincs olyan
népcsoportja a magyarságnak, ahonnan ne rendelkeznénk gazdag gyűjteményekkel az élő
tánchagyományból. Sőt, alig van olyan községe az országnak, amelyben még van valami nyoma az egykori táncéletnek, ahol ne járt volna tánckutató. Majdnem azt mondtam, s joggal
mondhattam volna: ahol nem járt Martin György. Mert szinte hihetetlen még a magyar népzenekutatás fanatikusainak példája után is, mennyi időt és energiát áldozott Martin annak,
hogy amit még megtalálhatunk a magyarság egykori gazdag tánchagyományaiból, azt megmentse a tudomány és a közművelődés számára. A Dél-Dunántúltól Szatmárig, a Sárköztől és
a Dráván túli, szerémségi magyar szórványoktól a Zoborvidék eldugott falvaiig, palócoktól
Kalocsáig és a déli Tisza-vidékig mindenütt járt, és mindenütt felkutatta a tánc emlékeit még
akkor is, ha azok már nem is éltek a fiatalság mindennapi életében, csak egy-két öreg tudta
felidézni az egykori múltat; vagy ha ki kellett mennie a falu szélére, a legelesettebb, általa
annyira szeretett cigányokhoz, hogy a magyarság 16. századi fegyvertáncainak máig élő emlékeit vehesse mozgóképre és hangszalagra. De talán mindennél nagyobb áldozatot jelentett erdélyi, moldvai gyűjtése, ahol a hatóságok jóindulatát sem tudhatta maga mögött. Ha Martin
és néhány társa, az első tánckutató nemzedék semmi mást nem végzett volna el, mint ezt a
gyűjtőmunkát, ha csak azt köszönhetnénk neki, hogy a következő generációnak átadja feldolgozásra a megmentett hagyományt, akkor is óriási volna a teljesítmény.
De az ennél sokkal nagyobb. Hiszen még a gyűjtésben is következett további lépés, ahogy
a népzenében látták maguk előtt a példát: el kellett menni a szomszéd népekhez is. Ebben a
munkában már szinte egyedül volt, de a bartóki fanatizmus őt is segítette abban, hogy a mezőségi és más erdélyi románoktól a szlovákokig és a Tátra északi, eldugott völgyeiben élő gorálokig járja a falvakat, és tanulmányozza táncaikat. Sőt, a Kárpátokon túli morvákhoz, bolgárokhoz is eljutott; ha nem volt lehetősége gyűjtőútra, akkor tánc- és dalfesztiválokon és más
ünnepi alkalmakon szerzett alkalmat magának, hogy működtesse a mindig kéznél levő felvevőgépet, vagy ami annál is fontosabb, szakavatott tudós megfigyelőkészségét. És ő is tudott,
mint Bartók, baráti kapcsolatokat teremteni a szomszéd országok kutatóival, hogy megismerhesse azok gyűjteményeit is, s a hatalmas anyagismeret nyomán megszületett a Kárpátmedence, illetve Kelet-Európa összehasonlító táncfolklórja.
De nem állt meg Kelet-Európában sem. Tánckutatóink az első lépések megtételekor már
tisztában voltak vele, hogy történeti és európai összehasonlítás nélkül nem érhetnek el igazi
Elhangzott Martin György temetésén.

42

eredményt. A magyar tánctörténeti forrásanyagot, adatokat, képeket, leírásokat már a kutatás kezdetén összegyűjtötték. S összeszedték mindazt, amit az európai táncról írtak akár leíró
folklórmunkákban, akár forrásközlésekben, vagy ami régmúlt korok följegyzéseiben maradt
fönn, vagy új, összefoglaló áttekintésekben volt elérhető. így tudott Martin a leánykörtáncról
szóló munkájában olyan európai áttekintést végezni a Feröer-szigetek élő tánchagyományaitól
francia, német, angol, olasz történeti adatokon keresztül balkáni kólók gyakorlatáig, amiből
megállapíthatta, hogy lányaink körtánca, különösen a sárköziek karikázója, lépője a középkori, közös európai, énekre járt körtánc maradványa.
És mikor lehetősége nyilott távolabbi tájakra is eljutni, Etiópia népeinek táncait tanulmányozni, az ugyanúgy kitágította ismeretei körét, és segítette a magyar anyagot általános emberi
keretekben megítélni, mint ahogy Bartókot is segítette az arabok közt végzett gyűjtőmunka.
De legkedvesebb témája talán mégis egy európai előzmény nélkül álló, kelet-európai utóéletében annál inkább folytatódó magyar tánctípus volt: a szóló férfitánc, a kalotaszegi, mezőségi legényes, a Küküllő vidéki pontozó. Méltán vonzotta benne a variálásnak állandóan
burjánzó gazdagsága — egyetlen, kitűnő kalotaszegi táncosának használatában több száz motívumot tudott kielemezni —, ahol az alkotásnak ez a hallatlan fantáziagazdagsága ugyanakkor a formai fegyelem vaskeretébe van zárva, ahogy a táncosoknak ki kell tenniük a dallamversszak felénél és végén a kötelező zárlatokat, a „pontokat". Erről szóló munkája már csak
az utolsó tollvonásokat várta, hogy megjelenjék és gazdagítsa táncművészetünket, — most
már talán örökre hiába.
Ebből a gazdag életműből arra is jutott, hogy a rokon tudománynak, az indulásnál példaképül szolgáló népzenekutatásnak is visszaadjon legalább annyit, amennyit tőle kapott.
16—17. századi zenei forrásaink proporciós gyakorlatának, az egymást követő páros és páratlan ütemű formának, vagyis a reneszánsz és barokk táncgyakorlat e köz-európai ritmussajátságának meglétét ismét a cigányok botolóiban találta meg, és mutatta ki ennek nyomán népzenénkben észre nem vett jelenségekben. Ritmusvariánsaink értelemzéséhez ezzel nagyszerű kalauzt adott kezünkbe. S erdélyi, gyimesi gyűjtéseinek nagy jelentőségű fölfedezései közt sem
utolsó a bolgár-ritmus jellegű aszimmetrikus ritmusok fölfedezése a hangszeres tánczenében
és kíséretritmusokban. Amiről egyszersmind ki tudta mutatni balkáni, főleg román anyagismerete alapján, hogy más, mint amazoké, tehát közmagyar hagyomány maradványa. S ha
még hozzávesszük minden gyűjtőútján következetesen megvalósított népdalgyűjtését, valamint azt a rengeteg tánczenei lejegyzését, amiben különösen jelentősek a vájt fület igénylő
9/16, 11/16-odos kíséretritmusok megörökítése, akkor látjuk Martint a táncfolkloristán túli,
népzenekutatói jelentőségében.
Minden nagy művész egy nagy mesterember is. Bízvást elmondhatjuk ugyanezt a nagy tudósokról is. Érdeklődése tárgyának, anyagának szeretete nélkül nem lehet senki tudós, s ez azt
jelenti, hogy az anyag technikai problémáinak, kezelésének, rendbentartásának elemi feladatait is vállalja. Martint ez az anyagához fűző kapcsolat szinte rabszolgává tette. Rendezni,
óvni, használhatóvá tenni — egész életén át fő feladatának tartotta. Az élet őt sosem kényeztette el, de amit ezért a szívéhez nőtt anyagért vállalt, az már az önfeláldozásnak is valami szélső
határa. Egykori munkahelyét új szellemben átszervezték, s ekkor neki csak fél állást engedélyeztek. Ami természetesen a nyomorúságot jelentette. Akkor lehetőség nyílt volna, hogy a
Néprajzi Múzeumhoz átkerüljön teljes fizetéssel. De ott kellett volna hagynia gondozás nélkül
a féltett kincset, a magyar néptánc anyagát. Martin nem fogadta el a rendes megélhetést, és
maradt anyaga mellett. Mindaddig, amíg az az átszervezés olyan formát nem öltött, hogy
Martinnak fél óra alatt kellett elhagynia az épületet, és a kapuban megmotozták.
Milyen jellemző: sohasem beszélt erről. Halála előtt néhány nappal, amikor több órás
beszélgetésben megáradt benne az emlék és a mondanivaló, akkor hallottam tőle elszörnyedve
ezt a történetet. Ekkor Kodály vette magához, és nyújtott neki biztos kereteket a nyugodt
munkához. Nem jól mondtam. A megfeszített munkához. Sokáig teljesen egyedül gondozta a
néptánc film-, leírás-, adat- és fényképarchívumát. Később is egyedül a táncleírásban kapott
43

segítséget, az egyre hatalmasabb anyag nyomasztó napszámosmunkáit is neki kellett végeznie
tudományos munkái nem kis kárára. Pedig nemcsak a tudomány számára végzett napszámosmunkát. A tánckutatók egy nemzedékének munkája nyomán nemcsak új tudomány született:
egy mozgalom is kiterebélyesedett. Egy mozgalom, amely egyre több eredeti anyagot kívánt.
És kapott. Martinnak még a rendszeres kölcsönzés-tájékoztatás napszámosmunkáját is vállalnia kellett. És születtek kompozíciók, sikerek, megjelentek tánczenei hanglemezek, — mindenhez Martin szolgáltatta az anyagot. Gyűjtötte, tanácsolta, kézbe adta — de neki magának
még egy tánczenei lemeze sem jelént meg. Más vonatkozásban is ugyanilyen volt a sorsa,
összefoglaló munkája, a Magyar Tánctípusok és Táncdialektusok, amiben szűk keretek közt
ugyan, de összefoglalhatta a magyar tánckutatás eredményeit, gépelt-sokszorosított formában
látott napvilágot. Egyetlen olyan önálló munkája, amely méltó köntösben került a közönség
kezébe, a leánykörtáncokról szóló tizenkét évig hevert kéziratban, amíg végre megérte a
nyomdai megvalósítást.
De most mintha valami elkezdődött volna. Munkahelyén is magasabb feladatra, magasabb beosztásra akarták megnyerni. Tudományos minősítésében is a magasabb fokozatot, a
rég megérdemelt doktorit az illetékes tudományos testület egyhangúlag szinte rá akarta kényszeríteni, új mű nélkül is, az eddigi teljesítmény elismerése formájában.
És ekkor fogytak el erejének tartalékai. Ekkor mondta fel a szolgálatot a test, amit ő oly
pazarlóan használt ki szelleme szolgálatára. Pedig azt hittük, munkabírása, munkaereje emberfölötti. S most látjuk, hogy az az erő nagyon is emberi volt, csak igénybevétele volt emberfeletti. És mintha szerénysége, ami még tudásánál is nagyobb volt, nem bírta volna el, hogy elismerést kapjon azért, amit ő lelkesedésből csinált. Mintha ragaszkodott volna hozzá, hogy
élete úgy záruljon, ahogy egészében lefolyt: szerény visszavonultságban és megfeszített munkában.
De ne ezzel a sötét képpel búcsúzzunk el Tőled. Végre is egy csodálatosan eredményes,
gazdag élet volt a Tiéd, még így félbeszakadtan is. És aki igazi tudós, mint amilyen Te voltál,
annak az eredmények, a felrajzolódó távlatok, a megoldódó problémák jelentik a boldogságot. Márpedig Neked akkor igen nagy boldogságban volt részed. Tánchagyományaink középkori maradványai, reneszánsz elemei, a verbunk és csárdás egymást fölváltó divata, az erdélyi
legényes kivirágzása, minden táncunk kelet-európai és nyugati kapcsolatai tisztán állanak
előttünk. A tánckutatás felnőtt a népzenekutatás mellé, legfőbb kérdései, akárcsak a népzenéé is, megkapták a megnyugtató választ. Mit számít emellett, hogy fáradtál, hogy pazaroltad
erődet, hogy elfogytál a munkában?
Nekünk, két tudományszak és két művészi mozgalom híveinek és munkásainak úgy maradsz meg emlékezetünkben, mint egyike a legnagyobbaknak, akit szeretünk, mert sokat kaptunk tőle. S azért, kedves Tinka, amit életedben nem ismertél, azt találd meg most már végre
sírod mélyén: nyugodjál békében.
VARGYAS LAJOS

44

PETRI CSATHÓ FERENC

P. F. raj krónikás feljegyzéseiből
A Peti tegnap hazudott.
Pedig az apja élmunkás,
kétszázhúsz százalékra
teljesíti a tervet,
és az anyukája is
kiváló dolgozó
a szövőgyárban
és gumiharisnyája is van.
A Petit mégis fel kellett
írni a szégyentáblára,
mert azt mondta, hogy
a harmadik testvérét egy
Ratkó Anna nevű gólya hozza.
Tudhatná már a Peti, hogy
a gólyák nem hoznak gyereket,
és nincsen is nevük.
És ezért volt, hogy
az Oroszlán őrs
Kovács pajtást leváltotta
a rendkívüli röpgyűlésen,
mert hazudós úttörő nem
lehet tisztaságfelelős.
Most szégyenkezhetnek
a Peti szülei!

Atlantisz
Ludak suhognak, hallom őket —
utat tévesztett vadludak;
lebegnek a nem múló éjszakában,
Atlantisz őszében köröznek;
látják a holdsivár mezőket,
némán léptető, négy túlélőt —
látják ama János lovasait;
ludak suhognak, nézem őket:
a kataklizma hierogliféi,
nem madarak már: csak jelek.
És látom őket. Riassz föl hát,
jöjj közelébb, hogy megérintselek!
45

Lakodalom
a juhászt a juhaival
a kondást a kondájával
a csikóst a ménesével
baronesszek vették férjül
csaptak is nagy lakodalmat
pöndölyt gatyát fölcifráztak
tallérokkal gurigáztak
a juhászék juhot vettek
a kanászék újabb kondát
a csikósék még jobb ménest
futotta az asszonytáncból
ezeregylikú rostába
gyűlt a sok-sok ezres bankó
üstben kétláb tyúkok főttek
bográcsokban négyláb birkák
szökdécselt a pohos vőfény
míg csak a lábai bírták

táncolt véle ásó kapa
kurjongató örömapa
nem számított mi a számla
el is fogyott akószámra
gigát égető pálinka
kontyhoz való édes vinkó
ott volt mindenki párjával
tanácselnök titkárával
őrmester az őrszemekkel
doktor irrigátorával
patikus a pirulákkal
mulattak míg nem lett reggel
Lámpás úr a néptanító
nem jött el mert meg se hívták
így esett hogy napnyugtától
pirkadatig vaksötétben
eszegettünk iszogattunk
szánk kapuját keresgéltük

Talált tárgyak osztálya
mindig is mindent elvesztettél
kulcskarikát, mandzsettagombot
hiába oktattak, vigyázz a rendre
már csak a fiad van meg
cukrot veszel neki
láthatod nyolctól este hétig,
vasárnaponként, kéthetente

A bolond halála
mikor a csörgősipkát elvesztette
akkor történt még aznap délután
azt hitte neki szól a tapsvihar
hajlongott akkor is amikor felkoncolták

46

MIHÁLY

át —
idők múltán
csodáknak estén
az ember már úgy érzi

ahogy a dallam oldódik
mindent kimondó csenddé
úgy leszek tengerrel holddal
csillaggal teli végtelenség

testén

áthull a hó
átfú a szél
áttör a napsugár

talán én fürdők a létben
talán a lét fürdik bennem
talán megtisztulhatunk mégis
egy harmatcseppben egy bogárszárnyban egy levélerezetben

szívemen a vadak
át-meg átváltanak
átnő tüdőmön az erdő
átússza húsom a patak

talán talán
csodáknak estén
az ember gyilkosán is átlát
kigombolja bordáit is
lássák a szívét
s lássák benne
minden haditervük halálát

átszelnek sármányok fecskék
hozzák és viszik a szárnyam
érzem mint járja át a földet
a szeretet e kóbor áram

tél
erdők kezéből
pillézik
hosszan a hó
meglelkedzik a lélekben a szó
feszes antennaszálak — jegenyék
keresik fönn a reményt
kérdve a kérdést — mire jog
az erő és mire a Jó —
a torony a folyóba dőlt

megint
részekre hullt az egész
az igazság keresőgombján
megdermed a kéz

nem lehet feleletet adni
semmire
fagyni fog
fagyni

>

A szobor balladája
Állok árván
kővarázsban
élethosszig
kőpalástban

Emberszívvel
kőalakban
állok télben
hóban fagyban

Mintha állnék
kőverésben
egyre gyérül
szívverésem

Zúgó szélben
hulló jégben
isten minden
hidegében
— de ember
hidege vesz meg
éjszakánként
megköveznek

TÓTH BÉLA

Tiszajárás
49.
LE A T U T A J R Ó L !

Szellemi szálfákból ácsolt tutajom alatt vidáman beszélget a víz, bár aszályos évünkben
húsz gázlót takart ki magán a Tisza.
Persze könnyű az írónak! Ha úgy akarja, a bika alá is szopós borjút teremt. Tuzséron
kucorgok, amíg mába álmodom a tíz éve elúszott tutajokat. De azért máig ERDÉRT-fatelep
ez, ahol szálloda híján kicsit meghúzódhatok a fölmagasodó rakodólapok, gyümölcsös ládák
utcáinak végén. A napi tizenkét órán át nyárfarönkökben muzsikáló cirkulák és szalagfűrészek altató dallamaiban csaknem elszunnyadok. De éberebb szemhunyás ez, mintha kitárnám
a szemem. A falu távoli házainak udvarán szilvalekvárt főznek, aminek illatát idekavarintják
az örökké játszadozó szélfiúk, és hozzák valamelyik pálinkafőzdének a frissen kihányt törkölyéről párolgó gőzöket.
Valamikori nagy szilvatermések idején sokszor kavartam én a lekvárt. Éjjel-nappal magoztuk, daráltuk a magvaválót, főztük, ládáztuk, rézüstöt tapasztottunk világos hajnalokig,
hogy le ne kozmáljon.
A mesterné asszonyunk akaratára, inastakarmánynak sűrítettük a kiváló szilvalekvárt.
Ettük szalonnával, túróval, kukoricakásával. Műhelyportól szétzilálódott hajunkra is kentünk a vékonyából. Jól tartotta a sörényt. Mesteri parancs szólt a haj viselésről: „Négyhetesnél nagyobb hajat meg ne lássak a fejeteken, mert szalmával pörzsölöm le, ahogy a disznót
szokás!" A pörzsölés nem következett be. Házhoz járt Róka János borbély- és fodrászmester,
nekiállt a nullással, mitől, valahányan inasok, olyan igazi kopaszok voltunk, akár a szopott
gombóc. Sokszor megköszöntük a „birkanyírást". A legjobb tanitósegédünk, Zsibrita Matyi,
olykor a meleg enyves ecsettel úgy fejen trafált bennünket, hogy folyt a nyakunkba is a lé. De
nem ám, szaladj a kútra, mosakodj meg, mert hajnalban annak az ideje. A nyári legyek pedig
rajokban lepték a dögbőrből főzött enyv illata után a fejünket. Ki ért rá azokat hajtani? Urak
vagyunk vagy inasok ?
Tűrtük a kemény reglamák parancsát. Mozgattuk a négykezes fűrészt, amíg hajunk között megszáradt az enyv. Az meg fejbőröstől, ahogy nőtt, húzta minden hajszálunkat, mintha
valami láthatatlan kéz fogta volna marokra. Azon még a borbélyinas cimborák sem tudtak segíteni. Nem fért oda az ollójuk. Egész éjszaka melegvizes vödrök fölé hajolva áztattuk a fejünket, hogy lesóvároldjon rólunk az enyv. Átkozódtunk: Megállj, Matyi, ezt még megkeserülöd!
Döme Lajcsi, inascimborám, azt fogadta, hogy másnap délben, amikor a nagy asztalnál
az asszonyság körüli szolgálatunkat végezzük, beleköp Matyi levesébe. Nem engedtem.
Ezernyi fogást tanulunk tőle, s baráti szolgálat csak, amivel rajtunk az élet cudarságát
49

4 Tiszatáj

^ f Szesed. Ecetem u . 2 - 6 V
\6732

példázza. Lehet, Balla Mariska az esti találkozásnál megint fügét mutatott neki, s keserűségében eljárt a keze! Mi csak köszönettel vehetjük, legalább tudjuk, mi fáj neki s nekünk.
— Ó, te, asztal alatt acsargó kutya. Köszönd meg neki — szidott a dombegyházi bicskásoktól inaskodó Döme. — Egész életedben farkad behúzó kutya leszel. Csak köszöngélj
mindenkinek, aki oldalba rúg, s másokra vicsoríts! Mindig a gyöngébbekre!
De én Matyit példaképnek néztem. A mesterségben. Csak hát 6 is ember, akinek árnyéka
van, mint nekünk! Keserves sorsa miatt sokszor rajtunk veri el a port, amit minden mozdulatával jóvá tesz. Ha reggel azt a parancsot kapja, hogy politúros sublót legyen, de estére, meg
sem izzadva, egy izgalmas rándulás nélkül bűvöli az anyagot, mint valami varázsló. Nem
mondja, ide süssetek, de mint egy minta, úgy teremtődik meg kezében a remekmű. Játszik.
Élvezi maga is. Gyönyörködik a kész munkában. Megkívántatja velünk a cselekvést. Hogy
csak úgy szabad dolgozni. A maga s mások örömére. Titokban olyanok akarunk lenni, mint ő.
A szerszámok olyan engedelmesek kezében, a behemót, magatehetetlen anyagok, mint az idomított állatok. Azokon az ő akarata uralkodik. Olyanok akartunk lenni, s mozdulataiért szeszélyes ütlegeit eltűrtük. Szerettük. Péntek estig napi 12 órában mutatta, milyen a teremtő asztalos. A pénteki fájront után fölvette 12 pengőjét, elment a kocsmába, ahol mindenkit megvendégelt. Hétfőn már tőlünk kért kölcsön 10 fillért, amivel elszaladtunk a henteshez hatfillérnyi töpörtyűért, négyfillérnyi kenyérért. Minket is kínált belőle. A gémeskút vödréből
nagyokat ivott a kosztra, s gyönyörűséges szép bútorokat varázsolt. Akadtak aszályos hetek,
amikor ketten sem tudtunk neki tíz fillért kölcsönözni, de a mestertől nem kért. Olyankor ette
velünk az inasok beládázott lekvárját. Néha lekvárt ettünk lekvárral, ciberét ittunk hozzá. Hideg ciberével nyakon löttyintett hideg grízes tésztát. Néha ciberébe tördelt száraz kenyeret. Ettünk volna szalonnát is, de az nagyon magasra volt akasztva a szabad kéményben. Azt mondja
Matyi: hajítsuk föl közéjük a karéj kenyeret, szalonna ízű lesz. Igazat mondott.
A tuzséri ERDÉRT-telepen ücsörögtömben beköszöngélő fövő lekvárok illatai a mához
vezetve annyit súgnak nekem, hogy nagyot tud változni az ember gusztusa. Valahogy azóta
sem kívánom a lekvárt. Ötévi inaskodásom alatt megehettem annyit, mint más tíz ember egész
életében. Hanem most meg a kifőzött törkölyök illatai kerekednek fölül. Elüldözik a jámbor
lekvárok híreit. De azért útjukra lelnek emlékeim azok között is.
A 44-es bombázások elől kiköltözött asztalosműhelyünk az alsótanyák közé. Az elhidegült kapitánysági lóistállókban sarokvasaztuk, pántoltuk, gitteltük, üvegeztük, festettük az
egyik szegedi bérház ajtóit, ablakait.
Nem mi, fiatal asztaloslegények, egykori tulintyok féltettük bőrünket a bombáktól, hanem a mesterünk féltette értékeit, a rengeteg légiriadó miatt kieső munkaidőnket. Mondom,
amolyan tulintyoknak, vidékről városba szaladt boglyas fejűeknek tekintettek bennünket a
szegedi mesterek, akik békeidőkben tán énekes koldusnak sem fogadtak volna el, ha nincs háború, s az nem viszi el az aranykezű legényeiket a frontokra. De elvitte Bodnár Gazsit, Ankner
Pistát, Kormos Ferit, Tóth Lajost és száz mást, akiknek a gyalupadjai mellé állhattunk mi, faluról szalajtottak. Tegeztek bennünket, ahogy a kóbor kutyákat szokás. De tegezték a tanyákról vásárolni betérülő Vadóc Pistákat, Vadóc Juliskákat. Egyre ment nekik. Tanyasi, Vadóc.
Azok a vállukat rándították. Hívhatták őket Tandarinak, Doktornak, Kötelesnek, Rovónak.
Tanyasi, de szögedi, mondták elnézően, mert ők negyven kilométerekről beporoszkálva a városba is csak leginkább mindig „hazagyüttek".
Most meg mi estünk közéjük. Otthon, a tanyák világában mások voltak, mint amikor hazagyüttek. Babatumpit öttek, ricaolajba mártogatva, csigert ittak utána. Amikor mondták,
eleinte azt hittük, hogy kimentünk az országból. Hanem amikor mi is megszereztük előttük a
böcstiletöt, hát akkor tudtuk meg, hogy mégis itthon vagyunk. Nekünk is jó a hajában főtt
giilbaba krumpli napraforgó olajba forgatva, s a homoki vinkó se éppen széksótól kemény
kútvíz.
Asztalukhoz nem hívtak olyan vendégszeretően, mint mi, a fekete földön serkent tanyáinkba, de lassan összemelegedtünk. Esti óráinkban fából sikerített szemétlapáttal kedvesked50

tünk a szomszéd öregasszonynak, amiért engedett bennünket a kemencenyakán melegedni.
Nagy keletje lett a famicsodának. Az egész Masa-sor, Gatyafenék dűlő húszig való tanyája
előkövetkezett a fából való szemétlapátért, köpőcsészéért, firhangtartóért, képrámáért. A végén adtak volna annyi munkát, hogy a városi mester vállalását örök életre letehetjük a kezünkből, s megélünk. A mesterséget böcsülték-e bennünk vagy a legénységet, akkor nem tudtuk szétválasztani, meg kellett őszülni ahhoz, hogy földerengjen bennem a sejtés legénykorom
leltárán babrálgatva éjszakai álmatlan óráimban. Hisz ezek az alsótanyasiak házasítani akartak volna bennünket. A lányaikkal vagy a rokon lányaival, a jó szomszédéval.
De hát ezt úgy szemtől pofába hogy is mondhatták volna.
— Jó embör, vőgye el a lányomat!
A rávaló nagyon is utolsó elutasítást ismerték. Kijáró tollkereskedőktől, rongy- és bőrszedőktől :
— Vögye el a kigyelmed lányát a jó isten, mert az még úgyis legény!
Ekkora gorombaságot nem vett magára Vadóc Juliska meg Vadóc Pista. Hárítékosan kínálták a lányi portékát, akinek egy csöpp esze van, az úgyis csak megsejti, mire megy a móka.
Hozott eperfaderékból épített karospadot sikeríttetett velem egyik tanyai magyar. Nagyon
megmagyarázta, mikor vigyem haza. Tartom magam a mondott időhöz, irányzomhoz. Viszem
a padot, bár jöhetett volna érte a gazda lovaskocsijával. Látom, messziről fehérlik a tanya
tája. Az eladó lány minden stafírja kiaggatva.
Isszuk a csigert. Kiforogja a szó, hogy kész a lány. Ez csak az ágybéli, ami szellőzködik.
— Hát, nem ezért vagy azért, de aki ezzel a Marissal elindul, annak nem lesz egy életre
gondja a fehér ruhára. Amúgy is takaros, dolgos, spórolós, csöndes, mint a holdvilág. A karos pad is majd az urának köll. Ha esténként beleül, Maris a lábát is megmossa néki.
— Ej, de irigylem azt az embert! Jó sort rendel ki néki a kaporszakállú.
— Hát hallja bátyja, annak igön. Annak aztán mézes lesz a kenyere mindig.
Vélelmeztem magamban, egye csak a mézes kenyeret, aki szereti. Mire házasodjon a fűzetlen bakancsú facér asztaloslegény, akinek forgáccsal borított gyalupad a hálóhelye, ropánt
a feje alja? Akkor azt föl sem mértem, hogy magam, mint érték-előállító állat, hozomány vagyok tán a szemükben. Pénze, fehér falú tanyája, hímzett ágybélije van a lánynak.
Más lányos tanyából kemencepadkát csináltattak. A hasas, búbos köré kanyarodót. Élvezet azt művelni. A vályogpadkát mindig meszelni kell, különösen télvíz idején. Legyen fából
a kemencepadka! A falun tanult asztalos a bölcsőtől a koporsóig, mindennel szolgálta az embereket. Ha kellett, esernyőnyelet gömbölyített a törött helyett, bele is illesztette a parapliba,
még a rugókat is bevéste, akár valami tanult esernyős. És ha kilépte a jó tejelő tehén a cinvödör fenekét, hát colosból kanyarítottunk helyette olyat, hogy szolgált, mint a parancsolat. Falun nem élt meg a bádogos, az esernyős, a címfestő, a mázoló, az üveges, az épületlakatos.
Azt mind az asztalos bűvölte legtöbbször.
Kanyarítom a kemencepadkát. Szép, cirádás lábú, banyához illeszkedett, hogy majdnem
megszólal. Ahogy házhoz liferálom lámpagyújtat után, mert az munkaidőn kívüli cselekedet
volt a szamár orrú öregek korában is, mivel a fuserálás nem tartozott a mester vállalásai közé.
Viszem a kemencepadot, rend a háznál, olyan lánynézős féle, haptákban áll a söprű is a sarokban, friss tehénganéjos mázolás illata mindenütt, a tisztaság szent tanúja. A kutya láncra téve,
a csüngős lámpa limbálva világol. Egy vetett ágy, benne a nagylány felfelé fordulva, de alszik,
mint az édös tej.
— Sokat dolgozott egész nap. Szödjük a répát. Az kirángatja az embör lányából az erőt
annyira, csak alvásnyi ereje marad. De a padot oda lőhet cseleködni a helyire!
Mire az megtörténik, friss krumplis pogácsa az asztalon, savószínű bor mellette.
— Csak mög né vesse a kínámat — így az asszony. Özvegy amúgy. Két éve kapta az ura
után a haláli papírt valamelyik frontról. Embör kéne a tanyába. Igaz, hozomány csak a ház
körüli kis föld. De gyün a holnap.
Értem én a szavát, hiszen nekem mondja. Mit szólhatok? Előttem sok évre való ballagó
4*

51

út kanyarog még, mire valahol tanyát verhetek. Se huzalom, se lehetőségem arra, hogy egy
lány mellett lecövekeljek. Tán látszik a képem szíján a válasz. Savanyú is lehet az ábrázatom,
mint ez a tavalyról darabban felejtett lőre.
Az asszony nem hagyja magát. Dicséri a kemencepadot, az asztalosipart, a lányát, amíg
órahosszák telnek. Már indulnom kell. De még egyek, igyak, ne menjek el, ilyenkor minden
tanya szabadon ereszti már a komondort, belőlem egy porcika sem marad. Nyugodtan éjszakázzak náluk. Rázom a fejem.
De az asszony, hogy akkor ő elkísér egy darabon, mert nem venné magára, ha a kutyák
megszabnák az irhámat.
Ül a lánya ágya szélére, hogy csizmát húzzon, de addig teszi-veszi magát, hogy leveri a
szépségről a dunnát. S mintha észre se venné, fekszik pucéran a lány, tőlem karnyújtásnyira, s
szép, mint az inaskorunkban összelopkodott Vénusz-ábrázolások. Asztalosi szemem fölismeri
az arányok, az idomok, hajlatok mintaszerűségét. Mindenféle szépség örömet lármáz az emberben. De eszem azt súgja: ez csak mézesmadzag.
Éjfél is lehet, amikor a szállásomra, a kapitánysági tanyába érek, ahol állami pálinkafőző
is kojtol, füstöl, hónapok óta. Most éppen a szőlőtörkölyt párolja Kolonics Pali meg Muladi
Sanyi. Gondolom, rájuk rikkantok egyet, mert beszédükből nem győzök eleget kanalazni.
Bizonyosan nem az én kedvemért eregeti a szó selymét, hanem a szépségért. Egy feneevő szót
ki nem engednek a szájukon, mert minek a csúf beszéd, amikor minden, de minden költemény, muzsikaszó, amit elődadoghat az ember. Asszonyi népet dicsérve szólták: csöndös,
mint a csillagos ég. Csillagnál maradva: a csillagok is egymás után járnak. Vagy: sok ugyan a
csillag, de együtt sem tesznek föl a nappal. Nem mentve ki a maguk világából, mondják: jó a
bor mindenkor, éjfélkor, hajnalkor. Vagy: sokat tud a bor! Ki is beszéli. Utána: jó legény a
bor, bátor. A jólét jellemzésére: borral mosdik, kolbásszal törülközik.
Kolonics meg Muladi gyerekkoruk óta csurgatják a pálinkát, de csak a borért beszélnek.
A szájukba csak addig veszik a tüzes vizet, amíg ínyükkel megállapítják a szeszfokot. Csaknem csalhatatlanok. A fináncok megbízhatnak a fogínyük ítéletében.
Ahogy odaérek, feküsznek holthalálos részegen, a pároló óraszerkezete kötyög, a kazánok alatt hamvadozik a tűz. Fölrázom Muladit, kinek testi ereje annyira sem futja, hogy a
szeme csukóját kinyissa.
— Hát kendtök beszekszináltak ?
— De a gőztől, gyerök!
Láttam őket százszor, ahogy leszedik a rézsisakot s a gombos végű vasvillákkal kikotorásszák a köbméternyi lefőzött törkölyt, ahogy kitalicskázzák az udvar hegynyi kazlához,
ahogy behordják a bugyogó hordókból a dermedten párolgó friss törkölyt, ahogy a sisakot
korpás kovásszal visszaragasztják, ahogy a pöszörgő tüzet fölélesztik a rézüstök alatt.
Bekazánolok, megélesztem a tüzet. A durva kazánból lassan elered az opálos színű pálinka. Olyan, mint valami ködös napkelte. Lila. A látásom gyöngül. Tántorgok. Megrészegedtem a cefregőztől. Kiültem a főzde elé levegőzni. A várostanyás éppen híznivaló disznóit
ereszti futásnak. Azok egyből a lefőzött, émelyítő szagú törkölykazlakhoz szaladnak, eszik
két pofára, mint ürge a búzát.
Óra sem telik, én ocsudzkodok, a hízók táncra perdülnek, játékosan verik egymást pofán, lökdölődnek, két lábon futnak. Majd lefekszenek, hortyogva alusznak. A részeg
disznók.
Azóta is iszonyodom a meleg pálinkától, amit Tuzséron az idekóborló cefreillatok erősítenek bennem. Nem szeretem a számban tartogatni. De nem ezért kucorgok én az ÉRDÉRT
egykori lépteiepén, hanem gyászolom a tutajokat. Kalapomon ugyan nem lobogtat a szél fekete szalagot, de lélekben bizony integetnek a tíz év előtt elúszott utolsó tutajok után. Velük
ment el a hagyományos faipar. A fűrészgyárak felhúzták a sátorcöveket, az asztalosok leteszik a hagyományos gyalukat. Ettől nem leszórt szalmán alszunk, hanem franciaágyakon hentergíink, netán. De miből van a franciaágy, a négy méter széles szekrénysor, a komód, a sub52

lót? Gatyafából. Azaz kenderpozdorjából. Szolgálnak azok. Az emberek millióinak eszébe
sem jut, miből épül a mai bútor. Csak a mai asztalos tudja, s tán meg is szokja, hogy a gyalu,
a tízezer éves szerszám, nem fogja a műgyantával keményített rostlapokat. A lapok faér utánzatát fényképész műtermek, sokszorosító üzemek állítják elő. Minden méretben, mintában, a
szemesjávortól a paliszanderen át a nemes tölgyekig. Ki keresi? Csak a hagyományos faiparon
felnőtt utolsó mohikánokban visít föl a fájdalom, hogy évszázadok óta olyan tempóban pusztítjuk az erdőt, hogy nem győz fölnőni az utánpótlás.
Elbutul-e a faipar? Bizonyosan. Valamikor egész malmokat megteremtett kerekestől, féderestül, csupa fából. Ma a faművesség átalakult műanyagtudománnyá. Van vigasztalódás.
Amit elvesztettünk a vámon, megnyerjük a réven. Türelmes massza a műanyag. Órát, pelenkát, ruhát, bútort, gépet, cuclit, babát, mindent csinálnak belőle. Levegőt nem tud teremteni
a műanyag. A fa tudott. Végül tán műanyag robot állítja majd elő a levegőt, tölcsérezi a tüdőnkbe? Mi csak fekszünk, fekszünk.
Akkor mire szedte össze magát évmilliók alatt az emberi tudalom? Tétlenségében megrozsdál a legfinomabb acél, elpusztul a legjobban futó ló. Tevésre, teremtésre termettünk. Veszélyben a továbbteremtés! Az atomveszély csak ráadás. Nem is tudjuk felmérni, mekkora veszély. Ha tudnánk, mint a törekrázó, úgy vacogna össze a fogunk. Festjük az ördögöt a falra?
Kár. Egyszer leléphet róla.
Félünk? A másik oldal is óvakodik. Olvasom, hogy a Fehér Ház kapuját betonoszloppal
szűkítik, hogy az autós robbantók ne tudjanak belerohanni, ahogy Libanonban némely laktanyákkal megcselekedték... Betonszűkítők az autók ellen. De hát a mai technika az egeret is
beküldheti robbantani.
Minden botnak két vége van, ahogy itt tanulom Vadóc Pistáéknál Alsótanyán.
Hanem, ha nem nő fa, miből készítjük majd a szép szavú hangszereket? A lágy, ember
hangú fafúvókat, a zongorát, a hegedűt, abba is a lelket. Csak fából lehet. Tán műanyagból is
merészkedtek már hangszert előállítani. Bádogból nagybőgőt. De mulasson brummogása mellett a legveszedelmesebb ellenségünk, szagoljon habszivacsból való rózsát, vigyen kedvese kebelére műanyag gyöngyvirágot! Nem irigylem.
Ennek a gubancolódó gondolatnak indulatboglyai fölzajdítanak a rakodó lapok utcája
végén. Míg leporolom a hagyományos fűrészport a ruhámról, elpirulok. Hová elkalandoztam
a Tiszától! De hát egy centimétert se! Mindenhová elvezet a Tisza. Messzire eljár.
A szegedi nagyárvízkor Mikszáth mentősajkásokkal a tápéiakat az akkor még szárazon
levő Szegedre menekíti. A háza gerincén lovagoló öreg parasztot biztatták, hogy jönne be a
száraz városba. De az szabódott:
— Bemén a Tisza oda is.
— Akkor megyünk Szabadkára!
— Elmén a Tisza oda is.
— De tán a világ végére nem megy?
— Elmén az, hallják, oda is, úgyhogy én elűle nem futok sehová!

53

Móra Ferencre emlékezünk, halálának 50. évfordulóján
KÜRTI BÉLA

Móra és Sziromszék
Régen olvastam nagyobb érdeklődéssel és élvezettel Móra-tanulmányt, mint annak idején
Horváth Dezső „sziromszéki nyomozását" a Tiszatájban. Régész vagyok, szakmámmal jár,
hogy esetenként azonosítanom kell Móra ásatásainak helyszínét. Ehhez a szűkszavú és olykor
hiányos dokumentációk mellett Móra szépirodalmi írásai és levelezése ad kiindulópontot. Számos ásatásáról csak ez utóbbiakból ismerünk adatokat; ezek egyeztetése a múzeumban őrzött
leletanyaggal sokszor esetleges, bizonytalan. Nem csoda tehát, hogy az az eddigi „fiktív ásatás", melyet Móra az Ének a búzamezőkről című regényében leírt — csak most vált valósággá.
Ez persze még nem lenne elégséges ok arra, hogy bármit is hozzátegyek Horváth Dezső
írásához, ha nem járok ugyanúgy, mint a februári cikk irója (vagy akárki más, aki kutatóként
nyúl a Móra-életműhöz): egy adott téma vizsgálata közben olyan adatok kerülnek elő, melyek
egy másik szakterület kérdéseire adhatják meg a választ. így történt ez most is, Domaszék és
Kazi Ferenc kapcsán.
Fentebb említett írásában Horváth Dezső dicséretes szorgalommal (és szerencsével) szedte
össze azokat a családi dokumentumokat, illetve gyűjtötte fel azokat a visszaemlékezéseket,
melyek egyértelműen bizonyítják, hogy az Ének a búzamezőkről alaptémáját Móra a domaszéki Kazi Ferenc életéből meríthette. Az eltérés a valóság és a regény közt jórészt az írói fantázia terméke, másrészt pedig bizonyos részletek esetében jól magyarázható. Horváth Dezső
írásából azonban nem derült ki: mikor és hogyan ismerkedett meg Móra a történettel ? És
ezen túlmenően: Móra és a család (azaz Kazi Ferenc) közti kapcsolatnak a családi hagyományon és a regényből felidézett vonásokon túl van-e dokumentálható bizonyítéka?
E kérdésekre szeretnék az alábbiakban válaszolni.
*

1980. február 4-én került elő a szegedi Somogyi-könyvtár és Városi Múzeum hivatalos
iratanyagából Mórának két, Kazi Ferenchez írt levelének fogalmazványa. Az első 1925-ből
származik:
„379/1925. X. 28.
T.
Kazi Ferenc
úrnak
Domaszék 553
Kedves Kazi Uram!
Mivel a Csanád megyei ásatásokat bevégeztük és az idő jónak mutatkozik, szeretnék még az idén egy próbát tenni a domaszéki ősök temetőjével is, a Kazi uram földjén.
54

Ha az idő jól szolgálna, a jövő héten kimennénk, hogy melyik nap, az attól függ, mit
fog válaszolni Kazi uram.
Tehát először is azt írja meg: szabad-e a föld, lehet-e rajta ásni?
Másodszor: hogy tudna-e nekem két napszámost keríteni, egy-két napra, esetleg
egész hétre, ez már az időjárástól és az eredménytől függ.
Harmadszor: hogy lenne-e odakint hely, a hol meghálhatnék, ha a szükség úgy kívánná ?
Ha vasárnapig megkapnám a válaszát, akkor kedden már ki is mennék, körülbelül
10 órára kiérnék.
Az emberek azonban a Kazi Uram útmutatása nyomán már akkorára munkába is
állhatnának.
Igaz tisztelettel és barátsággal
Sz. 1925. X. 28.
M
igazgató
A válaszra való borítékot és papírt is ide teszem, hogy ezzel se legyen akadály."
Az október 28-án keltezett levél feltehetőleg másnap postára került. Viszontválaszról
nem tudok (mint ahogy a levél előzményét is csak feltételezhetjük: valószínűleg a regényben
megírtaknak megfelelően Kazi kereste fel az „igazgató urat" valamilyen lelettel), az ásatásra
azonban sor került. Időpontja.csak közvetve nyomozható ki: a Somogyi-könyvtár és Városi
Múzeum iktatókönyvének tanúsága szerint Móra november 3—6, illetve november 11—18.
közt nem tartózkodott itthon. Tekintettel Mórának Bartucz Lajoshoz írt, alább közlendő levelében foglaltakra, úgy gondoljuk, az ásatás november 10—14. között zajlott le, esetleg átnyúlt a 16-tal kezdődő hét elejére is.
Bartucz Lajos, a neves antropológus 1925. november 10-én írt Mórának, kérvén, hogy a
kunágotai honfoglaló sírok embertani anyagát vizsgálatra küldje el hozzá. Az említett irattár
őrzi Móra válaszfogalmazványát, melyből csak a domaszéki ásatásról szóló részt idézzük:
„ad 399/1925.
Nagys.
dr. Bartucz Lajos úrnak,
egyetemi magántanár stb.
Bpest
...Szíves sorai különben engem már nem értek itthon, — a szegedi tanyák közt,
Domaszéken ásattam, ahol sok koponyát vártam, a mikkel — a Györffy Pistával való
beszélgetés után — önnek szerettem volna örömet szerezni. Sajnos, elkésve kereskedtünk Domaszéken. A paraszt csak akkor hozott nekem hírt, mikor már fölforgatott és
széthányt vagy 60 csontvázat, úgy, hogy nekem már csak a temető széle jutott egy ép és
néhány fölforgatott sírral. Sajnos, a magasan járó föld-árja — a temető a Lodri nevű
szikes tó partján van — éppen ezen a helyen igen szétrágta a csontokat. Az ép csontváz
fejét azonban sikerült minden részben épen kivenni, a kar-, a láb- és medencecsontokkal együtt. A síredényekből ítélve a III—IV. századból való soros temető lehetett a domaszéki, a melynek egy része állítólag érintetlen még s most búzával lévén behasználva,
jövő aratás után hozzáférhető lesz...
Kiváló tisztelettel és
szíves köszöntéssel
Sz. 1925. XI. 19.
MF
igazgató"
Móra válaszából kiderül, hogy Bartucz levelének megérkeztekor Domaszéken volt. A levélben említett Lodri-tó egyértelművé teszi az azonosítást a Horváth Dezső által fellelt Kazi
55

tanya környékével. (Az egykori helynév a nemrégen megjelent Magyarország földrajzinévtára II. kötetében is fellelhető, s az 1919. évi Jakabffy-féle térkép Domaszéki-tavát jelöli.)
A Bartucz Lajosnak irt levél alapján a múzeumban őrzött leletek is azonosíthatóak: sírszámok nélkül nyilvántartott szarmata edények, edénytöredékek, gyöngyök, karperecek. A nagy
temető egy része avar kori lehetett, erről néhány karperec tanúskodik.
Érdekes, hogy áz ásatásról szóló következő híradás — melynek a regény szempontjából
kiemelt jelentősége van — honfoglaló leletekről tud. 1925. november 19-én ugyanis a Délmagyarország lapjain m. 1. szignóval (nyilván Magyar László tollából) megjelent egy hosszabb,
Móra Ferenccel készített riport, az 1925—26-ra tervezett új könyveiről. (Mint tudjuk, ezek
nagy része 1927-ben jelent meg.) A riport végén Mórát idézi az újságíró:
„— Most öt napig voltam kinn Domaszéken, — beszélte Móra Ferenc —, honfoglaláskorabeli sírokat ástam fel a domaszéki homok alól. Vittem magammal nagy csomó kéziratpapírt, hogy este, — félőt felé már olyan sötét van, hogy ásni nem lehet — dolgozhassam.
Földszagú parasztszobában, füstölgő petróleumlámpa mellett írtam éjfélig — amikor nem
volt látogatóm. Sajnos, majd minden este volt. A házigazdám apósa, szomszédai, egyszerű,
kevésszavú, nagyhallgatású alsótanyai magyarok. Amikor befejeztem az ásatást és eljött értem a város kocsija, az egyik öreg magyar marasztalólag szólt rám: — Hát már eleccik
[! — KB] mönni, pedig úgy éreztük, mintha a mi fiunk lenne."
A regény ismerőinek azonnal feltűnik e riportrészlet és a regény 253—255. oldalán leírtak
közt a néhol szó szerinti egyezés. (Horváth Dezső példájára magam is az 1978-as kiadást használom.) Az pedig, hogy a valóságban is a regénybeli Ferenc földjén ásat, s annak apósa ül be
hozzá éjszakai munkáját nézni — ismételten kétségtelenné teszi Horváth Dezső azonosításait
Mátyás és családja ügyében.
Hogy az ásatás öt napja alatt milyen közvetlen viszony alakulhatott ki a vendéglátók és
Móra közt, arra a következő, 1927-ben írt levél befejezése utal:
„82/1927. III. 3.
T.
Kazi Ferenc úrnak
Domaszék 553
Kedves Kazi!
Most érkeztem haza hosszabb betegszabadságról s örömmel hallom, hogy megint
régiségekre bukkant. Elmondta a szolgám azt is, hogy milyen kívánsága volna magának. Ha jól szolgál az idő, akkor a jövő héten kimegyek autóval. Addig is vegye tudomásul, hogy nagyon szívesen teljesítem a kívánságát és a múzeum készséggel hozzájárul
a fordítás költségeihez. Csak nagyon vigyázzon, míg kimehetek is, minden előkerülő
tárgyra és jól megjegyezze, mit hol talált.
Mondom, mihelyst módját ejthetem, kimegyek, — addig is tisztelem a feleségével
és az öregekkel együtt régi barátsággal:
igazgató"
Arra nincs semmi utalásunk, hogy Móra valóban kiment volna Domaszékre, de nem zárhatjuk ki e lehetőséget sem. A szituáció (keresik, de csak Kotormányt találják, mert ő betegen
távol van) azonban a regényben szinte szó szerint visszatér (358—359. oldal).
Tudomásom szerint Domaszéken nem ásott többet Móra. Az itt előkerült leleteket azonban éppúgy fejben tartotta, mint más, esetleg fontosabb vagy jelentősebb leleteit, hiszen az
1929. október 10-én Pusztamérgesen készült feljegyzései szerint az ott előkerült leletek közt
voltak „vaskapcsok, 2 db (koporsó?). Egyik ép, igen nagy példány (mint a domaszékiek a
Kazi földjéről)."
Jelen ismereteink szerint nincs semmi bizonyítékunk arra, hogy Móra 1925 novembere,
56

azaz a domaszéki ásatás előtt ismerte volna Kazi Ferencet, vagy a család más tagját; azaz tudott volna sajátos problémájukról: a holttá nyilvánított, de élő első férjről. Valószínűnek
tarthatjuk, hogy a Domaszéken töltött öt nap alatt ismerkedhetett meg a regény alapját adó
történettel; s nyilván valamennyi, akkor Kaziék által őrzött dokumentummal is. Az ezekben a
napokban kialakult jó viszony valóban odavezethetett, hogy később hozzá fordultak problémáikkal. Erre ugyan 1926-ból nincs konkrét adatunk; a legközelebbi (esetleges) találkozásra is
csak az 1927. márciusi levél utal. Horváth Dezső szövegelemzése alapján magunk is kétségtelennek tartjuk azonban, hogy Móra ismerte az 1926. szeptember 8-i Király Antal-féle levelet.
1927 tavaszán már alig volt itthon: először Budapesten betegeskedett, majd Olaszországba
utazott, ahol végül is megírta a regényt.
A regényt, amely körül számtalan apró problémát találunk. Horváth Dezső érintette a
legnagyobbat: a szereplők nevének átalakítását, a helyszín félrevezető átkeresztelését. Ha már
ennyi eltérés van a valóságtól, óhatatlanul felmerül a kérdés: mi az igaz a többi állításból?
Leginkább az foglalkoztat, hogy valóban abbáziai sétája alkalmával, április 24-én jutott-e
eszébe a téma; és valóban május 19-én „Sziromszéken" fejezte-e be a regényt?
A fenti kérdésekre a választ csak részben kereshetjük magában a regényben, s részben
Móra — önmagukban is ellentmondásos — visszatekintő írásaiban. Apró részletekből és más
forrásokból kell összerakosgatni a (lehetséges) valóságot. Nagy segítséget jelent a már említett
iktatókönyv; az egyidejű, de még ki nem adott levelek; a korabeli sajtótudósitások; s olykor
Móra ásatási dokumentációinak egyes lapjai is.
Úgy tűnik, Móra 1927. március közepe táján dönthette el, hogy valóban elutazik Itáliába. Március 24-én írt levelet a polgármesterhez, melyben további négy hét szabadságot kért.
A választ meg sem várta (arról Szalay J. értesítette), március 26-án elutazott. (Az időpontra
maga utal egy, a feleségének írott, eddig kiadatlan, a Móra Ferenc Múzeum Irodalmi Gyűjteményében őrzött levelében.) Sajátos kettősség: egészségének rendbehozására utazott el — alig
titkolt munkatervekkel. Több levelében is említi, hogy „regényírói szabadságra" ment. Első
külföldi teendője a Magyar Hírlap számára szánt tárcáinak megírása volt — ezeket Roóz Rezsőhöz írt levele szerint április 4-én adta postára Abbáziában. Haza írt leveleiből tudjuk, hogy
következő programja olvasókönyvének (a Betűország következő kötete) befejezése volt.
És az első naptól kezdve töri a fejét a regényen. Hogy a domaszéki téma csak egy lehetett
a sok közül, ezt nem tudhatjuk. De hogy bizonyosan gondolt rá április 24-e előtt is, arra tanúság az április 4-én feladott, Abbáziában írt, Gyilkosság előtt című tárcanovellája (Magyar Hírlap, 1927. május 8.), mint olyan, melyben utal a domaszéki tóra: „Szégyelje magát ez a tenger
meg ez a térzene, — mi ez a domaszéki tóhoz képest! És hozzá abban a szolid libák úszkálnak,
itt meg csak sirályok svihákoskodnak." Igaz, más nyomát sem találtam Domaszéknek, pedig
elolvastam minden, ez idő tájt irt Móra-munkát. Mert azt a megszokott fogást, miszerint egy
már megírt munkából átemel az újba — nem nevezhetjük különösen domaszéki kapcsolatnak
még akkor se, ha épp a regény végéről van szó, ahol az öreg Mátyás vendégül látja Messzi
Gyurkát, s elborozgatnak — „koccintás nélkül". (E motívumot korábban ld. Vízözön a látóhatáron. Magyar Hírlap, 1927. március 4.)
A feleségéhez húsvét előtt írt levelekből az derül ki, hogy még csak tervezi a regényt, ténylegesen nem fogott hozzá. Az írás konkrét megkezdése időpontjául így nagyjából elfogadhatjuk az április 24-et. Hasonló problémák adódnak azonban a befejezéssel. Bármilyen furcsa,
nem lehet pontosan megállapítani, mikor érkezett haza Móra! (Bár lenne egy útlevelünk!)
Eredeti terveitől eltérően sokkal később, ez kiderül az eddig közzétett leveleiből is. Minden levelében arról ir, hogy hozza a kész regényt — illetve feleségének azt írja, hogy nem is hozza
haza, hanem Pesten leadja a kiadónak. (Ennek ellentmond a Neszme, avagy miből lesz a gálickő? című, írásában, mely szerint hazahozta és Szalay József gépeitette le.) Szalaynak azt
írta, hogy a vége nem lesz készen, itthon kell befejeznie. A közhit szerint erre utalna a befejezés végén a dátum. A Cs. Mátyás tanyája pedig arra, hogy Domaszéken fejezte be. Az bizonyos, hogy az 1927. május 15-i Dugonics Társaság-beli felolvasásra még nem érkezett meg.
57

Szegedi ittlétére az első biztos dátumunk május 23: ekkor már hivatalba lép, aktát iktat. Másnaptól kijár a kundombi ásatásra. Hazai közszereplése első napja május 25. lehetett — ekkor
már részt vett a Dugonics Társaság ülésén. Egy, a Magyar Hírlapban megjelent későbbi riport
szerint (1927. szeptember 11.) könyvét Olaszországban írta. Értsük ezt szó szerint? Egy ásatási tudósítás szerint hazaérkezése után harmadnap már a kundombi ásatáson volt. Ezek szerint május 20-án ért haza. De hogy előtte volt-e Domaszéken ?
A magam részéről nem tartom valószínűnek. Aligha vezethetett útja minden hivatal, ismerős megkerülésével azonnal Kaziékhoz. Alighanem még Abbáziában fejezte be a regényt, s
ahogy hazaért, leadta a kéziratot; ásatáshoz, hivatali munkához látott. Stílusában nincs semmi törés, ugyanazzal a lendülettel fejezte be, ahogy elkezdte.
És az időpontok vizsgálata arra is választ ad, miért értek szereplői olyan szomorú véget a
regényben. Húsvét hétfőjén (április 18.) ért haza Király Antal a hadifogságból, részletesen a
Délmagyarország április 27-i száma írt róla. (Tegyük fel, hogy Móra ekkor harmadik napja
írja a regényt.) Több leveléből (minden híresztelés ellenére) kiderül, hogy Móra — a posta
okozta késedelemtől eltekintve — általában folyamatosan olvasta a hazai híreket. Meggyőződésem, hogy ezt a hírt is még Abbáziában olvasta; s ezért alakította Etel és Ferenc sorsát az általunk ismertre. (Egyébként van is a regényben konkrét utalás a húsvéthétfőre — 344. oldal
—: ekkor keríti körbe Ferenc a körtefát.)
*

Aki valamilyen módon Móra-ügyben tollat fog, az adatközlésen túl akaratlanul is beleártja magát az író műhelytitkaiba is, s óhatatlanul feljogosítva érzi magát bizonyos eddigi ismeretek, ötletek módosítására, javítgatására. Még akkor is, ha az ilyen javítgatások nem is túl
nagy horderejűek. Miért legyek én a kivétel?
Azt hiszem, nem szükséges az Ének a búzamezőkről valamennyi szereplőjét feltétlenül
Domaszéken keresnünk. Boca Modol és Messzi Gyurka alighanem Félegyháza szülöttei, legalábbis erre gondolhatunk más Móra-írások olvastakor. Messzi Gyurka a Kincskereső Kisködmön (1917-ben jelent meg először) egyik kedves alakja; mintáját még Félegyházáról, gyermekkorából hozhatta magával Móra. Boca Modolról (aki nyilván Magdolna volt rendes nevén) pedig egyik írásában (Innen túl, túlnanon innen, VI. A klinikán) expressis verbis kimondja, hogy félegyházi.
A másik: Kotormány visszaemlékezéseinek hitele. Számos helyen (Horváth Dezsőnél is)
találkoztam azzal a jelenséggel, hogy Takács Tibor: Móra igazgató úr... című könyvének állításait tényként kezelik. Noha valóban itt olvashattuk először, hogy az Ének a búzamezőkről
Ference Kazi Ferenccel azonos, a visszaemlékezések (vagy az átdolgozás?) számos helyen pontatlanok. Amíg nyilvánvaló hűséggel igyekeznek visszaadni Kotormány és Móra viszonyát, az
előbbi múzeumi pályafutását — addig nagyvonalúak az adatokkal kapcsolatban. Egyetlen —
idevágó — példaként: abban a passzusban, ahol az Ének a búzamezőkről című regény írásáról
van szó, 1926-tól 1932-ig terjedő események kerülnek — egyidejűként egymás mellé.
És végül Szpiritutó. Régóta izgat, honnan vehette alakját Móra; régóta ismerem az
alábbi adatot, de csak most merem összekapcsolni őket: 1917. augusztus 22—23-án Móra rövid ásatást folytatott a szegedi Öthalmon, illetve annak székháti oldalán. Az 1879-beli földmunkák során előkerült lovas sírok temetőjét kereste, sikertelenül. A fizikai munkához
dr. Szalay József szerzett 12 orosz hadifoglyot, Mórának csak az ellátásukról kellett gondoskodnia. A város adta az ételt, a rókusi állomás vendéglőse főzött rájuk. (A történetet a szegedi
múzeum Régiségtári Naplója és a Szegedi Napló 1917. szeptember 6-i száma; a számlákat pedig az intézmény irattára őrzi.) Nagy a gyanúm, hogy e hadifoglyokról, vagy azok egyikéről
mintázódott Szpiritutó.

58

Móra Ferenc levelei Supka Gézához
Közismert barátságukat levelezésük hangja bensőségesen villantja fel. Supka Géza nemcsak megőrizte Móra Ferenc minden levelét, lapját, följegyzését, hanem közvetlenül Móra halála után gondosan, időbeli sorrendben rövid emlékeztetőt készített tartalmukról, s azt címszavakban mind a levelek borítékján, mind pedig az általa ceruzával sűrűn teleírt négy papírlapon lajstromba foglalta. Újabb két oldalon Móra emberi alakját megvilágítandó, csoportokba gyűjti a különféle levelek rokon vonatkozású, egymásra utaló részleteit; ezek jellegéről fogalmat adnak az alábbi címek: Móra szerénysége, anyagi ügyei, közérzete, őszinte véleményei, hajszolt élete, könyvei, humora, népszerűsége, jubileuma, betegsége, halálérzete. Supka
Gézának ilyen volt a munkamódszere, s ez egyrészt segít eligazodni a Móra-levelek között,
másrészt az eltávozott barát egyéniségét, terveit és írói világát elevenen megörökíti — úgy ahogyan ez a levelek tükrében megnyilatkozott.
A Literatura 1934. április 1-i számában napvilágot is látott első beszámolója „Móra Ferenc fidibuszai" címmel. Itt azonban nemcsak a levelekről tudósított/hanem megismerkedésük, barátságuk kezdete és története is helyet kapott az írásban — őszinte vallomásként:
„szent ámulattal figyeltem ezt a csodát" — írta Móra pályájának magasba íveléséről —,
„olyan páratlan irodalmi pályafutás (...) aminőre Mórának félegyházi szomszédja, bizonyos
Petőfi Sándor írói karrierje óta kevés példa esett a magyar glóbus fölött." Büszke volt rá,
hogy ehhez lapja, a Világ is hozzájárult, állandó publikálási lehetőséget biztosítva.
A leveleket — mint írja — „kegyelettel megőriztem — persze anélkül, hogy írójuk tudott
volna róluk, mert hiszen akkor aligha maradtak volna ennyire közvetlenek, emberiek, tehát
szépek". Móra ezeken az olykor papírszeletnyi fidibuszokon „sírta el minden baját-búját —
folytatja Supka —, rajtuk mondotta el a nyilvánosság elé nem kívánkozó magánvéleményeit
emberekről, dolgok folyásáról, bennök ragyogott fel a legközvetlenebbül Móra isteni adománya: a könnyesen csillogó humor".
Hitet tett egy olyan ember mellett, aki ugyan széles olvasótáborában eddig alig látott mértékű népszerűségre tett szert, de a felső körök előtt mindig gyanús volt. Cikkét Móra humánumát, egyéniségét megjelenítve fejezi be: „csakugyan jó ember volt mindhalálig: még a halálával sem akart senkinek kellemetlenséget okozni. Csak éppen szörnyű bánatot okozott mindenkinek, aki csak valaha is egyetlen sor írását olvasta, ki csak egyszer is hallotta beszélni, aki
csak kicsit is közel állott hozzá."
Ezt követően a levelek hosszú ideig nem jutottak napvilágra, sőt a világháború zűrzavara
meglétüket is kétségessé tette. Most, 1983 őszén, kéziratainak rendezése kapcsán, közel ötven
évi csönd után kerültek elő a Supka-hagyatékból. Az első levél 1918. július 2-án, az utolsó
1934. január 31-én, nyolc nappal Móra halála előtt keltezett. Az írások zömében az
1922—1933 közötti tizenkét évre esnek.
Móra Ferenc írását nem könnyű megfejteni; rendezett, javítás nélküli sorokban rótta betűit, azonban igen apró és egyéni megformálással. Olvasásába egy ízben mép Supka Géza bicskája is beletörött — pedig hát ő régészként sok megfejthetetlennek vélt betűvetésnek is nyitjára jött gyakran —, most azonban Mórától a korrektúra miatt sürgős választ kért s kapott is
egyetlen szóra nézve:
— Kedves Gézám, amikor ezt írtam, még ketten tudtuk, az Isten meg én. Most már csak
eggyen tudják!
E levelek között tallózva, az évfordulói emlékezés jegyében, azok közlésére gondoltunk,
amelyek Móra Ferenc kivételesen meleg humánumáról és műveinek születéséről adnak képet.
FÉJA ENDRE

59

Sz. 1923. II. 25—26.
Kedves Gézám!
Beteg vagyok, már hogy influenzás, mert kiadósabb nyavalyára nem érek rá, legalább fél
napra itthon kell maradnom, — így jutok abba a szerencsés helyzetbe, hogy neked vagy három leveledre, Purjesznek legalább annyi üzenetére végre válaszolhatok. Hidd el, pajtás, nem
vagyok én se rendetlen ember, se szeretetlen; még csak azt se mondhatnám, hogy a levélírástól
iszonyodom, — csak rettentően elkínzott gályarab vagyok, akinek meg kell betegednie, hogy
egyet szusszanhasson.
Pajtás, készülj el rá, hogy ez a levél hosszú szusszanás lesz: elmondom benne, hogyan
élek. Ez tesz a felelet sokszoros hivogatásotokra.
Tudod, hogy nekem sokféle foglalkozásom van, sajnos, egyik se megélhetésre való. Reggel 9-től este 8-ig múzeumőr és könyvtárőr is vagyok. Az én intézetemet igazgatni sokkal komolyabb dolog, mint a Nemzeti Múzeumot. Az olvasóteremben 40000, a múzeumban
70—80000 ember fordul meg évenként, s vagyunk ehhez a tömeghez tisztviselők hárman és
szolgák négyen. (Magamat mind a két státusba beszámítván.) Én a hivatalban egy levelezőlapot se tudok megírni, ami nem hivatalos, annyi a hivatalos végeznivalóm. Hát még az emberek, akik nem hivatalosan a nyakamba ülnek. Egyrészt a destruktív jóbarátok, akik ide jönnek felejtkezni, másrészt a konstruktív méltóságos urak, akik ide járnak be káromkodni.
Mert a legkonstruktívebb lélek fenekén is destrukció bujkál, s az itt ökrendezi ki magát az én
igazgatói szobámban, mert tudja, hogy innen nem hallik ki semmi s hogy itt megértő lélekre
talál. Még az alsóvárosi paraszt vezérek is bejárnak hozzám szót érteni. Magam se tudom magyarázatát adni, miért vagyok én ilyen orákulum, — azt hiszem, azért gyilkolnak mindezek a
bizalmukkal, mert soha senkitől nem kérek semmit, de mindenkinek adok, ami tőlem telik.
Félek, nem jóságból, hanem együgyűségből és gyámoltalanságból.
No most már következik az este, úgy hajnali két óráig. Hetenkint 3 vezércikk a Szegednek, meg egy tárca. Meg a múzeumbarátok ügyei, meg a Dugonics-Társaság, meg minden
egyéb nyakamba lőcsölt kultúrnyavalya, amitől tulajdonképp senkinek semmi haszna. Mindezekhez ezen a télen egy új foglalkozási ág járult s ebben a Világ, illetve Supka Géza igen ludas. Az az egy-két tárca, amit kiparancsolsz belőlem, úgy látszik, feltűnt a vidéki városban.
(Nyilván a maguk együgyű hangjára ismertek bennük.) Sok levelet kapott alulírott ifjú,
amelyben írásra serkentik ismeretlen honfiúk és honleányok, sőt Makóra meghívtak, hogy
tartanék e fajta dolgokról felolvasást. Hát ezt nem vállaltam, mivelhogy írni nem értem rá,
hanem tartottam Petőfiről olyan szabadelőadást, hogy hatása alatt a kialkudott honoráriumot 15 000 k-ról mindjárt felemelték 25 OOO-re. Persze nem arról beszéltem, hogy ki volt Petőfi, hanem arról, hogy kik vagyunk mi, az isten utolsó nációja.
Bámulatos, hogy a humor ostyájában milyen keserű gorombaságokat bevesz a legkonzervatívabb publikum is s még hálás is érte. Ezt abból látom, hogy azóta még egyszer visszahívtak
Makóra. Vásárhelyre pedig már negyedszer megyek a jövő héten. Különben a Tiszántúlt már
össze vissza destruáltam (Szentes, Gyula, Orosháza stb.) s most Kecskemétre készülök, kockáztatva azt, hogy műsoron kívüli számot is fogok produkálni. [...]
A Szeged-et nem hagyhatom, a Szeged mellé még a Világ-ot is vállalni nem bírom s így
sajnos, míg valami változás nem történik, csak szabad portyázónak kukkanthatok be néha
hozzátok. Ha kitavaszodik és a vidéki kultúrláz és Móra-divat megszűnik, akkor legalább egy
cikket kaptok tőlem hetenként. (A Fiath-tárcához már szedegetem az anyagokat, rendkívül
érdekes dolgokat találtam.) Addig is, ha rám parancsoltok egy-két témát, amit nekem valónak
éreztek, kiszorítom valahogy, mert én ilyen rabszolga természet vagyok, akinek mindig parancsolni kell. A Kultúra is úgy parancsolt rám tavaly, hogy írjak nekik regényt s úgy látom, nem
60

bánta meg. (Notabene, már mégis csak megkérdem, hátha tudod, miért nem ismertette a Világ
A festő halálát ? T. i. én tőlem is sokan kérdik s én nem tudok egyébbel felelni, minthogy bizonyára lustaságból, vagy feledékenységből. Mégis bosszant egy kicsit, hogy míg várakozásom
ellenére a konstruktív sajtó szinte kellemetlenül melegen fogadta, a mi oldalunkon, a Népszavát kivéve, minden lap agyonhallgatta. Úgy nézem, legközelebb muszáj lesz konzervatív regényt írnom, hogy a Világ is észrevegye.)
Végre még egy kérést, kedves Gézám. Én a Világot aránylag ritkán látom, mert a szerkesztőségbe nem járok, számonként megvenni pedig hol időm, hol pénzem nincs, rendesen
egyik se. Alásan kérlek, intézd el, hogy indítsák meg nekem a lapot, a Somogyi-könyvtár címére, mert úgy talán kevesebb vész el belőle. Nem okvetlenül tiszteletpéldányul kérem, azt se
bánom, ha legközelebb levonja a kiadóhivatal az előfizetést a honoráriumból. Mégis szeretnék napról-napra kontaktusban lenni veletek, már csak azért is, hogy úgy ne járjak, mint
Horváth Mihály leveleivel. Van t. i. nálam vagy húsz svájci levele, kiadatlanok és ismeretlenek
s írni akartam róluk az emigrációs ciklusba. Akkor hallom azután, hogy már volt egy Horváth
Mihály tárcátok.
Azt hiszem, két héten belül a végére érsz ennek a levélnek, — nagyon kérlek, akkor majd
add át meleg köszöntésemet főszerkesztőnknek és bocsánatodat utalványozd ki nekem. Fogadom életem jobbulását: soha többet ilyen hosszú levelet nem írok. Tudd meg különben, hogy
ez nevezetes levél (hulljon le a tíz körme a cenzornak, ha felbontja): életemben az első, amit
szemüvegesen írtam. De úgy nézem, azt írást ez se javítja!
Ferenc

2.

Szeged, 1924. IX. 9—10.
Kedves Gézám!
Mea culpa, mea maxima culpa...
Drága jó embereknél töltöttem a nyaram Makón,' de nem tett jót nekem, hogy annyira
szerettek. Annyira meghízlaltak, hogy egész dagadt fiú lett belőlem s olyan, mintha lelkileg is
elhájasodtam volna. Amúgy is olyan helyhez kötött állat vagyok, akinek hetek kellenek, hogy
az új istállót megszokja s nekem most Szeged ilyen új istálló. Az fene, gályapad s nehéz megint
bele szoknom, sőt az idén nehezebb, mint eddig bármikor volt.
Aztán meg annyi váratlan hivatalos nyavalya szakadt rám hat heti távollét után nyugalmazott ezredesek elhelyezésétől kezdve a kolibritömésig, hogy nem találom meg köztük magamat. Ezt a levelet is már a múlt héten ígértem, tegnap bele is fogtam, itt a közepén abbamaradt s most minden felől magamra kellett zárni az ajtókat, hogy befejezhessem.
Arra kérlek, Gézám, nézzétek el ez egyszer a rendetlenségemet és nyugtasd meg Lajost2
is, hogy mindent jóvá teszek és mindent kárpótolok és írni is megint megtanulok, csak rájuttathassak itt körülöttem mindent a maga sínjére.
A Nemesné? könyvét megkaptam s a legközelebbi közleményben már megy róla az ismertetés. Nagyon szívből csinálom, a könyvért is, de meg hálából is. A múlt esztendőben annyi
ajándék tintát kaptunk a Müller-testvérektől4 valamelyik Világ-cikkem nyomán, hogy azt még
az utódaim se győzik elírni. (Segítse az isten őket a helyembe mentül előbb.)
A regény is meglesz, Gézám, — hanem megálljunk csak, kinek köszönjem én meg az
össz Világon kívül azt a nekem mért feledhetetlen cikket, mert éppen az édesanyám temetése
napján jelent meg s szegénynek az lehetett a szemfedője ? Azt írd meg nekem alkalmilag, hogy
Te vagy-e a tettes (mert bűntárs vagy), — lenne némi mondanivalóm az illetőnek.5
Szívbéli szeretettel és hálával ölel:
Móra Ferenc

JEGYZETEK
1
Dr. Diósszilágyi Sámuelnél, aki Makón volt kórházi főorvos, gyakran töltött hosszabb időt; meghitt barátok voltak.
2
Purjesz Lajos, a Világ főszerkesztője.
3
Nemes Aurélné született Müller Márta, akinek haladó szellemű magán elemi iskolája volt Budán,
a Nap-hegyen.
4
A Müller-testvéreknek írószergyára volt.
5
Supka Géza írta a cikket.

3.
Kedves Gézám!
A regény nyúlt — nyúlt, mint a jó rétestészta és addig nyúlt, míg a közepén elszakadt.
Más baj nem történt vele, minthogy az egy regényből lett kettő, mivel csak az egyik kész, meg
kell a cimet változtatni. Nem Szerelmi levelező lesz, hanem Hannibál föltámasztása.
Az
epizód-gally levált a fáról és külön fa lett belőle. Én ugyan nem hagyom elszáradni az anyafát
se, megírom a Szerelmi levelezőt, valószínűleg ennek a folytatását — erős a gyanúm, hogy a
Jean Christophe is így készült — de az nekem most sok is lenne, meg én se győzöm már
szusszal. Most jönne a líra és akkor más ég, más levegőben, csak elszakadhatnék már innen.
A hadifogságos tanár hazajön, ír egy értesítői program értekezést a zámai csatáról, azt
fejtegeti benne, hogy mi lett volna a világból, ha Hannibál győzött volna, akadémiai pálmát
vár, parlamenti interpellációt kap a „sémi világeszme propagálásáért", mivel senki a kerek világon el nem olvassa a tanulmányát, maga az interpelláló se, öngyilkos akar lenni, de a felesége megsúgja neki az örvendetes titkot s erre megnyugszik abban a hitben, hogy majd a fia
fogja feltámasztani Hannibált, aki a civilizációt képviseli a barbár katonával, Rómával szemben. — Ez a meséje Hannibál föltámasztásá-nak, a műben, azt hiszem, a legnevettetőbb és
legszívfájdítóbb magyar szatírát vasaltad ki belőlem, te drága terrorista! Különben egy percig
se szidtalak, mert ebben a munkámban magamnak is nagy passzióm telt és szokatlanul meg
vagyok vele elégedve.
Hanem most jön aztán a neheze. Számításom szerint ez több, mint három ív, — technikailag mit tehettek vele? Utána a legneheze: a honorárium. Ohó, ezt nem engedem a nyakatokba varrni! Miután a Világ-on kívül senkivel a világon nem barátkozom, fogalmam sincs a
mai napszámokról és én különben is egyedül vagyok.
Ti ketten vagytok Purjesszel, könnyebben kilimitáljátok, — én csak azt vállalom, hogy
megírom, ha sokallom. Minden esetre valahogy úgy csináljátok, hogy ide érjen karácsony
előtt, de maradjon belőle valami karácsony utánra is, amikor majd ráértek gondolkodni róla,
hogy hova bujdossak. Éppen erre való tekintettel volna egy alázatos kérésem: hogy a farsangi
kötet honoráriumával ne várjatok a könyv megjelenéséig, hanem ha lehet, még januárban kiutalnátok. (Az anyag összeállítása munkában van. Rendezés közben akadt a kezembe a Georgikon s most jutott eszembe, hogy nyári szabadságom eme gyim-gyomaiért elfelejtett fizetni a
Világ. Mint ahogy én is elfelejtettem kérni. No majd máskor beszámítjuk a kulimászba. A jövő héten az elmaradt ráta-kéziratokkal együtt megy.)
Szeretettel hálás öreg barátotok:
Feri
Sz. 1924. XII. ? (ha regényt írok, nem tudok dátumot)

62

A kisregény végül mégSem jutott el a Világhoz. Feleky Géza író-szerkesztő, — féltvén Mórát — „elsüllyesztette" a kéziratot.
1934. június 6-án így ír erről Dr. Diósszilágyi Sámuel Makóról Supka Gézának: „(...) A Hannibal
feltámadása engem is igen érdekel. Szegény Feri nagyon sajnálta, hogy annak idején — amint ő hitte és
mondta — Feleky Géza kezén elkallódott. Én, aki ismertem a regényt, nem olvasásból ugyan, csak Feri
elmesélése alapján, azzal nyugtattam meg, hogy a regény nem veszett el, de Feleky éppen Mórára való tekintettel még most nem merte megjelentetni, lévén annak személyei könnyen felismerhetők. (Mert hogy a
regény kulcsregény, maga Móra is elismerte, sőt nagy gaudiummal nevezte meg a szereplőket Pékár Gyulától le Mayer szegedi igazgató úrig.) Persze Feri ezt a magyarázatot nem fogadta el, hanem szidta Felekyt, mint a bokrot, persze az ő káromkodásával, amitől nem lehet meghalni. Még arról is álmodozott,
hogy ha egyszer egy kis szabad ideje és jó kedve lesz, újra megírja a regényt. De hát mikor volt szegénynek szabad ideje? Jókedve is igen ritkán. Az újraírásról mindig lebeszéltem, — a második sütet mindig sikerületlenebb — mondogattam neki, meg aztán bíztam is benne, hogy meg fog kerülni a regény. S úgy látom, jól éreztem meg a dolgot, csak azt nem tudom, kinél van a regény, s melyik lapban történt róla említés (...)"

Sz. 1934. I. 31.
Kedves Gézám!
Éppen van egy fájdalomszűnős félórám s azt gondolom, abban a te számodra tán elég olvashatók lesznek betűim, — már Gedeon Jolán kisasszonyban nem vagyok olyan bizonyos,
azért mégis csak neked címezem a levelet, hogy vagy továbbítsd, vagy kivonatold neki belátásod szerint.
A körül nem lehet semmi baj, hogy a kisasszony ne találna, — attól félek, az egész esztendőben itthon fogok ülni, nem is a kultúrpalotában, hanem a Boldogasszony s. út 13. sz. a., ötven lépésre a klinikától és 100-ra a fogadalmi templom kriptáitól, amelyek engem nem fognak
befogadni. (Azért nem lesz belőle botrány, jó ember vagyok én, már csak azért is intézkedtem
a végrendeletemben, hogy vigyenek haza a félegyházi akácok alá.) Inkább a körül lehet baj,
hogy napok egész sora követi egymást, amikor egy pillanatra se szűnnek meglehetős kiismerhetetlen, de mindig egészen kiszámíthatatlan fájdalmaim (— ventus fiat, ubi et tunc vult,' —
csak éppen eszembe jut) s inkább vagyok holt, mint eleven. Tehát: ha nem sürgős természetű
az ügy, akkor várjon vele a kisasszony egy-két hónapot, míg jobbra — rosszabbra (?) fordul a
helyzet. Ha levélben is elintézhető, írja meg s inkább gépbe diktálom a választ. Ha azonban
személyes konverzálásra lenne szüksége: akkor az elől se térek ki, jöjjön a délelőtti gyorssal s
a délutánig majd csak találunk egy kis intervallum lucidumot.2 Ha másképpen nem, előkészülök rá kábítókkal, azoktól mindjárt okosabb ember is leszek.
Kézcsókkal, öleléssel
Feritek
1
2

A szél fúj, ahol és amikor akar.
Világos időköz.

63

CSEHSZLOVÁKIA
L'UBOS JURÍK

Pozsony, te édes mostoha
A nagy szerelmek tele vannak ellentmondással. A nagy szerelmet csak egy lépés választja
el a gyűlölettől, mintha az egyik érzés éltetné és feltételezné a másikat. De én mégsem hiszem,
hogy valakit vagy valamit a hibáival együtt is lehet szeretni. Lehetetlen. Hogyan is szerethetnénk a rosszat? A szerelem első ámulatában előfordulhat, hogy a fiú nem veszi észre kedvese
állán a szemölcsöt, még talán bájosnak is találja. De idővel ez a szemölcs zavarni fogja, és miatta majd megutálja a leány testét és lelkét is.
Lehet, hogy nem is kellene írnom Pozsonyról. Nem itt születtem, bár ötéves korom óta
ebben a városban élek, s szellemi ébredésem első tapogatózásai itt történtek. Mindig is pozsonyinak éreztem magam, méghozzá pressburgernek, ami nem ugyanaz, mint a pozsonyi. Tehát
ha Pozsonyról mint szülővárosomról írnék, szándékkal hazudnék. Nem itt születtem. Vállalom a kockázatot, hogy bárki kétségbe vonhatja azt, amit elmondok. Joggal megteheti.
1953 elején jöttünk Pozsonyba. A ház, amelyben csaknem harminc évig éltünk, már nem
áll. Ronda panelházat épitenek a helyén. Akkoriban ez külváros volt; egyik oldalon a Szent
András-temető, a másikon a Medikus-kert, közöttük pedig — sűrű lomboktól takarva — a terebélyes fákkal szegélyezett csöndes és nyugodt Mező utca. Egyfelől a temető fala, másfelől
néhány nem túl magas, kettő-négy emeletes ház. Öreg házak — közös balkonnal, közös vécével. Előkelő emberek itt sohasem laktak, „csak" munkások, iparosok, kishivatalnokok. Jobbára a társadalom szélén levő emberek. A férfiak kocsmába jártak, és a kockás abroszok mellett, tizes pozsonyi sört iszogatva a fociról beszélgettek — Reimann, Pazicky, VengloS, Bíly,
Jankovic ideje volt ez —, meg az asszonyokról és gyerekekről. Minket pedig, akik csak hallgattuk bölcselkedéseiket, szorongással töltött el a világ bonyolultsága. A magunk módján
mégis boldogok voltunk.
A barátaim, akiknek később, már az egyetemen, meséltem a Mező utcáról, csak fintorogtak. Szlovákia minden szeglete képviselve volt, és a fiúk, akik falvakban és kisvárosokban
nőttek fel, akik érezték a füvek, a rétek illatát, ismerték a trágya bűzét, és látták tiszta folyókban csillogni a napsugarat, csodálkoztak, hogyan lehet városban felnőni; el sem tudták képzelni, milyen lehet egy városi ember gyerekkora. Én a közeli kábelgyár bűzét szívtam. A temetőn túl pedig ott volt a kisállomás állandóan tolató mozdonyaival, amelyek bánatosan fütyültek. Ha megnőtt a légnyomás, a városra rátelepedett a Dimitrovka füstje, és érezni lehetett a
Duna mocsárszagát is. A Medikus-kertben és a Szent András-temető sírkövei között játszadoztunk, galerikbe verődtünk, ahogyan akkoriban mondták: huligánok voltunk. Mi, fiúk, gitároztunk, kártyáztunk, és nem tiszteltünk semmilyen tekintélyt. Az utcán fociztunk — ahol
akkor még nem álltak autók —, és persze szinte minden nap berúgtunk egy ablakot valahol.
A legkisebbeknek kint kellett állniuk a sarkon és figyelni, nem fenyeget-e veszély valahonnan.
Ha fütyültek, mi felkaptuk a labdát, és a temetőben szerteszét szaladtunk. A Mező utca bizalmatlanságra és éberségre nevelt. Azt hiszem, ez máig megvan bennem.
64

Ezért nem tudtam igazán közel kerülni a legelőről, faluról jött legényekhez. Mit tudnak
ők az életről? Csak azért hencegtek — igy éreztem —, hogy valamiképpen leplezzék a várostól
való szorongásukat. Sejtelmük sem volt a Mező utcáról, és hogy milyen a nyári forróságban
párolgó aszfalt szaga. Az igaz, hogy tudtak arénázni a borozókban, de agt már nem fogták
fel, hogy egy igazi pressburger sohasem ücsörög borozóban, mint ahogy a párizsiak sem járnak a Moulin Rouge-ba; ezek az intézmények a gazdag és naiv idegenek számára vannak
ferintartva, akik azt hiszik, hogy éppen itt ismerhetik meg a város igazi arcát. Csakhogy a város igazi arcát a Mező utcában lehetett látni, nem pedig a Ferences borozóban. De ez ma már
lényegtelen.
Akkortájt a város a Kisállomással és az „Ötszázházzal" ért véget. Nem volt még meg a
Kavicsos lakótelep, és a tó sem volt egyéb, mint egy vízzel teli kavicsgödör. Oda jártunk fürödni. Tiszta volt a vize, körben sás, homokbuckák: öröm volt ide kirándulni; hihetetlenül
hosszúnak éreztük az utat hazulról idáig. A tó után kezdődtek a szántóföldek. Máskor a Dunára mentünk fürödni; ez ma már valószínűtlenül hangzik. Villamossal — a hetessel — mentünk ki a károlyfalvi végállomásig, a ruhánkat letettük egy kis szigeten, bemásztunk a Dunába, és hagytuk, hadd sodorjon a nyugodt ár egészen a régi hídig, ahol aztán kimásztunk a Lidón. A Duna ugyan akkor sem volt tiszta, de legalább nem bűzlött az olajtól és a mindenféle
vegyszerektől. Nem értettem, hogyan írhatta meg Strauss a Kék Duna keringőt, amikor soha
sem volt kék a Duna. Az ilyen széles és iszapos folyók nem is lehetnek kékek: Strausst giccsművésznek tartottam, de ugyanígy bosszantott az az ostobaság is, hogy „Pozsony a Duna szépe". Ilyen értelmetlen frázist csak rosszul fizetett reklámügynökök, gyenge újságírók vagy elvadult fantáziájú jóemberek képesek használni.
Lehet, hogy tévedek, hogy megcsal az emlékezetem, és az is lehet, hogy a gondolkodásomban van egy jó adag szentimentalizmus, de az én gyermekkoromban Pozsony rendelkezett
valami olyasmivel, amije ennek a mai városnak már nincsen: atmoszférával. Még nem állt az
új híd, a Szlovák Nemzeti Felkelés hídja, de állott a régi Pozsony, a Váralja, megvoltak még a
Dóm körüli utcácskák, és mindennek megvolt a maga varázsa. Keveset törődtünk a régi város
megmentésével, rekonstrukció helyett pedig romboltunk. Ez pótolhatatlan károkat okozott,
akkor is, ha belátom, hogy sok ház nagyon régi volt már, s nemigen lehetett velük mit kezdeni. És mégis úgy érzem, hogy rengeteg, a régi városrészek iránt közönyös döntés született;
olyan embertől származhattak, akit nem fűzött szoros kapcsolat Pozsonyhoz, akit nem ez a
város nevelt fel. Falun csinálták ezt így valaha; lerombolni minden régit, megtisztítani a terepet, és újat épiteni. Csakhogy Pozsony nem falu.
A város az város, nekem pedig úgy tetszik, a vidékiek elhozták ide magukkal sajátos falusi
mentalitásukat. Ám legyen akárhogy, most a modern Pozsonyban egy olyan új városi generáció nő fel, melynek szülei bejáró falusiak voltak, vagy megtelepedtek Pozsonyban. És ez egyszerűen nem maradhatott hatás nélkül a városkép alakulására. Egyetlen olyan pozsonyi sem
engedte volna meg, akiben van érzés a város és érzék az arányok iránt, hogy ilyen drasztikusan
nyúljanak a régi városrészhez; hogy a forgalmat a városközpontba irányítsák; hogy a Nemzeti
Galériára pléh rózsafüzért rakjanak; hogy az új híd közvetlenül a Dóm mellé kerüljön. Ez
mind elvett valamennyit Pozsony varázsából. Miért kellett ezt így megoldaniuk az építészeknek? Lehet, hogy nagyvárost akartak csinálni Pozsonyból, de egy arctalan és jellegtelen hibridváros sikeredett csupán. Ki tudja megmondani nekem, miért kell az autópályának épp a város közepébe befutnia? Mi ebben a logika, amikor valamennyi nagyvárosban körgyűrűkkel
igyekeznek a várostól távol tartani a forgalmat? Az autók berobognak a szűk belvárosba, fertőzik a levegőt, közlekedési dugót okoznak, megsiketítik a járókelőket. Úgy érzi az ember,
hogy mindez egy koncepciótlan, véletlen és zűrzavaros, szakadatlan és örökös ideiglenes
állapot.
Apropó, közlekedés. Ez ugyan kommunális téma, de hiszen az egész életünket behálózzák a közszolgáltatások. Emlékszem, mikor még a régi villamosok és trolibuszok közlekedtek
a városban, s autóbuszok csak a távoli elővárosokba, Szöllősre, Récsére, Pozsonypüspökibe
5 Tiszatáj

65

és Dévénybe jártak. Igen, akkoriban Pozsonyban még nem volt ennyi ember, nem álltak ekkora tömegek a megállókban, a nyugodt villamosok pedig mindennel megbirkóztak. Aztán
valaki kitalálta, hogy a trolikat fokozatosan fel kell cserélni autóbuszokkal. Igen agyafúrt ember lehetett. A bu^jok telefüstölték az utcákat, ki-kimaradoztak, zabálták a benzint és az
idegeket. Később rájöttünk, hogy a trolik nemcsak tisztábbak, hanem gazdaságosabbak is,
igy hát ismét visszaállítgatjuk a régi járatokat. De így kellett ennek történnie ? Miért a tévedéseknek ez a körforgása? (...)
Emlékszem, amikor elkezdődtek a lakótelepi építkezések, a város szervezete hamar megérezte. Hirtelen lakáshiány keletkezett, de a városban egyre szaporodtak az ú j feldolgozó üzemek, bővültek a gyárak, az üzemek és a hivatalok. Lóhalálában kezdtek el építkezni. Rohanva. Új káderek, új lakosok, ú j diákok tódultak Pozsonyba. Ez mindjárt feltűnt; mintha a
köztársaság minden zugából jöttek volna az emberek. Pozsony megélénkült, de ugyanakkor el
is veszített valamit a csak rá jellemző hangulatból. Lakótelepi közösségek kezdtek kialakulni.
Először talán a Februári lakótelep, a Krasnany, azután a Kavicsos és a Posen, majd hamarosan Károlyfalva, később Pozsonyhidegkút és Pozsonypüspöki, végül Ligetfalu. Ez törvényszerű fejlődési folyamat, ennek így kell lennie, és jó is, hogy így van. Pozsony nőtt, de a város
központja nem változott, itt minden maradt a régiben, és hamarosan kiderült, hogy ez így már
nem elég. Mert a lakótelepek csak éjszakai szállások maradtak, fantázia és elgondolás nélkül
szétdobált csupasz és barátságtalan lakások: nyomasztó urbanisztikai bűntettek. Az emberek
pedig benyomultak a város belsejébe, hogy itt nemcsak bűzt, de némi emberszagot is magukba
szívjanak; hogy bevásároljanak, hogy elüldögéljenek egy kicsit a néhány kávézóban, moziba
vagy. színházba menjenek, vagy csak egyszerűen bent legyenek a városban, mert a lakótelepen
nem voltak a városban. így volt, és így van ez ma is. Ám a város szíve repedezik; ide összpontosul az ilyen vagy olyan társadalmi élet, a kultúra, a kereskedelem, miközben a lakótelepek
reménytelenül élettelenek maradnak. Ezek a mindenféle Kalinkák, Natalkák, Astrák és Csigák, ezek az ízléstelen és kényelmetlen kávézók nem tudják helyettesíteni egy igazi város barátságos légkörét. Meg lehet ezt azzal magyarázni, hogy az építkezések alatt nem volt idő sokat spekulálni, holmi nagyszabású koncepciókkal babrálni, új városokat kitalálni; csakhogy a
kő nem papír, a kő itt marad, tanújaként ennek a száguldó kornak; a kő túléli még az unokákat is, a kő a jövő és a történelem. Csakhogy, ha ilyennek kell lennie a várostervezés jövőjének, akkor nemcsak a várostervezést sajnálom, hanem a jövőt is.
Már régóta nem a Mező utcában lakom. Pozsonyhidegkúton, a lakótelepen van egy lehetetlenül kicsi háromszobás lakásom. Amikor dolgozom és kinézek az ablakon, szomorú vagyok. Ide látszanak ugyan a közeli dombok, de leginkább mégis az egymáshoz szoruló betonszörnyeket látom; az ágyamba lesnek. Közöttük elszórt zöld foltok, letaposott fű. Az emberek ugyan örülnek, hogy egyáltalán lakhatnak valahol, de vajon milyennek érzik az életet, mi
lehet itt az örömük, mi motiválja őket ebben a környezetben? Erre nem gondoltak a tervezők
és az építtetők? Ha tehetném, egy ilyen lakótelepbe kényszeríteném a tervezőket és az építészeket; ők ugyanis javarészt családi házakban laknak, természetesen, olyan telkeken építkeznek, amelyeket a tanács utalt ki nekik nagylelkűen. Az.építészek ugyan az építtetőkre hárítják
a felelősséget, az építtetők a beruházókra, a beruházók az előregyártókra, és így tovább,
körbe-körbe, de a tény tény marad: egyik lakótelep reménytelenül hasonlít a másikra, az ember nem tudja, hogy Ligetfalun vagy a Kavicsoson van-e, hogy hol él egyáltalán, Dunaszerdahelyen vagy Ólublón.
Mindemellett nem hiszem, hogy építészeink tehetségtelenek volnának. Adjanak nekik
elég időt, legyenek hozzájuk nagyvonalúbbak, hagyják őket a maguk feje után menni! Azt hiszik, nem terveznék meg a jövő igazi városait ? Én úgy vélem, megterveznék. Nézzék meg, milyen nagyszerűen megoldották a Gottwaldov tér rekonstrukcióját, milyen merészek a Prior és
a Kijev szálló vonalai, milyen szép a PZO épülete a Kavicsos lakótelepen, milyen lenyűgöző a
két fiatal építész, Peter Bauer és Martin Kusy által tervezett új színház! Bízzunk magunkban!
Hidegkút a szántóföldek felé nyitott. Ha fújni kezd a szél, nemcsak a füstöt hozza magá66

val az üveggyár kéményei felől, amelyet közvetlenül a házak mögé építettek, de tomboló szélvihart is a telep huzatos tereire. Itt szinte mindig fúj a szél. Ez még nem volna baj, hiszen legalább friss a levegő, és a szél a nők szoknyáját is felkapkodja. De ahogy berepül a panelházak
közé, végigkergeti a telepen a zsíros papírokat, a krumplihéjakat, az eldobott rongyokat, az
ételmaradékokat s a civilizáció más termékeit is. Ez borzasztó 1 Aki nem hiszi, jöjjön el, akármikor megtekintheti Hidegkutat, ahol úgy hever a hulladék, mint egy nyilvános szeméttelepen. Az embernek sírhatnékja támad, és dühöngeni szeretne: miért nem tesz valaki valamit?
Tud erről a köztisztasági hivatal igazgatója? Valóban kulturált nép vagyunk? (...)
Bánata, ha azzal vádolnának, hogy leegyszerűsítem a dolgokat. Tudom nagyon jól, milyen a munkája azoknak, akik az utak téli karbantartásáról gondoskodnak. Csaknem egy évig
dolgoztam segédmunkásként a közlekedési vállalatnál a gimnázium befejezése után, mert
egyetemre akartam menni, és egy évig fizikai munkát kellett végeznem (utána újságírást tanultam a Komensky Egyetem Bölcsészettudományi Karán). Nagyon is jól emlékszem, hogyan
aludtunk különböző zugokban kucorogva, és ha kettőkor vagy háromkor fölébresztett minket a diszpécser, a sofőr beinditotta a motort, és már indultunk is salakot szórni a buszok és
trolik útvonalaira, megtisztítani a villamossíneket, kiolvasztani a fagyott váltókat. (...)
És még mindig a szolgáltatásokról.
A legutóbbi időkig a lakótelepek szinte teljesen ellátatlanok voltak. A helyzet most javul,
gyorsan fordul jóra, sőt, kitűnőre. A nagy méretű, modern bevásárló központokra gondolok,
ahol valóban minden, illetve megközelítőleg minden megtalálható, ahol nem kell dohos helyiségekben tülekedni, és ahol a kiszolgálás is kulturált. Egy fedél alatt van itt számos üzlet, a
mosoda, a fodrász, a pedikűr és a patyolat, a fényképész és a kommunális szolgáltató javítóműhelyei ; egyszóval minden szükséges, nélkülözhetetlen szolgáltatás. Ilyen komplexumok állnak már Hidegkúton, Károlyfalván, a Kavicsos lakótelepen és Pozsonypüspökiben, és épül
egy Ligetfalun is. Mindez erősíti a meggyőződésemet, hogy lehet ésszerűen is dolgozni és tervezni, s hogy az építészek és a tanácsok tervei körültekintőek.
Még egy szó a szolgáltatásokról. Ahogyan a lakótelepeken építik a szolgáltatóházakat,
azt hiszem, úgy kellene a város központjában is. Itt ugyanis szétszórtan állnak a kisebbnagyobb üzletek, irodák, felvevőhelyek, egyiktől a másikig a végkimerülésig rohangálhat az
ember, aztán ebben áruátvétel van, a másik be van zárva, a harmadikban nincs az, amit keresel stb. Miért kell a különböző részlegeknek hasznos helyeket elfoglalni például az óvárosban
(kényelmes kávézók lehetnének itt)? Miért nem csoportosítják őket egy helyre? Pontosan
úgy, ahogy a lakótelepeken. Nincs épület, nincsenek meg az anyagi eszközök ? Inkább úgy látom, az ésszerű szervezés hiányzik.
Pozsony egyre épül, növekszik, átépül, javul, újul, így hát lényegében mindig fel van túrva. Enélkül nincs építkezés, tudjuk. A mi házunk elé földet hoztak, füvet ültettek, vézna kis
fákat telepítettek. A fű kinőtt, a fácskák erőre kaptak, mindenki örült, hogy a szemünk előtt
valami legalább hasolítani kezd a természetre. Mikor már minden kész volt, jöttek a buldózerek, és durván, barbár módon széttúrták a pázsitot, méteres gödröket ástak, aztán az egészet
úgy hagyták két évig. Ekkor lefektettek egy csővezetéket, majd pedig a földet egyszerűen
visszakotorták. A házunk előtt azóta pusztaság van.
A csővezeték az csővezeték, mit lehet tenni? Gáz folyik benne, vagy talán víz. Csakhogy
ki magyarázza meg nekem, kérem, miért akkor fektették le, amikor a lakótelep már felépült,
amikor már megtörtént a tereprendezés is, amikor a rendezésre szánt pénzt már befektették?
Talán senki sem tudta korábban, hogy ide majd még csöveket kell tenni? A mi tervezőink tanult emberek, miért dobtak hát ki pénzt az ablakon? Miért kell az embereket dühíteni, ingerelni? Senki sem látja, hogy az ilyen ostobaságokat folyton szóvá teszik?
Ha ez kivétel volna, ha tényleg csak véletlenül esett volna meg, kérem, egye fene, mindenki követ el hibát, csakhogy nap mint nap tanúi vagyunk hasonló eljárásoknak! Megcsinálják
az utat, befedik aszfalttal, a jelzéseket is fölfestik rája. Néhány nap múlva meg ugyanazon a
helyen férfiak egy csoportja légkalapáccsal töri fel a burkolatot. Ezek krónikus jelenségek.
5*

67

A Vecernik (a pozsonyi esti újság — a ford. megjegyzése) szinte minden szombaton („Az olvasóé a szó" rovatban) kritizálja az ilyen eseteket, de minden vidáman megy tovább, a mi zsebünk és a mi idegeink rovására. Nem lehet örökké átmeneti állapotban élni.
Emlékszem, milyen végtelenül sokáig épült az útkereszteződés a Szárazvámnál. Az építők
először mindent a földdel tettek egyenlővé, azután megcsinálták az útkereszteződést, ezután
újra feltúrtak mindent, mert nekiláttak az aluljárónak. Ami, mellesleg, valóban nagyon impozáns az üzleteivel, a kávézójával; igen színvonalas az egész, modern és tiszta, csak néha a mozgólépcsők nem működnek. De hogy milyen most a Szárazvám! ...Mint egy kitátott száj fogak
nélkül. A tér tulajdonképpen csak egy széles út, a közvetlen közelében nincs épület. Hidegen,
idegenül, embertelenül hat az egész. Hol voltatok, építészek? Ilyen lesz ezután a Szárazvám?
Talán ha majd befejezik a Stefánia kávéházat... (...)
A Mező utcában, a 17-es ház előtt egy hatalmas gesztenyefa volt. Tavasszal kirügyezett,
kizöldült, virágba borult. Nyáron széles árnyékot vetett, kellemes hűsölést kínált, és megörvendeztette a tikkadt tekinteteket. Hatalmas törzse volt, olyan széles, hogy nem tudtunk felmászni rá. Alatta fociztunk, mögéje bújtunk, ha hunyót játszottunk. Nyárutón szúrós gesztenyék potyogtak róla, tavasszal pedig az utcát, akár a hó, elborította a fehér gesztenyevirág.
A gesztenyefa a Mező utcában már nem áll. Kivágták. Nem tudom miért, bár el tudom
képzelni, hogy egy sor ostoba indokot lehetett rá találni. Beteg volt, árnyékolt, elvetette a
fényt, ilyen és ehhez hasonló butaságokat.
Már tíz éve dolgozom a Nővé Slovo szerkesztőségében mint újságíró, ez idő alatt sokféle
drámai helyzetet éltem át. Emlékszem, mennyire felháborított valamennyiünket, amikor Olga
Vavrova kolléganőnk a Trencsén utcai favágásról írt riportot. Jó néhány éve tudjuk, hogy a
fák megmentéséért, a természetes környezetért vívott küzdelem szélmalomharc. A statisztikák
szerint Pozsony az egy lakosra jutó zöldterület tekintetében az utolsó helyen áll Európában.
Ez riasztó, de senkit sem riaszt. A fák azóta is vidáman pusztulnak, ki'fejszétől, ki pedig a
benzingőztől. (...)
Gyerekkorunkban az utcán fociztunk, az aszfalton vagy a temető előtti kis tisztáson szereztük be a térdünkre a plezúrokat. Máskor a Medikus-kertbe mentünk, vagy pedig a Duna
utcai játszótérre. Volt hol kitombolni magunkat, mi több, néhányunkból élsportoló lett. Most
nem lehet az utcán futballozni, a temető előtti tisztást beépítették, a Medikus-kertből szép sétálóparkot csináltak, és a játszótéren mindenféle furcsa épületeket emeltek. A belvárosi gyerekeknek nincs hol focizniuk. Valamivel jobb a helyzet a lakótelepeken, ahol a panelházak között húzódnak meg a játszóterek. Betonból vannak. De legalább vannak. (...)
írtam egyszer egy elbeszélést A város hétfő reggel címmel, meg is jelent A Mező utcában
című kötetemben. Ez volt bemutatkozó könyvem központi elbeszélése. Egy fiatalemberről
szól, aki reménytelenül bolyong az éjszakai Pozsonyban, és a bárokban és borozókban hiába
keresi elhibázott élete okát. Az elbeszélés befejezéseként az én antihősöm felmegy a Várba, és
a hétfő reggelre ébredő város fölé áll. Dühében keres egy követ, és a városra hajítja; a mindentől, még magától is elidegenedett ember kétségbeesett gesztusa ez.
Egy kritikus azt írta, hogy a novella pontos és hű topográfiája a pozsonyi kocsmáknak.
Valóban, a mi nagyvárosunk esti életének leírása ez. Vagyis a nem létező esti és éjszakai élet leírása.
Nem akarom ezen a helyen az éjszakai életet, az édes életet propagálni, nem akarok reklámot csinálni a bároknak, borozóknak, éttermeknek, kabaréknak és táncos szórakozóhelyeknek. De akár tetszik, akár nem, ilyen intézmények nélkül a nagyvárosi élet elképzelhetetlen.
Az emberek ugyanis találkozni, ismerkedni akarnak egymással, szórakozni akarnak, látványra
vágynak és — mit ad isten — netán még nevetni is szeretnének. Senki sem tagadhatja meg tőlük ezeket a jogokat.
így hát teljesen természetes a kérdés: milyen kulturált szórakozási lehetőségek vannak
Pozsonyban? Milyen az esti és éjszakai élet kultúrája? Milyen a bárok, borozók, kávézók és
éttermek kultúrája?
68

Pozsonyban sok a turista, s jó szokásaik közé tartozik, hogy elüldögélnek a Nagy Ferences, a Kolostori vagy a Bástya borozóban. Cigányzene, ének, jó ételek, minőségi borok. Akinek módja van rá, jól elszórakozik bennük, és kellemes emlékekkel távozik. Azt ugyanis le
kell szögezni, hogy színvonalasan is tudunk szórakozni, és hogy a szlovákok nem veszítették el
az élet minősége iránti érzéküket; még mindig sokra értékelik a jó hangulatot. Különbözhetnek a vélemények a borozók színvonaláról, de néhányuk — így a már említett Nagy Ferences
és a Kolostori — hagyományosan jó hírnévnek örvend. Rosszabb a helyzet a kisebbekben,
ahol a boroknál csak az étel minősége rosszabb, ahol zaj van, kosz és füst, és amelyeket a részegek rendre összetévesztenek a falusi kocsmákkal.
Még mostohább a helyzet a kávéházakban. Némelyikükbe érdemes betérni egy feketére,
üldögélni és beszélgetni egy kicsit. Kellemes környezet várja a vendégeket a Zöldházban, a
Partizánszövetség (Zeneművészeti Főiskolával szemben) székházának kávézójában (tényleg,
miért nincs ennek neve?), és jó kávét ihat a Carltonban és a Danubiusban is. Kitűnőek a Szlovák Nemzeti Felkelés (a régi vásártér — a ford. megjegyzése) terén levő minikávéházak (a Pólóm, a Sztrecskó és a többi), ahol a teraszokon üldögélve az ember úgy érezheti magát, akár
Párizsban vagy Budapesten, és jó pihenés esik a Gottwaldov téri új kávézóban is. De mi legyen azokkal a helyekkel, ahol lehetetlen az időt kellemes körülmények között eltölteni, ahol
a terítők piszkosak és arrogáns a kiszolgálás, ahol becsapják a vendéget, és a vendég is becsapja
magát?
Ján Smrek nemzeti művész egykor a Luxorban szerkesztette az Elánt, a Metropolban volt
a művészek törzshelye, Emil B. Lukác érdemes művész a Stefánidban érezte a legjobban magát, Ladislav Szántó, az akadémikus gyakori vendég volt a Grandban, Ladislav Novomesky
nemzeti művész pedig állítólag mondta is: menjünk inkább kávéházba, az a legtermészetesebb
környezet. És L. Rambousková ismert karikatúrája is kávéval a kezében örökíti meg Novomeskyt egy kávéházi asztalnál. Egykor a kávéházakban összpontosult a kulturális élet, itt találkoztak egymással a művészek, itt vitatták meg a művészi kérdéseket, rokon lelkek leltek itt
inspiráló társaságra, légkörre és barátságos pincérekre, akik büszkék voltak a vendégeikre.
Mennyi művészi áramlat, hány mű és hány ötlet született a kávéházakban! Milyen világhírű
lett a párizsi Closerie de Lilás, a La Coupole, a bécsi Café Central, a prágai Slávia és a budapesti Vörösmarty! (A szerző valószínűleg a New York Kávéházra gondol, amelyet ma Hungáriának hívnak, ehelyett említi a más okból híres Gerbaud-t, a mai Vörösmarty cukrászdát.
A fordító megjegyzése.) (...)
Próbálna csak valaki most a Luxorban lapot szerkeszteni! A pincérek, akik csak a forgalomra vannak tekintettel, kizavarnák onnan. És milyen szegényes a színvonal a Metropolban!
És ki jár manapság a Grandba? És le lehet-e ülni a Sláviában, a Duklában, a Marinában? Kár
a szóért. Közöny, rendetlenség, barátságtalanság és kosz.
Ha már a művészekről van szó, meg kell említeni, hogy megszaporodtak a klubok, és
ezek jó klubok. A betérő barátokkal találkozhat a Filmklubban vagy az új és kényelmes Új
Színpad (Nová scena) klubban is, ahol mintaszerű a kiszolgálás és még az árukészlet is bőséges. A mi klubunk, az íróké, esténként általában üres; aki író, annak írnia kell, nincs ideje
klubokban ücsörögni.
Aztán vannak még Pozsonyban sörözők és bárok. Valamire való színvonala csak kevésnek van közülük: a Smíchov-udvarnak, a Savoynak és a Szent András-temető mellett levő új
és szép sörözőnek, melyet az emberek csak Mamutként emlegetnek. Bár alig van Pozsonyban.
Az olyanokról, mint a Park vagy a Kristály, nem is beszélek. Ezeken a helyeken minden este
előfordulhat valamilyen botrány, jobb őket elkerülni. (...)
Pozsonynak csaknem félmillió lakosa van, de a városban nincs egy varieté, egy kabaré.
Már azt sem, tudom, hány éve javítják (renoválják, átépítik vagy bővítik?) a volt Tátra-revue-t,
ahol az egyetlen varieté és kabaré működött. Túlságosan sokáig tart a munka, és még az sem
világos, mi lesz ott voltaképpen. Mire megnyitják, a nép egyszerűen elszokik a kabarétól.
Vagy otthon fog magának kabarét csinálni. Ez is megoldás.
69

Aki szembeszáll a sorssal (Kto proti osudu) című életrajzi novellafüzérének első kötetében Peter Strelinger a stúri nemzedék íróinak sorsát mutatja be, és leírja a korabeli Pozsony
társadalmi és kulturális életét is. A város emberemlékezet óta kultúrák metszéspontjában állt,
magyar, cseh, német és orosz hatások keveredtek benne, s ebből az erjedésből forrt ki a szlovák kultúra is. Működött itt Hűmmel, Mozart és Rubinstein, és a szlovákság valamennyi
nagyjának sorsa is összefonódott volt a várossal. A felszabadulás, de még inkább 1948 februárja után egészen más méreteket öltött itt a kulturális élet. Megszaporodtak a színházak, a folyóiratok, a kiadók, a galériák, a különböző kulturális intézmények. Pozsony ma olyan nagyszabású vállalkozások színhelye, mint az Illusztrációk Biennáléja, a Prix Danube, avagy a Pozsonyi Zenei Hetek. Sok mindenre lehet panaszkodni Pozsonyban, de a kulturális vállalkozó
kedvre nem. A szlovák filharmonikusok hangversenyein szinte mindig telt ház van, és a színházak is zsúfolt nézőtér előtt játszanak (más kérdés a véget nem érő vita a jegyek és bérletek
körül; ez utóbbikat felvásárolják az üzemek, de azután csak kevesen mennek el az előadásokra), és a számtalan képtárban állandóan új kiállítások nyílnak. Állandósultak az irodalmi csütörtökök, kitűnőek a kultúrestek a Vörös rákban, mindig történik valami a Kultúra és Pihenés
Parkjában, és a rendezvények sorába a Főiskolai Klub is gyakorta bekapcsolódik valamilyen
érdekes programmal. Van hát miből válogatni. (...)
Nemcsak a hivatásos kultúra fejlődik Pozsonyban, hanem a műkedvelő, az amatőr is.
Mindenféle pincékben, klubokban eldugott kis színházak, zenei együttesek lepik meg egyremásra érett játékukkal a közönségüket. Elég nagy baj, hogy nem használjuk ki jobban ezeket
az átalakított vagy eredeti állapotukban meghagyott pincéket, ismert és ismeretlen klubokat a
kulturális hagyomány ápolására, új színházak vagy színi csoportok felfedezésére vagy létrehozására. Valaha nagy népszerűségnek örvendett a Rolandhoz nevű kis színtársulat, ki tudja,
miért nem lehet már róla semmit sem hallani? Mi lett a Junior ifjúsági klubbal? Miért nincs a
Radosnai Naiv Színháznak (Radosinské naivné divadlo) saját, állandó és méltó színpada?
Fognak-e ismét játszani az Irodalmi Színpadon vagy a Korzó Színházban? És a Duna utcai
bábszínház? Számítsuk még hozzájuk a kisebb-nagyobb üzemeknél működő amatőr együtteseket is, és akkor a kulturális élet kaleidoszkópja csakugyan színesebbnek és gazdagabbnak
látszik. Még akkor is, ha itt-ott megnyikordul vagy csikorog a tengelye, ha nem is értik meg
mindig a lelkesen gitározókat, és ha kissé sokáig húzódik is egynémely színpad rekonstrukciója.
Rá kell döbbennünk arra, hogy a város szociális rendje a fiatalokon nyugszik, illetőleg elsősorban a fiatalokon. Pozsonyban szerteágazó főiskolai hálózat van, számtalan középiskola,
rengeteg fiatal munkás, technikus. Ők valamennyien a kultúra potenciális fogyasztói, passzívan vagy aktívan. Szükségük van saját klubra, saját szórakozóhelyekre, saját diszkóra, másként a legrövidebb úton a kocsmába mennek. Nem sok klub áll Pozsonyban a fiatalok rendelkezésére, és ez a néhány is reménytelenül zsúfolt. A programjuk pedig szintén reménytelenül
semmilyen. (...)
Pozsony környéke csodálatos. Gyerekként, emlékszem, hosszú és kimerítő kirándulásokat tettünk a Szalmakunyhóhoz, a Zergehegyre, megmásztuk a dombokat a Vaskutacskánál,
elmentünk a Máriavölgybe, a dévényi tetőre, Dévénybe és Hidegkútra. Akkor ezek a kirándulások egy ismeretlen világba vivő hosszú menetelésnek tűntek, tele kalanddal és feszültséggel.
Régi katonai sátorlapot vittünk magunkkal, melyekből sátrakat csináltunk, s az így született
táborok gondosan vigyáztak, nehogy kárt tegyenek a természetben. Ültünk a tábortűz körül,
gitároztunk, és afféle régi vándordalokat énekeltünk. Nagy, romantikus élmény volt ez egy
pozsonyi gyerek számára, hiszen igencsak különbözött a városi élettől. Gondolom, ma már
nem sokan tudják, mi az a vándornóta; a mai fiatalok többsége azt sem tudja, mi fán terem.
Az erdőbe is behatolt a civilizáció, illetve a kényelmesebb fogyasztói életmód. Ennek ellenére
Pozsony környéke sok idevalósi számára még ma is az aktív pihenés és a kirándulás helyszíne.
Minden időben, télen, tavasszal, nyáron és ősszel találkozhatunk fiatalokkal és idősebbekkel,
szülőkkel és gyerekekkel, akik síelni mennek a gyakorlórétre, hóvirágot szednek Ligetfalun, a
Szalmakunyhónál vagy a Zergehegyen heverésznek, sétálgatnak a Vaskutacskánál. Nagy
70

0

öröm, ha láthatom az érintetlen fákat, a kis tavakat, ha elüldögélhetek a Vaskutacska vendéglőjében. Megvan ennek a vidéknek a maga varázsa. Ezért a varázsért érdemes Pozsonyban élni, és még bosszankodni is.
A nyár minden évben újra felveti a fürdés kérdését. Pozsonyban kevés a fürdő, nagyon
kevés a lakosok számához viszonyítva. Néhányuk be van zárva (az Alagút feletti, a rózsavölgyi, és a hegyiligeti kollégiumé), a többi pedig zsúfolásig tömve van. Az Aranyhomok (ki találta ki ezt a gyászos nevet?) melletti tó sem enyhíti a fürdőzni vágyók gondját, oda is túlságosan sok ember jár, a víz sem a legtisztább, és mintha a szolgáltatások színvonalát sem volna
már kedve kritizálni a Vecernik munkatársainak; mindig egyformán semmitmondóak a cikkeik. A pozsonyiak meg futnak a víz után: Szencre, Dunaszerdahelyre, Tomkyba. Miért nem jutott még eszébe senkinek, hogy kulturáltabbá kellene tenni a tó környékét Oroszváron, ki kellene tisztítani a Kuchajda vizét?
Ha nem megy a munka vagy ha elromlik a kilátás a dolgozószobámból, ha összeveszek a
főnökömmel a szerkesztőségben, ha feldühödök vagy ha úgy érzem, megesz az a kispolgáriság, amely körülöttem rákként burjánzik, kimegyek a lakásból és elsétálok Hidegkút dombjaira. A természet nagy és szeretetteli lélekgyógyász, okos és gyakorlott pszichiáter, aki megtanulta, hogyan kell a nagyvárosi embert a stresszből kigyógyítani. A természet látványa elcsitítja a túl hevesen dobogó szívet, megnyugtatja a remegő lelket. A természet olyan, akár a Léthe vize: megtölti élettel a nyugtalan szervezetet.
Pavel Dvorák barátom, aki szintén pozsonyi, azt mondja, hogy a város megrontja az embert. Ezért elköltözött Budmericbe. Én azt hiszem, az emberek rontják meg a várost. Azok az
emberek, akik nem értik meg, akik csak azért jöttek ide, hogy hasznot húzzanak belőle, és
akiknek a város csupán a karrierhez vezető lépcső. Alig várom azt a pillanatot, amikor ezek az
emberek eltűnnek Pozsonyból, vagyis amikor a pozsonyiakból pressburgerek lesznek; olyan
emberek, akiknek szerves kapcsolata lesz a várossal, akik képesek lesznek ölre menni a városért, az asztalra csapni, ha kell; olyan emberek, akik új ízekkel tudják majd Pozsonyt gazdagítani. Ez az idő már nincs messze, mert a beköltözöttekből lassanként idevalósiak lesznek.
De csak akkor, amikor már nem fogják a papírt a földre dobálni, amikor nem fogják a pázsitot összetaposni, mint a falu melletti réten, amikor elfelejtenek majd kurjongatni a kávéházban ; csak akkor értik majd meg, hogy városi emberekké váltak. Egyébként csak falusiak maradnak, akik véletlenül laknak a városban.
Remarque azt mondta: az a város szép, amelyikben boldog az ember. De boldogok csak
akkor leszünk, ha ez a város szép lesz.
Azzal kezdtem, hogy a nagy szerelmek tele vannak ellentmondásokkal. Ezzel is akarom
befejezni. Igen, a nagy szerelmek tele vannak ellentmondásokkal. Ha Pozsony sorsa és állapota közömbös volna számomra, akkor ezen a helyen az ismert propagandafrázisokat ismételgetném arról, milyen nagyszerűen terjeszkedik városunk, mennyire megszépült, és mennyivel növekedett a lakások száma. Elég régóta vagyok azonban újságíró ahhoz, hogy tudjam:
ezek mögött a szavak mögött nincs semmi. A problémákat kell feltárni. Amíg bosszankodni
tudok, amíg felszökik a vérnyomásom, valahányszor kilépek a panelházból, amíg dühítenek a
gödrök az utakon, amíg akarok valamit mondani a város védelmében, addig szeretem Pozsonyt, és addig javítani akarok a sorsán.
Egyszer élünk csak, akkor sem örökké. Nem lehet számunkra közömbös, hogyan osztjuk
be a nekünk rendelt időt. Nem lehet számunkra közömbös, hogyan és hol fogunk élni.
Szüntelenül erre kellene gondolnunk.
FORDÍTOTTA M. KOVÁCS ANNA

71

Ballada a kút vizéről
MAI SZLOVÁK ELBESZÉLŐK

A hetvenes évek tíz fiatal szlovák íróját mutatja be a Bába Iván és Kiss Gy. Csaba válogatta kötet, melyet — talán megbocsátható — magyar szemmel olvastunk végig. S mindjárt az
első fölismerés is a két irodalom legújabb fejlődésének párhuzamos jelenségeihez kapcsolódik. A válogatás ugyanis azt bizonyítja, hogy a szlovák prózában — a miénkhez hasonlóan —
az utóbbi időben egy számban és jelentőségben egyaránt figyelmet érdemlő nemzedék jelentkezett. A hasonlóság abban is megvan, hogy itt is, amott is kulcskérdés az irodalmi örökséghez, a klasszikus prózai hagyományhoz való viszony. Az utószóban Karol Wlachovsky ezt úgy
fogalmazza meg, hogy a hagyományt az írók „dialektikusan értelmezték: egyenjogú partnerként vállalták, vagyis nem hagyták, hogy túlságosan rájuk nehezedjék. Ez főképp abban mutatkozott meg, hogy habozás nélkül eltávolodtak a realista-leiró típusú prózától, vagyis attól
az irodalomfelfogástól, amely szerint az irodalom nem más, mint a valóság közvetlen visszatükröződése." így a szlovák epika hetvenes években indult ú j hulláma is többé-kevésbé az
uralkodó epikai nyelvek által meghatározott ízlésformáktól tér el. Az emlékező-vallomásos, a
közvetlen élményből fakadó próza átadja helyét az írói fantáziának, a szituációteremtő képességnek, a meg nem élt eseményeket is modellálni tudó készségnek. Nem jelent ez élményszegénységet, bár „az új tematikai érdeklődés" bővülés és szűkülés is egyben.
Formájában, szemléletében, stílusában változatos és gazdag ez a kispróza — feltűnő
hangsúlyeltolódással a humor, a groteszk, az abszurd javára. Dusán Mitana az epikát lirizálja, víziónovelláiban (Ördögtrilla, Karácsonyi titok), a képtelen, a fantasztikus elemeket vegyíti
a valóságosakkal. Dusán Dusek írása (A nagymama életrajza) az Örkény-egypercesek világát
idézi. Milán Zelinka a mindennapok mikrorealista megfigyeléseit abszurd ötlettel toldja meg
(Apró hópehelyvirágok). Ol'ga Feldeková mindössze harminc oldalon egy családregény anyagát zsúfolja össze, Költözködés helyben című írásában köznapi, jelentéktelennek tetsző és
sorsdöntő események kavarognak. A groteszk jelzésszerű nagyvonalúsága nála jól megfér a
realista mikropontossággal, a pszichológiai érzékenységgel. Gondoljunk A fodrásznál című
emlékezetes novellájára (Tiszatáj, 1979/4.), melyben a lélektani jellemzés pontossága az
együttélés neuralgikus pontjait jelzi.
Nincs tehát éles határvonal a groteszk és a klasszikus lélektani elbeszélés folytatása között. Jozef Puskás elgondolkodtató írásában, Az igazmondó halban pszichologizál ugyan, s
életfilozófiai kérdéseket vizsgál, de fanyar humora, ironikus látásmódja, szemléletének frissesége megóvja a nehézkes moralizálástól. Puskás írása — a jelképes, a történet mögött rejlő általános érvényű jelentéssíkkal bővülve — az úgynevezett kétdimenziós novellatípusra példa.
Tudat és létforma kettőssége, tudat és valóság konfliktusa jellemzi Július Batco szenvedélyes,
fölkavaró novelláját is (A hegedű). Stanislav Rakás „szociális balladái", feszült lírai-drámai
elbeszélései közül itt a kötet címét is adó művet olvashatjuk. A nemzedékben Ivan Habaj
„a parasztíró", a hagyományos elbeszélő prózához is ez a falu világára figyelő író áll legközelebb.
A szociológiai-szociográfiai érdeklődésű L'ubos Jurlk A temetőőr című írása a dokumentum pontosságára, hűségére törő novellatípus példája. Jurík a pozsonyi András-temető lakótelepekkel körülvett furcsa világát ábrázolja, magányos „periferikus" emberekről ad hiteles
képet. A másik pólust a kísérletező KarolHorák jelenti. Módszere „a valóságos esemény és a
szerzői gondolat szembesítése". A narrátor maga is részese a cselekménynek, így nincs kívül és
felül a történeten, hanem benne van a cselekményben. A Tőzsér Árpád által fordított kitűnő
Nyelvtanfolyam alapeszméje: a múltat, az emlékeket az emberi tudatnak valami őrült kettő-

72

zésével nem lehet semmissé tenni. Vessük ki magunkból a múltat? Kíséreljük meg a lehetetlent? Ez legföljebb a tudat lerombolásával sikerülhet.
Gyakori a múltnak, így a család történetének az identitástudattal, az azonosságkereséssel
magyarázható nyomozása. A téma-, a helyzet- és a hősválasztás olykor periferikusnak tűnhet,
de ez nem jelenti a mondanivaló igénytelenségét: a periferikus probléma az írói világképben a
különös szintjére emelkedhet. A történelmi, társadalmi meghatározottság Habajnál és Rakúsnál például közvetlenül tetten érhető, máshol rejtettebb. A jelen valóságáról, olykor a szlovákiai szlovák és magyar jelenidejűségről beszélnek ezek az írók. Ez utóbbira Feldeková írásait
meg Habaj „csallóközi" novelláit említhetjük. A fiatalabb magyar prózához hasonlóan szűkül a vizsgálódási kör: a makromozgásra figyelő társadalomtörténeti, történetfilozófiai szemléletet fölváltja a merész szubjektivitás, a mikromozgások szépírói ábrázolásának igénye.
Az önazonosság-keresés mindkét irodalomban lényeges hajtóerő. Feldeková miniatűr „családregénye" a mi családkrónikáinkra emlékeztet (Bereményi Géza, Lengyel Péter). A Jurík
nevével jelzett szociográfikus irányról a korai Czakó (Indulatos jelentések), aztán Berkovits,
Csalog és Tar Sándor jut eszünkbe. Puskás moralizálása Kurucz Gyula választásokkal küszködő, a kényszerhelyzetekből, a beszorítottságból kitörni akaró hőseit idézi. A kötetet olvasva olykor Marosi Gyula igazság- és célkereső alakjai derengenek föl. A lírai-emlékező attitűd
helyett az élettapasztalatok intellektuális „értékesítése" a szlovákiai magyar próza elsősorban
Grendel Lajos nevével jelzett törekvésével rokonítható. Kovács Magda mitológiája, látomásossága Rakús és Balco „balladáinak" párja. S a párhuzamok közül még nem is említettük a
próza lirizálásának immár általánosnak nevezhető folyamatát.
Ha arra a kérdésre keressük a választ, hogy kik ennek az antológiának a leginkább szuverén világú és legérettebb alkotói, s kiktől várhatunk legtöbbet a jövőben, akkor Feldeková,
Puskás, Jurík és Horák nevét kell elsőként megjelölnünk. A helyzetkép, a csoportkép azonban általában is biztató, a válogatásnak sikerül e próza sokszínűségét érzékeltetni. (Hadd soroljuk föl a fordítókat is: a már említett Tőzsér Árpád mellett Bába Iván, Körtvélyessy Klára
és Mányokiné Kovács Anna vett rész a munkában.) Karol Wlachovsky azt írja az utószóban,
hogy a kötet szerzőinek törekvései „sokban hasonlítanak magyar nemzedéktársaikéhoz", egymásról ugyan gyakorlatilag mit sem tudnak: „a fiatal magyar prózaírók munkásságát még
nem ismerhették meg a szlovák olvasók". Reméljük, ennek az antológiának a párját hamarosan megkapjuk Szlovákiából. (Európa, Modern Könyvtár.)
OLASZ SÁNDOR

A csehszlovákiai ukrán nyelvű irodalom
harminc éve
UKRAJINSKÁ L I T E R A T Ú R A V CSSR

Informatív jellegű kötetben ismerkedik a szlovákul olvasó a Kelet-Szlovákiában, Eperjes
központban tevékenykedő, versesköteteket, novellagyűjteményeket, regényeket visszaemlékezéseket, irodalom- és művelődéstörténeti esszéket, monográfiákat, valamint színműveket produkáló, önálló színházzal, kulturális létesítményekkel rendelkező ukrán nemzetiség irodalmával. Pontosabban szólva, többé-kevésbé mindazzal, ami az utóbbi 30—35 esztendő során evvel, a számunkra kevéssé ismerős irodalommal történt. Az áttekinthetőség kedvéért a hagyo73

mányos műfaji felosztás szerint történik ez az ismerkedés: Karol Rosenbaum, a pozsonyi Irodalomtudományi Intézet igazgatója protokolláris jellegű bevezetője után áttekintést kapunk
az ukrán irodalom alakulásának általános, fő tendenciáiról, majd a költészet—próza—dráma—memoárirodalom—műfordítás—irodalomtudomány, kritika — megoszlásban olvashatunk rövidebb-hosszabb beszámolókat, mindenütt csupán jelezve az egyes alkotók munkásságának megkülönböztető sajátosságait, inkább zsúfoltan, lexikonszerűen, kevéssé figyelve az
egyes művekre.
Pedig a kötet elolvasása után számos probléma merülhet föl, főleg azokban, akik kérdésfeltevéseiket nem szűkítik le a kötet által tárgyalt problémákra. Ugyanis éppen a szlovákiai
ukrán irodalom — helyzeténél, hagyományainál, lehetőségeinél fogva — az összehasonlítás,
illetve a nemzetiségi irodalomnak általános törvényszerűségei felől közelíthető meg igazán.
Minthogy kevéssé elemző, inkább deskriptív, bemutató jellegű kötetről van szó, előtérbe kerül
a szlovákiai ukrán irodalom kapcsolódásainak kérdésköre, viszonya a szlovák, a cseh, a
szovjet-ukrán és a szovjet-orosz irodalomhoz, viszont még utalásokban sem kerül szóba az,
hogy a csehszlovákiai magyar irodalommal milyen hasonlóságok, kapcsolatok kötik össze
(vagy különböztetik meg tőle). Ugyancsak hiányoljuk a tájékoztatást arra vonatkozólag, hogy
a jugoszláviai ruszin irodalommal, irodalomtudománnyal nyelvileg és más téren mutat-e analóg vagy éppen ellenkezőleg, eltérő vonásokat. Annál is inkább érdekelnek bennünket e kérdések, mivel nem egészen megnyugtató módon utalnak a kötet egyes szerzői a régebbi hagyományokra, arra a nyelvi és irodalmi megosztottságra, amely ugyan feltétlenül hátrányára volt e
kultúra egységesülésének, de amelynek mégis számos, művekben, sőt, életművekben realizálódott eredménye mutatkozott.
Miről van konkrétan szó?
Mint a kötetből megtudjuk, 1945 előtt a szlovákiai ukrán irodalom nyelve részint az
orosz volt, részint az ukránnak egy nyelvjárása, részint egy kevert nyelv, amely az orosz, az
ószláv és a helyi dialektusok elemeiből tevődött össze. Ezenkívül megfigyelhető az úgynevezett
„nagyorosz" és a nemzeti (ukrán) orientáció, az előbbi a cári Oroszországra tekintett, a „národovci"-nak nevezett csoport a népi kultúrára és a helyi nyelvjárásra. A dolgozat szerzője
szerint mindkét tendenciát szemlélve, megkülönböztethető a „demokratikus" és a „reakciós"
irányzat. Emellett nagyon erős volt az egyház befolyása, s ezt már mi tesszük hozzá, a „görög
egyesült" egyházé. A két világháború között nem volt rendezve az ukrán nemzetiség helyzete,
a „ruszinszkói" nyomor és elmaradottság rossz fényt vetett a polgári Csehszlovákiára. (S ha a
bevezetőt író Rosenbaum az idelátogató Ludwig Renn antifasiszta német írót említi, megemlíthette volna a vele együttműködő Fábry Zoltánt is; s ha az itteni lakosság problémáira figyelő
szlovák és cseh írók ilyen irányú munkásságára utal, egyébként helyesen, a szlovákiai magyar
irodalom ilyen irányú kezdeményezéseit sem lett volna szabad figyelmen kívül hagynia.)
A bécsi döntés utáni helyzettel alig-alig foglalkozik a kötet; igy nem tudjuk pontosan :
hogyan értékelhető az az irodalom, amely a Magyarországhoz került területeken jutott az olvasók kezébe; illetve a mennyiséget, a színvonalat, a tendenciát tekintve hogyan aránylik az
úgynevezett „önálló" szlovák államban megjelent (?) ukrán irodalomhoz.
Tény, hogy — mint az egyik szerző megállapítja — az 1945-ös esztendő kelet-szlovákiai
újságai és folyóiratai orosz és ukrán nyelvűek voltak, és az említett két fő tendenciát képviselték. A Szlovák Kommunista Párt Központi Bizottságának 1951-es határozata az ukrán nemzetiségi kérdés rendezéséről döntötte el a problémát: az ukrán nemzeti és nyelvi orientáció
(národná a jazyková orientácia) javára. Ezekután bontakozhatott ki az ukrán nyelvű irodalom, amely a szlovákiai ukránok életérzését, gondolatvilágát stb. fejezi ki.
Ennek következménye az is, hogy ukrajnai ukrán szerzők művét viszonylag gyakran leljük a szlovákiai ukránok sajtójában, köteteiben, színházában, például a nálunk is ismert
J. Skorbinec műfordításai a magyar irodalomból képviselik irodalmunkat az egyébként főleg
cseh és szlovák (még pontosabban: szlovák és cseh) költőkre, írókra irányuló fordításirodalomban. Kedvezőbb a helyzet a kapcsolattörténet vonatkozásában. Itt mindenekelőtt elisme74

réssel kell szólnunk Olena Rudlovcák munkásságáról: a leginkább az etnográfiai, publicisztikai magyar—ukrán érintkezéseket dolgozza föl, nagy körültekintéssel és higgadtsággal.
A komparatisztikai nézőpont azonban sürgetőleg hív fel a tisztázásra: mennyiben örököse a mai szlovákiai ukrán irodalom a XIX. vagy a XVIII. század magyarországi ukrán irodalmának? A mai területi megoszlás egyben irodalomi (nyelvi) megoszlás jelzője is? Mennyiben
tekinthető a kötetben tárgyalt irodalom az ukrajnai irodalom részeként ? Vagy van egy nem
csupán helynevekben, apróbb vonatkozásokban jelentkező karakterisztikuma? S ha van, miben áll ez? Mennyiben dolgozza föl a nemzetiségi lét, a korszakváltás stb. mentalitásban, a
társadalmi szerkezet változásában megnyilvánuló következményeit? Például különféle szokású, hagyományú, vallású, nyelvű, helyzetű népek együttélésének tanulságait?
S bár az egyes dolgozatok olykor érintik ezeket a kérdéseket, többnyire szerzők és művek
sorjáznak, leltárszerűen, kevéssé egyénítve, úgy érezzük: túlságosan az általánosságoknál maradva. Más kérdés, hogy a terjedelem kötöttsége nemigen tette lehetővé az elmélyültebb
elemzést.
Ismertetésünket egy kívánság hangoztatásával zárnók. Miután megismertük a „fő tendenciákat" általánosságban, miután többé-kevésbé teljes névsorát megkaptuk a különböző területen alkotó szlovákiai ukrán íróknak, miután néhány specifikumra is fény derült, szeretnénk, ha az összehasonlító irodalomkutatás módszereivel, esztétikai elemzéssel, a fejlődésnek
talán kevésbé egyenes vonalú rajzával valóban emberközelbe kerülnénk ehhez az érdemes és
— sejtésünk szerint — érdekes irodalomhoz. Helyzete, jellege, kapcsolódásai több értéket sejtetnek, mint az e kötetből kitetszik.
FRIED ISTVÁN

LENG YELORSZÁG
LAGZI ISTVÁN

A magyarországi lengyel menekültek élet- és
munkaviszonyainak történetéből
RÉSZLETEK A KORTÁRSAK

VISSZAEMLÉKEZÉSEIBŐL

A legyei emigrációk történetében Magyarország, a magyar nép megkülönböztetett helyet
és szerepet kapott. A tragikus végű 1830/3l-es lengyel felkelés után a cári orosz megtorlás elől
sok legyei hazafi külföldre — többek között magyar területre — menekült. Az ország északi
vármegyéiben igen sok lengyel gazdatisztként, házitanítóként kereste kenyerét. A XIX. század
második felében és a XX. század első éveiben a galíciai lengyelek tízezrei a gyorsan fejlődő
magyar ipari központok üzemeiben próbáltak elhelyezkedni. Egy részük a malomiparban,
téglagyárakban és bányákban talált munkát. Sokan a mezőgazdasági munkások számát gyarapították. Dorogon, Kőbányán népes lengyel kolónia alakult ki. Kőbányán a lengyel kolónia
75

tagjai „lengyel templomot" építettek, majd papot hozattak az óhazából. Létrejöttek a magyarországi lengyel kereseti emigráció különböző érdekvédelmi szervezetei. A maga nemében
színes és értékes kulturális élet bontakozott ki. Az első világháború után a magyarországi lengyelek többsége visszatért a függetlenné vált Lengyelországba, a kolóniák kiürültek.
A második világháború kezdetén — a szeptemberi hadjárat második felében, szeptember
17-ét követő napokban — ezúttal a megszállók elől menekülve, ismét több tízezer lengyel található Magyarországon. A magyar lakosság tüntető rokonszenvvel fogadta a menekülteket,
kezdetben az élelmezésükből is kivette részét (Tiszatáj, 1976. 12. szám, 73—82. oldal). A lengyel menekülteket a nemzetközi előírásoknak megfelelően internálták: a katonákat és a tiszteket zömmel táborokban, a polgári személyeket magánházakban, bérelt épületekben helyezték
el. Az elszállásolás még be sem fejeződött, amikor kezdetét vette a katonák Franciaországba
való szöktetése — evakuálása —, mely a lakosság aktív közreműködésével, a magyar hatóságok segítségével 1941 őszéig tartott (Tiszatáj, 1979. 9. szám, 38—46. oldal).
A hosszabb időt nálunk töltő lengyelek többsége — különböző okokból — munkát vállalt. Sokan a mezőgazdaságban (uradalmakban és egyéni gazdáknál), erdőgazdaságokban találtak elfoglaltságot. A munkaerőhiány miatt a legénységi (altiszti) állományú
személyekből
1940-ben mezőgazdasági munkásosztagokat szerveztek. A legénységnek és az altiszteknek a
magyarországi lengyel érdekképviseleti szervek egyetértésével kötelezővé tették a munkavégzést (erre a nemzetközi egyezmények is lehetőséget adtak). A tisztek és a polgári menekültek
szabadon választhatták meg tevékenységi területüket, nem kevesen éppen ezért nem is vállaltak munkát. Az állam ugyanis a katonáknak zsoldot, a polgári személyeknek rendszeres havi
segélyt biztosított.
1940 nyarán 67 lengyel mezőgazdasági munkásszakasz keretében összesen 2010 katona
különböző gazdaságokban dolgozott. .A magyar munkavállalók érdekeinek
veszélyeztetése
nélkül — a 30 kataszteri holdnál kisebb földterülettel rendelkező parasztok és bérlők (a katonai szolgálat miatt eltartó nélkül maradt családok) részére is lehetővé tették a lengyel katonák
alkalmazását.
1940 végétől az iparban is egyre több menekült elhelyezkedésére nyílott lehetőség. 1941
közepétől állami szolgálatban is találunk lengyeleket. Az ipar területén kezdetben segéd- és
szakmunkások találtak munkát. Majd a lengyel technikusok, mérnökök, egyetemi és főiskolai
végzettségű szakemberek is állást találtak. Az Iparügyi Minisztérium a Honvédelmi Minisztérium egyetértésével 1940-től a lengyel katonai táborokból bányamunkásokat, geológiai kutatásokban járatos mélyfúró szakmunkásokat, geológusokat, bányamérnököket
alkalmazott.
A szén- és kőbányákban, az Alumíniumérc Bánya és Ipar Rt. üzemeiben, a folyószabályozási,
útépítési munkálatokban s egyéb ipari üzemekben megközelítőleg 2 ezer lengyel munkás tevékenykedett.
A menekültek közül sokan magánvállalkozóknál, kisiparosoknál, szállodákban, éttermekben dolgoztak. Volt aki tehetősebb családoknál nevelősködött, térképészeti irodában,
könyvtárban, kutatóintézetben, sportegyesületnél talált munkát. Még a fegyvergyárban s
egyes minisztériumokban, községi elöljáróságok alkalmazásában is találhatunk lengyel szakembereket. (A filmgyárban 80 menekült — 8—10pengős, igen magasnak számító fizetéssel —
talált elfoglaltságot, megélhetést. Antoni Kozlowski poznani egyetemi tanár Szent-Györgyi
Albert szegedi tanszékén jutott kutatási lehetőséghez. Kazimierz Kasinski mérnök — kiváló
konzervgyári szakember — ugyancsak Szegeden öregbítette a lengyel vegyészek jó hírnevét.)
A lengyel szakmunkások, mérnökök havi keresete a munkahelytől és a beosztástól függően 100—600 pengő között volt. Az alkalmi vagy időszakos munkát vállalók az alkalomhoz
igazodó és a vidékenként kialakult bért kapták. A forrásokból megbizonyosodhatunk
arról,
hogy a tisztek és a polgári menekültek jelentős részének biztosított havi zsold s segélyösszeg az
átlagos munkáscsaládok életszínvonalát meghaladó megélhetésre nyújtott lehetőséget. A menekültek „elit" rétege kifejezett anyagi biztonságban élt. A menekültek többségét kitevő katonák (altisztek) ellátásáról a katonai hatóságok gondoskodtak (a magyar katonákhoz hasonló
76

ellátásban és bánásmódban részesültek). A részükre biztosított zsold (napi 20, illetve 50 fillér)
zsebpénz jellegű volt. így érthető, hogy a munkavállalók többsége — a szerény anyagi ellátás
miatt is — a legénységi állományúak közül került ki. A zsold és segélyösszegek 1939 őszétől
1943 végéig többször is emelkedtek. A felsorolásban szereplő összegek első tagja az 1939-es, a
zárójelben levő az 1943 őszi állapotokat — kerekítetten — tükrözi. A tábornok 240 (300), főtiszt 180 (210), tiszt 120 (150), zászlós és tisztjelölt — podhorqzy — 60 (90), tényleges, illetve
tartalékos altiszt 15—30 (15—30), a tisztes és a sorkatona 6—12 (6—12) pengő összegű havi illetményt, azaz zsoldot kapott. A polgári menekült családi állapotától, korábbi társadalmi
helyzetétől függően havonta 45 (105—165), a kiemelt kategóriában 180 (210) pengőt fordíthatott megélhetésére. A menekült gyermek 30 (60—90) pengő havi segélyben részesült.
A menekültek szociális helyzetének, megélhetési lehetőségének megítélése miatt röviden
utalni kell arra is, hogy a zsold és a segélyösszeg az adott időszakban — hozzávetőlegesen —
hogyan viszonyult a magyarországi fizetésekhez. A nógrádi szénbányákban 1940-ben a vájárok havi keresete 100—120pengő, a külszíni szakmunkások 50—80, a bányanapszámos munkát végzők (csillések) keresete 60—90pengő között ingadozott. A szerencsi járásban 1941-ben
a munkások órabére 30—35, a nőknél 20 fillér, a mezőgazdasági napszámbér férfiaknál
3—3,5, nőknél 2 pengő körül alakult. Zala vármegyében 1943-ban egy megyei (érettségivel
rendelkező) irodai kisegítő keresete 110—190, a diplomához kötött fogalmazói állást betöltő
hivatalnok havi fizetése 233 pengő volt. A selypi cementgyár munkásai 1943-ban 120—150
pengő fizetésért dolgoztak. A zalai erdőgazdasági napszámosok évi keresete pedig 600pengő
körül volt.
A most közzétett visszaemlékezés-részletekből következtetni lehet a második világháború
alatt nálunk élő lengyel menekültek mozgásszabadságára, élet- és munkaviszonyaira. Bepillanthatunk hétköznapi életükbe. A magyar gazdasági élet helyzetére, a menekültek és a lakosság, a munkaadó—munkavállaló
viszonyára, a megélhetés növekvő nehézségeire vonatkozó
megállapítások ugyancsak bővítik, pontosítják eddigi — olykor délibábos — ismereteinket.
*

A felsőhangonyi lengyel katonai tábort 1940 június közepén szüntették meg, a táborban
levőket más táborokba, helységekbe irányították. Néhány társammal együtt Sajólénártfalvára
kerültem. A Hangonytól kb. 25 kilométerre levő községbe gyalog mentünk. A Sajó mellett
épült volt csehszlovák laktanyában szállásoltak el bennünket. Rövid idő múlva Esztergomba
utaztunk. Ez egy igen nagy, áttekinthetetlen tábor volt, a kényelmi körülmények messze elmaradtak a hangonyitól. Szalma fekhelyen aludtunk. Egy-egy teremben elég sokan voltunk
összezsúfolva, így bolha is akadt. Nagyságuk vetekedett egy búzaszemmel, vegyszert nem adtak és vásárolni sem lehetett. Tipikus átmenő tábor volt ez, jöttek-mentek az emberek. Egyeseket munkára vezényeltek, mások megszöktek. Állandóan változott a létszám. Úgy gondoltuk, a táborparancsnokság azért biztosított ilyen körülményeket, hogy minél előbb menjünk
haza, vagy szökjünk nyugatra.
A táborba gyakran jöttek küldöttségek, gazdálkodók, földbirtokosok. Kevés volt a munkáskéz a földeken, egyre többen kerültek munkára. Munkavállalásra senkit nem köteleztek.
A munkát — rossz bánásmód esetén ott lehetett hagyni. A munkáltatónak kellett gondoskodni az ellátásról, utazási költségekről. A napi fizetség általában 1 pengő körül volt. Ha a gazda
nem tartotta be ígéretét, az többet nem kapott lengyel munkást. Persze ezt nem mindig tartották be. Utólag nehezen lehetett megállapítani, hogy ki volt a hibás. Az bizonyos, hogy a lengyel munkásoknak nagy becsületük volt, jól dolgoztak. Válogathattak a munkahelyekben.
(Edward Frusz — 1976.)
1942 februárjában a táborunkba érkezett Eszterházi herceg birtokának igazgatója Kapuvárról. Azzal a kéréssel jött, hogy az internált katonák tudnának-e a birtokon dolgozni, mert
a férfiak elmentek katonának, munka pedig sok van. A birtokon hiányzik az ember. 100 ön77

kéntes mezőgazdasági munkást kért. A táborparancsnok beleegyezett ebbe, és ismét engem
kért meg, hogy hirdessem ki a barakkokban az internált katonák között, ki akar elutazni kistölgyfai birtokra Kapuvár mellé mezei munkára s írjam fel ezeknek a neveit. Miután megkérdezte, hogy egyetértek-e ezzel, azonnal kinevezett ennek az egységnek a parancsnokává.
A tiszttartó nagyon elégedett volt, hogy én fogom vezetni az embereket, hiszen szóban és
írásban is ismertem a magyar nyelvet s ez neki nagyon megfelelt. Ezt követően a kijelölt katonáknak 16 órára parancsot adtak az indulásra. A birtok tiszttartója autóval vitt engem Kistölgyfára, hogy előkészíthessük a lengyel munkások számára a szállást. Mivel emberek elszállásolására a birtokon megfelelő helyiség nem volt, a két kőistállót látták el priccsekkel, szalmával tömött matracokkal, két kályha felállítására is sor került. Az istállókból laktanyát csináltak, mely tiszta és száraz volt s nem volt rossz lakni bennük. Meg voltunk elégedve, az
egészségügyi körülmények sem voltak rosszak. Az élemezés nagyon jó és elegendő volt.
Az emberek úgy dolgoztak, hogy a tisztartó meg volt elégedve. Katonai zsoldot kaptunk
és ezenkívül a ledolgozott időért megfelelő bért. Ma már nem tudom, hogy hány pengőt kerestünk, de arra emlékszem, hogy mindenkinek kielégítő volt. Viszonylag rövid idő alatt civil ruhát és egyéb használati tárgyakat tudtunk magunknak venni és kulturális szórakozásokra is
tellett.
Minden vasárnap és ünnepnapokon kocsikkal Kapuvárra vittek bennünket szórakozni.
A magyar lakossággal való kapcsolataink általában nagyon szívélyesek és barátiak voltak.
A mai napig levelezek magyarokkal, sőt időnként meg is látogatjuk egymást. Nincsenek még
ilyen őszinte és jóindulatú emberek, mint a magyarok. Mindenekelőtt vendégszeretők és barátságosak. Rossz emberrel nem találkoztam, pedig öt évet töltöttem Magyarország különböző részein.
Minden év őszén Eszterházi herceg kíséretével együtt személyesen látogatta meg
[birtokait]. Megérkezett kistölgyfai birtokára is, ahol mi is dolgoztunk, igy személyesen volt
szerencsém találkozni vele, üdvözölni őt és beszélgetni vele. Nagy érdeklődéssel fordult a lengyelek felé, megkérdezte, hogy vajon szívesen dolgozunk-e, tetszik-e itt nekünk, jó-e az élelmezés és a lakásviszonyunk? Azt feleltem neki, hogy az étel kicsit erős (paprikás), istállóban
pedig még sohasem laktunk, de most muszáj, mert nincs más helyiség. Ekkor a herceg a birtok
tiszttartójához fordult: „Fel kell építeni nekik megfelelő helyiséget, kényelmesen kell elhelyezni
őket, s abban az épületben legyen külön szoba a parancsnoknak, és lengyel konyha is. Biztosan lehet köztük találni egy szakácsot."
Azt hittem, hogy gúnyolódik, hiszen akit internáltak, lehet annak joga nagyobb kényelemre ? De kiderült, hogy ez nem volt vicc. Azonnal a herceg elutazása után a kisvasúttal téglákat és egyéb építőanyagokat hoztak. Kiválasztottunk egy helyet a lengyel munkásoknak készülő épület számára. A munka nagyon gyorsan megindult. A megtervezett ház négy hét alatt
tető alá került. A teljes befejezésig és berendezésig még két hét telt el. Az épületben volt konyha, nekem egy kis szoba és az embereknek két nagy terem. Csodálkozásunkra a herceg parancsát teljesítették. A látogatás és a herceggel való beszélgetés alatt kissé feszengtem, mert ezután a vele együtt érkező vezető emberek is sorban üdvözöltek engem. A helyi magyarok tréfásan azt mondták, hogy most egy hónapig nem szabad kezet mosnom, olyan nagy emberekkel fogtam kezet.
Az új helyen nagyon jó szállásunk volt. Jó szakácsot sikerült találnunk, vele együtt én
szereztem be hetente az ennivalót Kapuváron. Reggelire fejenként egy liter tejet, hetente 5 kiló
kenyeret kaptunk. A kenyér valóban senkinek nem hiányzott. Az élelmezés úgy kalóriában,
mint mennyiségben megfelelő volt. A reggelit és a vacsorát helyben ettük meg, az ebédet pedig
a mezőre hozták ki munka közben.
1944 márciusáig itt jól éltünk és dolgoztunk. Később bekövetkezett a megszállás időszaka, elszakítottak a munkától, bevittek a táborba és ott transzportot készítettek elő, hogy Németországba szállítsanak bennünket.
Nekem egyáltalán nem volt kedvem, szándékom Németországba utazni, ahol bombázás,
78

éhezés és hányódtatás várt ránk. így elhatároztam, hogy megszököm s így is tettem. Erre kedves barátom, Jóska beszélt rá, és elrejtett saját lakásában. Két héten keresztül ki sem mentem
ebből a lakásból. Ekkorra megnyugodtam annyira, hogy kimentem megnézni, vajon maradt-e
valaki a táborban, de a magyarokon kívül senki sem volt. Időközben behoztak Tatabánya
mellől 60 lengyelt, akik a Németországba való elszállítás elől bújkáltak. Ugyanabban a táborban, Bregenc-majorban találták magukat, ahonnan egykor elkerültek, de már nem szállították el őket Magyarországról. Megtudtam ezt és elmentem meglátogatni őket. Amikor bementem a táborba, beleütköztem Szűcs őrnagyba, a tábor parancsnokába. Csodálkozva kérdezte,
hogyan történt végül is, hogy nem vittek el az emberekkel Németországba? Erre azt feleltem,
hogy elrejtőztem, mert nem akartam elutazni a bombázások alá.
Az őrnagy azt mondta, hogy ha már így történt, menjek el és kérdezzem meg a kapuvári
birtok intézőjétől, hogy felfogadna-e internált lengyeleket munkára, mert ő szívesen elküldené
őket. A birtok intézője kijelentette, hogy nagyon szívesen fogad bennünket a birtokon való
munkára, és Kistölgyfán fogunk dolgozni. Azonnal visszatértem a táborba és jelentettem
Szűcs őrnagynak, hogy Borek Andor tiszttartó fogadja Kistölgyfán az internált lengyeleket.
A következő napon elszállítottak bennünket a birtokra. Én velük mentem, mint felügyelő.
1945 márciusáig dolgoztunk.
Mivel az orosz front közeledett felénk, a birtok adminisztrációja otthagyott minket azzal,
hogy dolgozzunk a saját szakállunkra. A német és magyar hadsereg egységei Kapuvár környékét elhagyva Sopron irányába vonult vissza. A húsvéti ünnepek előtt szovjet tankok érkeztek
a birtokunk alá, majd a front keresztül is haladt Kistölgyfán. Mivel a mezőn senki sem volt,
elindultam, hogy találkozzam ezekkel a tankokkal. Egy szovjet tiszt kiugrott a tankból és
megkérdezte, mit csinálok itt. Azt feleltem, hogy lengyel vagyok és itt dolgozom, még vagyunk többen is. És hol éltek? — kérdezte, majd bevittem a mi épületünkbe s akkor azt
mondta: „De hiszen ez itt egy egész kolhoz!" — aztán megkínált cigarettával és azonnal elmentek. Csatlakoztak a frontvonalhoz.
Amikor a szovjetek elfoglalták az egész területünket, azt mondtam embereimnek, hogy
itt már semmi dolgunk, szabadok vagyunk. Utazzunk el haza, Lengyelországba. Mindenki
egyetértett ezzel, majd megparancsoltam, hogy kerítsenek két lovaskocsit. Ezekre felraktuk
csomagjainkat és elindultunk Budapestre. (Michaí Wotoszynowicz — 1976.)
A lusták jelentették a legtöbb gondot, akiknek semmit sem volt kedvük csinálni, csak politizáltak és vártak az isteni könyörületre. Az ilyen emberek lelkileg összeomlottak és kórházban kötöttek ki. Legkönnyebben az egyszerű vidéki emberek és munkások tudtak megbirkózni
a nehézségekkel. A háború előtti rendszer minden nehézsége ellenére ők tanúsították a legnagyobb hazafiságot. Mondták, hogy a megrázó események után egy más politikai rendszernek
kell eljönnie. A [nagycenki] tél kemény és havas volt. Közülünk, egyszerű emberek közül sokan mentek dolgozni. A vasúti pályákról havat lapátoltak. Meglehetősen jól fizettek. A közérzete is más volt az embernek, mivel elbeszélgettünk a civilekkel, sőt néha elmentünk lakásukra, elnéztük, elviccelődtünk csemetéikkel, kik saját, Lengyelországban hagyott gyermekeinket juttatták eszünkbe. Az ember viccelődött, elbeszélgetett s nem egyszer el is sírta magát.
(...) Általában véve a tábori koszt nagyon jó volt. A katonai koszton kívül majdnem minden
vasárnap tejet és házi sütésű süteményt kaptunk az uradalom tulajdonos-asszonyától. Nagycenken volt néhány eléggé szegény, többgyermekes [magyar] család. A táborban segélybizottság alakult a gyerekek megsegítésére. 1939 decemberében egy hónapon keresztül folyt az önkéntes karácsonyi adományok — főleg ruha és fehérnemű — gyűjtése. Jelentős pénzösszeg is
összegyűlt, amiért a legszegényebb nagycenki gyerekek, valamint az uradalmi cselédek gyerekeinek vásároltunk ruhát és fehérneműt. Főleg azok adtak pénzt, akik a már megszökött
[Franciaországba evakuált] katonákért feketén vették fel a zsoldot. (...)
1940 májusában vagy júniusában kezdetét vette táborunk felszámolása, a személyi állományt munkástáborokba helyezték át. Minket Fertőszentmiklósra, pontosabban a Bregenc79

majori katonai táborba vittek. A tábor parancsnoka egy idősebb magyar tiszt volt. Ideges természete ellenére jó ember volt. Új helyünkön ismét hozzákezdtünk az általános rendcsináláshoz. Ebben a táborban több százan voltunk. Élelmezésünk itt is jó volt, habár valamivel gyengébb, mint Nagycenken. Kitakarított marhaistállóban laktunk, de itt már mindenki külön helyet kapott a kétemeletes tábori ágyakon. A bolhák azonban szörnyen gyötörtek minket, de
ekkor még nem volt ellenük semmiféle szer. Hálózsákokban aludtunk, és minden reggel —
amikor még hűvös volt — kiterítettük a pokrócokat. így könnyen eltávolíthattuk ezeket a kellemetlen élősködő állatokat. A tábor személyi tisztaság tekintetében jobb volt Nagycenk,
könnyebb volt tisztálkodni és jobban tudtuk védeni magunkat az eltetvesedéstől. (...)
A komáromi katonai büntetőtáborban rosszabb volt a helyzet. Ott ezek a rovarok rettenetes mértékben elszaporodtak. Éppen ezért, miután Komáromból visszatértem a táborba,
egyből elmentem a tábori fürdőbe. A fehérneműt pedig beadtam a fertőtlenitőbe. Nagycenken ugyanis egy bizonyos idő után tábori fürdőt és fetőtlenítőt helyeztek üzembe.
Bregenc-majorban szép kápolnát rendeztünk be. A kápolna a lengyel pap és a hivők gondos védelme alatt állt. Az istentiszteletek alatt énekeltük a legtöbb hazafias dalt. Az elején
egyből rendbehoztuk a körletet. Később szemétgödröket ásattak velünk, de úgy, hogy amit az
egyik nap kiástunk, azt a másik nap be kellett temetni — unaloműzésül — mondták a magyarok. Még így is jó volt, mert aki semmilyen munkával sem foglalkozott, az csak szédülten ténfergett a körletben. Voltak esetek, hogy ezeknél a semmi iránt nem érdeklődő embereknél lelki
zavarok léptek fel. (...)
Sokan közülünk az Eszterházi uradalmakba széledtek szét. Négyen Egyházashettyére
utaztunk, ahol mintegy tíz napot dolgoztunk. A gazda elégedett volt velünk, de gyenge kosztot adott és nem fizetett folyamatosan. így aztán visszamentünk Bregenc-majorba. A táborparancsnok szörnyen kiabált velünk, és büntetésként trágyát hordtunk a mezőre. Komolyan
hozzáfogtunk a munkához, és három nap alatt be is fejeztük. A parancsnok odajött hozzánk,
megköszönte és öt pengőt adott fejenként, majd eltávozási engedélyt kaptunk, hogy bemehessünk a városba.
A Fertő-tó környékén levő mexikópusztai uradalomból egyszer egy legény érkezett, és tizenöt [lengyel] önkéntest átvitt hidat építeni a gazdaság csatornájára, amely a Rábca folyót
kötötte össze a Fertő-tóval. Nagyon kellemesen lehetett dolgozni a cölöpverőnél. Egyszer még
maga Eszterházi is meglátogatott bennünket. Miután a mesterünk igen jó véleménnyel volt rólunk, a gróf úr szívélyes köszönetet mondott. Mi is nagyon dicsértük a mestert, aki valószínűleg jutalmat is kapott. A [gép] mester igen derék ember volt, bízott bennünk. Egyszer elmondta, hogy ezek a földbirtokosok túlságosan kihasználják az embereket. A szocializmusról ábrándozott és ezt nem is titkolta előttünk. Mi megismertettük őt a lengyel gazdaságokban uralkodó körülményekkel, amit egyenesen hinni sem akart. Pedig, sajnos, igazat mondtunk. Magyarország Lengyelországhoz képest paradicsom volt. Én a háború előtt dolgoztam lengyel
birtokokon, úgyhogy ismertem a helyzetet.
Mexikópusztán napi 10 órát dolgoztunk, ebből fél óra tízóraira, egy óra ebédre, fél óra
pedig uzsonnára ment el. A koszt jó volt, csak túl gyakran kaptunk bárányhúst. Az ebédet
mindig melegen hozták ki a munkahelyre. A szünetekben egyszerű pecabotokkal horgásztunk. Temérdek halat fogtunk, főleg pontyot és keszeget. Közülünk majdnem mindennap valaki bement Petőházára a mester kerékpárján, és hozott egy üveg bort. Este halat sütöttünk és
bort ittunk hozzá. Az ebéden kívül mindent nyersen kaptunk, szállásunkon készitettük el.
A lisztet és a szalonnát majdhogy egyáltalán nem használtuk fel. Bizonyos időközben Petőházára vittük az ottani lengyel származású aszonyhoz. Ő aztán vasárnapra süteményt sütött és
teát készített nekünk. A „Mama" született lengyel nő volt, akit a cári időkben messze Szibériába száműztek és ott ment férjhez egy [hadifogoly] magyarhoz. A forradalom után visszatértek Magyarországra. Gyermektelen házasok voltak.
A háború kitörésének pillanatában a krakkói Bányászati Akadémia Kohászati Karának
végzős, gyakorlaton levő hallgatója voltam, diplomázásra készültem. A Lengyelországból
80

utánam küldött index alapján úgy számították ki a tanulmányi időmet, hogy a budapesti Műf
szaki Egyetem Kohászati Karán [M. kir. József Nádor Műszaki és Gazdaságtudományi Egyetem] 1943 februártól 1943 októberéig kellett még tanulmányokat folytatnom, majd megkaptam a diplomámat.
1943 novemberétől a győri vagongyárban dolgoztam. 1944 januárjában házasságot kötöttem egy soproni magyar lánnyal. Az első amerikai légitámadás után még nyolcat éltem át a
győri üzemben. 1944. december 10-én elszöktem Győrből. A németországi kényszermunkára
való elhurcolás elől apósom házában rejtőzködtem el Sopronban. A Vörös Hadsereg megérkezéséig, 1944. április l-ig rejtőzködtem Sopronban. Majd 1946 szeptemberéig — hazámba
való visszatérésem időpontjáig — Sopronban dolgoztam. Munkaviszonyaim Magyarországon:
a) 1940 novemberétől, illetve decemberétől 1943 februárjáig a nagykanizsai földmérő
iroda,
b) 1943 novemberétől 1944 december 10-ig győri vagongyár,
c) 1945 júniusától 1946 szeptemberéig a soproni földmérő irodákban dolgoztam, ahol az
agrárreformmal kapcsolatos munkálatokban vettem részt.
A nagykanizsai földmérő irodában — ha jól emlékszem — napi 5 pengőt kerestem.
A győri vagongyárban ugyanennyit kaptam. A soproni földmérő irodában való keresetemre
nem emlékszem, ekkor már infláció volt, a fizetések minden héten változtak. (...)
A földmérő irodában önálló munkánk volt. Velem dolgozott még négy lengyel, két
építész- és egy gépészmérnök is. A munka során gyakran kerültem közvetlen kapcsolatba a
magyar parasztokkal. Főleg szolgálati útaimon ismertem meg a falusi életet. Mint lengyel menekült minden esetben nagy szívélyességgel és szolgálatkészséggel találkoztam. (...) A magyar
hatóságokkal, a táborparancsnoksággal és a civil lakossággal döntően barátságos jellegű kapcsolataim voltak.
Példaként kell megemlítenem Sass professzort és Pattantyús professzort, valamint a győri
vagongyár igazgatóját, akik mindenben a segítségemre voltak. A táborokban a tisztek többsége — a gazdasági hivatalokkal együtt — a segítő emberek közé sorolhatók (kivételt a csendőrök és a rendőrök jelentettek).
A kisbodaki és nagykanizsai élményeim alapján a tábori élet tipikus napja a következőképpen alakult. A tábori élet igen hullámzó képet mutatott. Kezdetben az országért érzett aggódás és bánat, a pesszimizmus uralkodott. Aztán egyesek magukhoz tértek s valamilyen elfoglaltságot kerestek, mások csak a táborból való kijutáson [a szövetséges területekre való
szökésen], illetve a hazatérésen gondolkodtak. (...) Az általános tábori tennivalókon — rendcsinálás, mosás, konyhai munkán stb. — túl időnk legnagyobb részét nyelvek tanulására fordítottuk. Különböző témákról vitákat, előadásokat szerveztünk. Voltak aztán, akik órákig
csak kártyáztak és itták a bort — ez utóbbiak főleg tisztek, tisztjelöltek közül kerültek ki —,
akik tizenkétszer annyi zsoldot kaptak mint mi. (Adam Parwi — 1977.)
A nagykanizsai táborból 1940 végén Tapolcára, majd pedig Újdörögdpusztára kerültem.
A karácsonyi ünnepeket már az új táborban töltöttem. Élelmezésünk igen jó lett. Aztán a hideg tél miatt akadozott az ellátás, a másfél méteres hóban 8 kilométert gyalogoltunk az élelmiszerért. A majorba hozott lefagyott lábú bárányok húsa egy ideig ellátta a konyhát, de újabb
ínséges napok következtek. Az utak napokig szinte járhatatlanok voltak, szinte éheztünk.
Két hónapig tartott az erős fagy, aztán embereink elmentek a közeli kőbányába dolgozni.
Én magam fűtő voltam. A kazánházból gyakran vittem tüzelőt a barakkunkba, így nem fáztunk. Az eltulajdonított tüzelő miatt büntetést is kaptam. A kovácsműhelyben kellett dolgoznom, ahol fegyvereket javítottunk. Emlékezetem szerint... töltényeket készitettünk. A velem
együtt dolgozó magyar katonával igen összebarátkoztam. Házában apróbb javításokat végeztem, ellenszolgáltatásként dohányt és egyéb apróságot kaptam.
A mellettünk levő barakkokban lengyel orvosokat, ügyvédeket helyeztek el. Az egyik na6 Tiszatáj

81

pon utasítást kaptam, hogy javítsam ki a barakkjukban tönkrement telefonkábeleket.
A munka elvégzése után elbeszélgettünk, mindannyian Magyarországon dolgoztak. (...)
Napközben végeztük rendes munkánkat: a laktanyaépítéshez és a gyakorló lőtér rendbehozatalához szükséges anyagokat keskeny nyomtávú vasúton szállítottuk a helyszínre. Jól kerestünk, sorsunk kezdett egyenesbe jönni. A környékbeli gazdák hordószámra hozták a bort
és [literjét] fillérekért árulták. Ezt mi is meg tudtuk fizetni.
A táborparancsnoksággal is jól kijöttünk. A parancsnok vidám, muzikális természetű
ember volt, szeretett énekelni. Az egyik nap teljesen részegen jött szolgálatba, megkért bennünket, hogy „helyettesítsük". Nagyon bízott bennünk. Levetkőztettük, lefektettük. Fegyverét felakasztottuk a falra, „őriztük" az álmát. Természetesen figyeltük az utat is, jön-e ellenőrzés? Nem jött, így minden rendben volt.
Az 1940/41-es tél végén az újdörögdpusztai tábor élelmiszer-ellátása igen rossz volt.
Örültem, hogy áthelyeznek bennünket a Sárvár községben levő táborba. Alig fél év múlva Kiscenkre kerültünk. Az itteni táborban nagyon mozgalmas élet folyt. (...)
A kiscenki táborban társaim javasolták, hogy menjünk el dolgozni. Úgy gondoltam,
hogy munkavállalóként szabadabb.leszek, jobb lesz a koszt stb. Magyarul nemigen tudtam,
ezért kézzel-lábbal, mutogatva „beszélgettem" a gazdámmal. Ebben az asztalosműhelyben
két hónapig dolgoztam. Majd ugyancsak két hónapra átmentem egy másik iparoshoz. Itt
azonban nem volt szerencsém. Munkaadóm úgy kezelt engem, mint egy rabszolgát, sokat dolgoztatott és keveset adott enni. Amikor visszamentem a táborba, úgy néztem ki, mint egy
csontváz. A táborparancsnok megkérdezte: hol a [útravalóként adott] kenyér és szalonna?
Nem kaptam semmit, válaszoltam. A parancsnok nagyon ideges lett, mert megparancsolta,
hogy puska alatt hozzák be a munkaadómat. Többet nem kapott lengyel munkást.
A táborban nem sokáig maradtam. Az egyik napon megkérdezték tőlem, hogy mi a valódi
foglalkozásom? Azt mondtam, hogy lakatos és hegesztő vagyok. Elküldtek egy gyárba, ahol
szükség volt szakmunkásokra. Útravalóul kaptam fél kiló kenyeret, fél liter kávét és némi szalonnát. Két napig utaztam egyedül (legalábbis úgy emlékszem). Az üzem, ahová kerültem, az
első világháború idejéből való ágyúöntöde volt. Többek között ágyúkat renováltunk. Eleinte
senki sem törődött velem. A gyárban azt hitték, hogy önellátó vagyok. Igaz, én sem szóltam
semmit, dolgoztam. Már két napja szinte semmit nem ettem. Néhány lengyel munkással
együtt a kazánházba dolgoztam, a hamut fuvaroztunk ki — többek között — az udvarra.
Az egyik nap alig 20 talicska salakot vittünk ki, de nem maradt több erőnk, éhesek voltunk.
Az őr nem akarta elhinni, hogy napok óta nem ettünk. Felhívta az üzemparancsnokságot,
majd a laktanyából kaptunk ebédet. Első ízben az őrség ebédjét kaptuk meg — mi nem voltunk beszámítva a létszámba — így aznap néhány őr nem ebédelt. Aztán vacsorát is rendszeresen kaptunk. A gyár megszervezte az étkeztetésünket. Két étteremben összesen 250 lengyel
munkás kapott kosztot. Az adagok elég szűkösek voltak, de ahogy kezdtük visszanyerni erőnket, megmutattuk a magyaroknak, hogy dolgozik egy lengyel munkás.
A gyár korszerűsítése után mindenki saját szakmájának megfelelő munkát kapott. Naponta 12 órát dolgoztunk. Nehéz munkát végeztünk, kézzel szegecseltük a tartályokat.
A munkát gyakran megszakítottuk, a környéket a szövetséges repülőgépek bombázták, a mi
üzemünket is találat érte. Néhány esetben kemencéket renováltunk, ez azonban nagyon veszélyes munka volt. Rossz minőségű állványokon dolgoztunk, nagy volt az anyaghiány. A bombázások is állandósultak. A légi riadó alkalmával mi mindig az óvóhelyre futottunk. Ezen a
magyarok kezdetben gúnyolódtak, de azután ők is velünk futottak. Borzasztó hírek jöttek,
nem messze tőlünk lebombáztak egy üzemet. Másnap mi is megtekintettük a pusztítást. Sokan
meghaltak. Győr is súlyos károkat szenvedett. A háború utolért bennünket!
Az emberek hangulata (a miénk is) megváltozott. Az egyik napon köztem és a németeket
istenítő gépész között veszekedés tört ki. A forgókemencéről letört egy fogantyú, vissza kellett
volna hegeszteni. Hiányzott azonban több eszköz, nem volt megfelelő kesztyű. A munkát
nemigen lehetett elvégezni. Ez a fasiszta gépész azonban nem nyugodott, nekem megparan82

csolta (ám ő nem merte megcsinálni), hogy hegesszem meg az eltört fogantyút. Én kereken
megtagadtam az utasítást, testi épségemet nem akartam veszélyeztetni. Üzemi raportra kerültem, de megúsztam a dolgot. A hadiüzemi őrség parancsnokának elmondtam a történetet,
nem is lett következménye. A gépész azért megpróbált bosszút állni. Másnap, amikor egy német tiszt érkezett a gyárba, feljelentett engem. A tisztnek tört németséggel ezt mondta: „Hier
arbeiten Polnische soldaten, sabotaz machen nicht, sehr gut arbeiten die Juden." A hadiüzemi
őrség érdekes módon a pártomat fogta, nem esett bántódásom később sem.
Emlékezetem szerint az 1944. év tele is igen kemény volt. A gyárhoz egy egész szerelvény
SS-katona érkezett, melyet az éppen üres sínre toltak. A gyár munkájára nagy szükség lehetett, mert az SS-katonák és tisztek nem háborgattak bennünket. Megfigyeltem, hogy a szerelvény közelében elhaladó munkások furcsa pillantással illették a németeket. A németek ekkor
már megszállókként voltak jelen, s ebben a helyzetben már a magyarok is gyűlölték a fasisztákat.
Egy szép napon alkalmam volt megismerkedni a későbbi feleségemmel, egy magyar család kilencedik lányával. Az idő azonban nem kedvezett az udvarlásnak. A szövetségesek bombázták Pozsonyt és a környékbeli gyárakat. A visszavonuló gépek Győrre és Mosonmagyaróvárra is bombákat dobtak. A mi üzemünket is találat érte, engem betemetett a föld. Amikor
észhez tértem, menyasszonyom állt mellettem, aki barátnőjével együtt ápolásba vett. Elvittek
a kórházba, ahol hosszú időt töltöttem. Alighogy visszamentem dolgozni, jöttek az orosz csapatok. (...) Ezt követően házasságot kötöttünk. (Józef Szary — 1976.)
Nagy támogatója volt a lengyeleknek özv. Szapáry Györgyné grófnő, aki lányaival: Klementinával és Paulinával együtt szeretettel, megbecsüléssel fogadta a [Bük] községbe jött menekülteket. Kezdetben naponként ellátogatott a táborba, élelemmel, ruházattal és szállással
segítette a rászorulókat. Messzemenően gondoskodott arról, hogy az itteni lengyelek semmiben se szenvedjenek hiányt. A grófnő az uradalomban munkát vállalt lengyel munkásoknak
külön szállást biztosított. A lengyelekre a grófnő alkalmazottai mostak, főztek. így, ilyen körülmények között dolgozott a kastély körüli földeken 12—25 lengyel munkás. A grófnő gépkocsivezetője is lengyel menekült volt.
A községbeli lengyel menekültek jól érezték magukat. Élvezték a lakosság támogatását,
rokonszenvét. Gyakran ellátogattak a környékbeli városokba, Szombathelyre, Sopronba.
Ilyenkor apró emléktárgyakat vásároltak maguknak s az otthoniaknak. A front alatt a lengyelek tolmácskodtak. Az egyik szovjet városparancsnok tudott lengyelül is, nagy volt az egyetértés. A lengyelek sok dolgott elintéztek a helybelieknek. Később a lengyelek elutaztak Bükről,
visszatértek hazájukba. (Szabó Jószef — 1976.)
A lakosság körében Ipolyhídvégen és Drégelypalánkon egyaránt voltak barátaink. Az
emberek kedvességét igyekeztünk viszonozni, segítettünk a mezőgazdasági munkában, többek között a szőlőszüretelés és kukoricatörés idején. A táborban töltött napjaim 1941. február
14-ig így teltek el. Később — 1941—1943 között — a lámpási kőszénbányában dolgoztam,
ahová Sikorski és Ostrowski mérnökök közbenjárásával kerültem.
Minthogy történetem ezen időszakának valahogyan nem sok köze volt az „internálás"
fogalmához (teljes személyes szabadságot élveztünk), így erre a kérdésre most kisebb gondot
fordítok. Ostrowski geológus mérnök úr mint civil menekült dolgozott Pécsett (Nagykanizsán
halt meg 1944-ben). A városi elöljáróság megbízásából Pécs — a Mecsek hegység — környékét kutatta. Kutatómunkája meglepő eredményt hozott: a Mecsek szikláiban egy bőséges
földalatti (pontosabban szikla alatti) vízforrást tárt fel, melyet mesterségesen a városi
vízvezeték-rendszerbe irányítottak. A sikerrel boldoggá tett városi elöljáróság Ostrowski mérnöknek felajánlotta a városi geológusi állást. Ezen túlmenően egyéni hasznosítású szénkutatásra is engedélyt kapott. És ismét siker! Az évtizedek óta bezárt bányában Ostrowski mérnök
érintetlen szénrétegeket talált. Igaz, nem a legjobb minőségűt, de a háborús körülmények mi6*

83

att az üzembe helyezés mégis gazdaságos lett. Ostrowski mérnök Pécsett talált egy nyugalmazott geológust, aki (nem minden érdek nélkül) elvállalta a bánya irányítását. Ostrowski mérnök, mint menekült, bányanyitásra, üzemeltetésre nem volt jogosult, de a helyi hatóságok segítségével — hitellel — a széntermelés „teljes gőzzel" beindult. (...) A megfelelő reklám és az
általános szénhiány hatására a szén fogyott, mint a cukor. Ostrowski mérnök kezdett nagy
pénzeket keresni s bizonyára hamar milliomos lett volna belőle, ha nem lép közbe a „Hermann Göring Werke" igazgatósága... A munkavédelem és higiénia elégtelensége ürügyén a
bányát bezárták. Ezt az eljárást a bányászok valóságos zendülése követte. A kiváló sváb bányászok elkergették a kirendelt őröket. Meg kell említenem, hogy a pécsi bányászok egy része
munkanélküli volt. Az Ostrowski mérnök által beindított bányában a bér lényegesem magasabb volt az országos átlagnál, a szociális-juttatások pedig addig soha nem látott mértékűvé
váltak. Ostrowski mérnök ingyen tejjel és hússal javította a bányászok élelmezését. A bánya
felvirágoztatásához az én barátom, Major Mihály jogtanácsos is hozzájárult. Nagyon jártas
volt a különböző jogi kérdésekben és remekül értett az adminisztrációhoz. Ostrowski mérnök
hallatlan rátermettsége a következőkben is megmutatkozott: kapcsolatot létesített a külföldön tartózkodó Pallavicini herceg birtokainak gondnokságával [jószágigazgatóságával], hogy
a herceg Baranya megyében levő erdeiből biztosítsa a bányafát. A faszállítmányok hamarosan
túllépték a bánya tényleges szükségleteit és a szabad piacra kerültek. Itt vette kezdetét az én
munkám. Megszerveztem a fa szállítását az erdőtől a bonyhádi vasútállomásig. (...) Egy erdei
munkásnál szálltam meg, aki a fakitermelésnél dolgozott. A járás felhatalmazásával fuvarosokat szerződtettem a környékről. A kitermelt fát szekerekkel szállították a bonyhádi vasútállomásra, majd vagonokba rakták, és a bányaigazgatóság által megjelölt helyre szállították.
A gyors szállítás érdekében le kellett kenyerezni az állomásfőnököt. Ebből a célból Major
Miska jogtanácsos egy megfelelő — ha jól emlékszem 300 pengővel kibélelt — levéllel fordult
az állomásfőnökhöz. Ezt a levelet baráti beszélgetés közben adtam át az állomásfőnöknek. Kihúzta az íróasztal fiókját, betette a levelet, majd így olvasta el. Kérdésemre azt felelte, hogy
tartalmával teljes mértékben meg van elégedve. A megrendelt vagonokat [ezután] olyan pontossággal szállították, mintha katonai célra kellettek volna.
A bánya bezárásának percétől az akció fokozatosan megszűnt, majd hivatalosan is felszámolták. Ez számomra a táborba való visszatérést jelentette, de mint később kiderült, csak
rövid időre. A magyar katonai hatóságok utasítására 1943 elején átkerültem az esztergomi
munkástáborba (2 Polski Techniczny Batalion Pracy — II. sz. Lengyel Műszaki Munkászászlóalj), ahol „címzetes" táborparancsnok lettem. Ebben az „állásban" 1944 őszéig voltam. (...)
Az esztergomi tábor nem az volt, amit az elnevezése takart. Katonáinkat — akik majdnem kivétel nélkül idősebb altisztek voltak — csoportokban vagy egyenként foglalkoztatták a
legkülönbözőbb intézményekben, szakmákban. Főleg magánházaknál, „patrónusaiknál" voltak elszállásolva [a háború végén]. Egy kisebb csoport az első világháborús orosz hadifogolytáborban lakott. Ezeknek az embereknek alapjában véve jó dolguk volt, a magyar lakossággal
pedig baráti, szívélyes volt a kapcsolatuk. A mi igazi, gondos pártfogónk dr. Etter úr, Esztergom város polgármestere volt. Saját bevallása szerint az irántunk érzett szeretetből tanulta
meg a lengyel nyelvet (a németek bevonulása után — sajnos — a „másik" oldalra került.) (...)
A megszállók nyomására az esztergomi tábor központját felszámolták, a személyi állományt átszállították Pilisvörösvárra. Sok lengyel magyar barátainál rejtőzködött el. (...) Zászlóaljunk Komáromon és Győrön keresztül vonult Eszterházára, onnan tovább Bruckba (1944.
december 21.), elszállásolásunk pedig az M. Stalag XVII—A és Kaisersteinbruch (L-ben ment
végbe. (...) Meg kell említenem azt is, hogy ebből a 400 fős zászlóaljból az én beleegyezésemmel legalább 100 ember megszökött. (...) [A „címzetes" parancsnok is az „eltávozók" között
volt.]
Már magányosan menve... elérvén az út közelében levő idős paraszthoz, megálltam,
hogy tájékozódjam a legközelebbi helység felől. Amikor közelebb jött hozzám és megtudta,
hogy lengyel főhadnagy vagyok, könnyekkel a szemében megpróbálta megcsókolni a kezem.
84

Magyar és német szavaiból megértettem, hogy boldog, mert halála előtt még egyszer lengyel
tisztet köszönthet magyar földön. Azután a szeptemberi tragédiánkról, Báthori királyról és
Bem tábornokról beszélt. Kért, hogy menjek vele a közelben levő házába, egyek és pihenjek.
(...) Ezzel vége is egy „menekült" magyarországi történetének, aki szívében őrzi háláját a nemes magyar nép iránt, amely a háború nehéz éveiben is megerősítette a közmondásos
magyar—lengyel barátságot. (Mieczysíaw Dobrowolski — 1976.)
A Gánt községben elhelyezett lengyel katonákkal a kapcsolatteremtés igen nehéz volt.
A falu férfilakosságát bevonultatták katonának. A tábor területére tilos volt bemenni. így aztán kevesen ismerkedtek a lengyelekkel. A gánti bauxitbányákat hadiüzemmé nyilvánították,
1939 őszétől a székesfehérvári II. hadtestparancsnokság felügyelete alatt termelt. A vezetőség
a termelés növelésén, fáradozott, kévés volt azonban a munkáskéz. így kerültek ide a lengyelek.
Az első hadiüzemi parancsnok botházi Szarvadi Dezső őrnagy volt, majd Bifalvy Sándor
százados, majd végül Farkas József tartalékos főhadnagy került az üzemi őrség élére. Ezeken
az embereken sok múlott. Könnyíthettek vagy árthattak az üzemben dolgozók sorsán. A lengyel bányamunkások emlékezetem szerint 1942-ben kerültek Gántra. A bányába érkezett
munkásoknak fából készített barakkokat létesítettek. A magyarokon és lengyeleken kívül dolgoztak itt még zsidó, ruszin és szerb munkaszolgálatosok is.
A tábor parancsnoka emberséges bánásmódjáról nevezetes Laczkó Béla százados volt.
Egy ideig itt szolgált tizedesi rendfokozatban Dobi István, aki a felszabadulás után az Elnöki
Tanács elnöke lett. A tábor orvosa dr. Koch László volt, akit Székesfehérváron a „Tízes Huszárok" emlékműve előtt agyonlőttek. A lengyelek viszonylag rövid ideig dolgoztak a bányában. Munkamegtagadásuk miatt más munkára vezényelték őket. Dudás István gánti bányafelügyelő, Zimmermann Márton aknász szerint a lengyel munkások — többek között —
barakk- és különböző más építkezési munkálatokat végeztek.
A lengyel katonai tábornak külön szakácsa volt, Wurczinger Ferenc és egy Pátkáról származó szakács főzött a munkásosztagnak. Az élelmezés igen megfelelő lehetett, mert az ételmaradékot elszállító gazdák sok disznót hizlaltak. A gánti hentes, Pinke János szerint is a lengyel konyha húsféléből is el volt látva. A helyi viszonyokhoz képest nagy tételben kellett húst
szállítani a lengyel táborba. Nem is győzte egyedül, külön munkást kellett felvennie erre a célra.
A lengyelek szabadnapokon a gánti vendéglőben időztek. A zsidó és szerb munkaszolgálatosok nemigen beszélgettek a helybeliekkel (igaz, őrizték is őket), a lengyelek szerettek társalogni, sőt keresték is a kapcsolatot a magyarokhoz. Egyesek magyarul, de a legtöbben németül beszélgettek. Általános vélemény, hogy a lengyelek nagyon illedelmesen, udvariasan viselkedtek. Előszeretettel emlegették az évszázadok óta tartó magyar—lengyel barátságot. Dicsekedve mesélték, hogy Báthori István személyében még magyar királyuk is volt. (...) Érezni lehetett, hogy ez a barátság őszinte és nem mai keletű. (Schüller István — 1976.)
Ügyeimet úgy intéztem, hogy Budakalászra kerülhessek, ahol lakatosként vállaltam munkát. Hazatérésemig a budakalászi Klinger Gyárban dolgoztam. Szobát béreltem egy Keller
nevű sváb asszonynál, a Fő utca 11. szám alatti házban. Háziasszonyom, szomszédaim, de a
gyári munkatársaim is mindenben segítettek. Az idő múlásával azonban nagyot változott a világ. Budapest német megszállása után megkezdődött a lengyelek letartóztatása. Titkos összekötőnktől riasztó híreket kaptunk: lelőtték dr. Koll^taj—Srzednicki Orvos-tábornokot, a magyarországi Lengyel Egészségügyi Szolgálat vezetőjét. Sok más lengyel is a németek kezébe került. A megszállók tudomására jutott, hogy Kőbányán a lengyel templomban titkos rádióadó
van telepítve. Razziák, német járőrök, német autók látványa megrémisztett bennünket. Mindenkinek saját magának kellett ügyelnie, hogy ne kerüljön az SS-ek kezébe. Egy bizonyos napon... a budakalászi rendőrparancsnok keresett fel. Meglehetősen rossz időpontban érkezett,
kollégámmal együtt éppen rádiót hallgattunk. A londoni rádióból szerettünk volna többet
85

tudni a helyzet alakulásából. Az illető nem zavartatta magát, annak rendje-módja szerint közölte velem, hogy le kell tartóztatnia. Ez parancs. Rövid beszélgetés után aztán azt mondta:
...legyünk óvatosak, nem tartóztat le minket. Minden mindegy már, közel vannak az oroszok, itt németek garázdálkodnak. A magyar nem számít.
Másnap jelentkeztem a gyárban a hadiüzemi tisztnél, akit jól ismertem és elmondtam
neki a történteket. Rögtön kaptam tőle egy igazolást, hogy a magyar hadiiparban dolgozom.
A gyárban ...a német megszállás idején is jók voltak hozzám. Emlékszem, volt néhány német
származású magyar mérnök, sőt az üzembe kiküldött „igazi" német mérnök is, akik barátsággal viseltettek a lengyelek iránt. Pedig ekkor, 1944-ben, még sokan bizakodtak: hátha az oroszok nem foglalják el Budát. Sokan várták az oroszokat, szerették volna, ha vége van a háborúnak, de féltek is. Mások egyszerűen pánikba estek. Sokan úgy tettek, mintha nem érdekelné
őket a helyzet alakulása, aztán egyesek titokban reménykedtek, valami csodaszerű változásban hittek.
A helyzet bizonytalan volt, senki nem tudta, mit hoz a holnap. Az egyik szomszédomat,
egy Tímár nevű embert kommunista gyanúsként letartóztatták és deportálták. Ez fokozatos
óvatosságra intett engem is. Ennek ellenére igyekeztem „normálisan" élni. Végeztem napi
munkámat, tisztességesen éltem, étkeztem, ruházkodtam.
Mint már említettem, Budakalászon dolgozva, a helybeliek részéről megértéssel, szívélyességgel találkoztam. Mindezeknek a német megszállás alatt volt nagy jelentősége. Sajnos
sok jótevőm nevére nem emlékszem. A kadarkúti tartózkodásomról dr. Bali, budakalászi viszonylatban dr. Lengyel nevű ember segítségére emlékszem név szerint. Sikerült átvészelni a
nehéz napokat, hazámba 1945 októberében tértem vissza.
Maradandó emlékként él bennem a lengyelek iránt megnyilvánuló rokonszenv. Szeretettel és tisztelettel gondolok azokra a magyar ismerőseimre, ismeretlenekre, akik valamilyen
formában segitettek nekem, segítettek honfitársaimnak. (Tadeusz Mlynarczyk — 1976.)
*

A Magyarországon élt, munkát vállalt lengyel menekültek a második világháború éveiben
időről-időre számos nehézséggel találták magukat szembe. Az első hónapokban az elszállásolás okozott problémát. A munkavállaló menekültek (a sajátos, háborús körülmények miatt)
nem mindig a legmegfelelőbb munkát végezhették. Az azonban bizonyos, hogy a magyar hatóságok a nemzetközi jogi előírásokat nem csak maradéktalanul teljesítették, hanem az elvárhatónál jobb, komfortosabb, szabadabb életlehetőségeket biztosítottak a
menekülteknek.
A Franciaországban és számos más országban internált külföldiek tulajdonképpen szabadságuktól — nem egy esetben emberi méltóságuktól is — megfosztott, a külvilágtól elszigetelt
emberekként, a Kuncz Aladár által megörökített Fekete kolostor-szerű helyen, szigorú, részvét és segítség nélkül voltak kénytelenek élni. A magyar hatóságok „fent" és „ lent" egyaránt a
menekültek segítségére voltak. A társadalom, a magyar progresszió a menekültek mellé állt,
igyekezett elviselhetővé tenni a sorsüldözöttek napjait.
A menekültek megsegítésében kialakult — mondhatnánk nemzeti — magatartásforma
megítélésénél is találóan érzem Lázár István gondolatait: „...ha volt idő, amikor túlságosan is
a behódolás és az aljasság példái álltak előtérben, most nem holmi fordított idő következett el,
nem a »csak szépre emlékezem« kora. Hanem a tárgyilagosság és józan nemzeti önvizsgálat jegyében keressük a fellelhető jó példák tárát, addig, amíg a tanúk mind el nem távoznak, amíg
a tények mind el nem halványulnak."

86

A saját recept
EÖRSI ISTVÁN: JÖNNEK A BÁJOS TÉNYEK

Jó volna nagyon egyszerűen, pózos kivagyiság nélkül leírni, hogy szeretem Eörsi Istvánt,
így hát elfogultan olvasom írásait és meg sem próbálok igazi kritikát kanyarítani válogatott
verseskötetéről. Nem bizony. Legszívesebben azonnal ujjonganék: milyen remek, eörsis cím!
De fegyelmezetten, valamivel kerekebb mondatot fogalmazok inkább: az első beleolvasás, a
viszontlátást kereső lapozgatás után egyvégtében, regényfaló izgalommal olvastam a könyvet,
mulattam, és — minek titkoljam? — sírás szorított, utálatos önzéssel egyre azt hajtogattam,
hogy „pompás, nekem való"; olvasói gyönyörűségemben még enyhe bűntudatommal sem pepecseltem, pedig az az igazság, hogy korábban és főként külön-külön nem találtam ilyen értékesnek Eörsi verseit. Publicisztikája, régóta úgy hiszem, a legnagyobbakéval vetekszik és drámái többségét, műfordításait is jobbnak, többnek gondoltam, mint a verseket, illetve a versek
összességét, mert a Látlak az utcán lépni, a Monológ, a Laci és Fodor vagy A kérdés (hogy
egészen különbözőeket soroljak egymás mellé) korábban is kedvenceim közé tartoztak. Privát
kortársi versantológiámban — ilyet bizonyára mindenki hordoz magában — Eörsi néhány
verses szövege előkelő helyen és környezetben szerepelt. Sejtettem azt is, hogy az őszinteség, a
közvetlenség és a kecses okosság nem csekély költői erény és erő, de gyakran zavart a klapanciaszerűség, ügyetlenségnek éreztem a botladozó vagy verklire járó verszenét, képei nem fészkelték be magukat emlékezetembe. S hogy most csakugyan magával ragadott a Jönnek a bájos tények, annak két oka lehet: vagy érzékenyebben olvastam ezt a „másféle", a mai magyar
lírában majdnem otthontalan költészetet (Karinthy verseit is később fedeztem fel magamnak,
mint sokszínű, sokműfajú prózáját), vagy Eörsi új kötete valóban jobb, sűrűbb, megrendítőbb, mint a korábbi gyűjtemények. No és a két lehetőség egyszerre is állhat.
Mondandómat kezdhetem a személyesség, a pőre megmutatkozás dicséreténél — szinte
mindegy; akármelyik pontról indulhatok. A válogatott kötetben — s ez a XX. század vége
felé furcsa ritkaság — az élettörténet, az elmúlt három évtized személyes kronológiája, egy regényhős útja követhető — még kíváncsiságom primitív rétegeit is kielégíti. S talán a félreérthetetlenség, a versekből sugárzó szellemi-érzelmi tisztaságigény vonz legelőbb. A korai Egy gyanakvónak címzett vers gyermeki egyszerűséggel kívánja, hogy „Ne kelljen soha mást beszélni,
/ mint ami kibukik a számon" — és a későbbiek, az egész kötet ennek a vágynak a valóra válása. Megerősíti tapasztalatomat és hitemet, hogy a világ roppant bonyolult szerkezet, s az emberi kapcsolatokban, politikában, élet és halál nagy kérdéseiben nehéz eligazodni — meg hogy
nem is olyan nehéz, nem is olyan bonyolult. Persze könnyű Eörsinek, mert bármilyen kíméletlenül mutatja meg önmagát, visszahőköltető lelki tartalmakkal nem szolgálhat. Egyetlen vonását palástolná, az érzelmes jóságot, de az menthetetlenül átüt a szövegen. Szatírái, bökversei is addig gyilkosak, amíg nézetet, stílust, gondolkodásmódot, magatartást támadnak (Fejbólintók, a Négysorosok, a Pikkelyek vagy az E. I. önkéntes... néhány darabja például),
amint azonban valódi emberhez ér — nem, nem megszelídül indulata, de szomorúan átmelegszik. Eörsi önironikus szemérmességgel rejtené érzelmességét — mint ahogy Heinétől Kuner87

tig a német lírában ez különösen gyakori. Egyébként is sok szállal kötődik az aforisztikus, ironikus, a felvilágosodás érzékeny okosságára építő német lírához. És persze nem olyan külsődlegesebb mozzanatokra gondolok, hogy a Vers 03h-korban például Goethet hallom, a remek
Hiába vártamban megint csak Heinét, a Happyendek néhány darabjában, és másutt is, Brechtet — ez a kötődés mélyebb, általánosabb, nem „rájátszásokban", hanem az alapvető szemléletben ragadható meg. A legjobb, legjellemzőbb Eörsi-versekben hirtelen éles, metsző fény ér
egy-egy jelenséget; kikerülhetetlen, lecsupaszító — a szó eredeti értelmében katarzist okozó
megvilágítás ez. Ilyen kiemelkedő vers számomra a Clevelandi szonett, aztán az Egy jól felszerelt lakásban, vagy a korábbiak közül A hangyák, A kérdés. Eörsi verseinek többsége természetesen, klasszikus módon ítélkező vagy inkább szenvedélyesen értelemkereső, hiszen mindenfajta merev szigorúság idegen a költőtől. De miért ne volna lehetséges az embereket, a dolgokat megalkuvás nélkül, szatirikusán akár, s ugyanakkor gyengéd, játékosan-kesernyés humorral is láttatni? Az ítélkező gesztusait amúgy is hitelesíti, hogy a megmérés során önmagát
sohasem kíméli.
Az összegyűjtött vagy válogatott verseskötetekben szinte elkerülhetetlen a számvetés, de
Eörsi ebben is végletes — a Jönnek a bájos tények főszólama, már-már mániákusan visszatérő
témája az önszembesítés. Visszafelé nézve a tíz, húsz évvel ezelőtt írt versek is továbbtöltődnek, előkészítik és előzengetik a számadást. A Monológ első része például leltár és program is:
Lemaradtam,
egyedül maradtam,
békétlen, ködtelen.
Halkan, magamban
azt mondom: nem.
Ha meg kell öregednem,
saját receptem
szerint teszem.
És tetszik, hogy az egyensúly, ez a két- (vagy több) irányúság később is megmarad. A számvetés elevenségét mindenütt érzékelem, mert Eörsi nem a múltban rendezkedik öregember-pózzal-matatással — verseinek ideje, még ha nyelvtanilag múlt időt is használ, mindig az illékony
jelen. Az egyre súlyosabb jelendarabok, amelyekből előre-hátra van kilátás. Számvetései,
ezért, a rácsodálkozás (csöppet sem naiv) őrzésétől lesznek üdítően frissek, mint a Titok, a
Fontos dátumok vagy az Egy manhattani moziban.
A válogatott kötet fülszövege is szinte vers: ironikusan-önironikusan mér: „A versek egy
részét nélkülem is kiszűrte a történelmi idő; más részét a saját időm szűrte ki, mely megírásuk
óta telt el. A távolság elém tárta gyarlóságukat, amelyet mások nyilván első pillanattól láttak
vagy láthattak volna. Aztán az a korszak is válogat, amelyben élünk: gondos kertészként nyesegeti erdőcskémben a túl tüskés ágakat, hogy meg ne bökjék a mindenfelé ártatlanul hadijátékozó gyerkőcöket." Különböző rétegeket — okokat — ránt össze itt is Eörsi, anélkül, hogy
ködösítene. Nincs szüksége kibúvóra, önmentegetésre, és jól tudja, hogy a „félszeg árulások,
kicsi hazugságok" közegében csak annak van esélye a tiszta beszédre, aki képes a megkülönböztetésre, a belső rend megteremtésére. Ábrándjában olyan „tündéri frontra" vágyik, ahol
senki se tévesztheti össze halálos ellenségével, és a hatalom szatírájában is a demagóg áltatás
az egyik fő bűn, mert a vezető réteg" ugyebár akkor boldog, „ha szívből hiheti és elhitetheti,
/ hogy a rossz ellentéte nem a jó, de a rosszabb —".
A rendteremtés és a félreérthetetlen szó igénye oly erős — logikus, hogy Eörsi gyakran
kényszerül szembenézni saját szerepével, azzal a minden mást magába gyömöszölő, maga alá
temető egyetlen maszkkal, amely levakarhatatlanul az ember arcára nő. No persze, utáljuk lehetséges maszkjainkat, de a semmilyenséget méginkább utáljuk, és a nehezen megnevezhető,
mert túlságosan vibráló arc is veszélyes. Úgy tűnik, minden választásunk roncsolja szabadságunkat. Amikor Eörsi, újból csak leltározó mozdulattal, végigpillant a kínálkozó szerepeken,
88

Don Quijotetól Don Jüanig, s a nem kínálkozón („forradalmár is lettem volna de / darabomból a szerepet törölték"), józanul és kínlódva veszi tudomásul, hogy számára csak a „bohóci
lehetőség" maradt. Nem iparkodik görcsösen szabadulni ettől a maszktól. Akinek füle van,
úgyis meghallja a kötet végére érve, hogy recsegett, zúzódott a bohócálarc, s látnia kell a védtelen, nyers fintorokat, a maroknyi öröm és a rengeteg fájdalom lenyomatát. Szóval igencsak
szomorú Eörsi válogatott kötete. Csalódások, keservek, önvádak, tragédiák vonulata: minden pőrén, konkrétan — történelmi és metafizikai ügyek, kis disznóságok és leari égiháború:
minden egészséges arányérzékkel, no és a panaszkodás ragacsa nélkül. Növekszik halottainak
csapata és „az idő ököllel kezdi verni az ablakait" — a számvetés és prognózis pedig most is —
mint minden igazán érdekes költészetben — sokrétegű. Az új évtized küszöbén, 1979 Szilveszter estéjén fogalmazódik a kötet egyik legborzongatóbb versdarabja:
Az asztalon
krizantém-szárakon öngyilkosaim
feje, kecses csokor. Néhány
még-élő arc kimereng az idillből.
Lesz dolga a nyolcvanas évnek.
És bizonyára valamennyi versre visszahat a kötetzáró mű. A halott anyával álomban szembesül, a nem-lét és a gyermeki hazugság-megbocsátás lehúzza-légiesíti, és a két utolsó sor köznapi
valósággá változtatja a látomást:
fölébresztett az önvád vagy inkább
valami halálos szomorúság.
A „halálos szomorúság", a túlélt „túlélhetetlen botrány" legnagyobbra a Siratóban nő.
Életténynek és versnek is ez a legsúlyosabb-összegezőbb, s most már függetlenedve stílustól,
költői iránytól, módszertől: meggyőződésem, hogy a Sirató a korszak nagy versei közé tartozik. Az Eörsit jellemző közvetlenség, a valósághoz tapadás és erős fogalmiság, az élőbeszédhez hajló, póztalan versrítmus befogja az élő és a halott sorsát, történelmét. Ismerős az öngúnnyal fűszerezett báj, ahogy ifjú önmagát s az elveszített első szerelmest, a legjobb barátot
idézi:
hogy megismertelek a Sportuszodában,
tizenhat éves voltál, én tizennyolc,
cseresznyét ettél, egyenként szétnyitva mindet,
a kukacos szemeket otthagytad a padon,
s amikor az ép gyümölcsöt elfogyasztottad már,
én marokra fogtam és bekaptam a sok
férget, így kezdődött a kapcsolatunk,
s aztán egy mindent leütő, keserves pillantás az egészre, amelyhez hasonlók csak az utóbbi
években írt versekben bukkannak elő: „azóta is mennyi férget zabáltam / bikinis árnyékodban".
A Sirató is jellegzetes számvetés, terepe nemcsak a múlt; számomra külön szorongató,
ahogy tárgyilagos kíméletlenséggel, de most is érzékeny élénkséggel villantja a jövőt:
marad az öregség melyet nélküled
nehezebb lesz humorral jóllakatnom
(Szépirodalmi.)

—

.
LEVENDEL JÚLIA

89

Bella István: Emberi délkörön
A karcsú kötetet felütő olvasóval Bella István az első pillanatban közli, Nem verset írok.
A költő tagadja a lírát? A forma ugyan mást mutat, de mégsincs ellentmondás. Csak József
Attila költészettel szembeni magatartására kell gondolnunk. A nagy költő előd szellemének
megfelelően véli úgy Bella, hogy nemcsak ő része a világnak, hanem az univerzum is neki. így
nehéz eldönteni, hogy ki mit ír. A kölcsönösség révén (hogy a fű, fa részei voltak) jutott el a
felismeréshez: „meghalni tartozom már az életemért". Ezzel az élreállítással egyértelművé
tette, hogy a könyv főszólamát a létezés törvényeivel való szembesülés adja.
A múlandóságnak immár klasszikus chansonja, amit Paul Verlaine az őszre írt. Telitalálatát mi sem bizonyítja jobban, mint az, hogy időtlenné vált, örökérvényű példája annak: az
ősz által kiváltott hangulat kikerülhetetlenül megidézi a halált. Az Őszi chanson óta az évszak,
falevél, hullás metonimikusan kapcsolódik egymáshoz. Véletlen-e így, hogy Bella István a legújabb kötetében a Falevélen talált sanzont ? Nem szerepet játszik, hanem azonosnak érzi önmagát a hulló levéllel. Mélyen átéli a szólás lehetősége nélküli tragédiát, a nincsbe hullás (azaz,
a nyomtalan eltűnés) esélyét. Anélkül, hogy erőszakolt párhuzamot akarnék kimutatni, azt
kell mondanom, ebben Verlaine-nek szerepe volt. Bizonyság erre többek között az Egy fordítás álma című vers. Az első szakasz idézése meggyőz a versforma pontos követéséről:
Ősz szöszmötöl,
ködöt szöszöl,
kócozza.
A tujafa
a guzsalya,
s a bodza.
A három szakasz ugyanakkor arra is példa, hogy Bella mennyire ügyelt a különbözőségre. Vagy mondjuk úgy, versének egyénítő vonásaira. Olyan képeket rakott egymás után, amelyek harmonizálnak a kötet többi darabjával. S az Egy fordítás álma nem csúcsosodik ki a
„hullni-múlni" hangulatára. A forma sajátos kitöltésével vívott küzdelem egyúttal azt is jelzi,
hogy Bella pontosan megértette az Őszi chanson üzenetét.
A kötetet kezdő Sugárúti strófák ciklusának alapszavai: ősz, meghalok, levél. Ezekről
külön-külön is elhihető, hogy sugalmazzák a költői hangulatot, miért van hát szükség arra,
hogy egymást erősítsék? Azért, mert Bella alapvetően természetközeli gondolkodású. Persze,
mint minden fogalom, ez sem fedi teljes mértékben azt, amire az Emberi délkörönt olvasva
gondolhatunk. A versvilág tartalmát itt az éles megfigyelések, tapasztalatok és azok értelmező
feldolgozása adja. Feladatát sok egyéb között abban is látja, hogy ne azt szedegesse fel, ami
nincs. Ehelyett a látványt, a tapinthatót, az érzékelhetőt mutassa meg úgy, hogy abból körvonalazható legyen a horizont. A tapasztalás és a gondolkodás egységét emeli ki erőteljes költőiséggel, ahogyan ezt például a Végtelen kert iniciáléjában látjuk:
Alszik, rügyekbezárt öklét
szájába dugva alszik a fa.
Hihetnéd, csecsemő öröklét.
Pedig a hant hasonlata.
A múlandóság és azzal összefüggő átalakulások mellett a költői szó ereje, lehetőségei foglalkoztatják leginkább Bellát. Van-e kommunikáció ember és ember között? Tudhat-e bárki
világul, azaz a föld bármely nyelvén úgy írni, hogy megértsék és jöjjön rá visszhang ? Alapvető
gondként szól arról, hogy olykor még az egymáshoz közelállók nemzedékei között is áthághatatlan falakat épít a szókészlet különbözősége. A most szavait a múlt nem érti, és megfordítva. Pedig sámánok, táltosok, költők hányan keresték már a varázsigét. Ezt teszi Bella is,
90

noha az eredmény kétségeit előre felmérte. A Tudsz-e még világul? a ráolvasó költészet hangnemében kutatja a megérthető közös nyelvet. A választott formának megfelelő áradást végig
azonos hőfokon tartja a szándék, illetve azzal együtt a szeretet. Anyját, apját és a fiát szeretné
teljes érthetőséggel megszólaltatni. De hogyan beszéljen velük? A kérdés újabbakat szült:
Siketnémák-jellel?
Ég-föld mammogással?
A vak végtelenség
csillagmilliárdja
braille-írásával,
bolygók betűivel?
A válasz, vagyis az ugyanúgy értett beszéd meghatározása már nehezebb. A Két ige Zamenhoff szótárából épp arról ad bizonyságot, hogy mennyi változata lehetséges ugyanannak a
szónak (amiből viszont az következik, hogy bárki ízlésének, gondolkodásának megfelelő tartalmat lát benne). Az „éden elvesztésé "-ben azzal az abszurd ötlettel játszik el, hogy az ember
az emberiségben és az emberiség az emberben egyaránt keresi a barátot, de nem találhatják
meg, mert egyik sem tudott a másik nyelvén. A verscím allúzió arra is, hogy Bella ebben a jelenségben milyen ősi bajt lát. Az éden mellett ezért kerül elő példái között több más biblikus
motívum.
A szó hatásának vizsgálata, az eredendő közlésigény végül is társas elem. A létezés törvényeivel való szembenézés, a nyelv tartalmi sokszínűségének a megmutatása nemcsak önmagáért, másokért is történt. Öregekért, gyermekekért, pályatársakért. Az ÁniMáni naptára és a
Hogy ne legyünk magam ciklus több darabját az inspirálta, hogy képes-e még megszólalni a
gyerekek nyelvén. A kötetnek ezekben a részeiben komoly játék és játékos komolyság van
együtt. Abból következően is, hogy ekként még van egy lehetőség a kommunikációra és azzal
együtt önmaga és a világ felmérésére. Különösen szembeötlő a játékos kedve a Cicelleköszöntőben, s a Lázár Ervinnek ajánlott Egy nap: két Napban.
A pályatársakat, mestereket tisztelő versekben újra és újra előbukkan a főszólam: a halállal való szembenézés. Ennek jegyében idézi meg Ady Endrét, Kormos Istvánt, Pilinszkyt, s
köszönti Ágh Istvánt. A változás, a metamorfózis jegyeit észrevételezi mindenütt, másoknál
és önmagában. Ezt összegző nagy verse az Emberi délkörön. Az én és a világ viszonyának tisztázására ekként tett kísérletet:
Fönt és lent, belül és kívül
egyszeri s változó, özön
része mindnek, mi megkövül,
s lehel újra örökösön
ugyanegy új és volt körön,
— számomra nincs rajtam kivül
hely az emberi délkörön.
Szabadságom és börtönöm
én vagyok egyesegyedül.
Ötödik kötetével pályájának összegző állomásához jutott el Bella István. Az Emberi délkörönre ugyanúgy jellemző az érzelmek áradása, mint a korábbi négy könyvre. Ebben mély
drámaisággal élte át, ismerte fel a létezés alapvető törvényeit. Racionális számbavételre törekedett, de azt alkatának megfelelően oldotta fel játékkal, és tette önmaga és az olvasó számára
— nem elfogadhatóvá — megérthetővé. Öröm és bánat, játékos vidámság és a szomorúság
azonos hőfokon való megszólaltatása komoly költői feladat. Bella ezt sajátos eszközökkel és
megkapó líraisággal oldotta meg. (Magvető.)
LACZKÓ ANDRÁS
91

SZÍNHÁZ

„Prózai" gondolatok a százéves
szegedi színház ürügyén
Száz évet megélni nem kis dolog. Még színháznak sem! Szolid, szelíd ünneplésnek helye
van hát Szegeden, bár a centenáriumát ülő színház egykori, Tisza-parti otthona az alkalomhoz nem méltó külsővel riogatja az ünnepelni vágyókat. Ám engem ez az alkalom mégis összegezésre és számvetésre késztet.
Örömmel tapasztaltam, az októberi Tiszatájat böngészve, hogy az ünnep sugallta meditációmban nem maradtam egyedül. A százéves szegedi színházról szóló cikkre gondolok, melyben a szerző jelentős teret szentel az elmúlt tíz esztendőnek s abból is még megtisztelőbb terjedelmet, a kilencvenkilenc év mellett, az elmúlt sziniévadnak.
A cikkírót „merengésre készteti" a jubileum, mint írja: „idézgetik is Szegeden a régi szép
időket, midőn nemcsak színház volt, hanem jeles társulatok is működtek benne". Csakhogy
azok a régi szép idők nem mindig olyan szépek, mint amilyennek így utólag látszanak egy divatos nosztalgiával átszínezett múltidézésben.
Nekem Latabár Endre 1864—65-ös szezonjait is eszembe juttatja, melyről azt írták, hogy
„már akkor operett kellett a népnek, különösen pedig az Ördög pilulái" című látványos ostobaság; a magasabb drámai műfajokat ellenben csak a bérlő közönség látogatta" (Pataki:
A magyar színészet története).
Aradi Gerő két dátumra emlékeztet: a tragikus 1879. március 12-ére és az örömteli 1886
októberére. Az ő társulata játszott, mikor az árvíz elsöpörte a Kelemen utcai épületet; s mintegy kárpótlásul ők nyitották meg az 1883-ban átadott, de 1885-ben leégett s másodszor is rekordgyorsasággal felépült színházat. Hét éven belül kétszer épített Szeged hajlékot Tháliának.
(És ma? Vajon a rekonstrukció elkészül-e ennyi idő alatt? Bár ez már rég nem a városon
múlik...)
Ha az 1926-os igazgató, Faragó Ödön, a kiváló jellemszínész nevét hallom, kitűnő társulata mellett negyventagú kórusára gondolok: vajon honnan telt rá pénz, és főleg honnan szerződött ennyi kardalos?
És Jávor Pál! A magyar színészet fenegyereke! 1927-ben kezdő színészként (!) szerződött
Szegedre — a szintén kezdő Bilicsi Tivadarral —, és alakításai mellett párbajairól volt híres.

Örömmel adtunk helyt Sándor János hozzászólásának, amely 1983. októberi számunkban Nikolényi István tollából megjelent jubileumi cikkünkre érkezett. Mert örvendetes, hogy
mindketten úgy látják: az elhúzódó épületfelújítás nem lehet leküzdhetetlen akadálya a társulatépítésnek, az úgynevezett „szellemi rekonstrukciónak". A cél és a vágy közös: jó prózai
színházat szeretnénk Szegeden valamennyien, amelyhez a szándék, íme, mindenütt megvan.
Igazi örömünkre az szolgálna, ha a megvalósulás jeleiről is sorra-rendre
beszámolhatnánk.
(A szerk.)
92

Róla az a dúsgazdag marhakereskedő jut eszembe, aki arra volt büszke, hogy Jávor felpofozta és így bekerült a színházi pletykába. Ja, kérem! Akkoriban még különös varázsa volt a
színháznak, ilyen áron is sikk volt kapcsolatba kerülni vele.
Az 1960-as évek felejthetetlen emléke: a régi színház alatt levő füstös színészklub, ahol a
Csongor és Tünde bemutatója után, boldog izgalommal vártuk újságíró barátunkat, aki a színi
kritika még nedves korrektúráját azon frissiben hozta a nyomdából. Mert akkor még drukkoltunk egymásnak és egymásért.
No, de elég is ennyi, hiszen a fentiekkel csupán azt akartam bizonyítani: nekem nem
pusztán felsorolt neveket, hanem sikereket és bukásokat; hajdanvolt és mai színészkollégák
örömének, bánatának, anyagi és művészi küzdelmének szakadatlan sorát rejtik „azok a szép
napok". A szegedi színház első hatvanöt évének volt egy olyan jellegzetes sajátossága, amit
sohasem szabad elfelejteni: a színháznak sosem volt állandó társulata! Alkalmilag összeállt,
két-három évig együttműködő társulatok járták az országot s így legjélesebb művészeikről
bátran mondhatjuk, hogy az egész magyar színjátszást, nem csak egyetlen város színházát
erősítették.
Mégis volt valami, ami megkülönböztetett néhány Szegeden működő direktort a többitől : a bátorság! Jó érzékkel és bátran adtak lehetőséget a máshol még kezdőnek számító, vagy
éppen régebben harmad- és másodvonalbeli színészeknek erejük igazi kipróbálására. Példaképpen gondoljunk csak Tarnay Ernőre, aki Jávort és Bilicsit, a két „kezdőt" útnak indította,
vagy Sziklaira, aki bátran osztott szerepet egy kezdő színésznőnek, akire Szegeden figyeltek
fel először. A neve: Mészáros Ági! Sorolhatnám tovább, de példának ennyi is elég.
Elgondolkoztat, hogy mennyivel könnyebb az idő rostáján már kiszűrve,,a színháztörténet által visszaigazolva sorolni nagy neveket, mint a maga korában helyesen megítélni a színészt s érdeme szerint egyengetni útját.
Remélem, megbocsátanak minden elismerést megérdemlő neves kollégáim, ha én móst
azokra a színészekre és színésznőkre gondolok emlékező szeretettel, akik mind magukkal
hordták tehetségük marsallbotját, de a szerencse — mert az is kell a pályához — nem állt melléjük, s így megmaradtak tehetséges, de névtelen közkatonának, akikről még egy centenáriumon sem illik beszélni, mert ők már sose lesznek „bezzeg"-ek. Pedig, (bezzeg) ha ők nincsenek, akkor színház sincs, sem Szegeden, sem másutt széles Magyarországon. Tisztelettel hajtok hát fejet: Bárdos Jolán, Pajor Ágnes, Kaszab Anna, Patkós Irma, Torday Alice, Mezei
Andor, Szomori Miklós, Faragó Ödön, Sziklai Jenő, Herczeg Vilmos, Károlyi István, Kormos Lajos, Káldor Jenő és sok száz társuk előtt.
Ám hagyjuk a messzi múltat, ugorjunk tovább 1949-ig, addig az évig, amikor egyetlen
adminisztrativ tollvonással tönkretették a felszabadulás után csodálatos életre kelt szegedi
színházat. (Újra egy tanulság: semmit sem tanultunk! A hatvanas években egyetlen tollvonással megszüntették az egri és miskolci önálló színházat, összevonva őket, megroppantva mindkét társulatot, hogy két évtized elteltével szellemi és anyagi erőt nem kímélve megkíséreljék
újra visszaállítani mindkét színház önállóságát.) A színházak államosítása létbiztonságot, státuszrendszert és ebből következőleg állandó társulatokat adott a színházaknak. Az ötvenes
években érdekes korszak kezdődött a színház történetében. Fiatal színészek egész sora került
Szegedre, többé-kevésbé kényszerűségből, hiszen kötelező volt a vidéki szerződés. Ezek a fiatalok itt, ebben a városban értek évek alatt kitűnő művésszé. Igen, például a főiskolás kis
Dómján Edit is itt nőtt művészileg „a Domján"-ná. Azután nagyrészük a státuszrendszer
megszűntével mint érett, nagyszerű művész fővárosi színházakban kamatoztatta Szegeden kiérlelt tehetségét, a hűségesebbek ragaszkodtak a városhoz és színházához, s nem egy közülük
ma is itt alkot. Csak néhány név a sok közül: Ádám Ottó, Komor István, Földi Teri, Mentes
József, Dómján Edit, Kátay Endre, Kaló Flórián, Kovács János, Király Levente, Lehoczky
Zsuzsa, Mécs Károly. Ezt az időszakot a szegedi színház gazdag, tehetségérlelő korszakának
tartom.
A szerződtetési rendszer 1965-ös újbóli bevezetése azonban nemcsak Szegeden, hanem
93

országosan is megbolygatta a közel másfél évtizedig mozdulatlan színházi felállásokat.
Az egész szakmában jelentős átszerződések kezdődtek a prózai társulatokban. A mintegy
húsz prózai színházban gyakran változott a társulatok összetétele, hiszen bőven volt honnan
hova szerződni a színészeknek. Mindezen idő alatt az operatársulatok nagyjából megőrizték
szakmai stabilitásukat. Természetes ez, hiszen az Állami Operaház — egy-két helytől eltekintve — telített volt, vidéken pedig mindössze három operatársulattal is rendelkező szinház nagyarányú átszerződésekre nem adott lehetőséget. Országosan kialakult tehát az ismert kép: a
stabil operatársulatokról és az állandóan változó prózai együttesekről. A százéves szegedi
színház történetének e korszaka — mint fennállása alatt már annyiszor — akár cseppben a
tenger, magán viselte az akkori magyar színházművészet minden jellegzetes problémáját.
Ám az állandó változás egészséges is lehet, ha végeredményben egy stabil, stílusában egységes, művészileg erős társulat kialakítása a cél. Szegeden is, mint az ország többi színházában
— az új feltételek és lehetőségek figyelembe vételével — a prózai társulat vezetői az együttes
stabilizálására törekedtek, váltakozó sikerrel és különböző módszerekkel.
Bozóky István és Giricz Mátyás a hálátlanabb, ám ha sikerül végigjárni, tartós.művészi
eredményhez vezető utat választották: a módszeres, stílusteremtéssel együtt történő társulat • fejlesztést. Lendvay Ferenc gyors, látványos sikerre törekedett. Visszanyúlt a régi színházi hagyományokhoz s vendégjátékra hívott színészekkel igyekezett sürgetni a frontáttörést Szegeden. Eközben az egységes magyar színházművészetnek az elmúlt húsz évben újra megerősödött egy mélyben gyökerező — a színháztörténet kétezerötszáz évét tekintve néha eltűnő, de
diadalmas korszakaiban mindig élő — vonása. Tudatos, rendszeres, kitartó akarattal egy-egy
színház köré gyűltek és gyűlnek azok, akiknek művészi gondolkodásmódja hasonló s a világról alkotott véleményüket azonos színházi stílusban kívánják elmondani. Ez a folyamat még
napjainkban is tart. így teremtődik meg a feltétele annak, hogy egyre több színház, fővárosi
és nem fővárosi egyaránt, határozott, sajátos — ha kell új struktúrát is teremtő — egymástól
elütő művészi arculatot alakíthasson ki. Minden öröme és gondja mellett a magyar színházművészet utolsó húsz évének ez a leglényegesebb vonása.
Ennek a folyamatnak szerves részeként kell tekinteni az elmúlt évek — időnként részeredményeket elért, máskor kudarcot szenvedett — szegedi társulatépítő törekvéseit. Mert a színházat — éppúgy mint az élet egészét — ha megközelítőleg is objektív képet akarunk kapni,
nem lehet a történelemtől, saját történetének folyamatától elszakítva vizsgálni.
A teljesség igénye nélkül érintettem száz év néhány mozzanatát, azért, hogy éreztessem,
nem történelmi s történeti összefüggéseiből kiszakítva kívánom az elmúlt évadot sem „röntgen" alá tenni.
Elöljáróban meg kell jegyeznem, sosem volt kenyerem a magyarázkodás, én nem a szavak, hanem inkább a színházcsinálás emberének tartom magam. Elképzeléseink megfogalmazását azonban fontosnak tartom s ha ez magyarázkodás, úgy az ilyen magyarázkodást vállalom. A hivatkozást sem szeretem, ám most mégis hivatkozom hajdan volt ferences tanáromra, Szikra atyára, aki megtanította nekünk és megérttette velünk a híres mondást: „Navigare
necesse est, vivere non est." Én ezt a mondást a színházra alkalmazva is érvényesnek érzem:
színháznak lennie kell, minden körülmények között. Ezt vallom én, ezt vallja minden művész
és nem művész munkatársam is. Nem szükséges tehát a körülményekre hivatkoznunk. A magyar írók nem azért írnak drámát, mert abból meggazdagodnak s a magyar színházművészek
sem azért töltik be hivatásukat, mert abból kitűnően meg lehet élni. Aki ezt hiszi, nem ismeri a
színház hétköznapjait. Drámaíró és színházművész azért teszi a dolgát, mert nem tehet mást;
csak a színház szűk és mégis tág keretei között tudja kifejezni annak a közösségnek, annak a
társadalomnak gondját és örömét, büszkeségét és keserűségét, minden rezdülését, amelyben
él. Sokkal inkább elhivatottság, munka és felelősség tehát a színház, mint rivaldafényes
könnyű élet. Én ezeknek a követelményeknek röntgenszűrőjén át nézem az elmúlt évadot.

94

Anélkül, hogy az elégedettség legparányibb hamis illúziójába is ringatnám magam —
amire különben sem lenne ok — azért néhány tényt az elmúlt évad kapcsán rögzíteni kell.
1. A szakmában évek óta „állandó frontszínház"-nak kikiáltott Szegeden 1982. augusztusára új társulat szerveződött. Olyan társulat, amelynek jelentős része tehetségével, azonos
világszemléletével, hasonló színházi stílus elképzelésével, erős, stabil magját képezi az új színház megnyitásáig szándékunk szerint kialakítandó társulatnak.
2. Egy színház átgondolt művészi munkájához oly fontos dramaturgia élére a drámaíróköltő Görgey Gábor került, mint irodalmi vezető; a dramaturgia munkatársa lett Vinkó
József.
3. A színház nem statisztikai, hanem valós közönség látogatottsága húszezer fővel emelkedett, amit nem lehet kizárólag annak betudni, hogy máshova úgysem tudtak menni. Hiszen
csak a színházzal átellenben levő moziban is jobbnál jobb filmeket adtak. A látogatottság
emelkedését vizsgálva tudomásul kell venni azt is, hogy évekkel ezelőtt — amikor igen foghíjas nézőtér előtt játszott a társulat — éppen úgy mint ma, nem volt más színház a városban,
ahova a néző mehetett volna, ám ennek ellenére nem „kényszerült" be a közönség az előadásokra. A látogatottság emelkedésének más oka volt. Én úgy vélem, a nézőket érdekelték a játszott darabok. Hogy melyek voltak ezek? A szinte mindig telt házzal játszott Mirandolina; a
Hongkongi paróka; a Sok hűhó semmiért; és valóban a végig táblás házzal játszott Imádok
férjhez menni; no és az operettek közül a Három a kislány, meg a Luxemburg grófja.
4. Nagy szakmai sikert aratott a „Túsz" és a „Korona aranyból van". Kár, hogy — a
cikkírót idézem — „a szegedi hagyományoktól, adottságoktól, miliőtől elvárható intellektuális, mélyebben művészi tartalmakat hordozó drámai műfaj" támogatásában a szegedi közönség még csak részben volt szövetségesünk.
5. Sajnos csak néhány előadás erejéig — szerzői jogi okokból —, de létrejött egy stúdióelőadásunk is. Boldizsár Péter és Mrozek egyfelvonásosait játszottuk. Bemutatásukat jelentős
lépésnek tartom.
Az eredmények mellett azonban további teendőkre is ráirányította a figyelmet az elmúlt
színházi szezon. Sürgetővé vált bizonyos szerepkörök hiányosságainak megoldása, és átütő
erejű saját rendezőgárda létrehozása is. Nyilvánvalóvá vált, hogy olyan műsorterv kialakítására kell törekedni, amely jobban megvalósítja a város egészének színházi kívánalmait. A rétegigények fokozott kielégítésében a nagyszínházi műsorterv fokozottabb differenciálása mellett jelentős szerepet kell kapnia a színház stúdióelőadásainak. Elgondolkoztató az a helyzet
is, mely a színház és az egyetemi ifjúság egymáshoz való viszonyát jellemzi. (Egyetemi ifjúság
és színház viszonyában hasonló kórképet mutat ismereteim szerint Pécs", Miskolc és Debrecen is.)
E kérdést, ha csak érintem is, el kell gondolkozni azon, hogy az elmúlt húsz évben, Komor, Bozóky, Lendvay, Giricz, Léner, Ruszt — oly különböző játékstílust képviselő színházi
emberek — más részsikereket elérve, e kérdésben egyformán képtelenek voltak eredményt elérni. Óhatatlanul felmerül tehát a kérdés: okvetlenül csak a színházban van a hiba?
A százéves színház történetében az anyagi, tárgyi rekonstrukció mellett a szellemi rekonstrukciónak is elérkezett az ideje. Abból a helyzetből, melybe egy hosszú folyamat következtében került a színház, valóban nem „mentőöv"-programmal, hanem átgondolt szellemi
rekonstrukcióval lehet csak kilábalni. Ehhez azonban egy színházújító folyamat átgondolt —
sok energiát és türelmet, művészi erőfeszítést és teremtő akaratot igénylő — tudatos véghezvitelére van szükség. Egyetlen évad alatt tűzijáték lobbanású, ám illanó fényű sikert el lehet érni, tartós változást azonban nem. (Erre a száz év elég szomorú példát szolgáltatott.) Tartós
változáshoz évadok művészileg egymásra épült sorára van szükség.
Az évszázados szegedi színház legjobb hagyományainak folyamatát megőrizve kezdtük el
a tavalyi szezonban azt a — célkitűzéseink szerint — öt évet felölelő művészi programot, melyet szellemi rekonstrukciónak nevezünk. Célunk: újra létrehozni egy olyan stabil prózai színházat Szegeden, mely valóban nemzeti színház és amely sajátos, egyedi színházstílust képvisel
a magyar színjátszás egészében.
95

Világosan érzem és tudom, hogy ez nem lesz egyszerű dolog. De nem lehet évek sikertelenségét sürgetően számon kérni egyetlen évadon! A cikkíróval ellentétben mi mégsem lehetünk „egykedvűek" és „kedélytelenek", az ember a hivatását csak szenvedéllyel és derűvel
töltheti be.
Engem ezekre a gondolatokra késztetett az eliramlott száz esztendő s benne az elmúlt
évad. S a múlt évtizedeket faggatva egyre bizonyosabb vagyok abban, hogy igazában az elmúlt színi szezon értéke s a szellemi rekonstrukció jelentősége a szegedi szinház történetének
egészében, a színháztörténet folyamatában kapja majd meg valódi helyét.
SÁNDOR JÁNOS

S&ftM%fri
A Magyar Könyvtárosok Egyesületének Bács-Kiskun megyei Szervezete a kiskunhalasi városi könyvtárban tartotta évzáró összejövetelét december 1-én. Ezen a
tanácskozáson részt vett lapunk képviseletében Vörös László főszerkesztő és Annus
József főszerkesztő-helyettes, akik a folyóirat munkájáról, irodalmi életünk aktuális
kérdéseiről beszéltek. Az előadások nyomán élénk eszmecsere alakult ki.
*

Az írószövetség dél-magyarországi
csoportja december 12-én tartott értekezletet Mocsár Gábor elnökletével, aki ismertetést adott az elmúlt fél évben zajlott vá-

eunéuL
lasztmányi ülésekről. Tóth Béla titkár a
múlt évi csoportmunkát értékelte, és az új
esztendő terveit tárta a tagság elé.
*
Igen sok olvasónk hívta föl figyelmünket, hogy Ion Láncranjan román publicista
új könyvében vitába száll Köteles Pálnak a
Tiszatáj 1982. szeptemberi számában megjelent írásával. Többen kérdezik: válaszolunk-e a harmincoldalnyi vitázó fejezetre?
— A szöveget ismerjük. Köteles Pállal
egyetértésben azonban úgy véljük, hogy a
további vita — miután a másik fél érvek és
tények mellőzésével oktatja ki szerzőnket
— fölösleges és értelmetlen volna.

GELLÉRT KÁROLY F A F A R A G Á S A

96

József Attila T u r W
tanszéke

\

