tiszatáj
1976. D E C • 30. ÉVF.

Ágh István,
Keresztury
Dezső,
Drbán Ottó,
Szepesi Attila versei; Raffai Sarolta
és Mocsár Gábor prózája;
MOST—PUNTE—HÍD
(Lengyelország);
Csoóri
Sándor
Orosz

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS L Á S Z L Ó
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25916.
76-4512 — Szegedi Nyomda — Felelős vezető: Dobó József

r

Tartalom
X X X . ÉVFOLYAM, 12. SZÁM
1976. DECEMBER

ÁGH ISTVÁN versei: Az első hó, Adalék, Itt, Juharfalevélen, Kis szemérmes világom, Szeretnek minket
ORBÁN OTTÖ versei: Az arcom a tévében. A túlvilág.
A körülmények
KERESZTURY DEZSŐ: Töredék egy verses naplóból...
RAFFAI SAROLTA: Hazatérés (elbeszélés)
SZEPESI ATTILA versei: Orfikus szonett, Lépcsők
TÉGLÁSY IMRE versei: Krónikatöredék, Uraim
HORGAS BÉLA: Zelk Zoltán égboltja alatt
MOCSÁR GÁBOR: Kertemből beszélek
110 éve született

Tömörkény

3
5
7
16
26
27
28
30

István

TÓTH BÉLA: Kunyhókba néző csillag

37

MOST — P U N T E — HÍD
Lengyelország
K. GY. CS.: összeállítás a lengyel irodalomból
EWA LIPSKA versei: Gyerekek, Vizsga (Gömöri György
fordításai)
ADAM ZAGAJEWSKI versei: Hogyan elemezte 19 egyetemi hallgató doktor Prokop vezetésével Város című
versemet 1972. március 27-én, Hegel, Egy napon eltökéltem magamban, megtudom, ki vagyok, Halhatatlanság (Spiró György fordításai)
JULIÁN KORNHAUSER versei: Hazám, Felhívás, Helyesbítés (Spiró György, Fábián László fordításai) ...
RYSZARD KRYNICKI versei: Barátom elválik a világtól, Üjfajta takarmány (Fábián László, Gömöri György
fordításai)
RAFAL WOJACZEK: Apocalipsis cum figuris (vers, Fábián László fordítása)

43
44

45
48
49
50
1

STANIStAW STABRO: Kis dal egy halottnak (vers, Fábián László fordítása)
STANISLAW BARANCZAK versei: Egy lélegzettel, Arccal a fűbe, Egy lapra (Gömöri György, Fábián László,
Molnár István fordításai)
SPIRÓ GYÖRGY: Fiatal lengyel költők
K. I.: Andrzej Bursáról
'.
ANDRZEJ BURSA mininovellái: Barátság, A szabadkőműves, Az idézés (Kovács István fordításai)
KISSGY. CSABA: Vajúdó parasztvilág — lengyel módra
KOVÁCS ISTVÁN: öt, idén megjelent lengyel könyv ...
SPIRÖ GYÖRGY: A mitologikus lengyel színház
LAGZI ISTVÁN: Magyar segítség a lengyel menekülteknek 1939 őszén, a visszaemlékezések tükrében
MOLNÁR ISTVÁN: Tadeusz Rózevicz magyar témái ...
PETNEKI ÁRON: Descriptio Sarmatiae

5L
52
54.
5T
57'
60'
65
70'
738387

KRITIKA
GREZSA FERENC: Sőtér István: Werthertől Szilveszterig
KOCSIS RÖZSA: Déry Tibor: Színház
CSŰRÖS MIKLÓS: Fodor András: Igor Sztravinszkij ...
KULCSÁR SZABÖ ERNŐ: Ratkó József: Törvénytelen
halottaim
TANDORI DEZSŐ: Nappali kérdés — esti felé (Orbán
Ottó: Távlat a történethez)
VASY GÉZA: Pintér Lajos: Fehéringes folyók
BEKE GYÖRGY: Kántor Lajos: A megtalált színház ...

94
96
99
102:
105107
109

MŰVÉSZET
CSOÓRI SÁNDOR: Orosz János rajzai előtt

111

Szerkesztői asztal

112

ILLUSZTRÁCIÓ
Orosz János rajzai a 15., 25., 36., 53., 59. és 86. oldalon
Fotók Kalmár Márton Tömörkény-szobráról a 37. és 42.
oldalon

2

ÁGH

ISTVÁN

Az első hó
Mikor az első hó lehullott,
nem ez a mostani hó,
nem ez a játszani
való,
hanem az
ősemberi,
mikor a délafrikai
menet
az első hópelyhekbe
ért
meztelenül,
s az életért
kitalálta a tüzet
remegve,
úgy állok jövendőm
előtt,
úgy gyújtok tüzet, húst sütök,
nappalom deres
úritök,
sült tökkel eszem a húst,
éjjel meg
ifjúságomat
álmodom,
mormogom:
Meg ne nyúzd! meg ne süsd!

Adalék
Rövid az éjjel, mintha éppen
kezdeném,
ábrás zugában zsebmetszőként
jár a fény,
álarca füst, a körme éle
kőkemény,
mintha csak ez a pince volna
otthona.
Gyerünk
haza!
Megtudtam
ezt is, akartam
valamikor,
most mint a ringyó ringat áramán a bor,
nevetésemből
nyíló fogsorom,
vigyor,
vagy a halottak mennybe szálló
mosolya?
Vég-hahota!

De így csak akkor fogalmazgatok, ha már
az eső reggel otthonomban
rámtalál,
lombsátor züllik, mint elázott ruhatár
plattyog az utca. Gyerünk vissza amoda
a búcsúba!
Vese hasítja kétfelé a derekat,
máj zuborog és emlő, here leszakad,
mit érez ebből, mikor viharban az agy?
még a pofon se fáj, csak másnapi
nyoma.
Gyerünk haza!
Hajnalban nyit a Bosnyák-téri
nagypiac,
Kiss néni süti legjobban az oldalast,
jönnek és mondják, ki vagy, mi vagy, mit
Befeküdnék egy halom
rózsakrumpliba.
Megváltana.

Itt
Itt ez a zöldségárus,
mint egy
cseresznye-harctér,
alma-piramis,
paprika-vörös-tér,
szőlőfürt-spanyolgallér
—
hadd legyek oly gavallér,
mintha kertünkben
emelném
azt a kalapot, amit
apámtól
örököltem.
Itt ez a zöldségáruda,
gyümölcsben elvesztett

földem.

Juharfalevélen
Nézem, a juharfalevélen
egy lyuk mutatja az eget,
egem, kétséges
szemérmem,
valaha tiéd lehetek?

akarsz?

Kis szemérmes világom
Kis szemérmes
világom,
lecsavart
lámpalángom,
bugyi-ajándékom,
hervadható
virágom,
beléd van minden
öltve,
mint napfény a gödörbe,
míg a napfényem lángra gyúl,
bealkonyul,
lealkonyúl.

Szeretnek minket
Láttál-e már tengert,
tengerből
lehetetlent,
ha egy medúza
mellett
keresnél kedves
kedvet?

Letakartad
emlőidet úgy adtad,
mintha mennyország
lenne
és abban én a magzat.

Jött a tenger — mogorva
sorsát ránk
pocsékolta.
Ki vagyok én meg te? Te vagy?
Szeretnek minket a halak.

ORBÁN

OTTÓ

Az arcom a tévében
Mindent így láttam volna? Fordítva az Ént? A háború tükrébe
bámuló
föld megszokja nyúlszájú romjait; „van isten", villog a szögesdrót,
„én
vagyok az". Az ígéretek századában minden másképp történt.
Lassullgyorsult a rejtett működés, hogy megőrizze gyártási titkát, a dolgok ritmusát, s a csillagmonopólium
töretlenül ragyog. De hol a föltalálok
naiv
optimizmusa?
A kerék és a tűz az éhezés arcába bámul —
elszalasztott
évezredek kútja, visszanéz egy kiszáradt, emberi szempár:
csecsemőhulla
fölött guggoló nő, csettint fémnyelvével
Fotó XY. A félsziget öböl felőli
5

oldalán vad hullámverés várjá a halászt. Se istenkép, se mellszobor,
se
recept a jövőre. Megkockáztatni a vízbe fulladást egy reménybeli
repülőhalért ott a hullámzó fekete olaj, az óceán-idő. És ott a tükör tükörkép 2
ugyanaz az arc. És mégis minden másképp lesz, mint a próféták
kamatszámításában.
Egy hajótörés túlélője fecseg itt, és a tűzoltókat
színes
adásban csábító inge fölött most látható csak igazán orr sövény ferdülése.

Á túlvilág
Fehér. Szárnyatlan szárnycsapás. A fal, a libaúsztató. Aztán
A teremtés csonttalanül ragyog. Minden fölösleg kifacsarva,
utazás után. A postabélyegzőn:
1942.

a por leül.
mint majd

A körülmények
Egy kis ország mire nevel? Tapintatra? Vagy vakdühre? Az égő betonon,
ahol sorakoztunk, nem voltam büszke arra, hogy magyar vagyok.
Nem
voltam büszke semmire. Egy voltam a vezényszók
satujába fogott munkadarabok közül. A bordáim között éreztem a kést, és az esztergagép
körül halomba gyűlt a forgács: költészet, értelmiségi
pletykák,
jövőtudomány. Kezdetben semmi egy óceánt képzelni a kéziratpapírra.
Fönt a
Hold, az agfacolor fényben fölmerül valami sápadt szikla; indiánok és
kolibrik: új föld, új történelem.
Később ugyanez, sajnálatos, de nehezebb. Nemcsak a seprűn röpködő csalásra, a képzelet túlhajtott
technikájára is ráúnunk; egy darab papír .— vési belénk a tapasztalat — delfinek nélkül is határtalan, ha jól írjuk tele. A műhelyszag, igen, ez volt
a hasonlíthatatlanul
új. A köszörült szerszámacél lehántja a csilló fölösleget; tengerek, őserdők, sárkánygyíkok
a raktárba kerülnek, és a kisváros-világ mellékutcáján
kényelmetlen
kérdésekkel
föltűnik a túlélésre
kiképzett, általános Én, a nagyszájú
közép-európai.

6

KERESZTURY

DEZSŐ

Töredékek egy verses naplóból

.

Az emlékezés vergődik,
mint múlt s jövő kuszáitan
növő. labirintusában
magát elveszejtő gyík.

1930
Lankás fövényen, színarany fényben
állsz.
Alighogy esett; hűs pára burkol
álomnál könnyűbb
fátyolokbá.
Azt hiszem elszállsz a surranó
széllel,
mint ahogy születtél
bennem:
fényből, álomból,
vágyból;
mint amit szerettem
benned:
vágyaim tündér
játékait.
De itt vagy, ruganyos tested
valóság.
Cserélödnek szívem képei. Futsz felém
s érzem ajkaid ízét.

'

*

Kerestem a magányt, de sohasem
voltam magamban: valami vitt,
elringatott;
néha ölébe emelt egy isten.
Fordult az év,
összekarolva
tartottuk egymást s boldog 'volt
magányunk.
Ha összetörik mi lesz?
Rajzolgatlak
a ködbe; halott az erdő;
•szürke égen szederjes felleg
omlik.
Tudsz-e még szeretni engem?
Tudsz-e
•oltalmat adni, ha tiszta
szobádba
hordom a vérrel szennyes
lucskot,
mi sebeimből serked az ónós esőben?
*

A zöld vetésben már a telő kalász
hajtja fejét a forró szélbe.
Karomban ringatod
magad;
mosolygó mersszel elszállsz s
visszatérsz.
Alig szólunk s nincs is szavakkal
mondani
valónk, Szeretlek. Kék az ég s belém
•enyelgi jó derűd ez a kék
mosolygás.
Nyár ez, fiatal, de nyár.
Mért túrod fel a friss avart? Nyers föld-szagát
lehelve figyeled, hogyan pereg át kemény
•ujjaid közt a homok: visszhangzik
a csend.
,Szemed mélyére gyűlt életem
visszasugárzik
•rám: nem a régi csók önzése ez, .

,

7

nem, anyás bánatod: benned kering
vérem s te vagy idegem, velőm.
1936
Vizek mélyén, kövek alatt,
tar fák között, a felszakadt
felhők fölött, a kékellő
égen örvénylik, onnan tör elő
a perzselő, a fullasztó, dühös vád.
Emberek közt, rideg szobám
árnyaival, utcák, terek során
sajgó kővé sajtolja
vérem
a rám fagyó-égő
egyedüllétben
szűkölő, eszelős nyugtalanság .. .
*

Az emberek
árvák:
befogták s űzik őket az új hatalrfiak,
keresztjük lett a zsivány vád,
gennyesen támad s éget a sápadt csillag;
szörnyek emésztik az angyalok
szárnyát,
őrölnek az isteni-ördögi malmok . ..
*

,

/

Jobb lesz már odahagyni
a mások asztalát:
a baljós áradat, mi
tép s rothaszt, mint a rák:
dühös
világhatalmi
vágyon vett szolgaság.
Bár földsánc,
szekértábor,
gond, kétség halmaza,
csak otthon a zilált boly;
ott legyünk, ahol a
messzeség
magasáról
látott igaz haza.
1949
Kaland volt, játék,
kockáztatás,
hogy a jóravalóknak
tessék
amit vállaltunk s végigcsináltunk?
csak a kötelesség.
*

Köd voltam, vad óriás,
sziklatépő,
fanyűvő,
nem parancsolt senki más,
csak a szív s a nagy idő.

Semmi

más,

Szörnyet béklyózó
varázs
lettem: lágy havat hozó,
Krampusz-társa
Mikulás,
vagy helyette:
Télapó.
*

Ő:

A lángolás
reménytől rózsás arcodra
kígyómarás
jele lett országjelző

fagyott:

csillagod.

Én:
Hány
együtt-lángoló
riadt szét az első
villámrobajra!
Te veszély-tudó
mindent-vállaló
velem jöttél a bajba.
0:

Én voltam mindig az ősi: nem!
s a végül is mindig igen.
Én:
Én mindig minden baj oka,
de soha, sehol a soha.
1954
Mint aki saját mélységébe
kémlel,
hajoltam föléd
Kedvesem;
szédítve sejlett valami a mélyben:
az ég tört tükörképe lenn,
a visszhang szaggatottan, halkan ért fel,
oly ismerős, oly idegen.
Hívtalak s visszaijedtél
magadba,
mint vadon mélyére a vad,
az útvesztő sűrűbe
zavarodva
indákkal béklyóztad
magad.
Vigyázz! kiáltottam: magát emészti
a kígyó farkába harap . ..
*

,

csak, ha

Feljegyeztük, mi elhömpölygött s
visszatérült.
Csak komisz tréfa volt, abszurd komédia?
Díszmagyarok hámjába fogott millió pária,
kit zászlók, cigánybanda, marhavagonos
bankett
küldött pestis-frontokra;
aztán az a sok rémült
pitiáner-vezér,
aki egyszerre csak nagy lett,
államférfivá ébredt: perc-emberkék
hada
nyüzsgött elő, piócák egy már
vére-folyott
nemzeten, a haza nevében ittak, ahogy
9

szövetkeztek
titkos társaságokba
csődült
szélhámosok, szavaltak és a fájdalomtól
őrült
emberek hitték, hogy újra övék lesz az ország
s nem látták, hogy az ügyesek mindenükből
kifosztják;
keresztény
humanizmust prédikáltak
tokás,
sikkasztó nagyurak, — a többi hallgatás.. .
.Mocsárban nőttünk fel, jaj mennyi keserű
tapasztalás nevelt!
Légszomj-erezetű
lelkünk alig kezdett eszmélni s ránk omolt a
hadakba szervezett téboly vegytiszta
mocska
•és vértengerbe dőlt. Ki magyarázza, mért szűnt
•meg? S megszűnt-e amíg újul ami okozta? —
.Négy lábra állt az ember és
ragadozhatott:
marhavagonok s újra csak vagonok, vagonok . ..
Ki hiszi el milyen volt a kor, amit
túléltünk?!
.»
•Szeretlek! mondom egyre
•s: szeretlek! — újra még,
mint viaszt, mézet szedve
zengi, zsongja a méh,
vagy ahogy
reggel-este
pólyálja fájó sebre
•az orvos
gyógyszerét.
1962
Az Isten és az ördög, fehér és fekete:
. ellentmondás a világ igaz
természete:
Az éj akkor igaz, ha valahol süt a nap,
ellenanyagot hordoz • ölében az anyag.
Az édeset úgy érzed, ha tudod, mi keserű,
a hűtlenség csak annak hűtlenség aki hű.
.Azért is gazdag, meleg idén is a karácsony:
hely s mód felülemel az
ajándékozáson!
.Mert egész a világ: az igen és nem aránya
annak fontos csupán, ki csak a részt
kívánja.
1
Gazdagsággá lehet az
ajándék-hiány:
a semmiben van ott a minden igazán.
:Szóljon a szebbik, a karcsú,
•csengjen utána a szürkébb:
mindkettő eleven hangú,
•maradjon mindig
ezüst-szép!
.Ne csak az ünnep napján
üdítsen tiszta hangja:
•őrizz meg, mint a borostyán
tapad a törzsre, a. falra.

Hozzám tartozol: tengerhez az ég,
apjához szökni nem tudó gyerek,
futóhoz cél, pihenő,
menedék,
orvoshoz
nagybeteg.
Ha kell, légy az, ki — mert így emberi —
megőrzi mind a bajt, a keserűt,
s minden viharban legyek én, aki
felhők mögül
kisüt...
1966
Ifjúságod tiszta zenében ébredt;
. .
abban égtél mindig; a tűz reám is
átcsapott s veled égek: egybefont két
láng szava lettünk.
Mind, mi elmúlt, mind, ami fájt, öröm volt,
megfutás, a halállal
azért-se-félve
szembenéző dac: zene, karcsú dallam,
tiszta arany fény.
Vissza akkor nézz, ha a tiszta hang szól:
s gyűrűző hullámba simul
az,emlék,
életünk úgy hallgat, akár a kristály
mélytüzű
fénye.
*

Megtanultál hallgatni, meg én is;
felhorgadnunk nem szabad.
Leszálltunk a legmélyebb
sötétig,
őrizzük, mi
megmaradt.
Az a MontTBlanc-fény csak a sötétség
mélységébe veszti régi fényét.
*

Talán a szív, melyben a csend
beszédes némasága zeng
magába zár
és együtt hallgatva
megint
feledjük a városi kint,
percekre bár.
A kert kertünk: lankás orom,
az ősz nap opál-ködbe von,
hajad ragyog,
körülöttünk
tündérzene,
fölöttünk ég: világ tere
s a csillagok.
Ha azt hiszed, csak áldozat
vagy: háborodj fel, védd magad:
11

van mihez
mérned!
Kaptál, adj tovább
valamit,
magányodon csak az segit:
nézd az egészet!
1970
február
Negyven év! Negyven
év!
Rajta túl is mennyi
még,
ami kétszer? —: tízszer
számit
lángmocsárban
járva állig; —
vér mocskolja ami szép,
börtön-vágy
a messzeség.
Mennyi szó! Mennyi szó!
gyors madár, tavalyi hó;
több, amit a csend beszél el
teli fénnyel, teli éjjel.
Egész életünk bíró:
csak a tett, ha rossz, ha jó!
Mennyi út! Mennyi ut!
Bárha szívből szívbe fut,
tele csellel, tele gánccsal,
szakadékon, poklon által.
Háborognak
háborúk,
az véd, segít, aki tud.
Mennyi gond! Mennyi gond!
Hol az igaz mérleg
mondd,
mely megméri pontos
fokkal,
ki kit szeret szebben
jobban?
Tűrő helytállás?
bolond
játék? hű szív? vak
porond?
Negyven
egybefűzve
tartja ez,
összefonva
Együtt
nyíljék

ág, negyven ág!
sátrat ád;
ha az letörne,
mindörökre.
teljes, egy világ,
rajt még sok virág!

1974
július
Néhány gyönyörű nap még hátra van
langyuló fény, alkonyok
kék-arany
édessége, álom,
vénasszonyok
nyara, ökörnyál: hogy még itt
vagyok.

Hogyan igézhetném
szóba,
ami vágy, sejtelem
csak,
tövis közt
Csipkerózsa,
láz, szenvedély,
mely
felcsap,
égve süvítő bóra?!
Lassuló vérem szívesen
veszi
cserépkályhánk
melegét; a kicsi
Föld jéghideg, telihold
éjszakáján
szívem riadt csónak csikorgó bolyán .. .
1974
november
Egyre idegenebbül nézett vissza rád
az áradatként tornyosuló
világ:
elönti, tudtad, mind, amit őrzeni
kívántál, elnyeli-elsodor ja esengő
terveid a hullámba hanyatló
ifjúság
s a tájfun-tölcsért
emelő jövendő . ..
1975
március
Csak ez marad? A test
szükségleteire
szűkült elemi tengés, már időt se tudó
kívánkozás a társ létére: Itt vagy
drágám?;
a mindennap kis szolgálatai még a szépen
terített asztalnál, tétova gondok, viták
kihagyó figyelem közben, öröm s
bánat-szilánkok;
a fásuló érzés csak néha sikolt fel, egyre
nehezebb az ápolás, a szeretet gyengédsége:
másról
beszélni, ha baj van, elfakuló barátok —
Minden a változásba hanyatlik s vajon
méltóbb élet veszi-e kezdetét? Hideg
van...
1975
augusztus
Mire vázlatba
foglalhatunk
valamit, ami
megmarad,
mivé leszel hamuba hullt
látomás,
gondolat?
Minden más lett, hogy magamra
rémület
fojtogat,
sodródom érthetetlen
áradatban,
hogy tartsam
magamat?
Elhessentettem
s irdatlan válóság:
sarjadó halált rejtik a pólyák.

maradtam,

>

1975
szeptember
Kéken mered a barna szem, a bőr
alabástromán
karcolások,
furcsa
elszíneződések:
a vér
egyenetlenül
keringett, dékűbitusok,
krétaszín
pirulás,
a szemöldökszárny
ívei közé mély ránc
vésődött, mikor lezártam a hűs
szemhéjakat,
mélyülő árkok fűzték már az orrcimpák
tövét
a gyengéd ajkak legörbült
sarkaihoz,
alattuk szikárrá szigorúit az áll. . .

1975
október
Agyamban hirtelen
fennakadt,
megperdült
az idő: ahogy
fiatalon,
úgy láttalak, a hamvas, bőr kigyúlt
arcodon, szikrát vetett szemed,
ahogy
vitatkoztunk,
aztán a csók, a szabad,
fenntartás nélküli mozdulat, a szó:
mire jó pózolni? csak az őszinte
dolgok
igazak, szépek; fennakadt sok néma
perc, óra, hallgatag-beszédes.
séták
lángszínbe hanyatló őszi fák közt, könnyű
tánc,
ezüst tó, integető kéz, síró árny a zizge
fűben,
zenével átszőtt gondok; első lakásunk
Berlin tetői fölött, fénykévés
rádió-torony;
dunai út, sátor: csónakból
sodralék
jelezte a Szigetköz árvizén, hogy merre is
vezet az út: így Isten kezében máskor is,
ha túl nagy volt a veszély, ó
mennyiszer
mentettük
egymást tétovátlanul!
bakancsok
rúgták az ajtót, pergőtüzek,
halálos
hurkok közt jártunk: magunkért csupán, .
vagy valami jövőért? Egybefut az emlék,
valóság, képzelődés, jel: ahogyan
vállaltunk egyet s mást, pedig a jól
tájékozottak
egyre óvták: nehéz idők
jönnek; a holdkóros biztonság szurdokok
fölött
lengő kötélhidon, borotvaélen!
fennakad
egész életünk s egybekúszálódik.
Ugyan
ki rendezi el? s szükséges-e,
ha mint
égő olajkutak magunk pazaroltuk? — Édes
volna halakként siklani még, de hálót
vet a halász idő és fennakadnak
volt életünk darabjai; királyi
fölénnyel
áll a vámőr: Tessék kinyitni a koffert!.
..

1975
november
A sötétség
körülfogott,
mint mécs olaja ha kifogy,
csontvázad
bár még egyben áll,
nem táncol vele a halál:
árny lettél süket ég alatt,
hogy újra
visszakapjalak;
vérem felitta tested hűlt porát,
így élsz
tovább.
1976
„Üdvöz légy Mária!" a Szűz Anyának mondta ezt
az angyal s így búcsúzom tőled én
ember szavával. Kezed tört mosollyal int
búcsút; viasztested
kihűl, merev,
hamu.
Légy üdvözült az átszületésben
és
maradj malaszttal
teljes ottan is.
Megosztottad
öregek magányát, árvák
árvaságát,.
gyerekek sírása elnémult, habár
gyermektelen
szavadra: szóltál állattal, széllel,
növénnyel;
sorsszabó sugallatokkal
teljes,
áldott
voltál mindhalálodig,
légy az enyémig is:
mint megújuló forrás töltesz be s úgy élsz
bennem, mint égő jel, bár a
szembesítés
már soha fel nem szakadó ködbe hullt.

15

RAFFAI

SAROLTA

Hazatérés
Nemere már a déli harangszótól kezdve csak a lakásajtóra figyelt, mikor
csikordul benne a kulcs. A rádiót türelmetlenül kapcsolta ki, bár érdekelte
volna a műsor, s kellemesebb dolgot az idő gyors elűzésére máig sem talált,
pedig fél éve feküdt már itthon, úgyszólván tehetetlenül. Mert, hogy az ember
maga körül ezt-azt elrendez, huszonöt éves munkaviszony után már-már halálos ítéletnek -tűnik.
Az asszony ellátta őt konzervekkel, azon túl, hogy egy egész csirkét pörköltnek főzött meg — de az ételhez alig nyúlt, lágytojáson és tejen élt.
No igen, a tej.
Komótosan vett elő egy litert a hűtőszekrényből. Kancsóba öntötte, bevitte a szobába tálcán, nagy pohár kíséretében, kenyér nélkül. Nehézkesen,
óvatosan mozgott, gerince minden lépésnél enyhén nyilallott még, s a napokban tudta meg, mennyire kevés javulás várható, hogy ez most már szinte
örökre így marad. De hát élni akkor is érdemes, ha az ember mindig ugyanabban a karosszékben üldögél, folyton egyazon heverőn fekszik, amíg ablakából a régi diófának csak néhány ágát láthatja, amint zöldellni kezd, fürtösen
virágzik, termést hoz, s nekivetkezik a télnek, hogy a mezítlen ágak rajzát
mindig új és új ábrává rakhatja össze a figyelő szem, s az elpusztíthatatlan,
konok fantázia.
S ott a gyerek is, akit ágya mellé ültethet-kényszeríthet néha, a tanítási
szünetek idején, kortyintani egyet-egyet a messze tűnt ifjúkor hangulatából,
ha mégannyira más volt is, mint a mostaniaké. Azután itt a rádió, a különböző
lapok, folyóiratok . . . néha még a tévét is érdemes bekapcsolni, bár egyre ritkábban. Ha jól meggondolja, voltaképpen gyűlöli a valamikori varázsdobozt,
gyakorta tulajdon két öklével verné szét. De ha az ember csak táppénzt kap,
és nem sokat, mi több, nemsokára csak rokkantnyugdíjat, sok mindent nem
engedhet meg magának; ami pedig egyértelmű állásfoglalást s korlátlan véleménynyilvánítást jelenthetne. Kíméletlen akaratnyilvánítást. .. még így, csaknem tehetetlenségre ítélten is.
De M á r t a . . . ha a napi gondoktól szabadulni akar, le-leül esténként s
beléfeledkezve nézi a képernyőt. Gyakran üres tekintettel, rajtakapta, nem
kevésszer — csak éppen szólni nem lehet. Hátha tőle, a vele való gondoktól,
beszélgetéstől menekül? A magafajta, félnyomorékon életre ítélt soha nem tudhatja, megtudnia nem is ajánlatos. Máskor meg úgy érzi, szüksége van rá az
asszonyának múlhatatlanul. Hogy kétségbeesve kapaszkodik az egyetlen élőlénybe, a társba, aki soha nem hagyja el, hűtlenné nem válik, nem válhat.
Aki mindent alaposan megfontol, mindent egybevet, aki már nem egyetlen
szoba foglya, aki félórákat sétálhat, órákig üldögélhet, kísérője lehet, s aki
talán-talán mégsem fölösleges ember. Aki vár. Csöndes konoksággal, mint a
16

házőrző ebek, s biztonságot nyújt minden ellen, ami kívülről veszélyként
közelít.
A tej már csaknem átvette a szoba hőmérsékletét, melegfehéren habzott
f e l a pohár szájáig, amint kiöntötte, s hogy közben csuklójára esett a pillantása, meghökkent. A karóra tanúsága szerint huszonöt perce kellett megérkeznie az autóbusznak. Lehetséges, hogy késik? Az időjárás jó. S ebben az évszakban, így, kora ő s s z e l . . . nem valószínű.
Minden másról megfeledkezve sietett a telefonhoz, most az állandó sajgást
sem érezte. Futólag felködlött emlékezetében Márta folyton ismétlődő intelme:
— Foglald el magad mással. Ha én is folyton önmagam figyelném, öt perc
sem múlna el, hogy valahol lüktetést, szorítást, mit tudom én mit ne éreznék.
Legfeljebb m e r e v s é g . . . az igen. Egy-egy érzéketlen p o n t . . . De hogy nem tudod túltenni magad r a j t a . . . — És következik a mindig egyforma lemondó
legyintés, amit ő igyekszik újra és újra észre nem venni, tudatában el nem
raktározni, s lám, most előtolakszik a kép, a folyton ismétlődő . . . Neki lenne
igaza? Akkor is, milyen jogon tudja, fensőbbséggel, f ö l é n n y e l . . . hogy most
emléke is félelmet, szorongást okozhat?
Az ügyeletes tiszt megnyugtatta: az autóbusz időben érkezett.
Nézte a megnémult készüléket, amelyet hiába faggatott volna tovább, legfeljebb majd egy táviratszöveget olvasnak belé, részvétlenül, érdektelenül, monoton hangon. Nincs embertelenebb, mint táviratszöveget telefonon közvetítve
hallani, s a valóságos, az írott sorok, amelyeket több ízben közel emelhet szeméhez az ember, hogy a szavak mögé, közé sajnálkozó, meleg vagy diadalmas
érzést odaképzeljen — a lehetőség nincs sehol. Majd csak huszonnégy óra
múlva koppan a méregzöld boríték a levélszekrény alján . . . Hogy miért éppen
méregzöld?
Bolond vagyok — gondolta. Színnek, illatnak, tárgynak, formának félelmetesen nagy, eltúlzott jelentőséget tulajdonítok. .. bár soha nem voltam
érzelgős. Rámfogni sem lehet. De a l é l e k . . . a lélek változást kell szenvedjen,ha a test vegetál csupán.
Huszonöt perc. Pontosan kétszer elég ahhoz, hogy Márta hazaérjen. Lehet,
hogy ennyire fáradt? Hiszen mindig rohan. Valósággal beesik az ajtón, megtámaszkodik, s hosszú másodpercekig levegő után kapkod. Mindig, amióta az
eszét tudja, óvó intelmei ellenére.
Bár az ő intelmei inkább játékosak voltak, talán nem is nagylelkűség diktálta az ó v á s t . . . milyen ostobán volt bizonyos és elégedett! Bizonyos az állandóságban, a változatlanban, asszonyban, otthonban, a társadalom humanitásában, a világmindenségben.
Kicsit szürkült már, az árnyak lassan meghosszabbodtak, pörkösbarnává
színeződtek, kézfején az erek csomóit körülrajzolták, mintha alattomosan növekedő dombtetőre telepítették volna őket, vagy légpárnát pumpált volna alájuk a szemérmetlen lassúsággal tovavánszorgó percek sora; de ő még uralkodott magán, amint ajkát, szemhéját is összeszorította, nem nézett az órára,
nem, nem és nem. A múltba nézett, s nem gondolt arra, hogy az visszahozhatatlan — nem akart gondolni reá —, a megjelölhetetlen jövőbe vetítette mindazt, ami volt, munkát, kevéske barátságot, szerelmet, asszonyt, önzőn boldog
éveket — mert csak utólag tudja az ember, mikor volt boldog valójában, igazán, amikor már minden elmúlóban.
Váratlanul sok közeli lépés zajára ijedt fel, kapkodva nyúlt arcához, köntöséhez, párnáját megtapsikolva igazgatta el. Erőltetett mosolya rettegésről
árulkodott, érezte, hogy akarata ellenére megfeszül széles, kemény arccsontjain
a bőr, de még mindig egy helyben állt, várakozott. A hangokat tisztán hallotta,
a kulcs nyikordulását, az asszony lágyan ejtett szavait:
— Erre parancsoljon.
2 Tiszatáj

17

Tehát valóban vendéget hoz — bosszankodott, s erőteljesebben állt talpára,
hogy lába remegésén uralkodni tudjon.
A belépő, férfi valamivel idősebbnek tűnt nála, szeme alatt ugyan kevesebb volt a ránc, de alakja köpcösebb, nyaka vastagabb az övénél, előrenyújtott keze az új ismerősökkel való találkozásban, meglehetős gyakorlottságról
árulkodott. Vagy csak ő látta igy? Első pillantásra ellenszenvesnek találta.
Mozgékonyságáért? Könnyed, szívélyes modoráért?
— Kovács kartárs — lehelte Márta, miközben puha ajka éppen csak megérintette férje arcát.
— Kovács Endre — mondta a vendég érthetően, tagoltan. — örülök,
hogy megismerhettelek.
A tegezés hallatára megdühödött.
— Nemere — préselte ki torkából a szót nagy keservesen, s vonakodva
nyújtotta a kezét.
— Elhúzódott a megbeszélés... éppen az utolsó. S Bandi volt olyan kedves, hazahozott a kocsiján — mosolygott zavartan az asszony.
— Bandi?
— Ne légy csacsi. Igen, ő. Bandi. Kollégám.
Márta fejét csóválva még mindig mosolygott s óvatos tapintásokkal ellenőrizte, rendben van-e a frizurája. Hogy senki meg nem szólalt, s nem mozdult,
elszántan mondta:
— Drágám . . . talán hellyel kínálnád a vendéget, igen?
^
— Hogyne . . . hogyne! Parancsoljon.
Kovács egyszerre szűknek érezte inge nyakát, tágítani szándékozó, felemelt keze azonban félúton megakadt, csak nyakizmai tettek némi tekergő
kísérletet a megkönnyebbülésre — eredménytelenül:
— Azt hiszem, úgy gondolom . . . én lehetek az idősebb. Ha megengeded . . .
— s most már félszegen nyújtotta a kezét, a visszautasításra is felkészülten, s
várt. Lassan folytatta: — Szervusz.
—• Szervusz.
Ö valamelyest eltúlozva mozgási nehézségeit, kitapogatta maga mögött a
fotel karfáját, lassan, mereven ereszkedett le s közben kitartóan nézte a
vendéget.
— Parancsolj.
Az most már nem beszélt, köszönetképpen kimérten, kurtán biccentett,
leült.
Nemere'némi elégtétellel nézte őt, halványan, alig észrevehetően mosolyodott el, mint amikor legyet sikerül puszta kézzel fognia, s a rovar egyre hangosabb, izgalmasan változó s erősödő zizergését hallgatja másodpercekig,' gondosan zárt markából előremegni.
Magán érezte Márta hidegen figyelő tekintetét, de az a másik a bútorokat
bámulta üres szemmel, a néhány cserép, egy hete vizet nem látott, kókadt
virágot, majd a szőnyeg ostoba, idétlen, a kísérleti szövések időszakáról árulkodó, stílustalan, beugrató mintáját.
^
Az asszony az asztalhoz lépett, fölpattintotta a farágott fadobozka tetejét,
gyufát, hamutartót készített oda sebtében.
— Tessék. Azonnal főzök egy jó erős k á v é t . . . köszönetül.
Egymásra néztek. Márta pillantásában könyörgés bújt meg, a férfi komoly
tekintete rezzenéstelenül állta az asszonyét, elborultan, kitartóan, együttérzéssel. í
— Köszönöm — mondta. — Megvárom.
S hogy a férfiak magukra maradtak, újra a szőnyeget bámulta, ő pedig,
csöndes kitartássál figyelte a zavart, határozatlan arcot, amelyik pedig az
érkezés pillanatában még maga volt a határozottság, értelem, fölény. Nos,
igen . . . Az ember sok mindent megtanul ágyhozkötöttségében, a már-már el18

bírhatatlan magányban, a. várakozás iszonyú heteiben. A lélek látszólag bejárhatatlan mélyeit-útjait is megismeri. A tisztességet, tisztességtelenséget, azt
is, amikor a kettő már eggyémosódik, mert igazolja egyik a másikát. Milyen
gyakori jelenség, s milyen kevesen figyelnek rá!
S megtanult játszadozni is. Ugratni. Gyötörni és gyötörtetni. Bármikor,
bárki ellen, s bárki által.
Most én vagyok előnyben, barátocskám, én, Nemere István, a beteg, úgyszólván nyomorék, a volt mérnök, aki ma már semmi sem vagyok. Á" valaha
sokkal-sokkal kevesebbet töprengő, vidám, csaknem felelőtlenül vidám legény.
Az ám. Murci-koromban pezsegtem, édeskedtem,- tréfáltam, elviselhetően voltam csípős . . . óborrá lettem. Nehézzé, fanyarrá, bölccsé . . . ravaszdivá. És
türelmessé.
— Nos . . . — kezdte elnyújtottan, az idegen arcba bámulva, csücsörített
szájjal — s váratlanul elhallgatott.
A másikat most már elviselhetetlenül feszélyezte a nevetségesen egyszerű,
hihetetlenül egyszerű eszközökkel, majdnem eszközök nélkül megteremtett ostoba, gyilkosan ellenséges helyzet, vergődött, mintha óriási gombostűre tűzték
volna — csak illendőségből nem futamodott meg. Hátradőlt, lehunyta szemét,
s újra maga előtt látta az asszonyt, mint teljes öt napon át, kecsesnek, Vibrálóan okosnak, jókedvűnek, tréfálkozásba menekülni látszónak... Most már
tudja: valóságos menekülés volt az.
Nagynehezen összeszedte magát, s már csak szánni tudta a: házigazdát,
amint alattomosan, töppedtségében is felfuvalkodottan figyelte őt.
— Amint látom, nem a legjobbkor jöttem. Végtelenül sajnálom — s tette,
mintha fel akarna állni, mintha menekülni akarna, hogy soha vissza né nézzen.
— Ugyan kedves barátom... ugyan . . . kedves . . . n o . . .
— Kovács Endre.
— . . . kedves . . . Bandi!
— Igen?
— Hozzánk . . . mindig, mindenki jókor jön.
— Valóban?
— N o s . . . igen.
'
• •••..
— Tudtommal...
— Tudtoddal?
— Tudtommal szinte soha, senki.
— Tessék?
Szünet, keserves, torokszorongató.
A két szempár egymást kereste. Nemere tudta, hogy az övé tovább, jobban bírja — csapdába ismét a másik esett.
— Hiszen nem éltek társadalmi életet — ágaskodott a dac a vendégben.
No, ez már nyílt ellenségeskedés. Űgy, amint várta, percre következett be.
Kiszámítottan, pontosan.
— Helyesen informáltak — mondta elégedetten, s könnyedén dőlt hátra,
lábait látható erőfeszítés nélkül, játékosan helyezte egymásra, lábfejét himbálni kezdte, úgy várakozott.
A másik kínjában rágyújtott, jobb híján cigarettájára" összpontosította
figyelmét, amint a szövegét elfelejtett színész mókol a. színpadi kellékek valamelyikével. Közben — láthatóan — gonddal keresgélte a szavakat.
— A feleséged . . . páratlan asszony.
— Márta?
— Igen, Márta. Ragyogó' szakember. Gondolom, ezzel újat nem mondok, de . . .
'
— Ra-gyo-gó?!
.
•
'
— Űgy emlékszem, ezt a jelzőt használtam. Ragyogó.
!
2*

19

*

S ő mosolygott fölénnyel, mert, mint hitte, újra magára tálát. Végérvényesen.
— Mit nem tesz a környezet! — Mondta éles fejhangon, majd előrehajolt,
s bizalmaskodóra fogta: — Már úgy értem, az új környezet. Van, aki éppen
csak felfénylik, s aki tündökölni k é p e s . . .
— De kérlek!
— Bocsáss meg. Fejlett humorérzékkel rendelkezem.
— Tapasztalom.
Most ő jött zavarba.
— Tulajdonképpen . . . született adottság.
— Lehet.
— Jelen esetben . . . afféle akasztófahumor.
— Hm. — A másik nem hatódott meg, nem érzékenyült el, a csikket a
tálcában fojtotta meg.
— Mondjuk: a halál árnyékában — tette ő hozzá erőlködve.
— Hosszú életre ítélten.
A szavak kíméletlenül keményen hangzottak, ám ő csak mosolygott.
— Amint látom, sokoldalúan tájékoztattak.
A vendég váratlanul állt fel.
Kovács. Te jó isten, miféle név!
De a répaszínű, reszkető ajkak közül dühhel törtek elő a szavak:
— Ennek azután semmi értelme! Én nem vagyok se kurafi, se pojáca, s e . . .
Nyílt az ajtó, Márta jött be, nagy tálcán kávét hozott s a szokásos szertartáshoz szükséges kellékeket.
— Bandi, kérem — riadt meg.
Nemere kegyesen dőlt hátra, kajánul somolygott.
— Ha a feleségem ennyire ragaszkodik hozzád. ..
Kovács kényszeredetten, s komoran ült vissza.
Azután csak az edények halk csengése, a porceláné, az ezüsté . . . a kockacukrok parányi sóhajtása a nagy csendességben, amint a forró, sötét lébe fúltak . . . semmi más nem hallatszott.
— A . . . te feleséged is ragyogó szakember? — kérdezte Nemere két korty
között, miközben hóka tenyerei árkában dédelgette a csészét — csak úgy,
mellékesen.
— Volt.
— Volt?
— Míg élt.
—• No csak!
A felkiáltás túl gyors volt, ösztönszerű, meggondolatlan, ízléstelen. Ajkába
harapott, s most nem nézett egyikükre sem.
— Egy éve halt meg szegény — mondta az asszony riadtan is, esdőn is,
kétségbeesve.
— Ismerted?
— Nem, dehogy. Kovács kartárs... B a n d i . . . négy-öt hónapja került a
járáshoz.
— A járáshoz!
— Igen, oda.
— Te a városhoz, ő a járáshoz... — megint csak mosolyoghatott —, szóval nem bajtárs, legfeljebb kolléga.
— De annak kifogástalan.
— Értem — mondta ő nagyon-nagyon szelíden.
Az árnyalatokhoz mindig, egészséges korszakomban is hallatlan érzékem
volt — gondolta. — Mindig . . . mindenütt.
A másik kettő láthatóan megenyhült.
20

— Sajnálom B a n d i . . . nem sejtettem — s lefegyverző ártatlansággal, szomorkásán nézett rá. — őszintén sajnálom.
— Kérlek. Nem történt semmi.
— Nagylelkű vagy. Köszönöm. — Kis csend után: — Voltaképpen...
honnan is jöttél?
— A megyétől.
Kacagott.
— Éppen ide?
A vendég elhúzta a száját, az asszonyra nézett, s azután mégis válaszolt.
— Ide, vagy máshova . . . mindegy volt. Csak el. Nem voltam k é p e s . . .
hagyjuk. Magánügy.
Nemere megélénkült.
— Miért lenne az? Hiszen . . .
A másik keményen szakította félbe:
— Mondtam: magánügy.
^
— Rendben, ahogy gondolod. De azt csak megkérdezhetem, gyerek van-e?
— Lányom van. Égyetemista.
— Nekünk meg egy stramm fiunk!
— Márta említette.
— Természetesen. Tudhattam volna.
Hangja színére a másik kettő megint gyanakodva kapta föl a fejét. Mint
az erdei vadak — gondolta elégedetten. Mint a megriasztott, fülelő, szimatoló . ..
És újra kínos csend. A tekintetek most már végérvényesen elkerülték egymást. Kovács óvatlanul tette le a csészét, az megcsörrent. Kezei láthatóan
remegtek.
— Köszönöm a kávét. Nagyon jól esett — mondta rekedtén, de nem fordult az asszony felé.
— Semmiség. Nekem van mit megköszönnöm.
S amikor a vendég felállni készült, a férj előrehajolt.
— Bocsáss meg, de . . . elárulnád, mi volt kedves feleséged...
— Könyvelő — a válasz kurtán koppant.
— Nem arra gondoltam. Halálának oka felől. ..
Kovács beharapta ajkát, a karfákba kapaszkodott, hirtelen mozdulattal,
megfékezhetetlenül állt fel.
— Gerincvellő-gyulladás — köpte szinte a választ a másik arcába, s Mártához fordult. — Most már igazán mennem kell.
— Ö — sóhajtott ő fájdalmasan. — Ezt hagytam én k i . . . ugye, asszony?
— Tessék? Mit hagytál ki?
— A gerincsérv mellől a velőgyulladást.
— István! Elég volt!
— Ugyan m á r . . .
— Ne légy ízléstelen. Va-ló-ban elég volt!
A vendég menekülésszerű gyorsasággal hagyta el a szobát, a lakást, csaknem végigügette a bejárót. Az asszony kikísérte.
S ő tudta, hogy azok ketten odakint, a csukott utcai ajtón belül, kétségbeesetten nézik egymást, hosszan, s hogy fájdalmuk égetőbb az övénél, sebesülésük hirtelen és mély, nehezen gyógyul. A férfi az asszony kezét fogja, s
mert elkésetten, reménytvesztetten, hát görcsösen, talán megcsókolja majd az
agyondolgozott két kezet, egyiket a másik után, félénken, szégyenkezve, összetörten. S tudta, hogy Márta nehezen fojtja vissza könnyeit, s hogy ő maga, aki
itt üldögél s most fizikai fájdalmat sem érez, aljas volt, kötözködő — de ha
mássá lenni képtelen. Az élethez így is joga van. Az élethez mindenkinek
joga van.
Az asszony szótlanul jött be, viaszbábarcán a megalázottak halálos merevsége. Nem nézett rá, tálcára halmozta az edényeket, de nem a megszokott
21

rendben, a csészék felborultan csorgatták el sűrű, barna nyálukat, összemocskolva kiskanalak nyelét, cukortartót, szalvétákat.
— Semmi beszámoló? Elvégre öt egész napot voltál oda!
— Semmi — s indult kifelé.
Öt meghökkentette a szokatlan válasz, mert hiszen egyik látogatóval se
mézeskedett soha. De hogy a kicsi-beteg-uram alaphang sehol, most ő fülelt
kifelé, mint a megriasztott vad.
A csapból jól hallhatóan zubogott alá a víz, Márta hosszan pancsikolt
benne, úgy tűnt, élvezettel. A kisegítő asszony, akit napi néhány órára idekértek, mindent rendbe tett, érthetetlen volt a hosszadalmas szöszmötölés
odakint.
Ha utánamegyek, kiszolgáltatom magam — gondolta.
Az asszony a másik oldalról jött be, a folyosón és előszobán át. Táskáját
magával hozta, konokul villanyt gyújtott, határozottan, anélkül, hogy tőle
megkérdezte volna, mint szokta, nem zavarja-e. Aktákat szedett elő, rendezgetni kezdett az íróasztalon.
— Mi ütött hozzád?
.
—• Dolgozom.
— Tessék?
— Dolgozom — s lapozott tovább rendíthetetlenül.
— Ne játszd itthon is a pénzügyi osztályvezetőt, légy szíves.
— Nem játszom. Az vagyok.
De nem néz rám. Rámnézni nem mer.
— Ügy látszik, tetszik neked. A rang. Az tetszik.
— Kérlek, ne zavarj — tolta feljebb orrán szemüvegét az asszony.
— Márta!
Semmi válasz, csak a ceruza sikárolása a folyton új lapon, pipák, egyenesek, párhuzamosok.
— Mi van veled?
— Tudod te azt nagyon jól.
— Igen?
— Ocsmányul viselkedtél.
— Ne mondd!
— No persze — és újra az aktákba borulás.
— Szíveskedj megmagyarázni... — s elhallgatott.
— Mit magyarázzak meg? Igyekszem elvégezni a dolgom. Estére moziba
megyek.
Elállt a lélegzete.
— Hová? Hová mégy?
— Moziba — mondta nyugodtan az asszony. — Együtt az egész társasággal. Este tízkor kezdődik, közlöm veled szíves tudomásulvétel végett.
— Sehová nem mégy!
— Továbbá: te is eljöhettél volna, ha nem viselkedsz ilyen minősíthetetlenül. De így csak egyetlen — tetszik érteni? — egyetlen jegyet kértem.
, — Persze, Kovács váltja meg.
— Ügy van, Kovács — hangzott a válasz szenvtelenül.
-, Várt néhány percet s elszántan, gyűlölködve mondta, szinte sisteregve:
Mi akar ez lenni! Te soha nem tettél i l y e t . . . Nem is fogsz. Nem is
fogsz! Mert én bekapcsolom a biztonsági z á r a t . . . haza pedig nem jössz,
drágaságom!
— Jó. Megyek máshová.
—• Följelentelek.
Közömbös vállvonás.
• — Vezető állásban vagy . . .
22

— Óhajodra. Hogy mindened meglegyen. .. így is. Most is. Vagy rosszul
emlékeznék?
— Fegyelmit kapsz.
— Ha engem illet, én kapom.
Hangja most már hisztérikusan sikoltozott, férfiatlanul.
— Aki vezető állást tölt be, köteles példát mutatni! A beosztottaknak!
A fiataloknak! Az ifjúságnak! Igen! Az ifjúságnak!
Márta hátradőlt, még mindig formás melle nekifeszült kötött blúzának, s
kacagott fékezhetetlenül.
— Melyik . . . melyik . . . ifjúságnak? — kérdezte végre, s csorogtak a
könnyei, ujja hegyével itatta fel őket.
Várt, tehetetlenül szorította össze ökleit, a kettőt keményen egymásba
zárva, hogy ütnie ne kelljen.
— Beteg emberrel így b á n n i . . . megőrültél. Te megőrültél!
— Túl szép lenne, igaz?
A hang visszavonhatatlanul hideg, ellenséges volt. Váratlanul az. Hihetetlenül. Az egész beszélgetés, ez az e g é s z . . .
— Figyelsz? — próbálkozott szelíden. — Tudod, mennyire megviselt a
tehetetlenség...
\
— De élni jogod van, ugye? Mert mindig ezt hallom.
— Természetesen! — élénkült meg. — Élni?
Az asszony felállt, lesimította szoknyáját, aktáit szépen összerakta.
— Főzök t e á t . . . s készítek néhány szendvicset. Nem mintha annyira
tehetetlen v o l n á l . . . de mégis. Ne panaszkodj.
Most szinte futott, elállta az asszony útját. Az ajtót, a konyhát, s mint
hitte, jelképesen a külvilágot is.
— Nem hagyhatsz magamra. Nem gyűlölhetsz . . . jusson eszedbe . . . gondolj a . . . — nem bánta már, hogy hangja siránkozó, kétségbeesetten kutatott
emlékezetében, de semmit, egyetlen napot nem talált, amelynek programját az
asszony kedvére változtatták volna vagy választották volna meg, s amit mentségül felemlíthetne.
— Mire gondoljak?
Lassan félreállt.
— Mire? — tétovázott végül, hangja fénytelen volt, szánalmasan alázatos.
— Hogy.. . h o g y . . . a sonkás szendvicset jobban kedvelem. Ha lehetne szó
róla...
— Hogyne. Arról igen — válaszolt az asszony, s kiment.
Ö ismét lefeküdt, a mennyezet különös, festéktöredezésből fakadó evezését bámulta, mint naponta annyi órán át s oly sok hónapon keresztül.
Megtörtént hát, amit soha nem hitt volna. Az ő felesége ezzel a Kováccsal,
ezzel a . . . vagy csak éppen összemelegedtek? Csak éppen vonzódnak egymáshoz, bátortalanul, gyámoltalanul? De akkor Márta nem így viselkedik. Ingerlékeny lehetne, az igen, de nem ilyen határozott. Hogy ő pimaszkodott? Végül
nem bán semmit. Az a másik pontosan tudja legalább: itt nem lesz könnyű
dolga. A férfiak félnek a bonyodalmaktól, a nők bátrabbak, eszeveszettebbek.
Az úr majd keres magának mást. Túl friss az ügy, könnyű leírni, érvénytelenné, meg nem történtté t e n n i . . . Márta néhány jó szótól kezesbáránnyá válhat . . . mint azelőtt. Mint régen.
Csöndesen lopózott ki a konyhaajtóig s a függönyön át leskődni kezdett.
Az asszony átöltözött már, őskori, agyonmosott háziruháját fázósan vonta össze
magán egyik kezével, míg a másikkal tojásokat dobott forró vízbe — négyet,
ötöt? Az asztalon nem egy személynek szánt mennyiségű, vajjal megkent kenyér, rózsaszínű sonkaszeletek, s mellettük teleholdfehér, őszi retekhalom.
Sóhajtott.
23

Ugyanolyan hangtalanul óvakodott vissza a nappali heverőjéig, amint kijött, s mosolygott elégedetten.
Dehogy készül el bárhová, dehogy.
Voltaképpen tudta ő e z t . . . meg akarta leckéztetni! Egyetlen beteges szeszélyért. Öt. Legyünk igazságosak: emberileg talán érthető i s . . . talán. Bizonyos mértékig. Ilyen módon azonban ő maga is beszállhat a j á t é k b a . . . a
többnyire magányos hónapok alatt nemcsak hallása, minden érzéke bámulatosan kifinomult. Az a bizonyos hatodik meg különösen.
Türelmesen várt. Különben a beteg házastársat elhagyni nem könnyű, ott
az eltartás kérdése, vagyonjogi kérdések, a közös g y e r e k . . . hajjaj! Az asszony
így is agyonterhelt, hajszolt, f á r a d t . . . Hogyan félhetett egy percig is? Nevetséges.
Háta mögé újabb kispárnát gyűrt, inkább ült már, mint feküdt, ö l é b e n
gondosan eligazgatta a gyapjúplédet, hogy kényelmesen vackoljanak el mélyedéseiben az étkezőpolc lábai s azon a nagytálca. Untig elég, ha ebédkor asztalhoz ül az ember. Ha sajog a háta, az étvágya sem az igazi. Ö pedig még
most sem, ennyi heverészés után sem kezd pocakot ereszteni, mint a Kovács
pajtás. Ha jól meggondolja, az azután vonzónak se vonzó. Csak egy ember a
sok közül, s ami azt illeti, meglehetősen ügyefogyottnak látszik. És nála legalább . . . négy-öt évvel idősebb, öregedő férfi. No nem. Mártának ennél jobb
ízlése van.
Most már csak az ajtót figyelte, hogy lássa a megszelídült asszonyt belépni, a közös vacsorához, szükséges sok mindent egyensúlyozva két karján,
hogy a könyökével ügyesen kinyitott ajtót majd papucsa sarkával csukjalökje be finoman, jól kiszámítottan, hangtalanul.
Nem csalatkozott.
Márta szemén ugyan mintha könnyek hagytak volna nyomot, bár lehet,
csak a gőz csapta meg. A szokott módon rendezett el mindent, ő pedig úgy
leste a mozdulatokat, hogy egyetlen áruló jelet se hagyjon észrevétlenül. S nem
volt mit észrevételeznie.
— Hoznál még egy kis vájat nekem? — kérdezte közönyösen.
A másik szó nélkül állt fel, vállai rabszolgamód ereszkedtek meg s nem
papírban, tányérkán hozta a maradék vajdarabot.
Ö megpaskolgatta az engedelmes ujjakat.
— Mi volt ez délután, hallod-e?
— Semmi.
— Mosolyoghatnál.
— Majd igyekszem.
— Ne igyekezz, mosolyogj.
De az asszony elfordult, asztalhoz ült, kézbe vett egy szendvicset, étvágytalanul nézegette.
— Amint látom, az esti programról mégis lemondtál.
— Éles a szemed. Jól látod.
Elégedetten dőlt hátra, vajpöttyöket kenegetve a főtt tojás aranysárga
karikáira. Kiszámított, enyhe gúnnyal mondta:
— Szegény, szegény, szegény kicsi feleségem. Kicsi mártírasszony. Ogy
szánlak, te, ha tudnád . . . úgy, de úgy . . .
Márta felállt.
— Hová mégy?
— A szörpről megfeledkeztem — mondta az asszony, s kivonszolta magát,
de nem a konyha, a fürdőszoba irányába.
Bizonyára bőg egy sort előbb — gondolta a férfi. Szamár voltam — éppen
ma nem lett volna szabad. Ma nem. Hülye voltam — mondta félhangosan s
fejcsóválva nézegette a földúsított kenyérszeletet. Maga se tudta, miért: valamiként elment az étvágya.
24

A külső ajtó csapódására figyelt fel, de a kapu felé igyekvő, túlontúl ismerős cipősarkak kopogása riasztotta.
Felugrott.
Az asztalka, tálca, étel feldőlt, összemocskolta a gyapjútakarót, úgy tűnt,
a zsiradék kéjjel törölközik belé. Ö pedig nem érzett fájdalmat, még sajgást
sem a gerincében. Kirohant.
A fürdőszoba kövén hevert a kopott háziköntös, a széttaposott papucs, a
levegőben illatos, meleg vízpára — de az előszobában már semmi nyom. Zárt
ajtó. Saját kulcsáért futott vissza, a heverő faperemén meglelte, ám behozhatatlan másodperceket veszített.
Az udvaron mélységes csönd, a temetők csöndje — a kapu zárva. Esztelenül nézett körül. Fusson vissza megint a lakásba? Pillantása a levélszekrényre
esett.
A reteszt rettegve tolta félre: semmi. Semmi üzenet. Csupán az alsó bádoglemezen feküdt békességben az asszony jellegzetesen megkoptatott, egyetlen,
kapukulcsa.

25

SZEPESI

ATTILA

Orfikus szonett
ahogy elmerülsz fekete
sugárban
szemhéjad alatt kigyúl az idő
minden elveszett
elevenedő
sós szél zuhog a kulcsrazárt
szobában
és hullám botlik hűlő
fövenyen
fönn madárszárnyak
neszét
hallani
gyűlnek kagylók ezüst
félholdjai
messzi harangszó lebeg a vizén
külön-időben
se közel se távol
alszol eloldozva az éjszakától
arcod fölött a Szaturnusz
delel
születésed ködfényű
csillaga
átvilágít nem ébreszt fel soha
s mert árnyéka nincs veled múlik

el

Lépcsők
ki
emlékszik
elsüllyedt szobrok

álmaira

*

asszonyod nyakában fekete
gyöngy
anyanyelved
összetört
cserép
*

az idő
bárány
*

réseiben
és kígyó

gyűlnek a rothadó hagymafejek
gumitömlők és törött fiolák

.

TÉGLÁSY

IMRE

Krónikatöredék
— azután a
vadveszélynek
szarvasát
nyomozva
Vereckénél
szűkület
és szűkölés és kőomlás
következett,
de a gyöngéket
eltipró had
végül
megérkezett.

Az utóvéd
épített
egy jelzőőrrel
biztosított
sorompót,
de a sorompó
selejtes,
az őr meg részeges
volt,
ezért már a tatárok sem
vették
figyelembe.

Vám — Zoli
Augsburg s
Merseburgnál.
Táborozásra,
kocsiknak,
happeningre
ezután
csak a Medence,
hűtővíz a
Duna—Tisza—Dráva—Száva
és később a Donkanyar,
féktávolságon
belül
mert követtek egy gépezetet

Uraim
e
törvénykönyvben
van valami
igazság:
az egyenes úton bátran előzők
mégiscsak a békésen
hömpölygő
konvojba sorolnak a bukkanok
és tűkanyarok
előtt.
Legyen ez mentség
gyávaságunkra
és önalázó
szégyenünkre,
melytől jámboran
nyüszítünk,
vinnyogunk
és tutulunk
e táblás ország útján.
Ennyit néhány
természetrajzához

forradalmár
is.
27

HORGAS

BÉLA

Zelk Zoltán égboltja alatt
Zelk Zoltán az egyetlen a „nagy idők" tanúi és résztvevői közül, akihez személyes szálak is fűznek; vidámak, meghatóak és kínosak egyaránt. Meszelt égbolt
című kötetét olvasva (méltó külsőben, a Szépirodalmi Kiadó gyönyörű Mikrokozmosz Füzetek sorozatában jelent meg) és róla írva, elő kell hozakodnom ezzel az
életténnyel, mely az irodalmi tényektől elválaszthatatlan. S nyomban magyarázom
is idézőjelemet: „nagy idők" — elsősorban nem a nagy költők, írók, művészek,
József Attila, Vajda Lajos, Babits Mihály, Szabó Lőrinc társaságára, a kávéházi
csoportokra, a régi szerkesztőségekre, a Nyugat vagy a Szép Szó fénykörére gondolok, hanem arra az irodalomszemléletre,
amelynek képviselői a leírt, kinyomtatott
szó szerepét a társadalom életében fontosnak, döntő jelentőségűnek hitték és hiszik.
Arra az irodaimári magatartásra és közérzetre gondolok, mely a kétségek és csalódások ellenére máig megőrzött, stílusában is kifejezett valami alapvetően romantikus komolyságot és egyértelműséget, érzelmi elfogultságot a „nemes szakma", az
irodalom közösségformáló szerepe iránt. Az ember, az emberiség, a nemzet kínzó
kételyeire felelő költő, a másokért egyedül küzdő egyéniség, a vérző zászlók alatt
a mégis-morál szellemében kitartó, a történelmi szükségszerűséget pajzsként viselő
harcos pózára, heroikus pozíciójára gondolok, akinek szeme előtt a fejlődés, a haladás szolgálata meghatározó célként lebeg. További magyarázatként sietek hozzátenni, hogy ezzel a sztereotípiákra utaló vázlatos jellemzéssel nem értékelni, hanem
elkülöníteni szeretnék, még ha tudom is, hogy a heroikus pesszimizmusok (optimizmusok), a mégis-morálok nagyon is tarka, sokszor egymásnak ellentmondó változatai kerülnek így össze.
Mentse az elnagyolt általánosítást, hogy Zelk Zoltánnál amúgy is másodlagos az
ideologikus réteg, a Meszelt égbolt ars poeticaszerű bevezető" versében is inkább
csatlakozik valami meglevőhöz, amikor azt írja, hogy „ . . . vagyunk néhányan vének, / és ifjak is hálisten, / akinek ujja mindig / závárján a tollnak." Én azt gondolom, úgy érzem, hogy Zelk Zoltán eredeti költőisége inkább akkor mutatkozik
meg a maga természetes formájában, téveszthetetlen nagyszerűségében, ha például
„Chagallnál öregebb" nagyapjáról ír: „Nem csukták őt négy deszkába, / göngyölték
szőlőlevélbe, / eresztették lágy hínárba." Máig fájlalom, hogy az 1964-ben Zúzmara a
rózsafán címmel megjelent válogatott verseiről írott „kritikámban" — képletesen
szólva — ennek a szőlőlevélbe göngyölt nagyapának a súlyát nem érzékeltem és
értékeltem eléggé. Három év telt el akkor, míg összetalálkoztam Zelk Zoltánnal egy
folyóirat szerkesztőségében, de magyaráznom sem kellett „ifjúi" hevességemet és
figyelmetlenséggel párosuló érzéketlenségemet. Olyannyira nem, hogy nyomban panaszkodni kezdtem Zelknek, mire ő derűs nosztalgiával megjegyezte (utalva azért
írásomra is), hogy olyan szerkesztők kellenének nekünk mint Babits, akinek ítéletétől rettegtek akkoriban. Én, mivel éppen ítéletért érkeztem a szerkesztőségbe, bólogattam, aztán a következő percben — szinte illusztrációként — kínosan és botrányosan elszenvedtem mindazt, amiről beszélgettünk. Zelk néma tanúja volt a szelíd
érdeklődésemet, majd ironikus megjegyzésemet követő drasztikus kidobatásomnak
(azt szerettem volna megtudni, hogy miért nem közli a szerkesztő versemet), és én
ettől kezdve úgy éreztem, hogy ez a kínos jelenet titokban összeköt vele, mintha őt
is elküldték volna, mintha együtt kopogtatnánk Babits ajtaján. (Az elküldés — a
közismert, anyával egybekötött formula szép, szívből jövő, megrendítően indulatos
elkiáltása — valójában persze dehogy vonatkozott Zelkre, ellenkezőleg: a folyóirat
Zelk Zoltán 70 éves. Szeretettel köszöntjük, további alkotó munkájához jó egészséget kívánunk!
28

szívesen közölte, egyik vezető költőjének tekintette már akkor is, és ma is Zelk
Zoltánt — de hát ettől még én azt képzelhettem, ami nekem tetszett, és ez az összetartozás még ilyen formában is, fontos volt nekem.) Ez lehetett az egyik oka, hogy
amikor a gyerekek számára játékos költői versenyt szervezhettem Kormos Istvánnal, Zelk Zoltánhoz fordultam elsőként; így született a Meszelt égbolt kötet öt költő
meg egy költő az hat költő című verse.
Ezt a kitérőt pedig nemcsak azért tettem, mert nélküle aligha tudnék bármit is
írni, hanem azért is, hogy vele Zelk Zoltán kedves játékosságát, érzelmes derűjét
jellemezzem. Ez a kedves derű ugyanis nemcsak a személyiségből, a vonzóan barázdált, „megmunkált" arcból sugárzik, hanem a verseknek is alapanyaga és formája;
ez árad belőlük mint zamat és illat, s határozza meg légkörüket, táncos mozgásukat,
egy szóval: életteliségüket. Igaz, hogy a derű mindig, még a legvidámabb pillanatokban is felhős, a Meszelt égboltban meg éppen a felhő van előtérben, rajta hatol
át a ragyogás: sokszor tompán, fájdalmasan, s még sötéten is. Mert ezt az égboltot
nem Rivels-féle bohócok meszelik hupikékre, nem Chaplin-féle bűvészek tartják
botjuk hegyén, ami hozzá annyira illő lenne — ez a kórházi szoba mennyezete már
évek óta. Igaz, Zelk teleírja a falakat verseivel, teleaggatja képeivel, s így égboltja
alatt bolyongva egy színes, sokfelé terjeszkedő, teljes világot talál az ember. Az ablak nyitva van című szöveget olvasva, melyben végül egy nyolcvanhárom éves férfihez és egy kilenckét éves asszonyhoz beszél („Persze halkan, csak hozzájuk, s magamhoz szólva, nehogy azt higgyék, afféle prédikátor vagyok"), egyre jobban elhalványodik a „toll závárja", a kötet emelkedő ívét jellegzetes szépségű vers zárja.
És végül a mindnél erősebb-elragadóbb költemények, a zsolozsmás Gyere gyere és a
dünnyögős, „hahogásokkal" és „höhögésekkel" súlyos, mitikus vers: A
gyermekkor
alagútjában.
A gyermekkor alagútjában egyébként már első megjelenésekor, az Ű j írásban
olvasva is nagy hatással volt rám, el is kezdtem akkoriban írni Zelk Zoltánnak egy
verses levelet, fölidézve közös élményeinket és egyik nyilatkozatát, melyben azt
mondta, van egy különös, visszatérő álma arról, hogy a Nyugat nem szűnt meg:
valahol, valahogyan tovább működik. A Meszelt égboltot olvasva újra eszembe jutott
ez az álomfolyóirat és összevegyült más valóságos és képzelt folyóiratügyekkel. Előkerítettem a megkezdett levélféleséget, és most sikerült megírnom. Talán alkalmas
ez az amúgy is szabálytalan írás, hogy keretébe helyezve elküldjem Zelk Zoltánnak,
s talán tovább viszi a kötet verseinek égboltja alatt kezdett barangolásomat is.
A három „szakasznyi" levélféleség címe ez lehetne: A képzeletbeli
folyóirat.
„A képzeletbeli folyóiratot — azt hiszem — nem Babits szerkeszti, magától
kerekedik; hozza a költők jobb verseit: sirályost, szöszmötölőst, alagutast és négykezest; tárlatokra látogat, ló- és hangversenyeket rendez mellékletein, bakugrásra
jár, illeg-billeg, fazékba kukkant, dolgozik; az éjszaka bársonyára hímez sötét pötytyöket, motívumokat, kérdőjeleket, tücsköt-bogarat; saját levében fő a képzeletbeli
folyóirat.
A képzeletbeli folyóiratot — ezt hallom — némelyek telefonkönyvből keresik,
nyomozókkal; kezükben térkép, zsebükben pecsétes ajánlólevél, de nincs ajtó sehol,
orrot fújva hol bekopogni; se ház, hogy portájára, ÉRTE JÖN, letegyék; megíratlan
kéziratokat pörget alvilági szél, az utcákon póklábak röpítenek foszlányhíreket, a
szerkesztők enyves évkönyvben kutatnak; tegnap a borbélyszék, holnap a vakablak;
a képzeletbeli folyóirat kiismerhetetlen.
A képzeletbeli folyóiratot — azt hiszem — nem fogja cím, se taxi nem éri el,
csak súly; szava csönd és tény és jelen: fénylő bogok a ruhaszárító köteleken. Te a
Nyugatra gondolsz, én egy kávéházra; összekerülünk a szöszmötölősben, alagutasban; rikkant az őszi erdő, felhőtlen ég dörög; galambcsontot szopogatnak az ördögök; sárgul sok arcél, lesz még a barátság divat; megszűnne, ha megjelenne a képzeletbeli folyóirat."
Kell-e hozzátennem, hogy Zelk Zoltánnak ebben a képzeletbeli folyóiratban, az
időtálló értékek rendjében biztos helye, ú j verseivel tovább növekedő tekintélye van?
29

MOCSÁR

GÁBOR

Kertemből beszélek
Kinézek az ablakon: esik az eső, veri a szőlő leveleit, ez az idő — mily
viszonylagosak a dolgok — igen jót tesz a rothadást terjesztő gombáknak.
Élvezik. Boldogan és gyönyörrel telve szaporodnak. Az én szempontomból
nézve: rothad az ezerjó. Ha eláll az eső, azonnal szedni kell, bár nem tökéletesen érett; mert ha a tőkén hagyjuk, két nap alatt mind megrothad ebben az
időben. Harmada máris oda van. Kellett nekem kert, szőlővel, almával, barackkal ! Csak a méreg van vele. Meg a bánat. Reménységek állandó lankadása.
Milyen bor lesz például ebből a félig máris romlott ezerjóból?
— Bor lesz abból, hé, tata! — rikkantja Vince biztatón. A „hé, tata" én
volnék, s hozzáteszi: — Megivódik az, mind egy cseppig.
Ez a „hé, tata" megszólítás afféle kedélyes variáns a különféle megszólítások, megtiszteltetések között, melyet kertemben, szomszédok révén élvezek.
Eleinte bizony nem tudtak hová tenni — kiféle, miféle lehet ez a szemüveges, amúgy járatosnak látszó, de szervezetileg igen roskatag, városi egyén,
aki ezt a Polczner-féle kertet nagy könnyelműen megvásárolta s műveli. Művelteti. András szomszédomnak egy teljes napjába került, amíg e körmönfont
kérdést önmagában tisztázta. Más — rendes — városi kerttulajdonos ugyanis
szombaton megjelenik, vasárnap estig dilisre dolgozza magát, én viszont —
teljesen kiszámíthatatlanul — hol hétfőn, hol szerdán, hol vasárnap, hol reggel,
hol este jelentem meg: miféle hivatalba jár ez? Hogy onnan akkor lép le, amikor akar? Metszés közben András óvatosan, a kását kerülgetve közelítette a
témát.
— Ügy nézem, Gábor bácsi nincs még abban a korban, hogy nyugdíjás
lehessen.
— Nem is — feleltem, sejtve, hogy keresztkérdéssel állok szemben —, nem
vagyok nyugdíjban.
Déltájban került sor a továbblépésre.
— Akkor meg valami igen jó hivatala lehet.
— Miből sejti, hogy énnekem igen jó hivatalom van?
— Mert a hét bármelyik napján otthagyhatja. Akkor jön ki a kertbe,
amikor akar. A jelek szerint.
A jelek valóban erre felé mutattak, azonban nem hagyhattam magyarázat
nélkül ezt a tisztázatlan helyzetet. Közöltem, hogy hivatalom nem a legjobbak
közül való; abból élek, hogy dolgozom. Könyveket írok, meg mindenféléket.
— S z ó v a l . . . se hivatal, se nyugdíj.
— Bizony, így állunk.
Mire a sor végére kijutottunk, megszületett a megoldás, megvilágosodott
az elme.
— Akkor ez olyan rokkantnyugdíj féle, igaz-e?
•:
30

— Sajnos — mondtam — olyasféle.
Ebben maradtunk.
Most aztán nézek kifelé a csepergős őszbe, akár egy rokkantnyugdíjas, tétlenségre kárhoztatva. Hallom, hogy vannak szőlőművelők, akik esernyő alatt
szedik a rothadó ezerjót, én erre nem vállalkozom. Megázik, megfázik a derekam, nyöghetek egy hétig. S folyton az jár az eszemben: milyen bora lesz.
énnek? Mint a káposztáié. Az adót viszont ezután is úgy kell fizetni, mintha,
szemen szedett, gyönyörű furmintból szűrnénk. A boradó! Ez is a keservestémák közük való. Felemelték — literenként nyolc forint. Valósággal megveszi
a termelő a saját borát az államtól — panaszolják a szomszédok. Az eszesebbek, előrelátóbbak úgy járnak el, hogy elrejtik a termést az állam szeme, a
borellenőr elől. Méghozzá a legtökéletesebb módon. Megisszák.
Kiforrni nincs ideje — isszák a kiforratlan, zavaros lét, a murcit, azzal a.
boldogító tudattal, hogy ami a hasunkban van, azután már nem kell adót
fizetni. Átvertük az államot. Mire a borellenőr — errefelé változatlanul fináncnak nevezik — ideér, a szemébe röhögünk, kutogathat, méricskélhet, az eleje
már biztos helyen van. Elittuk az állam elől.
Vannak ugyanis igen rámenős borellenőrök. Azt beszélik, hogy a letagadott bormennyiség után kivetett adónak és büntetésnek tíz százaléka az övék..
Ez aztán hallatlan aktivitásra serkenti némelyiket. „Az anyja hétszázát, hallja,,
képes volt hasra fekve bebújni a jászol alá, hogy nem oda dugtam-e a hordót.
Én csak álltam az istálló ajtajában, röhögtem, s csak néztem, mit csinál. Aztán,
meg fel a padlásra. Ott is körülszamuklált. Mire képes az ember azért a tíz.
százalékért. Biztos nagy családja van a szerencsétlennek . . . Kell a kenyér. Őt
is meg lehet érteni."
Üjabban viszont olyan hírek járnak, hogy az állam beteszi az ajtót a szőlőés bortermelő állampolgárok fortélyos megivászati manőverei előtt: nem literenként veti ki az adót, hanem átalányban. „De szomszéd uram, hát ez irgalmatlan kibabrálás. És ha nem terem egy csepp se? Ha elveri egy szemig a jég?
És ha nem akarok bort szűrni, hanem eladom szőlő korában? Akkor is fizetni
kell minden évben az egyszer megállapított adót?" Nem tudok válaszolni. Rejtély. Azt azonban megállapíthatjuk, hogy az államnak is van magához való
esze, ha nem is mindig a mi eszünk forgójára jár. „Olyan ez, tudja, mint ai
kutyaadó. Ha az ember tart egy vakarcs kutyát a házánál, azután adót kell
fizetni. De ha egy krokodilust tart, azután nem kell adót fizetni. Hát majd'
tartunk krokodilust..."
Nézem a szapora esőt — alkonyodik. Borult az ég, hamar besötétedik.
És akkor majd megjelennek rendszeres esti és hajnali látogatóim, a kutyák, a
macskák s megkezdik szorgos és kitartó kutakudásikat, percegtetésüket a v e randán az egerek. „Hidegek az éjszakák, fázik odakint a seggek, ők is fedél1
alá húzódnak" — indokolja az egerek jelenlétét az anyám. Macska kéne. Jár
ide esténként egy koromfekete macska, megáll a szőlő közt s percekig moccanatlanul néz a szemem közé. Én meg őt nézem természetesen. Farkasszemet;
nézünk. Macskával — farkasszemet: micsoda fogalomtévesztés. Ám ebben a
fekete ördögben — csak az ördöggel bagzódhatott valami Őse, azért ilyen ocsmányul fekete — nem ez a legérdekesebb, hanem az, ahogy a szeme világít asötétben. Nem úgy, mint más kandúroké — sokkal parázslóbban. Szinte támadó, ingerült fények villódznak benne. Néz merőn, pislogás nélkül, csak a
farka hegye, a legutolsó íz ráng ütemesen jobbról balra, balról jobbra. De még"
mindig van valami a szemében, ami más macskaszemektől megkülönbözteti.
Jobban oda kell figyelni s akkor meglátjuk, hogy az egyik szeme, a jobb felőli,
halványabban tüzel. Valami ádáz, éjszakai szerelmi küzdelemben esett benne
hiba. Fénye megcsökkent, mondhatnánk, tompított világítással működik, szerepét és fényét átvette a másik, a bal szem, emiatt olyan parázsló. Hívnám be a
verandára, hogy maradjon itt éjszakára, intézze el az egereimet, a hívásra31;

•azonban megvetően hátat fordít s rángatózva billegő farokkal beleolvad a vak
•éjszakába. Ha ez a félszemű kandúr megírná emlékiratait, éjszakai portyázá-- sainak, kalandjainak krónikáját!
Macskaszemléből azonban nem élünk meg, térjünk vissza termékenyebb
töprengéseinkhez. Minden ősszel visszatérő téma: vajon milyen tél várható.
Fedjük-e a szőlőt télire, vagy ne fedjük? Mifelénk leginkább kövidinkát termelünk, ezerjót, elvétve otellót. Igénytelen, sokat bíró, paraszti kézhez idomult,
homoki szőlőfajták. Gondomat — hogy hát fedjünk-e az idén vagy ne fedjünk
— megosztom Kothencz Tónival, okos és tapasztalt szomszédommal, aki persze
nem azonos a „Kothencz, a juhász" című elbeszélés hősével, nem is hallott
ilyen elbeszélésről. Vannak errefelé ilyen — máshol szokatlanul hangzó —
nevek. Hamar kész a tanáccsal: „Megfigyeltem, hogy már harmadik éve, hogy
nincsen itt befedve télire a szőlő. Hát akkor nem kell a dolgokon változtatni."
Igen ám — ellenkezem hozzáértést tetetve —, de az utóbbi években nem volt
telünk. Havat is alig-alig láttunk. Megúsztuk a 'kifagyást fedés nélkül is. „Azt
nem úgy kell felfogni. Az a szőlő éppen olyan, mint az ember. Ő már megszokta, hogy harmadik télen kinn hál. Őneki — s mutat a tőkére, amiről következetesen egyes szám harmadik személyben beszél — őneki ez éppen olyan,
mint teszem azt, ahogy a cigánygyerekek felnőnek. Más elkényeztetett gyerekek, ha kimennének mezítláb a hóba, lecsapná őket a hétnyavalya. Ezek meg
vidáman bokáznak benne. Ha most — három évi szoktatás után — elkezdjük
.a kövidinka kényeztetését, befedjük, akkor meg ahhoz szokik hozzá, és ez is
így van, akár az emberrel: ha egyszer hozzászoktatod a kényeztetéshez, azután
már nem bírsz vele. Megköveteli a fedést. Akár az elkényeztetett gyerek a
csokoládét." Nem tudom, a marxista filozófia hová tenné Kothencz Tóni okoskodását, valahol a „régi görögök" közt jelölné ki a helyét (antropomorfózis?)
— én azonban hallgatok a szavára, nem hagyom elkényelmesedni már-már
megedződött szőlőmet. Nem fedlek be benneteket az idén sem — mondom a
tőkéknek. — Legföljebb majd még tovább edződtök — ha ugyan ki nem fagytok. A pudding próbája az, hogy megesszük, a tanács próbája az, hogy betartjuk.
— Nem félsz te itt egyedül, amikor napokon át kinn alszol? — kérdezi
az anyám.
— Nem tudom, mitől kellene félnem.
— Hogy mitől? Körüljártam a kertet, nézegettem a kerítést, hát azon danolva jöhet be akárki.
Mi tagadás, az én kerítésem kerítésnek nem-nevezhető. Egyáltalán nem áll
hivatása magaslatán, inkább a földön tekeredik. Három — itt-ott négy — szál
istentelenül elrozsdásodott, leszakadozott, csak az öregek emlékezetében rejtőző
időkben kihúzott szögesdrót, van úgy, hogy létezését én is akkor veszem észre,
amikor valahová, talán éppen a buszhoz, torony iránt elindulok s a kert széléhez érve, cipőm belegabalyodik a drótba s míg kiszabadítom magam a hurokból, elmegy a busz. És a mama másnap nekiáll, kiszabadítgatja egymásból a
drótokat, összevissza hurkolászgatja, hogy valami drótakadályt képezzen ebből
az összevisszaságból. Hiába mondom neki, hogy ne csinálja, teljesen fölösleges,
részint, mert ebből kerítés sose lesz, részint pedig nem laknak erre rossz emberek, ki jönne ide lopni.
— Nem ismered te az embereket. Többet éltem én, mint te. Én viszont
ismerem az embereket.
A válasz valósággal letaglóz. Ehhez szóljatok, kritikusok, akik nem mulasztjátok el egyik könyvemről sem megállapítani, hogy a szerző valóságismerete, emberismerete milyen tüzetes! Az anyám szerint v i s z o n t . . . A harmadik
•érvvel — amely a kerítéscsinálás értelmetlenségét bizonyítaná, már elő sem
hozakodom. Hogy ugyanis hiába van kerítés, ha nincs kapu. Kapu ugyanis
nincs. Azt is elette az idő. Kidöntve fekszik a porban. Ám a mamával nem
32

lehet vitatkozni. Nyolcvankét éves — én meg csak ötvennégy — most kezdjek
el vele vitatkozni? Kötözgeti tovább a drótokat.
Éjszaka hallgatom az egerek neszezését. Nocsak — mondom — még harangozni is tudnak. A madzagon csüngő lopótökök ugyanis egymáshoz ütődnek, zörögve konganak, bár az is lehet, hogy a pincelejárat előtti ajtón át —
melynek az ablaka ki van törve — besurran a szél, az veri egymáshoz a tököket. A zaj — bár éjszakai és gyanús — nem idegesít, nyugodtan heverek az
ágyban, s mivel a lopótökről mindig Pupi jut eszembe, Pupira gondolok.
Itt lakott nem messze, két dűlőút találkozásánál, töpörödött tanyában, töpörödött anyjával. A tanya és két lakója, Pupi meg az anyja — bevallom itt
nyíltan — már bele van írva egy-két könyvembe. De hát Pupi kimeríthetetlen
és megírhatatlan. Tisztességes neve: Önozó György, de a környék csak Pupi
néven ismerte. Ez is sajátságosan Szeged környéki név, jusson eszünkbe, ugyancsak Móra meg Tömörkény írásából Önozó Poldi az ő híres korcsmájával. S a
többi szomszéd neve is: Kothencz Tóniről már volt szó, de kelet felőli két
szomszédom közül az egyiket Kócsónénak — örzse néni — hívják, a másikat
meg Kormányoséknak. Dél felől Róvóék határolnak, nyugat felől Botkáék
kertje húzódott, míg le nem adták a tsz-nek. Észak felől viszont a szövetkezet
földje érintkezik a kertemmel, pár évvel ezelőtt még szépen beállott őszibarackos díszlet itt, de aztán kiküldtek ide egy Dutra-traktort, láncot tekertek
a fák törzsére, és én csak néztem: az a dögnagy gép milyen könnyedén húzza
ki tövestől a halálra ítélt gyümölcsfákat.
De lássuk Pupit, más néven Ónozó Györgyöt közelebbről. Megítélése eléggé
bonyolult. Ahány szomszéd, annyi a vélemény. Az egyik szerint a föld terhe
volt, éppen ideje, hogy felakasztotta magát. A másik azt mondja: rendes ember
volt az azért. Nem tudtál tőle olyan szívességet kérni, amit jó szívvel meg nem
tett volna. Na jó, hogy a rendőrt kicibálta a vasúti sínhez, a nyakát a sínre
fektette, s várta a vonatot, amelyik levágja a rendőr fejét — de hát Pupi mindig is ilyen volt. Örökké hadakozás a renddel, tehát a rend őrzőivel is. Valamikor, még a régi világban egy szegedi nagyfuvarosnál kocsiskodott, ott szokott rá az italra, meg mindarra, ami az élet — a rendet és törvényt tisztelő
élet — ellentéte, a lázadozásra. Asszony nem bírt mellette megmaradni, akkora
volt a természete. Alkatra nézve tömzsi, fekete, örökké borostás, ereje legendás. De az erő fogyott, például amikor én megismertem — hol volt már a
régi erő!
Akkor még — ismeretségünk elején — két szép szürke lóval vállalt fuvarokat. Csontos, nagy, derék lovai voltak. De amikor egy fuvar alkalmával nem
tudták kihúzni a sárból a gumikerekűs stráfkocsit, Pupi, dühében, hogy ezt a
szégyent ő nem tudja elviselni, lapáttal támadt a saját lovaira. Ez a dolog arra
kint, a híres Fehér-tónál történt, az egyik lovat úgy találta csípőn ütni, hogy
összeroskadt: nem tudom, a természetnek milyen gálád játéka, hogy minden
állat csontja összeforrad, még az emberé is, de a lóé, az embernek — a kutya
után — leghűségesebb társának, ha csontja törik, azt a lovat lehet vinni a
dögtemetőbe, nem forr össze a csontja. Ez történt Pupi egyik szürkéjével is.
Agyonverődött.
Nem részletezem a dolgokat, hogyan társult fuvarozásra aztán egy hozzá nem
illő — korban legalábbis nem illő — fiatal, hosszú hajú sráccal. Nem a hajjal
volt a baj! Hanem azzal, hogy a természetük sajnálatos módon egyezett. A második szürkét ugyanis a hosszú hajú srác verte agyon, ugyancsak lapáttal csípőn ütve — csontját törve. Mehetett az is a dögtemetőbe. Illetve a hatósági
húsboltba. Itt maradt Pupi ló nélkül, a szekér a tanya udvarán búsan álldogált, rúdja a dűlőút felé szúrt, vágyakozón, de nem volt mit a szekér elé
fogni. A mama, Pupi anyja, belékapaszkodott a kerítés lécébe, egész nap tudott
nézdegélni, ha elballagtam a ház előtt, szoktam neki köszönni, de csak kézfellegyintéssel, mert süket volt szegény, mint a föld. Ebbe a világba záródott bele
3 Tiszatáj

33

Pupi, ebbe a ló nélküli süket világba. Egy alkalommal, már nem tudom mi
okból, átballagtam hozzá, gondolom, az erejére volt szükségem. Tél volt — s
ahogy a lakásba benyitottam, mellbe, orrba vágott a bűz, a füst, a tyúkgané, a
bagó, meg a vizelet áporodott, összekeveredett bűze. Mert nemcsak a mama
eresztett éjjelenként maga alá, hanem Pupi is, ahogy éjjel részegen leszállt az
ágyról, nem tudott, vagy nem akart kitalálni az udvarra, az ágy végéhez csörgedeztette fölös terhét.
A mama meghalt, Pupi teljesen egyedül maradt. Alkalmi munkákat vállalt — már ahol kapott. Ló nélkül nincs becsület. Pláne, ha már kora reggel
teletöltekezik valaki pálinkával. Rendszerint engem is útba ejtett, mert tudta,
hogy méregerős törkölypálinkát főzettem a dorozsmai főzdében. Volt egy fekete csibukpipája, háromfelé tördelt szivart dugott bele, azt szívta — hogy az
milyen büdös tud lenni! Szoktunk beszélgetni, habár elég nehezen ment a
dolog, mert hangszálait elrágta már az ital meg a pipa — rekedten suttogott.
Nos, így került valahogy szóba a lopótök. Talán úgy, hogy látott a szegedi
piacon lopótököt, árulta valaki s száz forintot kért darabjáért. „És van marha,
aki megveszi!" — mondta Pupi. Persze. Szobadísznek. Megjegyeztem, hogy ez
mostanában divat, én is szívesen felakasztanék egyet-kettőt. „Na majd hozok
én magának, hogy a magját megvehesse, tavasszal elvethesse." S oldalpillantást vetett a törkölyös üvegre.
Ahogy beállt a tél, ritkábban járogattam ki. Egy alkalommal kimegyek,
látom, a tornácon, az asztalon ott egy lopótök. „Itt járt Pupi — mondtam magamnak — meghozta az ígért lopótököt." No, majd tavasszal elvetjük a magját.
Nemsokára meglátogatott Vince, aki a kertben szokott nekem segíteni,
dolgozgatni, jó pénzért persze, ő is megérezte a törköly szagát.
— No — azt mondja — Pupi elintézte magát.
— El — mondtam — meghozta a lopótököt.
— Nem úgy értem. Nem magát intézte el, hanem saját magát.
Lassan kezdtem megérteni, miről van szó. Tegnap délután Pupi itt járt, a
lopótököt letette az asztalra, hazament, megmosakodott, tiszta alsót vett magára, meg ünneplő ruhát. A hízó kinn sivalkodott a ketrecben, de nem adott
neki vacsorát, hiszen egy éjszakája van hátra. Megírta a közeli rokonoknak,
húgának, sógorának, hogy reggel jöjjenek ki, mert disznóvágás lesz. Emiatt
nem kap enni a hízó: legyen tiszta a bele, könnyebb úgy megpucolni. Reggel a
rokonok meg is érkeztek, zörgetnek, nem nyit ajtót senki. Hát ez a Pupi már
ilyen korán elcsavargott valamerre? Az nem lehetséges, a disznóvágás komoly
dolog. Jöttek az útonjárók, kérdezték tőlük, nem látták-e elmenni Pupit. Nem.
Senki sem látta. No, be kell nézni az ablakon, talán nagyon beszivornyázott s
mélyen alszik. Belesegettek, hát a szoba közepén csüng Pupi, kötélen. Ünneplőben, fehér ingben, nyakkendő helyett kötelet kötött a nyakára.
Azóta termelek én minden évben néhány lopótököt, azokat zörgeti odakint a szél. Tavaly például egy kipusztult barackfa alá vetettem néhány szem
magot. A fa úgy halt meg, hogy a szövetkezet a kipusztított barackos földjébe
kukoricát vetett, vegyszeres gyomirtóval beporozták vetés előtt a talajt. Éppen
kinn voltam, nézem, mi történik ott? Bőg a gép, hátul szórja a vegyszert, fúj
a tavaszi szél, szemmel látható, ahogy elkapja a finom port s ráhordja az én
kertemre. „Csupa haszon — gondoltam — kiirtódnak a gazok." Milyen buta a
tanulatlan ember! A kerítés mentén állt néhány barackfám, azok lombja fogta
fel a vegyszert, kipusztultak — a legszebb fáim voltak pedig — a gaz meg
vígan virított a kerítés mindkét oldalán.
Nos, ahogy a fa kiszáradt, mentsük, ami menthető, tököt vetettem a koronája alá, hogy majd a tökinda felfut, onnan csüngenek majd alá a hosszúnyakú lopótökök. Az ötlet bevált. Azon a nyáron, őszön a legszebb barackfám
lopótököt termett. „A kert dísze" — állapították meg, akik látták. Hát — többszörös is keserves dísz, nem sok kedvvel nézegettem. Ha városi vendégem jön,
34

a szeme fennakad — ilyen sok lopótököd van! Vigyél belőle, legyen neked is.
Viszik, dísznek is, meg a magja miatt is. Én meg adom, hadd terjedjen. Adtam
a testvéremnek is egy zacskó tökmagot, hadd vesse el a budaörsi kertjében,
futtassa végig a kerítésen, hadd legyen mit megcsodálniuk az arra járóknak.
Hazavitte, betette a konyhaszekrénybe, az unokája megtalálta, mind egy szemig megette. Majd jövőre újra adok neki vetni való magot.
Égy gyanítom, hogy most meg egy meggyfa van soron — őrá vár a lopótök termelésének nem valami nemes feladata. A fa ugyanis végpusztulás előtt
áll. Valami megfúrta. Madár? Darázs? Legyintek rá: teljesen mindegy. Friss
a lyuk, lehet négy-öt centi az átmérője, s hogy azt a fát miért nem sajnálom?
Valami két évvel ezelőtt szedtük a meggyet, a fiam felmászott erre a fára, kiment az egyik oldalágára, kosárba szedegette róla a termést. Óriási reccsenés,
a fiam ágastól, kosarastól zuhant a karók közé. Nézzük, tapogatjuk a törés
helyét: hát a körmünk alatt omlik, porlik, kívül épnek látszik, belül azonban
podvás, korhadt — halálra van ítélve. Erre nem mászunk fel többé. Nem is
csodálkoztam, amikor a kifúrt lyukat megpillantottam a törzsén. Az vezette
oda a tekintetemet, hogy a fa tövében egy kupacban ott a fa belseje, kirágott,
kivésett pór alakjában, mintha életét megunva, utolsó kínjában kiöklendezte
volna a belét.
Ide valami tanulság kéne, mert mi abban a megírni való, hogy egy meggyfába valami lyukat fúrt? A szemlélődő ember a természet apró dolgaiban is
kell hogy leljen emberi tanulságot, mert az ember is a természet szülötte. Terméke. Éppúgy, ahogy — mint a szőlő fedése körüli tanakodáskor láttuk — az
emberi világból is származik tapasztalat, amit kertünkre alkalmazhatunk.
A meggyfa esetében mit figyelhettünk meg? Azt, hogy a darázs — vagy a
harkály — már egy romlásnak indult fa törzsébe hatolt bele. Az egészségest
nem háborgatja. S mi jut erről eszembe? Természetesen Veres Péter, akinek
egy alkalommal elpanaszoltam, hogy közös ismerősünk igen gálád .módon kezd
viselkedni ember- és irodalmár társaival. „Figyelmeztetni kéne" — javasoltam,
mert ennek nem lesz jó vége. „Ne szólj neki. Nem kell neki szólni — hangzott
a Veres Péter-i válasz —, az már eleve rossz embernek született. Romlandónak.
Nem tudod megállítani. Tovább romlik. De csak hadd romoljon, mert csak a
romlandó romlik." Fatalisztikus vélemény, de íme, a törékeny és romlott bélű
meggyfa esetében természeti igazsággá nőtt.
Az eső odakint tovább cseperészik. Ha holnap is így megy, nem lehet szüretelni. Mit lehet csinálni? Munka nélkül bámuljunk ki az esőbe? Tétlenül
nézzük, ahogy hervad már ligetünk, díszei hullának? S tarlott bokrai közt nem
lengedez... Hoppá! Van mit csinálni. Nem várjuk meg, míg elhullanak a szőlő
levelei, hanem holnap reggel apró csíkokat szabdalunk valami eldobandó ruhaneműből, kiválasztjuk azokat a tőkéket, melyeknek fajtáját szaporítani akarjuk,
pici zászlók gyanánt rákötögetjük a ruhacsíkokat a legszebb vesszőkre, így
jelölvén meg őket a halhatatlanság számára, jutalmul is, mert olyan jó fajtájúak és szépek. A tavaszi metszéskor aztán ezeket eliskolázzuk, jövőre gyökeres
vesszőként elültetgetjük őket. De ahogy magamat ismerem, erőm kímélése —
meg eredendő lustaságom — miatt valószínűleg sima vesszőként dugdosom el
őket, végleges helyükre.
Ez az eldugdosás a saját erő nagymértékű kímélése, a fáradság lehető legtökéletesebb elkerülése végett úgy megy végbe, hogy az ásó hegyét jó mélyen
belenyomom a földbe, a rést néhány mozdulattal kitágítom, de csak annyira,
hogy a vessző beleférjen, aztán megtaposom a tövét és kész. Elismerem, barbár,
primitív és tökéletlen eljárás; persze, hogy amikor a mama meglátta, mit művelek, felemelt ököllel sietett oda, kétségbeesetten tiltakozott: „Hogy lehet így
dolgozni? Láttál te engem valaha is így szőlőt ültetni? Azt nem úgy kell. Gödröt kell neki ásni, egy kanna vizet a gödörbe zúdítani, úgy beleállítani a vesz3*

35

szőt." Megadtam magam, ástam a gödröket, hordtam a kanna vizeket — fogaim
közt ádáz szitkokat morzsoltam, mert jó messzire kellett cipelni a kannát.
Fogott az átok. Eljött a nyár és én kaján kárörömmel állapítottam meg:
azok a vesszők, amiket az én eljárásommal dugtam a földbe, mind megfakadtak. De az öntözöttek közül egy sem. Van-e ebben valami hasznosítható tanulság? Nincs, de ne is legyen, nem azért mondtam el az esetet, hogy másokat
rosszra ingereljek, buzdítsak, senki ne ültessen így szőlőt, s a pedagógiára se
értelmezzük a példázatot.
Mintha szűnne az eső. Aludjunk — várjuk a jó időt, egyebet úgysem
tehetünk.

36

110 éne született

T/ám&rkéiui

Jstaáu

TÓTH

BÉLA

Kunyhókba
néző
csillag

Ég alatt hálóknak, régi pásztoroknak szókincséből ismerjük ilyen néven a Kaszást vagy az Oriont. Alacsonyan jár. Este Esthajnalinak, reggel Hajnalinak nevezzük a Kunyhókba néző csillagot. Alacsonyan jár, beláthat oda. Nem kényesen világol
odafönt, mint akár a Betyárok vezérlő csillaga, csak idelent jár, szinte lába lógását
látjuk, ahogy lépi a föld peremét.
Ez ő, a száztíz éves Tömörkény. Tudtommal csillagképekbe nem képzelte magát soha. Ha maga mivoltáról szólt, szerényen húzódott félre a rangsorolásokra
mindig kész irodalmi szakemberek elől, akik tették őt kismesternek, célszörű szögényembörnek, a szögényembör írójának, a magyar embör legjobb barátjának, ismerőjének. De kunyhókba néző csillag mivoltához további félmarokra való jelzőt
kapcsolhatnánk epitheton ornansul. Amik szép summázatok. Ünnepléseken üstökön
lehet véle fogni laikus számára is a figyelmet. Célszörű szögényembör, s azoknak
írója.
Ami mind igaz. A magyar irodalom egén szerencsére találunk örökszidolosan
tündöklő, tájékozódásunkra szolgáló fényes csillagokat. Szigorúan odaszögezetteket.
Közöttük léteznek pulzálok, elbúvok, magányos félfényesek, vörös csóvákban jelentkezők és állandók, mik míg magyar író néz az égre, tiszta, csikorgó téli éjszakákon, tavaszodó áprilisokon vagy kora őszökön, mikor annyi csillag tolong az
égen, majd letaszigálják egymást, útmutatók maradnak.
A száztíz éves, makói algimnáziumot végzett, egykori patikussegéd, és Steingassner irodalmi köztudatunkban a fejét a kezére ejtő, örök bánatokban, komoruiatokban abárolódott, sötét sorsok föifödésére edzett pennával a kezében, keserű
irodalmi szövegeket eresztget.
Bizonyító magyarázat: kocsmáros apja, akár Petőfié (Móra szerint ő az Alföld
prózai Petőfije) rossz emberek áldozatául esik, kétszáz holdas birtokát elporlik, s
a koldusbotra szorult szülők és a család korán ismerkedik meg az alsó néposztályok
életével. S a kocsmai „akadémiákban" borozók, italozók közül fölfakadt sorsok ömlenek az ott növekedő szemérmes fiú elé. Az itt szerzett ismeretek élete végéig fogva
37

tartják. Kútmélységű s homályú életsorsok történeteit ismeri. Maga adottságai révén
is kevés beszédű, figyelő, mosolytalan, társasággal nem könnyen keveredő ember.
Tizenéves korában — önéletrajzában maga sem tudja pontosan okát adni — öngyilkosságot kísérel meg Kovács Albert patikájában.
S így tán kész is a máig használatban levő kép Tömörkényről.
A nekem nagyon böcsült Diószegi András is egy oldalról így fogalmaz a Tömörkény-emlékkönyvben: „Tragikus író, mint a kortárs novellisták legtöbbje, mint
a naturalista Bródy vagy Thury, akik szinte programszerűen az élet sötét oldalait
kutatják.
. . . Neki azonban nem az életlátása sötét, hanem az életfilozófiája."
Hanem a másik oldala, József Attilával szólva:
Pedig benne laknak a galambok,
Csillagtollú, éneklő galambok ...
S ismét Diószegire váltva, a napos oldalról közelítve írónkat: „ . . . . Patriarchális derű, szkeptikus fanyarság is van benne. A paraszti lélek humora ez. Egyben
humanista művészetének legnagyobb érdeme."
Ha Tömörkény életművének örök forrást jelent a kocsmákban előömlő borital
hatása alatt kitárulkozó tragikus szomorúság, ugyanott ömlik elő a humor is. A
jókedv is. Kerülköznek ott dicsekvések, nagyotmondások, ugratások és csudálatos
világokról való szóbeli fölpingálások. Ugyanabból a patakból meregeti ő finom,
rejtőzködő, sose kitörő, sose szikrát hányó humorát.
Napjainkban némely humoros sorozatokban is jelentetnek meg tőle köteteket,
amiből legismertebb a Ravasz Kabók című. Mindből kiderül, hogy Tömörkény derűhurcoló, önforrásból fényt árasztó író. Hanem mint az igazán jó irodalmakban
leljük, nem farag vicceket, nem hegyez ki témákat a nevettetés kedvéért. Egy patakból, egy merítésre kerül elő nála a kedély, a bánat. Dehát így laknak együtt az
életben is a valóság fogalmai.
De hogy élete fundamentumaiba szigorúan beépítve találjuk meg a humort,
arra életvitele a bizonyságunk.
Legénykori finom, másokat nem bántó turpisságaiban, kellő keverési arányban
ott csillog mély, meleg emberi humorának aranypora. Koszó Pista lakótársával,
ivócimborájával közösen megcselekedett pajkosságaikban m á r az örök Tömörkény
látszik, s minden szomorúságán átsütő derűje. Maguk tartanak el lakásuk alatt
egy kis specerájhandlungot, honnét spárgára kötve húzgálják föl rendre a boros
üvegeket, amikor a legénylakásnak „éppen köll". Csak lezörgetnek, s jön föl az
üveg. S a művelet körül minden odaillő bűbájosság megtörténik.
Ök szervezik a sarjadó újszegedi ligetben a népmulattató tömegeléseket, a juhászok szamárügető versenyét, a kanászok durrogtató versenyét, dudaversenyét, és
a szép szegedi menyecskék számára kontykötő viadalokat, szegedi papucsban való
csárdásversenyeket. S megint csak emez oldalról való otthonosságának bizonysága
a ma már avultnak, sallangosnak, narodnyiknak minősülő névválasztó bizonyosan
igaz histórikuma, mely szerint tizenkilenc évesen a kor parasztlegényeinek mentalitása útján, bicskaszúrással tűzi magára a Tömörkény nevet. Szép zöngésű, tájunkbeli helyneveket írnak papírszeletkékre, ahol szerepel Szatymaz, Csöngöle, ö t tömös, Pusztaszer és mások. Kalapbán rázzák össze a cédulákat, nagyon valószínű,
jókedvű cimborák társaságában, aztán asztalra borítva, Pista bekötött szemmel a
cédulák közé szúr.
Tömörkény. Büszkén, méltósággal viseli nevét. Mint igazgató játszik vele: tömör kény stb. S ezek szerint lehetett volna Szatymazi, Domaszéki, Zákányszéki,
Átokházi is. Netán Rókabögyösi, esetleg Ányási István.. Vagy Balástyai. De tán
csak nem írói nevekben rejtőzködik az irodalom?
Többszáz megjelent tárcával a háta mögött, huszonkét évesen, TömörkényüL
vonul már Novibazárba katonának. S milyen szép örömbánatos írnivalókkal jön
38

meg Spanyolviaszkországból. S írói eszközeinek, anyagának leltára kész. Leszereltekor leteszi a fegyvert, s íróilag kész fegyverzetben lép a Szegedi Naplótól éppen elbúcsúzkodó Gárdonyi Géza örökébe. Jó, predestináló örökség ez, a maga kötelező igényeivel, és nyomasztó súlyával egyetemben. Kis Göre Gáboros illatok
még ott bolyonganak a kor redakciójában Gárdonyi után, ami Tömörkény művészetében hosszú évtizedeken át, elfogyó nyomokban föllelhető. A tíz évvel korábban eltávozott Mikszáth szellemének nyomai is ott voltak ellensúlyképpen ugyanabban a redakcióban.
Gárdonyi távoztával Tömörkénynek tér nyílik a Napló vasárnapi mellékletében, a Hüvelyk Matyiban is. A Gárdonyi-testamentum nem egészen ú j írónk számára, otthonos ő már abban Boszniából Bécsbe vezényeltekor, 1890-ben, ahonnét
rendszeresen jelentkezik, Bakalevelek Bécsből című állandó rovatában. A rovat állandó, hanem mint egy élő humorfa lombosodik, rügyezik, virágzik, termést hoz.
A bakából káplár lesz, s évek múltával a katonai ranglétrán fölvergődik a szakaszvezetőségig. Az első levél 1890. október 5-én így szól:
„Édös szülémék!
Ne nehezteljenek, hogy már két hete nem írtam, mivel káplár lőttem. Aszondom Zalának, héj, Imre, nem vetlek mög én tégödet, hogy ekkora úr lőttem, té
mög csak a kapitány úr pucérja vagy, csak szögedi gyerök vagy té is, hát gyere,
igyunk egy kis áldomást. Kimöntünk a Práterba, ittuk a sört, a keserű itkot. Már
javában sörjedzöttünk, mikor egy némöt ulánus ódalba lüki Imrét.
— Szögedi vagy, hé, né hagyd magad! — így aztán összegabalyodtunk.
— Ne bántsd Zalát, azt a sült tökön nevelt némöt mivoltodat! [ezt így írja
Steingassner],
Erre elkaptam a némöt nyakacsigáját. Volt aztán irtás, képelés, a német nyakába szedte pipaszárlábait, de azért mi húztuk a rövidebbet. Mögkaptuk a tizennégy napi áristomot. Mivel a Burgban lágerozunk, olyan magos, a tetejin éccakázunk, az eget is bemeszelhetné kend rúla. Sietve írok, három ződfülűt vezetők raportra.
Fiuk Jóska
titulált káplár a 46. ezredbül"
A katonalevelekbe csomagolt hadi tudnivalót kedvelték a kiszolgált hadfiak,
és a bevonulandók egyaránt. Huszonhét évig, Tömörkény halálálig élő figurája
volt a Hüvelyk Matyinak. Közben Éliás Csamangó szakaszvezetővé növi ki magát,
Tömörkény katonája, aki Ferenc József halálakor, 1916-ban így levelez:
„Herr korporál tit. Cukzfürer Éliás Csamangó (címzetes szakaszvezető úr) nézetei a Dob erdőbül.
Azt mondja a katonanóta, hogy mindön öreg bakanak fölül van a szabadságos
könyve Ferenc József vasládájában.
Azt lám, ez sé volt igaz, mert most Ferenc Jóska szabadságos kiskönyve volt
fölül az Úristen vasládájában. Mert hát elég hosszú szolgálat után eresztötték el
az öreg kirájt."
*

„Mert azért olyan ez a katonai sors, ha az embör sóhajtani nem tudna, tán
mög is fulladna."
Még javában jó egy évig katona, amikor 1890-ben máig hatóan szép első könyve, a Szegedi parasztok és egyéb urak megjelenik. Itthon is úgy várják, ismerik,
mintha épp most vonult volna be. Pedig négy évet volt távol, írói mivoltára nem
haszontalanul. A Naplónál akkor Thury Zoltán ifjúi hévvel Hüvelyk Matyizik s
a szellemes Lipcsei Ádám. További vidám fiúk még Kabos Ede és Thewrek.
A Naplónál halálálig tartó, huszonhat éves szolgálata alatt kétezerig menő vezércikket írt, a napi múzeumigazgatói munkája mellett, megközelítően ugyanennyi
tárcát, aminek a ma ismert tízkötetes Tömörkény-válogatás jó háromnegyedét tárja az olvasó elé.
39

A vidám kedvű, de egyre változó, csökkenő és újuló újságírói gárdában humora tekintetében is ő volt az örökkön virágzó fa. Mint írom, hozta a gyümölcsét
is, de nem volt az édes gesztenye, mézízű nyári körte. Hanem a sokágú, öreg, fekete tölgyek keserű makkját hullatta. Élete végéig való működése alatt, a vasárnapokat beszorozva, magateremtette figuráinak, és a közben átvállalt élő rovatok
életben tartásával közel hatezer humoros tárcát írt. Nem beszélve elröppentett
sziporkáiról, amik az általa írt figurák szájába adva bizonyos aktualitásuknál fogva nem voltak elmondhatók.
Például az egyik, sokáig aludni szerető főispán megtiltotta, hogy a rikkancsok
kiáltva árusítsák az újságot. Ez rontotta az újságcsinálás üzletét, reklámozását,
mire Tömörkény, tiltakozva a buta tilalom ellen, azt javasolja, hogy az újság önreklámot csapjon fejléce alatt magának.
így:
ÖNGYILKOS LETT AZ OROSZ CÁR
együk lakája

Vagy:
ELDŐLT A TORONY
ala ti a vízdíjak sorsa

továbbá:
LESZAKADT A KÖZÚTI HÍD
meláiett Stern Ármin

siiccgombja

A következő vasárnap kiáltva árusítanak a rikkancsok.
Tanyalátó mivoltát nemcsak komoly írásaiból ismerjük, számára a legrövidebb
m ű f a j elég volt szisszenetei kifejezésére.
Tanyai iskolában
Tanító: — Az asztali áldást tudod-e?
Tanuló: — Nem én. Mivel nincs asztalunk, a Kati néném térgyirül szoktam
önni.
A saját gyártmányú, sokszor a mai embernek hajmeresztő Szögedi átkok címszó alatt a szelíd ember robbanó szenvedélyéről tanúskodó efféle kifakadásokat
találunk.
„Utolsó divat szerinti nyakkendődet készítsék a Bakay kötélverő gyárában!"
„A szegedi ácsok zsindelyezzék be azt az utak vizsgálati napidíjaitul dagadt
fejedet, városi útbiztos, és a nyári jégeső verje azt le rúla!"
Kicsit modoros a fogalmazás, de tán néha máig is érvényességre számottartó
átok.
Egyébként a Hüvelyk Matyi teljes mivoltára is érvényesen megjegyezhetjük,
anélkül, hogy a számunkra sok vonatkozásban iránymutatóul szolgáló kunyhókba
leső csillag fényességét homályosítani akarnánk, hogy a beléjük zárt szellemes h u mor a mai embernek hosszadalmas magyarázatok nélkül érthetetlen, élvezhetetlen.
Mivel annyira az adott kor konkrét embereihez, eseményeihez, helyeihez kötődnek.
Hanem az akkor élő, újságból informáltakat begyújtották ezek az írások.
Például ez: „Bokor Pál kereszteljen meg másodszor!"
A szükséges magyarázat: akkor nem állami, városi rendőrség adja Szeged közbiztonságát. Bokor Pál városi rendőrkapitány volt. Így már érthető.
Ha a várostörténet vastagodó porát lefújjuk eme sziporkázó aranyrögökről,
akkor Tömörkény humorát leljük. Ez időben történik, hogy egy elhíresedett Maczonka nevezetű főbűnöst, talán gyilkost, széles hazaszerte köröznek. Itt is nagy
a permanencia a városi rendőrség köreiben. De csak egy olyan u r a t tudtak elfogni,
aki gyanúsítható volt azzal, hogy ismerte talán azt az embert, aki Maczonkát köhögni hallotta.
A város dolgaiban járatos ember létére, mai szóval élve, minden kezére akadó
ügyet megnéz a fonákjáról.
40

Egyik újévi tisztelgéséről szóló alkalmi írásában elmondja, hogy az adóhivatali tisztviselők egy kenyérhéjból kifaragott adóprést nyújtottak át a polgármesternek.
Az öreg Pálfy Ferenc polgármestert rendre a város anyjának titulálja, mivel
ő már abban a korában van, amikor a férfi is kezd fehérszeméllyé válni.
De tollán ragyog kora irodalmi egyletének, a Dugonics Társaságnak ügye is
„Az irodalmi citeratársaság ülésén, ahol Kósa Lajos (Pósa) irodalmi építész saját
remekét, Fehér paplan alatt áll a nagy természet című hangulatos téli költeményét
Petőfi-maszkban szavalja el maga a költő."
*

A Szegedi Híradó és a Napló között állandó feszültség vibrál. Aranyosan ugratják egymást.
„Tüntetés a Híradó ellen
Eredménye:
5 betört ablak — ára 1,50 Ft
1 üveg idegcsillapító — ára 1,— Ft
Fehérnemű mosónénak 32,— Ft"
Az 1905-ös országos dalárünnepséget következetesen fölköszönti dallármázás,
betűfacsarás módszerével. Ezen találkozókra egy élelmes szegedi kereskedő piros,
cédulán hirdeti, hogy nála kitűnő szalonbocskorok kaphatók. Tömörkény így
reagál rá:
„— Még a következő szaloncikkek vásárolhatók Szegeden. Szalonsuba, szalonfejsze, szalonjuhászkutya, szalontarhonya, szalonszalonna, szalonbunkósbot, szalongatya, szalonbetyár."
A Hüvelyk Matyira, a benne dolgozók mentalitására, az akkori Szeged levegőjére, a személyekre, kikre föladták a kitalált vezetékneveket, ilyen névfölsorolással
tudunk élni: Sanyaró Vendel, Hétbütykös Vas Tamás, Turbék Erzse, Ángyomfia
Pétör, Abrak Ábrahám, Dikics Boldizsár, Sipka Galibás Márton, Csuma Miska,
Nosza Galuska András, Luklábú Nagy Illés, Nete Csóró Gáspár, Nyúzó Gergő, és
százig menő mások.
És Lipcsei Ádámtól örökölt figurákat tart életben. A város víz utáni rekonstrukciójához magas kamatú államkölcsönöket varrtak a lakosság nyakába, amit évtizedeken át nyögött a kispénzű polgár. Ezek panaszáradatát szócsövezi
„KÖTSÖNÖS RÓKUS
SZÖGEDI HÁZIÜR
Mondja a feleségöm, hogy az ügyvéd keresött. Vöszöm az ünneplőt, mögyök,.
mit akar?
— Örömhír, Rókus gazda. Kevesebbet fizet kend ezután, mert háromnegyedévi
kamatot eleresztött az állam.
— Én már ennél kevesebbet aligha, mert három éve egy fillért se bírtam fizetni.'"
Lőrincz, a város cselédje című rovatában pedig a toronyalja híreit mondatja el
egy bugyutának rajzolt egyenruhás szolgával. A toronyalja minden gondja-baja és
bűne kikerül a rovat révén.
„Ehun vagyok é!
Hiába mondja Csajagos Pörcsi, hogy jön a kánikula, mönjek el aratni, mert az
jobban fizet. Már pedig én többet paraszt nem löszök! Mer az mán nem hozzám
való. A feleségöm is jobban jár, ha mögmaradok város cselédjének, öszi is a penész
Csámpás Tóth Verkát, aki egy soron árulja anyjukommal a túrút, mert hogy az urát
nem vötte föl a nagyságos főkapitány városi szógának. Mer amelyik kofának nem.
hivatalbéli az ura, annak coki hátrébb a piacon! Aszondom!"
Akár Lőrinc, úgy Sótörő Gyömbér Kata is évtizedeken át Tömörkény kedvenc
figurája. Kiszólásait ilyen hangszerelésben hozza 1916-ban:
„Ide gyűjjön nagyságám, ha gyönge lúdhússal akarja tartani főhadnagy szeretőjit,
olyan annak a combja, mint a nyári harmat, ha möglátja a főhadnagy úr, még
jobban magába habarodik. ..Ne sokallja az árát. Drága, de háborúban az a jelszó.
41'

hogy mindönt szabad, különösen ha katonákért áldozunk. Ne alkudjon, gondoljon a
főhadnagy szeretőjére, meg arra. hogy az ura mög ne tudja. Csak válogasson
nagysága !*'
A kecske szaval névre hallgató rovatában is aktuális gondok sorjáznak elő.
A háborús évek egyik vasárnapján például ilyen:
„Nana. Némely kövér emberek panaszkodnak a zsírtalan napokra. Pedig azok
megélhetnek a saját zsírjukon, akár medve téli álmai között. De hústalan napokon
nem öhetöd mög a magad húsát, hé!
Ne tartsatok semmitől, lösz még szivar, csak az maradjon, aki el is szívja.
Engedelmet kérők!"
Rengeteg tanyai, mindennapos ismeretségei révén természetes, hogy tud Katufrék Fekete Gera Péter tanyai kapitányul beszélni:
„Hát csak úgy mögmondom, hogy amikor gyün a főispán őnagysága, azt h u j á n tom, hogy éljön, kentök is hujántsák, hogy éljön. Aki nem hujántja, annak fölméretöm a földjit. Akinek nincs ki a hat lánc, elbontatom a tanyáját. Mert azért
hozták a toronyalji főnagyságák a törvényt, hogy éljünk is vele.
No, mi köll? Paksus? Ezön a hétön nem dolgozok, írógörcs állt az unokám kezibe.
Csak ű tudja leírni a paksust. Most nem érünk rá, csak lelkesülünk. Ezé kapom a
fizetségöt!"
Móra szerint halálos ágyán, agónia közben még azt mondta: „elment a nap, sötétedik". De hisz akkor kel föl a Kaszás! A Kunyhókba néző csillag tartósan felhőtlen égboltunkon egyre fényesedik.

42

MOST — PUNTE — HÍD

Lengyelország
Összeállítás a lengyel irodalomból
Egy évtizeddel ezelőtt talán azzal kezdtük volna az ajánló sorokat, hogy úttörő
vállalkozásról van szó. Hogy fölfedező útra van szükség, hiszen a lengyel kultúra
és irodalom tájaira kíváncsi hazai érdeklődő alig ismerhet többet két-három világirodalmi méretű klasszikusnál, néhány nevet a közös történelemből, egy-egy sikeres
filmet vagy regényt az újabb termésből. Hosszú listával igazolhatnánk, hogy azóta
valóságos „áttörés" következett
be. A szaktudományok,
a könyvkiadás
számottevő
eredményeket
ért el a lengyel történelem és irodalom magyarországi
megismertetésében. Válogatás jelent meg a modern lengyel drámákból, költészeti antológia látott
napvilágot,
ezeréves történelmi
kapcsolatainkról
könyv olvasható magyarul. De
sohasem az elvégzett, hanem mindig az elvégzendő munkára kell energiát összpontosítani. Csökkent a fehér foltok nagysága, de korántsem mondhatjuk, hogy fölszámoltuk őket. Közvéleményünk
ma is elég fölületesen ismeri a lengyel múltat és
jelent, a magyarul megjelent könyvek nem kis része olvasatlanul tűnik el a könyvtári raktárakban, a művek kritikai fogadtatása gyakran a véletlennek köszönhető, a
világ élvonalába tartozó lengyel színjátszással csak hébe-korba találkozhat
közönségünk, lengyel drámát kivételesen ritkán láthatunk
színpadainkon.
Az utóbbi öt-hat esztendő hazai folyóirattermését
lapozva is a tájékozódás fokozódó igényét tapasztalhatjuk,
lengyel irodalmi összeállítások láttak napvilágot, egyre
több írás tudósít a lengyel szellemi élet izgalmas teljesítményeiről.
Nem kivételes
alkalom tehát a mostani, inkább egy folyamat részének tekinthető. A „szomszédsági
kitekintés" egy újabb állomásának. A „foghíjakra" akartunk koncentrálni,
elsősorban nem az újabb lengyel szépirodalom terméséből válogattunk, hanem a lengyel
történelem és irodalom, a magyar—lengyel
történelmi kapcsolatok kevéssé ismert
jelenségeit óhajtottuk közelebb hozni
olvasóinkhoz.
Kevesebb ezért az összeállítás szerzői között a lengyel név.
Meggyőződésünk
•ugyanis, hogy az alkalmi folyóiratközlések
nem pótolhatják
a rendszeres
kiadói
munkát, egy néhány íves válogatás még közelítően hű képet sem adhat egy irodalomról. A lengyel irodalmi (elsősorban költői) „új hullám", a 70-es nemzedék
néhány
tehetséges képviselőjének
és a legfrissebb hazai fordításirodalom
bemutatása
mellett olyan írásoknak adtunk helyet, amelyek a hasonlóságokra és az eltérésekre
figyelve — természetesen magyar szemszögből — a lengyel történelem és kultúra
specifikus vonásait segítenek megérteni. Múltbeli és jelenlegi kapcsolataink
indokolják, hogy történelmi és irodalmi „érintkezéseink"
dokumentumai
is szerepeljenek
összeállításunkban.
K. GY. CS.

43

EWA

LIPSKA

Gyerekek
Gyerekek találkoznak az emlékesten.
Találkoznak a végrehajtó bizottság ülésén.
Tapasztaltak a gyerekek.
De vannak köztük, akik nem tudják, mi a
A gyerekeknek

hattyú.

van személyi igazolványuk.

Születési
bizonyítványuk
Kórtörténetük. Halálozási
bizonylat-másolatuk.
A gyerekek vezetőt választanak, aki
beszédet mond nekik a hintalóról.
A gyerekek minisztereket és repülőket
rabolnak.
Emigrálnak a világ végére.
Feljelentik
szüleiket.
A gyerekek harcolnak a babák jogaiért.
Perzsabundában ülnek a gyerekek.
A levegőben rózsaszín torták röpködnek.
A gyerekek a Római Birodalomra
emlékeznek
és szomorúan ingatják
fejecskéiket.
A nemzetek nagy óvodájában
a gyerekek futballoznak és cseresznyemagokat
köpködnek
egymásra.
Műnapokat indítanak be
és ez enyhítő körülménynek
számít.
Akkor a gyerekek félreteszik
játékaikat
és szorgalmasan dolgozni kezdenek
az új gyerekeken.
(GÖMÖRI GYÖRGY fordítása,).

Vizsga
A királyságra kiírt pályázat
kitűnően sikerült.
Jelentkezett néhány
és egy királyjelölt.

vizsgája

király

Királlyá egy olyan királyt választottak,_
aki jól rátermett a királyságra.
Pontokat kapott a származásért,
spártai neveltetéséért,
44

valamint
mosolyáért,
amely mindenkit
nyakonragadott.
Történelemből
remekül,
pompásan átérzett hallgatással

felelt.

A kötelező nyelvről
kiderült, hogy a sajátja.
Mikor a művészetről
beszélt,
a bizottság szívébe markolt.
A bizottság egyik tagját
egy kicsit túl erősen ragadta meg.
Igen.
ez biztosan király

volt.

A bizottság elnöke
elszaladt a népért,
hogy ünnepélyesen
átnyújtsa a királynak.
A nép
bőrbe volt

kötve.

(GÖMÜRI GYÖRGY fordítása)
EWA LIPSKA 1945;ben született Krakkóban. Eddig megjelent művei: Wiersze
(1967) (Versek): Drugizbiór wierszy (1970) (Második versgyűjtemény); Trzeci zbiór
wierszy (1972) (Harmadik versgyűjtemény).

ADAM

ZAGAJEWSKI

Hogyan elemezte 19 egyetemi hallgató
doktor Prokop vezetésével Város című
versemet 1972. március 27-én
Semmire sem emlékszünk túl későn születtünk
elkerült a történelem a csaták és az őrült lovasok
vére Európa boncnokainak kiáltása
anyáink figyelmeztettek jelzéseket
kaptunk
a mesterek hallgatása hasznos volt a számunkra
becsavarták a zászlókat az ifjúsági szervezetek
47

feltárták lágy testüket
a vasárnap szigetei felfedték fehér hasukat
az idő egyik oldaláról a másikra fordult
mint az orosz népmesék alvó óriása
az egész világon tartott a Békeverseny
a lefegyverzési hajszában megkezdődött az igazság részfutama-.
a halál szót a legutóbbi reform nyomán
eltörölték a tankönyveinkből
mit tegyünk kérdezte tőlem
tizenkilenc lírai énem
(SPIRO GYÖRGY fordítása)

Hirdette hogy az állam
Isten vonulása a földön
Eszerint a reggeli imádság helyét
a napilap olvasása tölti be
a sors fogalmát pedig kiszorítja
a politika
Sok teret szentelt a rendőrségnek
melynek feladatai átmeneti
jellegűek
és szükségtelenné válnak a
társadalom morális fejlettségének magasabb szintjén.
Még egy észrevétel:
a zsarnokság oly magasra helyezi az alkotmányt
hogy egyetlen polgár sem képes
elolvasni
Ezt hallván elképzelünk
valakit
amint hiába áll lábujjhegyre
a sorsa megfejtése céljából
és éppen ez a felfogás hamis
Hasonlóan ahhoz mikor Hegel filozófiáját
metaforák és allúziók tárházaként
kezelik
benne a fasizmussal a kollekció
igazgyöngyével
Meg kell békülnünk azzal
hogy hasonlíthatatlan
anekdotái
melyek Goethe Eckermannak
mondott
valamennyi szózatát
felülmúlják
a költészetet pótolták
(SPIRÖ GYÖRGY fordítása)

Egy napon eltökéltem magamban,
megtudom, ki vagyok
Egy napon eltökéltem
magamban,
megtudom, ki vagyok
Végigolvastam
leveleimet
és hallgattam hangomat,
leszedtem minden
kitüntetésem
és visszaadtam minden
megtiszteltetést
Megsemmisítettem
személyi
igazolványomat
és a katonakönyvem
amelyekben fényképeim voltak
a nyelv obolusával számban
Ez az ár a lojalitás folyójának
átúszásáért
Végül lehullott rólam
az idegek fehér hálója
Csontom velejéig nyugodt voltam
távol a csalók mesterkedéseitől
akik torokszorító kezekkel
uralják a beszéd művészetét
Beteg levegő vagyok
a költő azzal kíván mondani valamit
hogy köpenyben érzi magát legjobban
(FÁBIÁN LÁSZLÓ fordítása)

Halhatatlanság
Azok a szegény tizenkilencedik századi költők
azok a kipirult képű látnokok
a mi hatalmas bátyáink akiket az ihlet
égetett el akik Párizsban álltak modellt
a pemzliknek az iskolai antológiák mai csillagai
és ama idézetek szerzői amelyekkel
minden igazságtalanság megalapozható
(SPIRÓ GYÖRGY fordítása)
ADAM ZAGAJEWSKI 1945-ben született Lembergben. Eddig megjelent művei.
Komunikat (1972) (Közlemény); Sklepy miesne (1975) (Húsüzletek); Cieplo, zimno.
(1975) (Hideg, meleg).

47

JULIAN

KORNHAUSER

Hazám
Az én hazámban,
végrendeletemben,
tenyérmeleg, cukrozott
hazámban
senki sem álmodik, senkit
sem lapít szét álmában
sziklatömb,
a kürtök úgy teremnek, mint a bárány,
indulót ösztöneink csaholnak, az öt
jó, kedves vén kölök.
Az én hazámban, halálnak erdejében
utak vágják fel ütőereiket, s te
boldog pillanatra, rendkívül boldog
pillanatra bukkansz. A „várni" parancs
avantgarde sebességgel rohan,
parancsok, szótöltények, köhögések,
minden
belefér az aktatáskába.
Az én hazámban már nem rezeg az ablak
és álomtól nehezült fejem útlevél
nélkül repül a határon túira,
az időn túlra, az idő pedig színtelen,
nincsen színe, nem pattan ki
a földből.
Az én hazámban, lélegzetemben a levegő
sós, a ház foghíjait
tömködi,
csak néha tátja tágra a száját,
kiáltva: inni, inni!
Az én hazámban, hazámban, egemben
a vitorlázók miatt nem mondom: meghaltam,
meghaltunk. Növekszik a város indája,
a jegyet nem téritik vissza, a kultúra
kitépi torkunkból a nyelvünket,
amikor hazatérünk a vakációból.

meghalt,

(SPIRÖ GYÖRGY fordítása)

Felhívás
Készen kell lenned, hogy a nap
élére állhass, add ki a népnek csillagát, vágd
ki a verset az indulóból, állj félre a
tömegbe, a lángoló városházához,
játssz az érzelmeken, röptess magadból olyan
éles galambot, mint a kapu fénye,
hol semmi sincs már, nem nyikorog a
himnusz, készen kell lenned, a cenzúra árán is,

mely gondolataidban szunnyad, alkoss belőle
barátok tiszta hangját, térdepelj le
az utca képe előtt, kérdezd meg az üvegest,
vagy bárki mást a városban
e hatalmas órán, hogy mikor indul
beszélni és gyógyítani, kiverve
álmából az összes költőt, leütve
lábáról mindazt, aki költő.

kristályt,

(SPIRÖ GYÖRGY fordítása)

Helyesbítés
10.
26.
31.
1.
10.
33.

versszak
versszak
versszak
versszak
versszak
versszak

I. sor felül — ez áll: élet helyesen: Élet
1. sor alul — ez áll: demagógia helyesen: demokrácia
II. sor alul —• ez áll: gügye helyesen: ügye
II. sor alul —• ez áll: sociálizmus helyesen szocializmus
V. sor alul — ez áll: öreg helyesen: i f j ú
VI. sor alul -- ez áll: A helyesen: B
(FÁBIÁN LÁSZLÓ fordítása)

JULIÁN KORNHAUSER 1946-ban született Gliwicében. Nastanie swifto i dia
leniuchów (1972) (A lustáknak is akad ünnepe); W fabrukach udajemy
smutnych
rewolucjonistów (1973) (A gyárakban úgy teszünk, mintha szomorú forradalmárok
lennénk); Kilka chwil (1975) (Néhány pillanat — regény); Stan wyjqtkowy (1975)
(Rendkívüli állapot).

RYSZARD

KRYNICKI

Barátom elválik a világtól
barátom, akiről csak annyit tudok,
hogy valaki más,
elnyúlik az ágyon és újsággal elfödi arcát,
a fényforrástól
elválva
teste átalakul valaki más testévé,
akiről éppen álmodik
vagy akiért meghal,
az újság lepelként takarja,
ajkát csókolja,
ajkai
leisszák a nyomást,
4 Tiiszaitáj

49

a nyomás fölissza vérét,
az újság teleszűrődik
vérével,
a padlóra hull
és visszatér önmagához:
sápadt, mint a papír
(FÁBIÁN LÁSZLÓ fordítása)

Újfajta takarmány
A probléma, hogy mit csináljunk a régi
újságokkal — úgy látszik, megoldódott. Egy amerikai
tudós, Dr. Dávid Dinius, kísérletileg
bebizonyította,
hogy a szójával, vitaminokkal stb. kevert újságok
kitűnő
takarmányt nyújtanak a teheneknek. Egy tehén — mondta
a tudós — több, mint 80 oldal csíkokra szabdalt
újságot fogyaszthat el naponta. Az újszerű táplálék
csökkenti az állatok fenntartási költségeit, s ugyanakkor
— így Doktor Dinius —
a városok szennyeződésének
problémáját
is segít megoldani
(GÖMÖRI GYÖRGY fordítása)
RYSZARD KRYNICKI 1943-ban Sankt Valentinben (Ausztria) született. A következő művei jelentek meg: Pod pogoni, pod ucieczki (1968) (Akit üldöznek, aki
menekül); Akt urodzenia (1969) (A születés tette); Organizm zbiorowy (1975) (Kollektív szervezet).

RAFAL

WOJACZEK

Apocalipsis cum figuris
A sebeinkre sót, egész vagonnal,
ne mondja senki, hogy nincs
fájdalom-dal.
Szemünkbe homokot, egy sivatagnyit,
ne mondja senki, hogy jól látna bármit.
Éhség gyomrunkba, jó száraz karajnyi,
ne mondja senki, hogy nem tudja, az mi.
50

Csizmát ölünknek, épp ezer rúgásét,
ne mondja senki, hogy nemzene mást még.
Fejünkre kancsukát, száz bot nyomába,
ne mondja senki, hogy gondol magára.
Szívünkbe rettegést, borzalom rémiszt,
ne mondja senki, hogy nem tudna félni.
Tüdőnkbe sortüzet, hurkot a nyakba,
ne mondja senki, hogy élve maradtam.
(FÁBIÁN LÁSZLÓ fordítása)
RAFAt WOJACZEK 1945—1971. Művei: Sezon (1969) (Szezon); Inna bajka (1970)
(Más mese); Którego nie bylo (1972) (Ami nem létezett); Nie skoúczona krucjata
(1972) (Befejezetlen keresztesháború).

STANISLAW

STABRO

Kis dal egy halottnak
Szétlőtt ifjúságomon át
jön nyomomban
szoknyád
jönnek nyomomban
cípőcskéid
a rettegés kopogásában.
Fénytől fosztott asszonyokon
udvarokon utcákon és az egész világon át
amely elnyelt téged régen
jönnek sötét
harisnyáid —
a kétségbeesés jelképei.
Hideg és dermedt
asszonytesteken át
jön nyomomban
a rettegés kopogásában
kék köpenyed
akit lelőttem
az utca
torkolatában.
(FÁBIÁN LÁSZLÓ fordítása)
STANISLAW STARBO 1948-ban Swidnicában született. Megjelent kötetei: Requiem
(1973); „Dzien twojego narodzenia (1974) (Megszületésed napja).
4*

51

STANISLAW

BARANCZAK

Egy lélegzettel
Egy lélegzettel, a mondatot a lélegzet zárójelébe zárva,
a bordák zárójelével a szív körül,
mely összezárul, mint az ököl, vagy mint a gyalom
a keskeny halak kopoltyúi körül, egy lélegzetbe
zárni mindent és bezáródni mindenekbe, a tüdőből
lefaragott láng egyetlen forgácsával
megperzselni a börtönfalakat, ezt a tüzet befogva
,a mellkas csontos rácsai mögé, a légcső :
tornyába, egyetlen lélegzettel, mielőtt megfulladnál
."
a levegő gombócától, amely az agyonlőttek'
utolsó lehelteiéből a forró puskacsövek
párájából
s a kövezeten még gőzölgő vérből állt össze,
a levegőtől, amelyben hangod kiterjed
vagy darabokra hull, ó te kardnyelő,
oly halvány fegyvered, a vértelen, de a gégét mégis
vérig sebző zárójelek, amelyek között,
mint bordák között a szív és hal a gyálomban
ugrál az egy lélegzetre kidadogott mondat
az utolsó leheletig
(GÖMÖRI GYÖRGY fordítása)

Arccal a fűbe
Arccal a fűbe, arccal az arc felé,
amelyet elvesztettem, szemmel a szemnek, amit
tükrök és kövezetek fonákján dobtam el
meggondolatlanul;
vajon
azok a rugalmas bajonettek
egykori hajfürtjeim vagy egykori
nyelvem talán? most idegen, éles,
száraz, fakó a portól; vagy
ezüst-lemezek, amiket
üveg-könnyel
kell öntözni, hogy abban a tükörben
visszanyerjem arcom; arccal
a fűbe, hajjal a kalászok közé, szájjal
a kókadt bogáncsba, nem pedig a domborodó és véráztatta kövezetre, sem a sík tükörre,
a homorú gipsz-maszkra, amit a föld
készít számomra a megtérés napján
(FÁBIÁN LÁSZLÓ fordítása)

Egy lapra
Hát hogyan? mindent erre az egy lapra
feltenni? hát bírjon el mindent, a föld terhét,
a víz nyomását, a levegő súlyát? a tűz
hevét? akiket élve elástak,
megfojtottak,
vízbe dobtak, megégettek? árvizet, tűzvészt,
szélvészt, hólavinát? hát mindent erre az egy
lapra? hogy bírhatja el? összegyűrve hogy hoz
új szerencsét, ha vesztek? hogyne hajolna meg
a papír,
ha rajta a betűk is nehezek.
(MOLNÁR ISTVÁN fordítása)
STANISLAW BAKANCZAK: 1946-ban született Poznanban. Verseskötetei: Korrekta twarzy (Egy arc kiigazítása), Jednym tchem (Egy szuszra); esszékötete: Nieufni
i zadufani (Bizalom híján és bizalommal).

53

SPIRÓ

GYÖRGY

Fiatal lengyel költők
Verseket írogató és publikálgató költő Lengyelországban talán még több van,
mint nálunk, elképzelhető tehát, mekkora a túltermelési válság. Különösen, h a hozzátesszük: nemcsak a főváros számít kulturális központnak, Varsón kívül Krakkó,
Lódz, Wroclaw, Poznan, Gdansk is irodalmi székhely, számontartott, komoly folyóiratokkal, amelyek nagyon sok fiatal költőt támogatnak és fedeznek fel évről évre,
a természetesnek számító túlzott lelkesedéssel. Vannak eltérő sajátosságok; például:
a ' fiatal lengyel értelmiség sokkal számosabb a miénknél — az ország lakóinak fele,
tehát 17 millió lakos — harminc év alatti, tehát az író nagyobb közönségre és t a r kább visszhangra számíthat. A másik: Lengyelországban ma is lehet irodalmi csoportokat alkotni, és pontosan körülhatárolt esztétikai és ideológiai nézetek birtokában szapulni a többieket. Igaz ugyan, hogy ettől nem születnek zsenik, és a jó versek aránya sem nő meg. A helyzet tisztázásához azonban feltétlenül hasznos. A fiatal
lengyel költők csoportokba tömörülve valahogy tovább maradnak fiatalok, ellentétben a mieinkkel, akik magányos farkasként elég gyorsan házőrzővé szoktak
szelídülni.
Az utóbbi évtized elismerten legizgalmasabb költői csoportosulása önmagát
Teraz (Most) néven hívja, mások ú j hullámnak vagy kontesztátoroknak jelölik őket.
1970 óta minden évben kitör körülöttük a botrány. Tulajdonképpen nem versekkel,
hanem programadó cikkekkel kezdték: a ma is Poznanban élő Stanislaw Baranczak
(mint a többség, ő is 1946-ban született) egymás után két esszékötetet adott ki, a
kortársi lengyel költők életművét elemezte, de inkább erősen kritizálta. Baranczak
még eléggé homályos pontból kritizálta elődeit, mert kötetei megjelenése idején nem
álltak rendelkezésére olyan művek, amelyek az ő általa vázolt irány gyakorlati életképességét bizonyíthatták volna. Nem sokkal ezután azonban egy időben lépett fel
az egész csoport, Baranczak egyszerre társakra talált.
Valamilyen történelmi törésvonal szükséges ahhoz, hogy több lírikus huzamosabb ideig együtt maradhasson. A Teraz-csoport, mint maguk is többször hangsúlyozzák, az 1968—1970 közötti válságos időszakban eszmélkedett, élményeik ezért
alapvetően elkülönítik őket mind az előző, mind az utánuk következő nemzedéktől.
A „nemzedék" szó használata majdnem mindig gyanút kelt, mert általában gyönge
művészek felértékelésére használják, ezúttal azonban kivételesen helyénvaló. Annál
is inkább, mert a Teraz-csoport tagjai saját lírájukban egészen egyéni, a többiekétől
elütő hangon szólaltak meg.
A csoportnak ugyan nincsen vezetője, a legsúlyosabb egyéniségnek azonban feltétlenül a Krakkóban élő Adam Zagajewski számít. Érdekes módon formailag ő ú j í tott a legkevesebbet. Természetesen szabadverset ír, mint a lengyel költők többsége.
A rím- és ritmusvariációkat a lengyel nyelv sajátosságai következtében a romantikusok, és valamivel később a modernisták m á r teljesen kiaknázták, úgyhogy a
háború után a legjobbak, Gzeslaw Milosz, Tadeusz Rózewicz, Zbigniew Herbert csak
a szabadversben tudtak újítani. A kötött formához való visszatérés eléggé valószínűtlennek látszik. Filozofikus alkat, filozófiát és pszichológiát tanult. Természetesen tudja összekapcsolni egészen személyes jellegű, csöndes tűnődéseit a napi
politikai aktualitásokkal. Tudatos törekvése, hogy a mában éljen és a mai ember
szemével nézzen körül; ez csak látszólag könnyű, főleg olyan országban nehéz megvalósítani, ahol a történelmi múlt nemcsak tankönyvekben található meg, hanem az
egész irodalmat, tehát a fiatal költők kapott érzelemvilágát is áthatja. Verseinek
témái egészen köznapiak, kerüli a költői képeket, a bevált eszközöket, a mitologikus
utalásokat. A bonyolultat igyekszik egyszerűen megfogalmazni (Lengyelországban is
54

0

\
szokásuk az átlagköltőknek, hogy az egyszerűt fejezzék ki bonyolultan). A bátorság,
ugyan nem feltétlenül esztétikai kategória, de egyáltalán nem közömbös, hogy Zagajewski bátor költő. Néhány versében az elkenő általánosságok helyett nevükön
nevezett meglehetősen nagy renoméval rendelkező irodalmárokat és irodalompolitikusokat, és egyáltalán nem érdekli, hogy emiatt bizonyos kapuk és némely publikálási lehetőségek bezárultak előtte.
A szintén krakkói Julián Kornhauserral a múlt év végén adta ki közös* tanulmánykötetüket „Swiat nie przedstawiony" (A megíratlan világ) címen. A kötet jellegében Baranczak korábbi gyűjteményeire emlékeztet, a szerzők sorra veszik az
elmúlt harminc év legfontosabb irodalmi irányzatait és alkotóit, és meglehetősen
éles — de igazságos — bírálatot mondanak róluk. A Baranczak-kritikákhoz képest
nagy fejlődés, hogy a szempont egyértelmű: a kritikákat aszerint írják, mennyiben
tükrözték híven a harminc év alatt a sorra vett szerzők a lengyel valóságot. Baranczak korábbi formai bírálataihoz tehát tartalmi bírálat társult. A két szerző az
irodalomnak fontos társadalmi küldetést tulajdonít, marxista elemzéseik célja: küzdeni minden hamis tudat ellen. Zagajewski inkább elvi, átfogó tanulmányokat;
Kornhauser harcos, kicsit vagdalkozó kritikákat közölt a kötetben. A magas színvonalú, sok előzetes olvasmány ismeretére eleve számító könyv bestseller lett, én
például három hónapig hajszoltam, amíg az egyik könyvtárban jószívűen két napra
kölcsönadták.
Kornhauser egyébként, az inkább paszternaki alkatú Zagajewskivel összehasonlítva, majakovszkiji alkat, nagy vehemenciával vitatkozik versben, kritikában egyaránt. Neki is m á r két kötet van a háta mögött; csak a másodikban talált el a
jelen időbe, az első kötetében még — talán Herbert hatására — mitologikus jelrendszerrel próbálkozott. Gyöngébb oldala az elmélyedés, viszont heves csapkodásai közben olykor nagy telitalálatai vannak. Talán még nem írt olyan verset, amelynek
egészéről elmondható lenne, hogy kitűnő műalkotás — Zagajewski két eddigi kötetében több nagyon szép, pontosan, szilárdan megszerkesztett vers van —, de komoly
tartalékai vannak.
Voltaképpen a csoporthoz tartozik a szintén krakkói Ewa Lipska; pár évvel
idősebb a többieknél, és szerkesztőként sokuk kötetét gondozta. Finom, tűnődő versei mélyén elég mély kétségbeesés húzódik, a lengyel költőnők legjobb hagyományához kapcsolódik. Témája kimondatlanul is a lengyel történelem. A többieknél
erősebben érzékeli a múltat a jelenben — gyerekként a háborút, kamaszként az
ötvenes éveket is átélte, tehát más hatások érték, mint a csoport fiatalabb tagjait.
A csoportnak Krakkón kívül „fióküzemei" vannak Varsóban és Poznanban. Elsősorban a krakkói Student című, kéthetenként megjelenő terjedelmes újságban és a
varsói Nowy Wyraz folyóiratban publikálnak. A Nowy Wyraz újkeletű lap, és
kifejezetten a fiatalok számára hozták létre. Egyik szerkesztője, Krzystof Karasek
költő is, irodalomszervező is. Költőként a hetvenes évek ifjúságának életérzését
fogalmazza meg. Jellemző egyik nagysikerű, több antológiában szerepelt versének
címe: „Forradalmár a talponálló előtt". Hosszú szabadverseiben a mindennapok
szürke jelenségeit ütközteti, az iskolában forradalmiságra nevelt fiatalember elképzeléseivel. Nála a legvilágosabb — bár nem feltétlenül a legköltőibb — a nemzedék
indíttatása: sorra veszi mindazt, amit a felnőttek ígértek és állítottak, és mindenről
kiderül, hogy nincs összhangban a tényekkel. Karasek cikkeiben gyakran foglalkozik az amatőr mozgalommal és a színház felé tájékozódik, csakúgy, mint Jerzy Kronhold, aki krakkói költőként kezdte, majd a lengyel szak elvégzése után Varsóba
ment színházrendezést tanulni.
Poznanban változatlanul Baranczak állja a sarat. A tanulmányok óta több kötet
verset publikált. Az ő rovására írható, hogy a csoport törekvését számosan a „lingvisztikai" jelzővel illetik, Baraúczak ugyanis — továbbfejlesztve a magyarul is olvasható Bialoszewski, illetve a magyarul nem olvasható," korán meghalt Bursa törekvéseit — szereti a szóvicceket, szótekeréseket. Persze nem könnyed grammatikai
élcelődésről van szó, inkább a gondolkodás és közlés eszközét is ú j r a szemügyre
55

vevő, gyanakodó értelmiségi kriticizmusa nyilvánul meg benne. Baranczakban a kritikusi véna valószínűleg erősebb a költőinél, ennek ellenére ma is ír olyan verseket,
amelyek ú j szempontokat adnak a nála tehetségesebb költőknek. Őmellette a szintén
poznani Ryszard Krynicki érdekes személyiség: a költőiség teljes elvetésével operál,
hosszú, prózának is prózai versfolyamokat gyárt, amelyekkel bevallottan irodalmon
kívüli célja van: pontosan megfogalmazni a mai állapotokat, ö r á hatottak a leginkább az amerikai üvöltők és Brecht bizonyos vívmányai.
A csoport körül néhány év alatt kialakult a véd- és dacszövetség. Egyik legtehetségesebb kritikus társuk, Tornász Burek aprólékos gonddal veszi sorra az irodalmi aktualitásukat, írásai szelleme szintén a csoport ma-ábrázolása felé hajlik.
Burek gyakran magas színvonalon védte meg a Terazt a támadásoktól. Harmincéves koruk előtt elérték, hogy komolyan számolnak velük, és nincs komolyabb antológia, vita vagy tanulmány, amely a lengyel líráról szólva meg ne emiékeznék róluk.
Ez azonban csak az irodalmi belberkekre vonatkozik. Olvasótáboruk aránylag
szűk. Ennek persze műfaji oka is lehet, a lírában az ú j majdnem mindig előbb
jelentkezik, mint az összes többi irodalmi műfajban, a szélesebb közönséget tehát
készületlenül éri. A másik ok az, hogy rendkívül alacsony példányszámban a d j á k
ki a köteteiket. Ritkaság az ezer példány, inkább 600—700 körül mozog az átlag,
ami azt jelenti, hogy a kötelespéldányok levonásával az olvasók két-háromszáz példányt vehetnek meg szemfülesen és protekcióval. Az alacsony példányszám persze
más részről némi előny: többen és többet, gyakrabban publikálhatnak. Ebben a
helyzetben a költők természetesen rosszul érzik magukat, és író-olvasó találkozókkal
igyekszenek segíteni magukon, az ilyen találkozók gyakran összekapcsolódnak egyéb
kulturális rendezvényekkel, tehát a kényszerből spontán módon alakul ki a lírai
versekkel megtűzdelt kabaré — Baranczaknak évekig saját diákkabaréja volt —,
és meglehetősen általános, hogy a költők a Pegazusról egyetlen elegáns mozdulattal
átszállnak a beat sanzonosított válfajára. Ez ugyan a Terazra nem érvényes, de még
megtörténhet; a csoport barátai pedig, szintén költők, egyáltalán nem vetik meg a
könnyű műfajt, mert mondandójukkal így vagy úgy el akarnak jutni a közönséghez.
Mindenesetre a csoportot erős szálak fűzik az egyik legjobb lengyel amatőrszínházhoz, a, krakkói STU-együtteshez, és a költészet bizonyos hely- és funkcióváltása m á r
Lengyelországban is érezhető; ez a folyamat a nyugat-európai diákköltészetben
eléggé általános, csak nálunk nincs még .nyoma.
Miért érdemes odafigyelnünk rájuk?
Egyrészt azért, mert programjuk rendkívül rokonszenves. Végül is a költészet
akkor marad költészet, ha érzékenyen követi a társadalmi változásokat, ha leveti
magáról az előző magatartásformákat, ha közvetlenül tud szólni hozzánk. A Terazcsoport nemcsak követelményrendszerében, manifesztumokban jutott el a mába, hanem versekkel, művekkel is a jelenben van. Műveikkel felvilágosítani, hatni a k a r nak, „elkötelezett" költők, tudatosítják a társadalmi folyamatokat, az ösztönszerűséget gyanúval illetik, hangzatos mitológiákban — legyenek azok akár nemzeti, akár
egyéb mitológiák — nem hisznek, harcolnak ellenük.
Másrészt: m á r eddig is írtak néhány jó verset.
•. Gondolom, ez az utóbbi tény a döntő.

56

Andrzej Bursáról
Századunk lengyel Irodalmának vannak alakjai, akiknek életműve — időelőtti haláluk miatt.
— torzó maradt, de a mű vonalainak irányából, a formákból, az anyag minőségéből és fényéből kiérezhető a teljesség. E torzó életműveknek Lengyelországban meglepően és tiszteletreméltóan nagy a hatásuk. Négy névre utalhatunk itt, amelyek közül hazánkban egyedül Krzysz-.
tof Kamii Baczynski ismert valamelyest. A varsói felkelésben elesett költő-katona — mond-,
hatni — a XX. század Norwidja, akinek költészetéhez és sorspéldájához, mint forráshoz zarándokolnak el az új nemzedékek. Mellette még jelentős sorstársának, Tadeusz Gajcynak költői
munkássága.
Tragikus körülmények között halt meg Andrzej Bursa és Rafat Wojaczek. Bursa 1957-ben
huszonöt éves korában hunyt el, Wojaczek egy évvel volt idősebb, amikor 1971-ben életének
véget vetett. A legfiatalabb nemzedék tudatában talán e két utóbbi alkotó életműve van legnagyobb hatással jelen. Wojaczek koránál fogva is még ennek a lengyel irodalomban máraktívan jelen levő nemzedéknek a tagja lehetne. Nehéz feladata volt Bursának, hiszen 1955—56.
fordulóján egy alapvetően új művészeteszményt, líra- és prózamodellt kellett megteremtenie.
Ebben az értelemben a lengyel középnemzedék — Rózewicz, Herbert, Szymborska, Grochowiak,.
Tadeusz Nowak — tagjai közé tartozik. Mai azonban Zagajewskiék ideológiáját illetően, akik
a művészetet továbbra is aktiv társadálomformáló, igenis tömegekre ható erőként kezelik,,
de akik a kimondandó — akár köznapi — igazság (jelenség) és az esztétikai érték egységét,
igyekeznek megvalósítani.
K. I.

ANDRZEJ BURSA

Barátság
Egy verőfényes szeptemberi reggelen két egyetemista ment a Nagy Város széles,
utcáján. Felhőtlen volt az ég, s a fasor levélei a közeli elárusítóbódé plakátszíneire
emlékeztettek. A diákok nagyon éhesek voltak, de egy huncut vasuk sem volt.
Emellett a Nagy Város nem a szülővárosuk volt, diákszállóban laktak, melynek
vezetője éppen ma reggel közölte velük, hogy a jövőben már ne számítsanak az
intézményre. Arról nem' is beszéltem, hogy mivel nem tellett vonatjegyre, haza se-,
utazhattak, de ezt a kedves olvasó bizonyára magától is kitalálta. Ennek ellenére
az égbolt derűjével vágtak neki az ismeretlennek. Éppen a városi klinika mellett
haladtak el, s ekkor egyikük rámutatott a hatalmas üvegablakra:
— Nézd, műtő.
— Gondolj csak bele, milyen jó — mondta a másik —, hogy mégse mi fekszünk ott benn.
Ebben a pillanatban elütötte egy autó. Este megoperálták. A szerencsétlenül járt
diáknál ötven grosit talált a társa, és amikor az fölébredt a kloroformos álomból,
közölte vele, hogy egy utolsó disznó, mert eldugta, előle a dohányt, és. hogy egy
életre vége a barátságnak.
Erkölcsi tanulság:
"
•
Az úttesten ne beszélgessünk.

57-

A szabadkőműves
Kinek is jutott volna eszébe, hogy Stefan úr, a csendes, jámbor hivatalnok,
szabadkőműves. De bebizonyosodott. A felröppentett hír az egész irodát bejárta,
és másnap az igazgató fülébe is eljutott. Az igazgató „ugyan" és „hünye" közötti
megrökönyödéssel fogadta az újságot, de ezt követően még órák múlva is magába
roskadva ült az irodájában és ujjaival az asztallapon dobolva töprengett.
A harmadik napon B. csoportvezető, egy tagbaszakadt és indultos férfiú, hogy,
hogy nem, váratlanul Stefan úrhoz fordult:
— Nem tudja véletlenül, hová tűnt a körzőm meg a vonalzóm? Valahogy
lábuk k e l t . . .
Stefan úr zavarba jött. Mióta az eszét tudta, abban az irodában sohasem volt
körző meg vonalzó. — N e m . . . nem láttam — mormogta és ismét papírjai fölé hajolt. Diadalmas moraj borzongott végig a szobán. Most már kétség sem férhetett
hozzá. Az igazgató még aznap elhatározta, hogy kivizsgálja az ügyet.
Az igazgató még csak néhány hónapja töltötte be állását, posztjába egy nemrégiben feloszlatott intézményből került, amely m u n k á j a során lélektani módszereket alkalmazott. Elhatározta, hogy az ott elsajátított módszerrel fogja felfedni a
titkot. Hívatta Stefan urat és tüstént a fönt említett módszerrel esett neki.
— Nos, hát hogy s mint, Stefan úr?
Stefan úr elpirult, talán valamit mormogott is, mosolyogni próbált. Mindez nem
kerülte el az igazgató éber figyelmét.
— Mert, tudja — folytatta az igazgató — az élet szörnyen egyhangú. Rémítően
egyhangú. Mit szólna hozzá, ha javasolnám: jöjjön velem színházba. Foglalt páholyom van.
Stefan úr egyre kényszeredettebben mosolygott. Testével furcsa mozdulatokat
tett, miközben kezét dörzsölgette. Az igazgató m á r biztos volt a dolgában.
— Alighanem páholyban fogja magát legotthonosabban érezni, p á h o l y b a n . . .
igaz, p á h o l y b a n . . . — ismételgette nyomatékkal.
— Igen, természetesen — bökte ki Stefan úr, és ekkor az igazgató hirtelen fölállt és kezet nyújtott.
— No, egyelőre búcsúzom. J ó munkát.
Stefan urat röviddel ezután ismét hívatták az igazgatói irodába. Az igazgató
ezúttal közölte vele, hogy több okból kifolyólag, amelyeket itt nem fogunk felsorolni, Stefan úrnak kénytelen felmondani.
Amikor híre ment a Stefan úr ügyében született döntésnek, senki sem sajnálta
a csendes, jámbor hivatalnokot.
Az emberek nem szeretik a szabadkőműveseket.

Az idézés
Meghatározott időközökben városunk egy-egy férfitagja idézést kap, hogy kezefejének levágása céljából jelenjék meg a megadott helyen. A jelzett idézés alig
egyetlen, negyedes kockáspapírra, tintával írt mondatot tartalmaz. A papírlap alján
feketés foltok láthatók, melyekről nem lehet tudni, hogy felitatott tinta-e vagy elmosódott pecsét. Az idézettek közül eddig még senki sem tudta teljes bizonyossággal
megállapítani, hogy nem pecsét.
A jelentkezés időpontja az idézés kézhezvétele után rendszerint húsz-harmincöt
58

nap múlva van. A páciensek többnyire májusban kapják kézhez az idézést, így a
jelentkezés időpontja a kánikulára esik.
Az idézett férfi a megadott napon valamilyen ürüggyel kisurran a lakásából és
ökölbe szorított jobb kezét ágyékára tapadó nadrágzsebébe dugva elindul a megadott
címre. A cím a Társadalombiztosító Intézethez épült ízléstelen bérházat jelöli.
A lépcsőkön gyakorta lehet itt orvosokba és műtősökbe botlani, akik így rövidítik
le a sarki trafikba vezető utat. A páciens az első emelet folyosóján egy csinos kisasszonynak adja át az idézést. Még sohasem fordult elő, hogy valaki azonnal sorra
került volna. A kisasszony megkéri a pácienst, hogy legyen szíves két vagy három
órát várni vagy jelentkezzék pár nap múlva. A bérház előtt egy sűrű, zöld park
terül el. A páciensek ott várakoznak.
A műtét egy fogorvosi rendelőre emlékeztető, kellemes kis helyiségben folyik le.
A mennyezetre és az egyik falra hatalmas, bonyolult gépezet, tízegynéhány metsző
peremű acéltárcsa és néhány lámpa van fölszerelve. A műtétet egy idős, ügyetlen
orvos és egy huszonéves asszisztensnő végzi. Tulajdonképpen csak az asszisztensnő
számít. Csodálatraméltó ügyességgel, villámgyorsan állítja el az éles acélkorong lecsapódása nyomán kispriccelő vért. A páciens rendszerint elájul a fájdalomtól és
csak tízegynéhány óra múlva tér magához, kissé kimerülten, de megkönnyebbülten
és csonka kézzel.
Még sohasem fordult elő, hogy az idézettek valamelyike ne jelent volna meg.
Csak egyszer történt meg, hogy egy érettségiző a jelentkezést megelőző napon
otthagyta a várost és a környező erdőkben meg a mezőkön bolyongott. Mire egy
kazalban rátaláltak, addigra megőrült, elmegyógyintézetbe szállították. Ma is ott van.
Megmentette a kezét, de örökre megtébolyodott.
(KOVÁCS ISTVÁN fordításai)

59

KISS GY.

CSABA

Vajúdó parasztvilág-lengyel módra
Amikor irodalmi vitáinkban szóba kerülnek a faluábrázolás kérdései, a „paraszti"
problematika helye, funkciója, a népi kultúra öröksége mai prózánkban, költészetünkben, gyakran tapasztalhatjuk a vélemények polarizálódását. Sebtében művekre
ragasztott címkék (irracionalizmus, hamis nosztalgia stb.) apologetikus választ indukálnak, vagy fordítva: a hagyományos paraszti közösség kizárólagosnak tekintett
értékei, hamis illúziók, a népnyelv modoros stilizációja magát a témát vagy a fölklór ihletését keveri rossz hírbe. Beidegződéseink, évszázados szellemi reflexeink
sajátos magyar problémának láttatják ezt a hamis dilemmát, csakúgy mint irodálmunk, történelmünk kelet-európai fejlődéséből következő egyéb kérdéseket. Hogy
magában a kérdésföltevésben van a hiba, azt elsősorban a szomszédnépi irodalmakkal történő összevetés tükrében láthatjuk világosan. így derülhet fény a'rra, hogy a
mítoszok és az ellenmítoszok csak előjelben különböznek egymástól, hogy maga a
téves kiindulópont is jellegzetesen kelet-közép-európai jelenség. Az utolsó két évtized irodalmi vitái, a művekben megszületett „válaszok" párhuzamos' vizsgálata
hasonló tendenciákat tenne érzékelhetővé régiónk irodalmaiban. A feudális-félfeüdális viszonyok tegnapjából nagy sebességgel „fölfelé" induló kelet-európai parasztság — kisebb-nagyobb eltérésekkel — ugyanazokat a történelmi-tudati változásokat
élte át; hosszú évszázadok tapasztalatai váltak történelmileg igen rövid idő alatt
érvénytelenné, ú j viselkedésminták, magatartásnormák váltották föl a megszokottakat. Régiónk munkásosztálya, értelmisége, városi lakossága jelentős százalékban
faluról származó első vagy második nemzedék. Az irodalomban is bekövetkezett a
parasztság emancipációja, a paraszti osztályból származó írók ú j értékekkel gazdagították a nemzeti kultúrát, az irodalmi nyelv megújításában fontos szerep jutott a
népnyelvnek, a nyelvjárásoknak.
A hagyományos paraszti közösség fölbomlása, a falu és a város normáinak
konfrontációja, a népi kultúra és a nemzeti kultúra viszonya — olyan kérdések,
amelyek hasonló módon vetődnek föl a szomszéd országokban, a par excellence
nemzeti sajátosságokat csak a párhuzamok és eltérések számbavételével lehet föltárni, A bolgár, a román vagy a szerb irodalomban éppúgy találkozunk a társadalmi-kulturális emancipációért küzdő paraszti hősökkel, mint a szlovákban, a
magyarban és a lengyelben. A népi képzeletvilág, a népköltészet nyelvi és kompozíciós megoldásai mindmáig ihlető forróst jelentenek a formai kísérletezések számára. Napjaink lengyel irodalmából azért választottuk az úgynevezett falusi vagy
paraszti próza áramlatát vázlatunk tárgyául, mert ez a — különben nem túl szerencsés — tematikai szempont lehetővé teszi az összehasonlítást, épp a hasonló társadalmi-történeti háttér és az irodalomfejlődés párhuzamai miatt.
Irodalmi köztudatunk Reymont paraszteposzát, a hagyományos viszonyok között
élő kelet-európai falu szuggesztív tablóját a világirodalmi kánon részeként t a r t j a
számon. A magyarra lefordított klasszikus lengyel művek népszerűségi listáján előkelő hely jut a Parasztoknak, csupán 1929 és 1945 között nyolc kiadása látott hazánkban napvilágot. Az újabb kori lengyel és magyar társadalom szerkezetének hasonló vonásai, a magyarul hozzáférhető klasszikus lengyel irodalom azt sugallná a
hazai érdeklődőnek, hogy a paraszti-falusi tematika az utóbbi évtizedekben is fontos
szerepet játszik a Tátrán túli ország irodalmában. A fordítások alapján kialakítható
kép nem erről tanúskodik: Mintha a reymonti örökségnek nem lennének folytatói
a második világháború utáni lengyel irodalomban, vagy legalábbis mintha a paraszti
világ krónikásai többnyire csak periférikus műveket hoztak volna létre. Annál
inkább furcsának tarthatja ezt a magyar olvasó, mivel köztudott, hogy Lengyelor60

szágban jelenleg jóval nagyobb a mezőgazdaságban foglalkoztatottak számaránya, mint nálunk, a szántóföld jelentős része mindmáig egyénileg gazdálkodók tulajdonában van. A paradoxon föloldása igen egyszerű: kevés kivétellel (Julián
Kawalec,
Wilhelm Mach, Tadeusz Nowak) nem jutottak el a magyar olvasóhoz, a modern
lengyel próza e vonulatának színvonalas alkotásai. Pedig éppen Tadeusz Nowak
közelmúltban megjelent regényeinek (Ha király leszel, ha bakó leszel; Ördögfiak)
sikere bizonyítja, hogy a lengyel parasztsors ábrázolása nem néprajzi kuriózumokkal
kecsegteti az olvasót, hanem olyan egyénekkel és közösségekkel szembesíti, akik
századunk történelmi kataklizmáinak szorításában vívják harcukat a teljes emberségért. A falusi próza legjobb teljesítményei hasonló igénnyel íródtak, s ha az
áramlat egészéről nagy mértékben eltérő véleményeket is olvashattunk az irodalmi
sajtóban, ha az egyes művek értékelésében korántsem jutottak közös nevezőre; ,a
kritikusok, abban általában nincs nézetkülönbség, hogy — a megismerő értéket és
az esztétikai hozadékot tekintve — a második világháború utáni lengyel irodalom
egyik jelentős és meghatározó ágáról van szó. írásunk elsősorban a tájékoztatás, a
közvetítés föladatát vállalja; tendenciákat, jelenségeket szeretnénk vázlatosan, bemutatni, így nem vállalkozhatunk teljes körkép elkészítésére, írók és művek részletes bemutatására.
A második világháború utáni lengyel történelem hiányos hazai ismerete miatt
kell megemlítenünk, hogy a lengyel falu utóbbi három évtizedére is földlökésszerű
változások, nemegyszer drámai konfliktusok voltak jellemzők, közvetlenül a fölszabadulást követő években tragikus összeütközésekre is sor került. A háború és a
megszállás infernója után súlyos belső meghasonlások időszaka következett, társadalmi feszültségek robbantak, harcot kellett vívni a földreformért, százezrek indultak más határba, az ú j Lengyelország nyugati területei felé; a londoni emigráns
kormány által irányított ellenállási mozgalomban részt vett partizánok hátrányos
megkülönböztetése; az ötvenes évek parasztpolitikájának visszásságai ú j sebeket
ejtettek; az iparosítás, az urbanizáció nagy paraszti tömegeket csábított a városokba.
A paraszti környezetből származó íróknak szembe kellett nézniük ezekkel a „kihívásokkal", önmagukban is tisztázniuk kellett a városi és a falusi kultúra viszonyát, számot kellett adniuk a tudati változásokról, az emberi kapcsolatok átrendeződéséről, a hagyományos értékek, normák „kiürüléséről". Krónikásai lehettek a
parasztságból kiemelkedők társadalmi-anyagi karrierjének, és tudatosíthatták a gyors
„emelkedés" negatív mellékkörülményeit, a változó erkölcs problémáit, fölhívhatták
a figyelmet a paraszti kultúra olyan értékeire, amelyeket érdemes továbbmentenie
á maradéknak.
A hatvanas évek második felére, a hetvenes évek elejére tehető a lengyel próza
„falusi ágának" apogeuma, illetőleg, hogy pontosabbak legyünk: a népi Lengyelországban fölnőtt írónemzedék jelentős teljesítményeinek időszaka. Túlzás lenne azt
állítani, hogy közvetlen elődeik nem voltak, hozadékuk azonban kétségtelenül ú j
minőséget jelez. Henryk Bereza, a falusi próza kiváló kritikusa, történeti hosszmetszetében két szakaszt különít el a legújabb lengyel irodalom parasztábrázolásában.
Az első nemzedék írói körülbelül 1900 és 1920 között születtek, az ő világképüket,
szellemi horizontjukat elsősorban a két' világháború közötti Lengyel Köztársaság
viszonyai alakították. Ennek a generációnak — Wilhelm Mach, Henryk Worcell, Jalu
Kurek, Stanislaw Pisták, Julián Kawalec a legjelesebb képviselői — még nem volt
természetes folyamat az emancipáció, az értelmiséggé válás útján saját maguknak
is szembe kellett nézniük a származásuk okozta komplexumokkal. A „második hullám" jelentkezésének idejére nagyjából befejeződött a régi parasztvilág elmúlása, a V
farmer típusú gazdálkodó vált egyre inkább jellemzővé. Az ú j nemzedék — elsősorban Tadeusz Nowak, Marian Pilot, Wieslaw Mysliwski nevét kell megemlíteni
közülük — tudatosan vállalja származását, nem elsősorban egyénként akarják kiküzdeni maguknak a befogadtatást értelmiségi közegben, hanem a népi kultúra
örökségét akarják „egyenjogúsítani" a nemzeti kultúrában; nemcsak a társadalom
egy osztályának mentalitását, vágyait, törekvéseit fejezik ki, hanem korunk egye61

temes emberi kérdéseire (a civilizáció „betegségei", elidegenedés) keresnek választ
Az 1940-ben született Edward Redlinski már egy következő nemzedék tagja, ő a
„harmadik hullám" legnevesebb képviselője, műveiben a falut ért döntő változások
következményeivel néz szembe, ironikus-groteszk látásmódja a korábbi falusi próza
illúzióinak meghaladását jelenti.
A kelet-közép-európai irodalmakban — szinte a hetvenes évekig — elsősorban
a korábbi, kapitalista-félfeudális korszak társadalmi szerkezetének sajátosságai jelölték ki a parasztábrázolás helyét és funkcióját; Más szerepet kapott a paraszti
tematika ott, ahol a parasztság fölemelkedését, polgárosodását viszonylag hosszú
ideig akadályozta a dzsentri, a „középosztály" zárórétege (lengyel irodalom, magyar
irodalom); más volt az útja a faluirodalomnak ott, ahol a polgári, m a j d a szocialista
értelmiség túlnyomó többsége a paraszti osztályból verbuválódott (szlovák, bolgár,
szerb, román irodalom). Az utóbbi esetben a nagyobb epikai szerkezetek (regény)
többnyire a paraszti téma irodalmi realizációjából születtek, nálunk és Lengyelországban viszont magát a témát is „egyenjogúsítani" kellett, az autentikus kifejezés nehezebben érvényesülhetett. Természetesen nagy mértékben egyszerűsítő
sémánk csak tendenciák jelzésére szolgál, az egyes nemzeti irodalmak számos, skatulyákba nem préselhető jelenséget produkáltak (nem szólva arról, hogy a cseh
irodalom fejlődése például külön típust jelent).
Az újabb lengyel és magyar irodalom paraszti tematikájú prózáját összehasonlítva — mélyebb tipológiai analízis igénye nélkül — a következő analógiákra és
eltérésekre bukkanunk. Nálunk sokkal erősebb a tényfeltáró, szociográfiai hagyomány, az 1945 utáni magyar irodalom paraszti témájú novelláit, regényeit „földhözragadtabbnak" érezzük, többet megmutatnak a konkrét történelmi-társadalmi valóságból, de nehezebben is szakadnak el tőle. Elsősorban a konfliktusok bemutatása
volt az írók célja, az igazság kibeszélésének szándéka fűtötte őket, kevesebb kísérlet
történt viszont a műfaji minták meghaladására, a nyelvi konvenció átalakítására.
Talán hevesebbek is voltak nálunk az összeütközések (az ötvenes évek mezőgazdasági politikájának torzulásai), ezért gyakoribb a drámai szerkesztésmód. Sánta Húsz
órájának például nincs megfelelője a lengyel irodalomban. Úgy tetszik viszont,
hogy Lengyelországban jobban éltek a modern próza megújításának lehetőségeivel,
nagyobb hangsúlyt kapott a régi és ú j metszéspontján álló egyén belső ábrázolása.
Másképpen él a lengyel művek szövetében az író egyéni élményanyaga, az önéletrajzi tapasztalat közvetlenebbül kap kifejezést a narrátor-főhősök tudatában. A lengyel próza faluját ugyanakkor líraibbnak, stilizáltabbnak érezzük (néha meglepő a
párhuzam a szlovák próza úgynevezett lírai vonulatának egyes mai alkotásaival).
A magyar író inkább számadást akart készíteni, „látleletet" a sebekről, hogy többé
ne sérülhessen meg az igazság; a lengyel író viszont az életformaváltás problémáit
bemutatva az erkölcsi értékeket keresi, a paraszti kultúra örökségének szellemi
emancipációjáért vív harcot.
Az eltérő vonások mögött látnunk kell a parasztábrázolás hagyományainak
különbségét is a két irodalomban. Hogy a lengyel irodalomban a pozitivizmus kívülről-felülről szemlélő didakticizmusa után a naturalizmus sötét tónusainak és a neoromantikus stilizációnak sajátos kettőssége határozta meg a próza faluképét. Arról
sem szabad megfeledkeznünk, hogy a két világháború közötti korszak Lengyelr
országában magasabb volt a népi kultúra és a „magaskultúra" közötti küszöb, mint
másutt Kelet-Közép-Európában: „Nálunk a műveltek meglehetősen szűk rétegének
kultúrája és a népi kultúra között — amely fokozatosan elvesztette természetes hátországát — óriási szakadék húzódott" — fogalmazta meg Tadeusz Drewnowski a
lengyel kultúra hagyományairól és perspektíváiról folytatott kerekasztalvitában
(Twórezosc, 1975. 7. szám). A magyar és a többi kelet-közép-európai nép irodalmától
eltérően Lengyelországban az irodalomtörténetírás és a kritika — részben joggal —
külön áramlatnak tekinti a modern prózában a paraszti tematikájú művek halmazát. Ezt a jelenséget Henryk Bereza a következőképpen magyarázza: „Az elkülönítés
szükségessége lengyel specifikum. A lengyel irodalom történeti fejlődésének sajátos
körülményeire vezethető vissza, szólnunk kell magukról a körülményekről, hogy
62

valamiképpen érthetővé váljék az elkülönítés szükségessége. (...) A nemzeti irodalmak többségében nincs szükség a paraszti áramlat különválasztására, hiszen ezeket
az irodalmakat létrehozó társadalmakban a paraszti kultúra nem maradt egy olyan
sajátos rezervátum szintjén, amelynek a fölszámolása teljesen ú j kultúrateremtő
energiák fölfedezéséhez vezethetett." (A Zwiqzki naturalne című tanulmánykötet
bevezetőjében LSW Warszawa, 1972. 7. 1. Kiemelés tőlem — K. Gy. Cs.).
A Henryk Bereza által az első nemzedékhez sorolt írókat nemcsak a származásukból eredő kulturális hátrány (többen közülük autodidakta úton váltak íróvá) akadályozta a művészi kibontakozásban, az önálló hang és poétika megtalálásában,
hanem az a szűken értelmezett, merev szocialista realizmus koncepció is, amely az
ötvenes évek első felében Lengyelországban is uralkodó volt. Nemegyszer meg kellett tagadniuk eredendő hajlamaikat az íróknak, a visszafogott alkotói képzelőerő, a
formai kísérletek elutasítása, a valóságföltárás tabui következtében felemás művek
születtek. Nem véletlen, hogy a generáció legjobbjai sokáig zsákutcában forgolódtak,
legszínvonalasabb alkotásaik elsősorban irodalomtörténeti jelentőségűek, inkább nagyszabású torzók, mint tökéletes műalkotások. Stanislaw P a t a k n a k és Wilhelm Machnak az életútja is tragikusan korán megszakadt. Az utóbbi másfél évtizedet tekintve
talán Julián Kawalec pályája szolgáltatja a legtöbb általános tanulságot. Elbeszéléseiben, regényeiben a falu nagy átalakulásairól, a múlt paraszti nyomorúságának
máig ható tragikus következményeiről (1964-ben Elkésett esztendők címmel magyarul is megjelent kisregényének témája), a városba áramlásról készített számadást.
Legújabb regényében (Átúszod a folyót, 1974) elsőgenerációs munkások sorsát mutatja be az ötvenes évek nagyszabású építkezésén. Kawalecet elsősorban erkölcsi
konfliktusok, a faluról származók városi beilleszkedése foglalkoztatja. Annak a köztes helyzetnek a tragikumát tárja föl, amikor az egyén már kilépett a hagyományos
falu közösségéből, de lélekben még „nem érkezett meg" ú j körülményei közé. A fölemelkedés vágyának és a hazahúzó nosztalgiáknak kettőssége adja meg számos
művének az alapfeszültségét, egyik kisregényének a Szukám domu (Otthont keresek- és Házat keresek-nek is fordítható) jellemző címet választotta. Némelykor azonban egyszerűsített képet fest a valóságról, erkölcsi imperatívuszai az olcsó moralizálás határát súrolják, nem tud fölébe kerekedni nosztalgiáinak.
A második nemzedék írói sokkal „kegyetlenebb" analízisre képesek. Következetesen kerülik a naturalista effektusokat, tartózkodnak az idealizáló álrealizmus
hamis színeitől. A paraszti tudatot saját vonatkoztatási rendszerében, a faluközösség,
hagyományainak, normáinak, értékeinek meghatározottságában vizsgálták, a sajátos
gondolkodásmód, mentalitás kifejezésére adekvát nyelvet kerestek. Az egyes írók
más és más dimenzióban kutatják a régi és az új, a megszerzett és az örökölt kultúra viszonyát. Arra irányul figyelmük, hogy miképpen küzdhet az egyén méltóságáért, az önmagával való azonosságért gyorsan változó körülmények között, hogy
mit lehet — és mit érdemes — megmenteni a jövőnek az egykori paraszti kultúra'
értékeiből. Wieslaw Myáliwski regényeiben a társadalmi és kulturális emancipációfolyamatáról tudósít, de nem a külsődleges tények, események bemutatásával, hanem a tudat változásainak ábrázolásával. A társadalmi igazságszolgáltatás, az úr—
paraszt szembenállás nem az osztályharc fordulatainak leírásában jelenik meg, az.
író a hősök személyiségére gyakorolt hatásukra kíváncsi. Marian Pilot fanyar öniróniája az önéletrajzi „köldökzsinór" tudatos elszakítását jelenti, „teremtett világában" saját törvényeik szerint mozognak a hősök, a falusi környezet az emberi létezés mai általános dilemmáinak háttere csupán.
Az egész áramlat talán legjelentősebb képviselőjének, Tadeusz Nowaknak költőként és prózaíróként sem ismeretlen a neve Magyarországon. Prózájának meghatározó forrása a népi képzeletvilág, műveiben a „kollektív tudatalatti" föltárásáravállalkozik. „Regényei és elbeszélései egy nagyszabású eposz részei" — írta egyik
kritikusa, Stanislaw Balbus, az Ördögfiak megjelenése alkalmából (Miesi^cznik Literacki, 1972. 5. sz.). Az eposz helyszíne a Dunajec és a Visztula találkozásánál fekvőszülőfalu, ennek á közösségnek a homogén kultúráját kísérli meg az író újjáterem63

teni műveiben. Idevalósiak narrátorai, akik az egész közösséget ért megrázkódtatásokról, a „külvilág" és a falu konfrontációiról (kivándorlás, első és második világháború, földosztás) készítenek krónikát. Nowak hősei „kettős életet" élnek, érvényesek ugyan rájuk a való világ törvényei, de az álmok, a fantázia, a képzelet
segítségével fölül is emelkedhetnek ezeken- a törvényeken. Az író „mitológiájában"
•az ember egyszerre konkrét történelmi és univerzális lény; a falusi mindennapok,
történelmi sorsfordulók ábrázolásában megjelenő természeti és kultikus szimbolika
által a bemutatott események általános emberi értelmet nyernek. Prózájának nagy
erőssége a népmesékre emlékeztető képgazdag nyelv, metaforáit a népköltészet logikája szerint építi; regényeit olvasva, a magyar nyelven írók közül Sütő András jut
először eszünkbe. Legújabb regénye, a két évvel ezelőtt megjelent Tizenketten,
a
témát tekintve az Ördögfiak folytatása. Az öreg soltészasszony által tanulni küldött
tizenkét fiú gimnazista éveinek története. A jelenhez közeledve — az ú j regény az
•ötvenes években játszódik — egyre több dilemmával találja magát szemben az író.
A „mágikus realizmus" eszközei nem elégségesek a fölbomlóban levő parasztvilág
ábrázolására, azért sem, mert a cselekmény helyszíne részben ű j közegbe, városba
tevődött át. A Tizenketten legfontosabb jelentésrétege: az értelmiségi sors felé induló
fiúk belső küzdelme a „megtartó örökségért", származásuk vállalásáért, aminek nem
valamiféle megfordított sznobság az értelme, hanem az emberi közösség ú j formáinak a keresése. Az ú j regényben csökkent az antropomorfizáció szerepe, kevesebb a
nyelvi díszítő elem; az idilli színek néha groteszk kontrasztként hatnak a sztálini
időszak lengyel valóságában.
Lengyelországban is ritkán fordul élő, hogy valakit olyan gyorsan szárnyára
k a p a hírnév, mint Edward Redlirískit, akinek két éven belül (1973 és 1975 között)
háromszor is kiadták egyik regényét. A bialostoki vajdaságból, a lengyel SzabolcsSzatmárból származó fiatal író elsősorban az egységes paraszti kultúra fölbomlásának folyamatát.vizsgálja. Nem a továbbmenthető értékeket keresi, hanem az átalakulás utáni falu „hogyan tovább?"-jára akar válaszolni. Ő is belülről szemléli a
falut, egyszerre ironikus távolságtartással és azonosulással. A paraszti élet sztereotípiáiból építi föl regényeit, és egyben nevetségessé is teszi ezeket a sztereotípiákat.
Nagy sikerű regénye, a Konopielka (belorusz határvidékről származó tájszó, többféleképpen is értelmezhető: húsvéti népszokás, a legények által a- lányoknak énekelt dal, a zöldségek és a kertek pogány istennője) egy civilizációtól alig érintett,
elmaradt, bezártságát csökönyösen védő faluban, a „lengyel Penészleken" játszódik.
A városról érkezett tanítónő képviseli az új életforma lehetőségeit, amitől ösztönösen irtóznak a vasárnapi ebédet közös tálból evő, szinte ősközösségi viszonyok között élő parasztok. Redlinski tudatosan élezi lei a helyzeteket, már-már a hihetőség
határáig, görbe tükröt tart az olvasó elé a paraszti konzervativizmusról és a civilizátori hajlamokról is. Groteszk iróniája a faluábrázolás ú j fejezetét jelenti, leszámolást a nosztalgiákkal, a másodrendű írók tollán üres dekorációvá merevedő konvencióval. Másik sikeres regényében (Awans — magyar fordításban kb. Egyre följebb) a hagyományos életformából kivetkező falut, a fölemelkedés csábító lehetőségeit és buktatóit mutatja be.
A lengyel kritikusok nem tekintik egységesnek a falusi próza áramlatát, fölhívták a figyelmet a paraszti téma divattá válásának a veszélyeire, a funkciótlan
nyelvi stilizációra, az álpátosz hamis hangjainak jelentkezésére. A fiatal nemzedék
jeles kritikusa és irodalomtörténésze, Tomasz Burek kendőzés nélkül fogalmazta meg
a további út kérdőjeleit, de elfogultságok nélkül értékelte a lengyel próza „paraszti
ágának" esztétikai és eszmei hozadékári „A modern irodalmi népiesség m á r régen
nem az a »-mesésen színes«, harsányra stilizált, fiktív népiesség, mint az I f j ú Lengyelország [századforduló] idején; ellenkezőleg: a lélektani és társadalmi igazság
elemeit hordja magában, kifejezi a »falu-város« civilizációs és szokásbeli érintkezési
felületén kialakuló bonyolult helyzeteket, és mindenekelőtt kifejezi — gyakran kemény és fájdalmas számadás formájában — a paraszti származású értelmiség tudatát, bemutatja a megtett előrelépés szellemi árát." (Nowy Wyraz, 1972. 6. sz.).
64

KOVÁCS ISTVÁN

Öt, idén megjelent lengyel könyv
Az 1960-as évek elején vált értékrendet jelölő fogalommá a „mai lengyel irodalom". Aki figyelemmel kísérte az elmúlt években hazánkban megjelent műveket,
az egykor megalapozott értékmozaik időálló színeinek gazdagodását állapíthatja meg.
Felemelő irodalmi eseménynek számított Tadeusz Nowak regényeinek (Ha király
leszel, ha bakó leszel; Ördögfiak) megjelenése. Végre élő lengyel költőnek is joga
lett önálló kötettel a magyar olvasók elé állni: a döntés bizonyára nem okozott
problémát — hogy Tadeusz Rózewicz (Megmenekült) nyissa meg a sort, azzal mindenki egyetértett. Azóta már a lengyel középnemzedék másik kiemelkedő tagjának,
Miron Bialoszewskinek — kinek nevéhez az 50-es évek vége jelentős költészeti és
dramaturgiai forradalmának kirobbantása fűződik — könyvét (Micsoda szerencse)
is kézbe vehettük. A filmbéli Máter Johanna XVII. századi tündérkedésének történetét is az elmúlt esztendőkben sikerült könyv alakban megjelentetni, így a lengyel
próza „nagy öregjének", Jaroslaw Iwaszkiewicznek művészetéből egy fontos területet felragyogtatni.
1976 minden bizonnyal a lengyel irodalom népszerűsítésének jelképévé válik.
A jelkép fogalma értékes műveket feltételez. Valóban, az írók — Jan Parandowski,
Leopold Buczkowski, Zbigniev Herbert —, akiknek első ízben jelent meg önálló
szépirodalmi kötetük hazánkban, a lengyel literatúra első vonalába tartoznak (Jan
Himilsbach az ú j „vagabund-irodalom" legrangosabb képviselője), s műveiket jóleső
örömmel ajánlhatjuk a magyar olvasóknak. Leslav M. Bartelski „történelmi leckéje"
témájánál fogva lehet fontos, hiszen első ízben ismerkedhetünk meg a lengyel história talán legtragikusabb két hónapjának politikai-katonai eseményeivel. (Nem
szükséges külön kritikai koordinátarendszert felállítanunk, hogy — az egy csokorban bemutatott művek között ilyen vagy olyan rokonságot kerekítve — a bemutatást törvényszerűnek tüntessük fel, szemérmesen elhallgatva a kínálkozó alkalom
érvényét.)
LESLAW M. BARTELSKI: A VARSÓI FELKELÉS, 1944
Amióta Andrzej Wajda Csatorna című filmdrámája megelevenedett a hazai
filmvásznakon s a turistaforgalom is élénkebbé vált, történészeken túlnövő érdeklődés pásztázza az 1944 nyarával együtt elhamvadt lengyel fővárost. Az érdeklődést
igazolja Miron Bialoszewski „naplójának", a Napraforgók ünnepének nagy sikere.
Bialoszewski a civil túlélő szemével, idegrendszerével eleveníti meg a felkelés napjait. Rövid mondatai géppisztolysorozatként kattognak, ideges feszültség tölti el az
embert, akárha bombáktól roppant óvóhely homályából érzékelné a világot. Az emberről sokat megtudunk, de lévén tájékozatlanok, nem tudjuk elhelyezni a rázúduló
történelemben... Leslaw M. Bartelski könyve éppen azért hiánypótló, mert a történelmet idézi meg. A felkelés augusztus 1-i kitörésének előzményeitől az október 2-i
kapitulációig szinte napról napra (olykor óráról órára) — a különböző városrészekre
szétteregetve az egyazon időt — követi az eseményeket. Azok gazdagsága és tömörsége miatt is nélkülözhetetlenek a mellékelt várostérképek, amelyeket az olvasónak
ajánlatos gondosan tanulmányozni, ha a tragédia részleteit idejekorán rendezni
kívánja magában.
A varsói felkelésről, ha még nincs is könyvtárnyi irodalom, egy kisebb kutatószobát bizonyára megtöltenének a róla szóló kiadványok. Stanislaw Podlewskinek
5 TJsz&táj

69

Átkelés a poklon (Przemarsz przez pieklo) és Stanislaw Komornickinak Varsó barikádjain (Na barykadach Warszawy) című könyve vezet az olvasottsági statisztikában. Podlewski és Komornicki is az egyéni heroizmuson keresztül eleveníti meg a
közösség drámáját. Bartelski tömegakciókra bontja le a két hónap történetét, a harcoló felkelők szemefehérjét csak nagyon ritkán pillanthatjuk meg. Ez minden
bizonnyal a mű struktúrájából fakad, hiszen Bartelski egyszerre ismerteti a felkelés
politikai okait, hadtörténészi alapossággal vázolja fel az európai frontok alakulását
és ezek kihatását a varsói harcokra, utal a lengyel emigráció megosztottságára és a
szövetségesekhez fűződő kapcsolataira, s pontos képet rajzol a londoni kormány
hadseregének, a Honi Hadseregnek szervezettségéről, felszereltségéről, vezérkarának
taktikai, stratégiai és politikai terveiről.
Bartelski, aki ma a Lengyel Írószövetség Varsói Csoportjának titkára, maga is
a Honi Hadsereg katonája volt, akárcsak nemzedéktársainak többsége. A felkelés
során Mokotówban harcolt. Mokotów nem élte át az Óváros, a Belváros, Powisle és
Czerniaków poklát, így csak a történelmi események reális súlyának megfelelően
kap helyet a könyvben. (Bartelski külön kötetben dolgozta fel az itteni eseményeket: Mokotów, 1944). A valósághoz híven — az utalás szűkszavúságát azonban meghaladva — a felkelés alatti magyar—lengyel kapcsolatok is helyet kapnak a Varsói
felkelésben:
„A segítségre hiába váró Varsó szövetségeseket keresett a magyarok között is,
akiknek két hadosztálya Kampinos és Mokotów szakaszán elreteszelte a várost az
ország többi részétől. Montertől kapott felhatalmazása alapján a magyarokkal
Szymon alezredes, a mokotówi Tájékoztató és Propaganda Iroda főnöke tárgyalt.
A már többször említett Szymon alezredes nem volt más, mint dr. Jan Stepien lelkész, a Varsói Teológiai Főiskola jelenlegi rektorhelyettese. Augusztus 20-a t á j á n
polgári ruhában átvágta magát egészen Zalesiéig. A háború után napvilágot látott
néhány nyilatkozat, amely ezt a lengyel—magyar „románcot" politikai ostobaságként kigúnyolta. De vajon tényleg megérdemelték-e ezek a tárgyalások ezt a lesújtó
megjelölést? A magyarok nemcsak a felkelőkkel akartak megegyezni, hanem mint
Magyar Királyi önkéntes Légió, egyenesen át akartak állni a szövetségesek táborába. Ezzel kapcsolatban azonban kikötötték, hogy a Honi Hadsereg biztosítsa megegyezésüket a szovjet hadsereggel. Monter telefonon ugyan azt az utasítást adta,
hogy »ígérjenek meg mindent, csakhogy a magyarok akcióba kezdjenek«, Szymon
alezredes mégsem vehette magára a felelősséget 20 000 katona sorsáért. (...) Reinefarth tábornok augusztus 21-i jelentésében végül azt állította, hogy »a magyar egységeket vissza kellett vonni, mert fennállt az az alapos veszély, hogy egyesülnek a
lengyelekkel«".
A könyvet dr. Pfeifer Dániel fordította. (Kossuth Kiadó.)
JAN PARANDOWSKI: PUSZTULÓ EGEK
„— Hogyan térhetnék a földbe Isten nélkül? Az ateizmus az élő, egészséges
emberek vallása, azoké, akik lelkük valamelyik rejtekében azt a meggyőződésüket
melengetik, hogy ők sohasem halnak meg" — e kételyeit a haldokló kisdiák, Kosciuk suttogja osztálytársának, Teofil Grodzickinak, a Pusztuló egek főhősének.
És Teofilban rögtön, még a halálfüggönyös szobácskában megfogalmazódik a magyarázat:
„Íme, a vallás legmélyebb forrása, a rettegés a semmitől, a vágy az individuális
létre. Ez a szegény fiú a halál után is élni akar, egyedül, önállóan, saját személyében és tudatosan, nem más alakban, melyben nem ismerne önmagára, és másnak
kellene bebizonyítani, hogy ez ő."
A könyv pólusait e két jól ismert problémakör adja: Isten létének igénye és
Isten létének tagadása. A tagadás, melyért, hogy meggyőződésévé és életenergiává
váljon, oly kemény benső harcot kell vívnia Teofilnak, fölszabadítja az ifjút, de
66

rögtön szembefordítja vele a társadalmat. Az individuum igazi gazdagodása ekkor
kezdődik el.
Jan Parandowski — tehetségben és életkorban is Iwaszkiewicz társa — szülővárosában, az 1910-es évek Lembergében bonyolítja az eseményeket. Teofil apja
nagypolgári tisztviselő, ki nagyon mélyről emelkedett a társadalmi ranglétra legmagasabb fokára, de ez a fölemelkedés osztályától egyszer s mindenkorra elszakította. Az édesanya legfőbb gondja, hogy a családi tűzhely melegéről, no meg a vendégek kényelméről gondoskodjék a kitüntető dicséretek reményében. A regény lapjairól átsugárzik ránk a Ferenc József-i „boldog békeidő": az aranykorona értéke
stabil, mozdulatlan. A társadalom is e mozdulatlanságban tesped a császár jól ismert
portréja és a Megváltó feszülete alatt. Olykor azonban orosz repülőgépek tévednek
a birodalom területére és a vasárnap délelőttök megszokott programja a katonai
felvonulás. Alig hallhatóan készül a földindulás, amely során az ember majd nem
az Istent, hanem az embert tagadja meg.
Amikor a Pusztuló egek 1936-ban megjelent, a korbácsos egyházi indulatok
ateista propagandairodalomnak kiáltották ki, a méltányoló kritika sem többnek,
mint önéletrajzi regénynek. Parandowski mindkét ítéletet visszautasította. Az Isten
és a túlvilág létét vizsgáló és tagadó individuum ítélete mentes lehet a társadalmi
alapállástól. A kritikának pedig a könyv 1946-os előszavában válaszol:
„Az író tulajdon életét irodalmi nyersanyagként használja föl, mivel képzeletének termékei alakokból, színekből, fényekből és árnyakból tevődnek össze; ezeket
érzékeivel fogja föl, agyával pedig a világnak nevezett jelenségek összességévé rendezi el. Egyikévé ama kétmilliárd világnak, melyeket a kétlábú, halhatatlan lélekkel megajándékozott teremtmények földtekénken hordoznak. Bármit állítanak is az
író lángelméjéről, szellemének nagyságáról vagy képzeletének erejéről, ő is — akár
a többi ember — önön világának életfogytiglani börtönére van ítélve, és sohasem
lépheti túl annak határait. Ebben az értelemben minden mű, még a legkevésbé
személyes tárgyú is, önéletírásának töredéke."
Ha a Pusztuló egeket röviddel megjelenése után Magyarországon is kiadták
volna, fogadtatása talán mit sem különbözik a lengyelországi ledorongoló indulatoktól. Teofil Grodzicki rokonszenves, önmagáért vívott harca azonban ma is tanulságos, hiszen az embernek önmagát az állítás és tagadás — jószerivel már istenen
túli — kételyei közül szellemileg és erkölcsileg egyre gyarapodva, naponta föl kell
szabadítania.
A mű Gimes Romána fordításában jelent meg. (Európa Könyvkiadó.)
LEOPOLD B U C Z K O W S K I : FEKETE PATAK
Bruno Schulz mellett Leopold Buczkowski a modern lengyel próza megteremtője és legnagyobb hatású művelője. Nem tartozik a nagyon ismert írók közé.
(ö maga programszerűen kerüli az úgynevezett irodalmi életet.) Azt ázonban nem
akadályozhatja meg, hogy a középnemzedék tagjaitól kezdve egészen a legfiatalabb
bakig, ne őt vallják szép számmal „mesterüknek" és példaképüknek. (Edward Stachura oly nyíltan vállalja a hatást, hogy a Fekete patak egyik főhősét, Szeruckit,
név szerint is életre kelti a Teljes tündöklés és a Szekercelárma című regényében.)
Sikeres és találó választása volt a kiadónak, hogy Buczkowski hat regénye közül
a Fekete patakot (Czarny potok) vette anyanyelvünk pártfogásába. Az 1947-ben megjelent Dűlöutak (Wertepy) mellett e második regényében fedhetők fel legjobban
sajátos alkotóeszközei, műhelytitkai, mutatható meg írói-emberi világa. A Dűlöutak
és a Fekete patak a határvidék, a „gyepű" kevert, lengyel, ukrán, zsidó lakosságának mindennapi sorsát eleveníti meg, illetve lengyelségének és zsidóságának hátországi tragédiáját dermeszti ránk.
„Az útnak és az éjnek nem volt vége" — kezdi regényét Buczkowski. De tulajdonképpen kezdhetné könyvének bármelyik mondatával, így az utolsóval is: „Aztán
5*

67

megint éberen hallgatóztunk, mert Czaczkies három puskalövéssel válaszol, és közli
velünk, hogy elfogadta Leit és Szerucki közös erővel való felkutatására tett javaslatunkat." A mű tehát nem hagyományos regény: mondat és eseményfolyam: bárhol felüthető, olvasása bármelyik bekezdésnél abbahagyható. Breughel „Bethlehemi
gyermekgyilkosság" című festményét juttatja eszünkbe, melynek legkisebb részlete
is a teljesség rettenetével deresít. A rettenet színeit a mondatokat olykor feltöltő
rideg líra adja.
A könyvnek nincsen főhőse, mert valamennyi szereplőnek megvan az esélye,
hogy főhős legyen — tulajdonképpen az olvasó avathatja azzá — s a főhősnek
tűnő szereplőt egyetlen, mondatot lezáró pont eltünteti. Fölégetett zsidó falvak és
lengyel plébániák, emberekre vadászó lovascsendőrök és ukrán Mazepa-legények,
megvesztegethető, de könyörtelen hilfszpolicájok és telepes spiclik, legyilkolt gyermekek, bosszúról és dollárról álmodó, a jövőnek életet mentő, erdei szegénylegénnyé
lett orvos, tanár, kereskedő és egyszerű emberek sokasága villan föl a történelem
halálszínű kaleidoszkópjában, szívet bemérő távcsövében. A mindennapi élet és a
mindennapi kenyér mögött elszürkül a történelem, a politika horizontja. Noha meghatározó, mégis, szinte lényegtelenné válik a második világháború előtti sorszám.
A háború, az élet elleni merénylet a lényeges, az embert lealjasító, megőrző és
fölemelő feltételek...
Miért lezáratlan és lezárhatatlan Buczkowski könyve?!
A művet Fejér Irén ültette át magyarra. (Európa
Könyvkiadó.)
JAN HIMILSBACH: FUSIMUNKA
„Himilsbach a varsói művészeti élet jellegzetes, már-már legendás alakja. Az
író, aki »civilben« aktív kőfaragómester, több filmben is szerepet vállalt. »Nyáron
dolgozom, télen meg otthon ülök és írok — mondja magáról. — Írok, és minden
bizonnyal írni fogok a továbbiakban is, bár őszintén szólva az írásnál többre becsülöm a szakmámat, mert tudom, hogy az, amit kőből faragok, túlél engem is, a
könyveimet is, melyeket még megírni szándékozom«" — kezdi bemutató utószavát
Pályi András. E néhány sor ugyan az írót nem minősíti, de érdeklődésünket fölkeltheti.
A novelláskötet rendhagyó önéletrajzként is felfogható (akkor is, ha Parandowski értelmezését figyelmen kívül hagyjuk). Szinte minden darabja a szerző életének egy-egy epizódját izzítja fel, oly hévvel, hogy a különben önállóan is helytálló
elbeszélések egymáshoz forradnak. A forradásvonal azonban jól látható marad
azáltal is, hogy az írások az idő múlásával eltérő élményszintre ülepednek le.
A kötet egyik kiemelkedő írása a Művészi festmény. A vidéken házaló „festőművész" rábeszéli a családfőt — a ház asszonyának távollétében — egy családi
tabló elkészítésére. A kissé kapatos apától az előleget is — félhavi bérét — felveszi.
Az utolsó pillanatban befut a mama és kétségbeesetten próbálja megakadályozni a
szerződést, de már késő. A festő csak egy alapos berúgásra való összeget ad vissza
az apának, aki azt nem is fordítja más célra, ráadásul még a feleségét is elveri.
Válóper lesz a vége. Közben megérkezik az esküvői festmény, amelynek alakjait a
festő különféle fotókról ollózta össze. A papa és a mama alakját egy temetési fényképről másolta. A pap élethű, a mama helyett annak testvére lett megörökítve.
A válófélben levő családfő döbbenten nézi a festményt, amelyen a koporsóban fekvő
nagymama mosolyog a fölé hajoló „ifjú párra".
E novella példa a merész és döbbenetes groteszkre, ugyanakkor a keresettségnek, „irodalmiaskodásnak" még csak az alvórügye sem fedezhető fel benne. Érezhető, hogy valamennyi betűjét a valóság forogta ki.
A mi utcánk a háború embertelen világát tárja fel. Kisváros, tél, egy elrobogó
katonai társzekér, játszó gyerekek, az ismeretlenségből fölbukkanó szánkós kisfiú,
aki árva, és a piactéren a szeméttárolóban alszik. A hógolyózó „vagányok" szövetsé68

get kötnek vele, hogy megkeressék az ellopott szánkót. Meg is találják, de a kis
tulajdonos életével fizet érte, mert a tolvaj szeretője a csendőrnek. A novella száraz, szenvtelen mondatokból épül fel. Az első havas képen gomolygó köd lassan,
fokozatosan szakadozik fel a halálos lövésig. Tökéletes tabló a háborús világról és
felfogásában is újszerű. Senkit sem tudunk gyűlölni. Nem találkozunk egyetlen katonával sem. Egy rendőr, egy csendőr, egy kollaboráns család alkotja az „ellenséget".
Himilsbach nem oldja fel a gyűlölet elégtételével az olvasót.
Az író azonban — igaz, többnyire a „társadalom perifériájára szorult ember"
pozíciójából — mai életünkről is tud közösségi érvényűén fontosat mondani. A kötet
utolsó három elbeszélése ezt színvonalasan tanúsítja.
A kötetet Murányi Beatrix fordítói munkája eredményeként olvashatjuk magyarul. (Európa Könyvkiadó, Modern Könyvtár.)
ZBIGNIEW HERBERT: BARBÁR A KERTBEN
Zbigniew Herbert eszményi vándor: idegeiben, szellemében hordja tovább a
tájat, emberi emlékeit. Sorait olvasva szinte érezzük, látjuk azt a biokémiai folyamatot, amely a tanultakból, tapasztaltakból, benyomásokból és érzékelésekből építi
az Embert. Szenvedély és tudás, ízekben, színekben, formákban tobzódó öröm, és
együttérző, de tárgyilagosságra törekvő komorság jellemzi a Barbár a kertben
esszéit. Kik Franciaországot és Itáliát nem a szokványos turistaszemmel kívánják
megtekinteni, azoknak jobb útikalauz nem is ajánlható.
Az ember nagysága és fensége már az ősi lascaux-i barlangrajzokban fölizzik,
amelyeket Herbert ugyanolyan nagyra értékel, mint „kedvencének", Piero della
Francescának színekben, formákban és felfogásban újat hozó festményeit, vagy az
emberi szellemet égbe röpítő katedrálisokat.
Illyés Gyula Tiszták című drámájának előtanulmánya lehetne az Albigensek,
inkvizítorok és trubadúrok című esszé, amely a szellem szabadságának, szabadságvágyának letaglózását oly hitelesen eleveníti meg, hogy majdnem az az érzésünk,
mintha valamiféle időtlen helikopteren ott suhannánk el a montségur-i vár vagy az
eretnekeket elhamvasztó máglyák fölött. De hasonló szuggesztivitás jellemzi a templomosok rehabilitására írt „védőbeszédét" is. Az ember ezekben az írásokban nem
művei, hanem hite és jelleme által marad meg, mégha kínhalál vagy akasztófa is a
sorsa. Mert Herbert kultúrájában látja és láttatja az embert, akinek kultúrájához
jelleme is hozzátartozik.
A Barbár a kertben nemcsak Lengyelországban váltott ki nagy visszhangot.
Több nyelvre lefordították. Akinek szellemét hazánkban is meghódítja, meggyőződhet róla, hogy Herbert európai híre és rangja nem valamiféle Kelet-Európára kacsintó divatos kegyből, hanem az alkotószellem tiszteletéből fakad.
Herbert könyve Gimes Romána fordításában jelent meg. (Európa
Könyvkiadó.
Modern Könyvtár.)

69

SPIRÓ

GYÖRGY

A mitologikus lengyel színház
Két évyel ezelőtt már írtam a Tiszatájban a lengyel színházi életről. Azóta
tucatszámra láttam az ú j előadásokat Varsóban, Krakkóban, Wroclawban és Lódzban, amelyek meglehetősen átalakították korábbi vélekedésemet arról, hogy a lengyel színház továbbra is a világ élvonalában található. Pontosabban: egyre inkább
úgy éreztem, hogy a lengyel színház valahol lemaradt a mai valóság ábrázolásáról.
Gyanakvásomat olyan lengyel szakemberek támasztották alá érveikkel, mint például
Zbigniew Raszewski professzor, színháztörténész; és Konstanty Puzyna, a lengyel
dramaturgiával foglalkozó szaklap, a Dialóg főszerkesztője.
Kétségtelennek látom, hogy a hatvanas évek nagy fellendülése után a lengyel
színház most stagnál. Kimerült a diákszínházak energiája, a formai kísérletek eredményei beépültek a hivatásos színházak működésébe és lassacskán kiürültek. Nem
ritka manapság az olyan gyönge előadás, mint a Lidia Zamkow által Varsóban rendezett Istentelen Színjáték, a lengyel romantika egyik nagy alkotása. Hanuszkewicz
Balladyna című rendezésében Slowacki, a nagy romantikus drámaíró csak nyomokban van jelen, a mesejáték ördögei japán Honda-motorokon száguldoznak, és velük
száguldozik Goplana, a vizek mélyéből felszínre kerülő gonosz tündér, hogy az egész
előadásban csakis a látványos külsőségekkel igyekezzenek megnyerni maguknak a
lengyel romantikus drámákat az iskolában tanuló és unatkozó fiatalokat. W a j d a
továbbra is rendez színházi előadásokat, de valahogy újabban hiányzik belőle az: erő.
Przybyszewska, a művelt írónő Danton-ügy című drámájában egész sor jelenetet
szépen, filmszerűen oldott meg, alapjában azonban némi bizonytalansággal követjük
az eseményeket, nem értve, mit is akarnak nekünk mondani.
A lengyel klasszikusok műsoron vannak az ország minden színházában. Mickiewicz, Slowacki, Krasinski és Wyspianski nélkül nincs műsor sehol. A krakkói Stary
Teatr évekig játssza ugyanazokat a műveket, például a nemrég elhunyt Swinarski
rendezésében az Ősöket, és Wyspianski híres, formabontó drámáját, a Felszabadulást. Mindkét előadás óriási siker, jegyet hónapokra előre nem lehet kapni. Cikkek
özöne jelent meg róluk, és mindenki a lengyel romantika reneszánszáról beszél
évek óta. Ha azonban előadás után kimegyünk az utcára, még a régimódi, patinás
Krakkóban is az az érzésünk, hogy valami nincs rendben. Az embereket valahogy
más érdekli a köznapok szürke viszonyai között, mint amiről a színházakban beszélnek. Elmúlt a 68-as diákzavargások és az 1970-es válság izgalma, idén m á r egészen más hangulata volt az élelmiszerárak nyári emelésének, amelyet a kormány a
munkásság kérésére visszavont és ú j r a kidolgoz.
A színházakban ugyanakkor továbbra is százötven, vagy legalábbis hetven éve
írott drámákat játszanak a legnagyobb sikerrel.
Itt valami ellentmondás van, annak ellenére, hogy az utóbbi két évadban egyszerre három Gombrowicz-dráma is szerepel műsoron.
Gombrowicz a lengyel irodalom fenegyereke volt a két világháború között.
A háború kitörése előtt Dél-Amerikába utazott, és haláláig nem tért vissza hazájába. Gombrowicz első regényében, a Ferdydurke című műben, az egész arisztokratikus, romantikus hagyományt kifigurázta és formailag iskolát teremtett. Közvetlenül a háború előtt, majd utána fordult az érdeklődése a dráma felé, az egzisztencialistákkal párhuzamosan hasonló eredményekhez jutott, főleg két alapvető művében, az Esküvőben (Slub) és az Yvonnában. Utolsó drámai alkotása — különös dolog
— Operett címet visel, és valóban az, operett, vagy inkább operettparódia, egy olyan
műfaj paródiája, amely Lengyelországban sosem eresztett gyökeret.
70

Gombrowicz tehát a reneszánszát éli, bár a háború óta kimaradt az iskolákból,
és a lengyel ősbemutatókra hosszú éveket, esetleg évtizedeket kellett várni. Nem
tudtam azonban szabadulni attól az érzéstől, hogy a mai lengyel valósághoz képest
már Gombrowicz is múlt. Ahhoz a fejlődési vonalhoz tartozik, amely a romantikusokkal kezdődött, Witkacyval folytatódott és most, Gombrowicz után, meg kell
szakadnia.
Hogy érthetővé váljék, mire gondolok, egy kicsit el kell játszanunk néhány
lehetőséggel.
Képzeljük el, hogy valaki nálunk a múlt század végefelé ír egy olyan drámát,
amelyben a főhős Bánk bán, és ez a főhős összevész a drámában ugyancsak fellépő
Katona Józseffel. Képzeljük el, hogy a századfordulót követően az első világháború
után akad Magyarországon olyan drámaíró, aki ezt az ú j Bánk bánt parodizálni
kezdi és abszurd drámát ír belőle. Képzeljük el, hogy a felszabadulás után, néhány
évi sematizmust követően, a rendezők egyszerre mind a három Bánk bánt játszani
kezdik, természetesen ú j felfogásban. Ha mindezt nem tartjuk lehetetlennek, valami
halvány elképzelésünk lehet a lengyel dráma és színház utolsó másfél évszázadának
történelméről.
Lengyelországban ugyanis mindaz, amiről 1830 körül a romantikusok írtak,
másfél száz évig nem veszített az aktualitásából. Mickiewicz Ősök című drámájának főhőse, Konrád, romantikus figura, aki Slowackinál Kordián néven szerepel,
és aki szintén Konrád néven, a hetven évvel később született Wyspianskinál, lényegében változás nélkül újjászületik. Amit Mickiewicz és Slowacki leírt, az évtizedekkel később Wyspiariski számára tovább variálható, eleven hagyomány. Építeni lehet
rá, vitatkozni lehet vele. Nem sokkal Wyspiariski halála után jön Witkacy, egyébként Wyspiariski személyes barátja, és az ú j körülmények között (Lengyelország a
világháború után visszanyerte államiságát, az elmaradottság és a nyomor azonban
változatlan) kritika tárgyává teszi nagy elődje nézeteit és dramaturgiáját. Lényegében parodizálja. Parodizálni csak eleven hagyományt lehet. Gombrowicz érdeklődésének középpontjában már nem a paródia áll, hanem az, hogyan lehet a romantikusok által felvetett kérdéseket másképpen, az általános emberi szintjén megfogalmazni. Az ötvenes-hatvanas években pedig Mrozek és Rózewicz, mind a ketten a
maguk egyéni módján, ismét felvetik a romantikus hagyomány kérdéseit, már azzal
a céllal, hogy örökre leszámolnak velük.
Ily módon különös, mitologikus gondolkodás alakult ki a lengyel drámairodalomban, olyan folytonosság, amelyet a magyar dráma története nem ismer. Nálunk
nem volt olyan drámaíró, aki vállalkozott volna arra, hogy újra felvesse akár a
Bánk bán, akár Az ember tragédiája kérdéseit és azokra más választ adjon. Olyan
sem volt, aki újrafogalmazta volna például a Csongor és Tündét. Minden drámánk
előzménytelenül és következménytelenül született és hullott a semmibe, és ez nemcsak a magyar drámára nézve igaz, az összes európai drámairodalom így fejlődött.
A lengyel drámai mitologikus gondolkozás ugyanis olyan társadalmi és gazdasági helyzetet feltételez, amely évtizedeken át semmit, vagy csak alig változik.
Statikus társadalomban ugyanazok a kérdések ú j r a és ú j r a felmerülnek. Felmerül
a magányos értelmiségi cselekvésképtelensége, a létében fenyegetett nemzet ájult, sága, a parasztság és az arisztokrácia érdekellentéte, és mindazoknak az ideológiáknak a hamissága, amelyek a megoldhatatlan konfliktusokat feloldhatóknak hirdetik.
A lengyel gazdaság és a lengyel társadalom körülbelül századunk hatvanas éveiig
nem alakult át forradalmian. Iparilag fejletlen mezőgazdasági ország volt Lengyelország, amely a háborús pusztítás következtében akkora terheket örökölt, amelyeket
a szocializmus kezdetben képtelen volt csökkenteni.
Ezzel szemben például nálunk húsz-harminc évenként megváltoztak a társadalmi
és gazdasági viszonyok, és minden írónak — így a drámaírónak is — egészen új,
feltáratlan valósággal kellett szembenéznie. Ezért van az, hogy a magyar dráma és
színház története annyira töredezett.
A lengyel drámai mitológiához hasonló fejlődést csak egyet ismer a tudomány,
71

és ez az orosz próza múlt századi fejlődése, a „felesleges ember" kialakulása és
különböző válfajai Puskintól és Lermontovtól egészen Gorkijig és Andrej Bjelijig.
Világos, hogy ezt a mitológiát is a viszonylag igen lassú társadalmi és gazdasági
fejlődés szülte.
Ha tehát ma Lengyelországban színházba megyünk, azokkal a drámákkal k e r ü lünk szembe, amelyek ezt a viszonylag lassú fejlődést tükrözik. A lengyel szellemi
életben az iskolai tananyag egyáltalán nem holt betű, mint nálunk. Magyarországon
elképzelhetetlen, hogy egy amatőr együttes, mondjuk, a Cilley és a Hunyadiakat
tűzze műsorára, minthogy a mai diákok és fiatal munkások életétől és gondolkodásától az említett dráma ugyancsak messze esik. Lengyelországban egészen természetes volt a hatvanas években, hogy az iskolai tananyag benne van a mindennapokban.
Itt kell visszakanyarodnom ahhoz, amit elöljáróban éreztettem. A hetvenes
évek Lengyelországában nem egy bizonyos drámai forma vagy színházi hagyomány
merült ki a külföldi számára is érezhetően. Inkább az a társadalmi és gazdasági
alap változott meg, amely a hagyományt korábban elevenen tartotta. Nyilvánvaló
persze, hogy olyan jelentős hagyományról, mint a lengyel dráma, nem lehet és n e m
is szabad radikálisan lemondani. A lengyel dráma születése óta minduntalan önmagát értékelte ú j r a és így jutott el ú j eredményekhez. Azok a mitikus közhelyek,
amelyekből néhányat Wajda nálunk is játszott filmjében, a Wyspianski-drámából
készült Menyegzőben láthattunk (a Szalmabáb, a szereplők megdermédése, W e m y hora lantja stb.), nem vesznek ki a lengyel kultúrából. Építeni azonban egyre nehezebb lesz rájuk.
Érzésem szerint valami ú j kezdődik a lengyel kultúrában, és ez az ú j esetleg
nagyon sokáig készülődik majd, közben pedig néhány műfaj, köztük a d r á m a és a
színház is, válságban lesz.
Ez azonban egy külföldi érzése, aki a lengyel kultúrát kívülről szemléli.
A második világháború után Kazimierz Wyka, az 1975-ben elhunyt jelentős
irodalomtudós nagy feltűnést keltő cikket írt Wyspianski Menyegzőjéről, és azt
vetette a lengyel művészet kulcsfontosságú drámája ellen, hogy abban csak a p a rasztság és az értelmiség konfliktusa szerepel, holott abban az időben Krakkó környékén már szerveződött a munkásosztály. 1956-ban Wyka revideálta az álláspontját
és annak a szomorú és baljós érzésének adott hangot, hogy a Menyegző és problematikája még sokáig érvényes és aktuális marad a szocialista Lengyelországban is.
Wyka második véleménye igazolódott be.
Ezt csak azért teszem hozzá az elmondottakhoz, mert az is lehetséges, hogy túl
messzemenő következtetéseket vonok le egy pillanatnyi válságból, és előfordulhat,
hogy pár éven belül ismét a lengyel romantikus drámairodalom fellendülésének
leszünk a tanúi.

72

LAGZI

ISTVÁN

Magyar segítség a lengyel menekülteknek
1939 őszén, a visszaemlékezések tükrében
A legújabb kori magyar—lengyel kapcsolatok egyik fontos fejezete a második
világháború éveire esik. Ezrek és ezrek emlékeznek még az akkori eseményekre, de
az események összefüggéseiben már kevesen igazodnak el. Sokan tudják, tudhatják
azt, hogy Magyarországra a második világháború elején a lengyelek tízezrei menekültek. Igen, igen. De mi is történt valójában? Hogyan történt? Hogyan értékeljük
az akkori eseményeket s általában a lengyel menekültek magyarországi történetét?
A kérdés aktualitását egyrészt az adja meg, hogy a háború alatti ellenállási
mozgalom kutatása ma már lehetővé teszi azt, hogy olyan momentumokra is felfigyeljünk, amelyeket eddig nem vettünk számba. A magyarországi lengyel menekültek históriája pedig éppen ezek közé a figyelmen kívül hagyott, történelmünkből „kimaradt" kérdések közé tartozik, így a jövőbeni ellenállástörténeti kutatások
részét képezi.
1939 szeptember közepén a nagy technikai túlerővel támadó német csapatok
több lengyel hadseregcsoportot felmorzsoltak, a lengyelországi hadműveletek tragikus alakulása miatt a katonák és polgári személyek tízezrei a lengyel—magyar és
a lengyel—román határ felé tartottak. 1939. szeptember 14—15-én a magyar—lengyel
határon megjelentek az első nagyobb számú csoportok, akik magyar területre akartak lépni. A dolog korántsem volt egyszerű. Teleki Pál miniszterelnök — aki ismert
volt lengyelbarátságáról — ezúttal következetes volt, megnyittatta
a határt. Jól
tudta, miért teszi. A határ megnyitása után a katonai és polgári menekültek tízezrei
érkeztek magyar földre. Szeptember 17-ét követően katonai egységek is átlépték a
magyar határt, tüzér, gyalogos, lovas, valamint gépesített egységek érkeztek. Az
északi vármegyék közvéleménye napok alatt megmozdult. A sajtóból az egész
országban elterjedt a hír, lengyel menekültek érkeznek Magyarországra! Az érkezőket szíves vendéglátással, tapintatosan fogadták. A segítségadásban minden társadalmi réteg kivette a részét. Miskolcon szeptember 21-én az egyik vendéglőben
nemzetiszínű szalaggal átkötött virágcsokorral fogadták az aznapi menekült csoport
nőtagjait. A vendéglős felesége a gyerekeket csokoládéval, a férfiakat borral vendégelte meg. A vásárcsarnoki árusok a csoport részére gyümölcsöt ajánlottak fel.
Az MTI Miskolcról keltezett tudósítása szerint a „ . . . személypályaudvaron százak
és százak várják az állomáson áthaladó lengyel vonatok utasait. A késő délutáni
órákban [szeptember 21. — L. I.] két zsúfolt katonavonat és egy nagyon hosszú,
polgári menekültekkel zsúfolt vonat érkezett az állomásra. Feketekávéval és szalonnával vendégelték meg őket, a közönség pedig cigarettákat osztott szét a katonák
között. Ma este még több menekültvonat érkezését várják."
A társadalmi összefogásra valóban szükség is volt, hiszen több tízezer lengyel
menekültről kellett máról holnapra gondoskodni. „Éjjel-nappal jöttek a menekültek, a magyar katonák hóban-fagyban velük cipekedtek a Kárpátokban, talán negyedmillió ember is lehetett, akik átjöttek, nálunk kerestek menedéket. Katonák,
civilek, férfiak és nők, öregek, fiatalok, gyerekek vegyesen. Ki járműveken érkezett,
ki gyalog. Vonaton, teherautókon, szekereken szállították őket az ország belsejébe.
[...] Az első ezer menekültet borsodi parasztok fogadták be, sem a lengyelektől, sem
az államtól nem fogadtak el semmi ellenszolgáltatást a lengyelek gondozásáért" —
írta önéletírásában Dobi István. Sátoraljaújhelyre — Miskolchoz hasonlóan — szintén több ezer lengyel érkezett,, majd rövid pihenő után továbbindultak az ország
különböző városaiba. A menekültek érkezése a helyi lakosságra itt is nagy hatást
73

tett. A menekülteknek nyújtandó segítség módját h a m a r kidolgozták, a helyi lakosság zöme azonban azzal segített, amivel éppen tudott. „A gyerekek tejet vittek az
á t v o n u l ó k n a k . . . sok liter tejet és hirtelenjében előkerített ruhaneműket adtunk a
lengyeleknek." A menekültek tüntetésszámba menő szíves fogadtatásban részesültek:
„ . . . a Rákóczi úton az egységben (!) érkező katonáknak a lakosok élelmet és virágot
adtak. A Fő utcán a lengyelek érkezését szemlélők ajkáról gyakran felhangzott a
"•vivát lengyel!-" felkiáltás." A városon átvonuló menekültek élelmezését rövid idő
alatt sikerült megoldani. A „ . . . régi városháza közelében konyhát állítottak fel az
átvonuló katonai és polgári menekültek élelmezésére. A vasúton érkezők részére a
lakosok szőlőt és élelmet vittek az állomásra. Arról is vannak adatok, hogy a sátoraljaújhelyi lakosok néhány napra — többen hetekre is — vendégül láttak egy-egy
lengyel családot.
Félreértés ne essék, a lakosság részéről megnyilvánuló társadalmi segítség, széles körű szervező munka nélkül elégtelen lett volna. Dr. Antall József a B. M. IX.
(szociális) osztály, tehát állami részről, Salamon Rácz Tamás a Főiskolai Diákszövetség, Dóró Gábor a Magyar—Lengyel Országos Cserkészkör részéről nyújtott segítséget. A Magyar Vöröskereszt Egylet is hatékony támogatást adott a menekülteknek.
1939. szeptember 20-án a Magyar—Lengyel Szövetség kebeléből életre hívták a Magyar—Lengyel Menekültügyi Bizottságot. A katonai menekültek fogadásáról a katonai. hatóságok (szeptember 25. után a H. M. 21. osztály) gondoskodtak, a polgári
menekültek segítését néhány hónapig a Bizottság vállalta magára. „A magyar társadalom megértő szívvel adakozott. Néhány hét alatt — írta egyik összefoglaló
jelentésében Dóró Gábor — több mint 100 000 P készpénz és ugyanilyen értékű ruha
s egyéb természetbeni adomány, főként ruhanemű gyűlt össze. Ismert és ismeretlen
egyének serege hordta kisebb-nagyobb csomagokban a ruha- és fehérneműt, télikabátot és c i p ő t . . . kiosztás végett." A XIX. századból jól ismert magyarországi
lengyelbarátság elemi erővel jelentkezett. A segítők között találjuk Bajcsy-Zsilinszky
Endrét, gróf Széchenyi Károlyt, gróf Károlyi Józsefnét, gróf Szápári Erzsébetet,
Szent-Györgyi Albert Nobel-díjas szegedi egyetemi tanárt, Varga János várpalotai
bányászt, továbbá Szabó Imréné pácini parasztasszonyt is. A középiskolások, egyetemisták ugyancsak a segítők közé álltak. A „magyarok a lengyelekért"
mozgalomnak tehát széles bázisa volt. Rendkívül intenzív népi barátkozás indult meg, amely
nem egy vonatkozásában a reformkorra
emlékeztetett.
A levéltári kutatásokon alapuló tanulmányokból, a több éves gyűjtőmunka
eredményeképpen a magyar és lengyel nyelven írott visszaemlékezésekből ma már
rekonstruálni lehet az eseményeket. Fel kellett ismerni, hogy az egykori szemtanúk,
a volt menekültek visszaemlékezései milyen jelentős, több szempontból fontos értéket képviselnek. A kutatómunka szempontjából nem közömbös, hogy az egykori
menekültek, a velük baráti vagy hivatali kapcsolatot tartó személyek köre egyre
ritkul. A visszaemlékezés-gyűjtés megindult s kielégítő eredményei vannak, az
olvasó is eldöntheti, hogy kincset érő, visszamenőleg sohasem pótolható — eddig
lappangó — anyagok kerültek megmentésre.
Nem először merült fel az, hogy mit érnek, mennyiben használhatók a visszaemlékezések. Mit és mennyit tükröznek a valóságból? Évtizedek távlatából mit elevenítenek meg, mit tartanak fontosnak elmondani, leírni? Magam is szembetalálkoztam ezekkel a kérdésekkel. Számos visszaemlékezést összevetettem (összevethettem)
a levéltári forrásokkal, s az eredmény igen jónak bizonyult. Miért? A második
világháború alatt Magyarországra menekült lengyelek, a „háborúból jött" idegen
emberek egy-egy városban, faluban nem mindennapi eseményt, folyamatos beszédtémát jelentettek. Mindez érthetővé teszi, hogy a visszaemlékezők többsége használható történeteket, az akkori idők hangulatát visszaidéző epizódokat, azaz a szakember számára „adatokat" tud szolgáltatni. Az adatszolgáltatáson túlmenően a
visszaemlékezések igen szemléletesen érzékeltetik a kort, a lengyelek iránt feltámadt rokonszenvet.
Az adatszolgáltatók emlékezetének frisseségével kapcsolatban egy pácini paraszt74

asszony, a nagyon kedves, humorral és nagy életbölcsességgel megáldott Szabó néni
jut eszembe.
1974 nyarán a sátoraljaújhelyi levéltárban kutattam, ott ajánlották, hogy látogassak el Pácinba. Szabó Imre tanácselnökkel együtt végiglátogattuk a „lengyeles"
házakat, ahol 1939 őszétől 1940 nyaráig menekültek laktak. Az egykori katonai menekültekre valóban sokan, nagy rokonszenvvel emlékeztek, itt-ott néhány lengyel
keresztnév is előbukkant az emlékekből. A tanácselnök édesanyjánál is lakott néhány katonatiszt. Szabó néni magnetofonba mondta emlékeit, majd mellékesen
megjegyezte, hogy az egyik tiszt őt háziasszonyi mivoltában megsértette, ezért sokáig
— úgy tűnt, a beszélgetés napjáig — haragot érzett iránta, bár ezt soha nem éreztette az illetővel. A dolog úgy történt, hogy Szabó néni, kedvükben akarván járni a
lengyeleknek, bőséges „magyaros" — bizonyára fűszeres és zsíros — vacsorát készített az egyik este. A beszállásolt katonatisztek egyike azonban hamarosan befejezte
az étkezést, köszönte a vacsorát s szabadkozott. Értésére adta a háziaknak, hogy
nem eszik többet, majd »jutro« azaz holnap. Szabó néni nem értett lengyelül (szlovákul sem), így teljesen logikusan úgy gondolta, hogy az illető nincs megelégedve a
vacsorával és »jutúró«-1 kíván enni. Pácinban pedig birkát nemigen tartottak, így
juhtúró nem volt. A rejtély több mint harminc év múlva oldódott meg, Szabó néni
megenyhült, rejtett haragja elmúlt. Emlékezete évtizedekig megőrizte az őt, személy
szerint érintő kis epizódot. Az adatszolgáltatók máshol is viszonylag részletesen elmondták, leírták a menekültekkel kapcsolatos élményeiket. Igen, használjuk bátran
(de ne kritikátlanul!)
az ellenőrzött, illetve az ellenőrizhető (!) visszaemlékezéseket.
A lengyelek megsegítésében részt vett emberek tisztességéről, önfeláldozó tevékenységéről csak a legnagyobb elismeréssel szólhatunk. Többségük nyilván nem is
tudta, hogy a magyar—lengyel kapcsolatok tevékeny részesévé válik. Arra meg
végképp nem gondoltak — legalább az első hetekben nem —, hogy tettük németellenes, majd később antifasiszta tevékenységgé növi ki magát. Ezrek lehettek, akik
azt vallották, hogy „ . . . amit a háború első hónapjaiban a lengyelekért tettünk, azt
barátságból tettük. Az első napokban, hetekben semmi más célunk nem volt, csak
segíteni akartunk, hiszen azokon segítettünk, akiket a németek elűztek szülőföldjükről. Az akkori helyzetnek megfelelően nem volt más lehetőségünk érzéseink kinyilvánítására. Aztán gondoltuk, később tudtuk, hogy amit a lengyelekért
teszünk,
azt a németek ellen tesszük, csináltuk hát nagy lelkesedéssel, hiszen Lengyelország
a menekültek révén oly közel állt hozzánk." Lengyel és magyar visszaemlékezőké a
szó, íme így történt, így kezdődött:
„1939 októberében, az akkori lengyel—magyar határon, Slawsko környékén keltem át . . . 25 társammal együtt. A terepet tökéletesen ismertem különböző turistautak és sítúrák eredményeképpen. A mindkét oldalon ellenőrzött határt észrevétlenül és akadály nélkül léptük át. Miután jelentkeztünk a magyar határőrségen,
ahol nagyon jól bántak velünk, még aznap átszállítottak minket a huszti (katonai)
táborba. Jól tudtam magyarul és könnyen megértettem magam az ottani magyar
hatóságokkal. A következő nap csoportom külön utazott tovább (nem szállítmányként) az osztótáborba, Budapestre, egy csendőr felügyelete mellett. Inkább csak a
forma kedvéért, mert másik fülkében utazott (sőt azt hiszem másik vagonban), és
feladata a budapesti közös reggelire és a táborba kísérésre korlátozódott. Itt (Budapesten) az egész csoport kilépőt kapott a város megtekintésére. Ezt az időt használtuk fel arra, hogy elintézzük a lengyel konzulátuson a franciaországi utazással
kapcsolatos formaságokat, este mentünk a visegrádi katonai internáló táborba." [...]
(Rudolf Klemenski, 1975.)
„1939-ben a háborús cselekmények ideje alatt az egész V. Híradó Zászlóaljjal
Magyarországra utaztam, 1939. szeptember 22-én léptük át a határt a Jablonkaihágónál. Teljes fegyverzetben, lovaskocsikon érkeztünk, mivel az autókat átadtuk a
katonák átszállítására a határon. Maga a határátlépés számunkra tragikus volt,
mivel nem tudtuk, mikor térünk vissza hazánkba. Én és kollégáim hazai földet
raktunk a zsebkendőnkbe, hogy halál esetén temessék velünk a sírba, földre vetet75

tük magunkat, hogy utoljára megcsókoljuk. A háború előtt Krakkóban laktam, ahol
a katonaságnál az V. Híradós Zászlóalj őrmestere voltam, és ahonnan a háborúba
indultunk, miközben egész idő alatt bombáztak minket, egészen a Lwöw környéki
Rochalynig.
A magyar határterületen a szlovák lakosság, éppúgy mint a magyarok, szívélyesen fogadtak minket. Együttéreztek velünk hazánknak ebben a súlyos percében.
Étellel, gyümölcsökkel
kínáltak minket, ahol csak tudtak, szállást adtak nekünk, sőt
szívesen elfogadták és kicserélték a mi pénzünket „pengő"-re. Én 8 napon át nem
ettem szinte semmit, mivel nem volt erre idő, a határátlépés után kaptam körülbelül két kiló szőlőt, amit szétosztottam a kollégáim között, akik nem kaptak semmit, én viszont megbetegedtem' és hányingerem támadt és gyomorfájást kaptam.
Már azt gondoltam, hogy nem fogok tudni tovább menni, de másnap jobban lettem,
mert erős rumos teát ittam, amit a helyi kocsmárostól kaptam. Csak három nap
múlva tértem magamhoz, és tért vissza megfelelő egészségem. Teherautókon utaztunk tovább, teljes katonai felszerelésünkkel együtt Beregszászra, ahol letettük a
fegyvert, az V. páncélos ezred tüzérei pedig sírtak, amikor átadták az ágyúkat.
Megérkeztünk Kassára, ahol személyvonatra raktak minket és Budapesten át a
nagykanizsai lengyel menekült- és katonai táborba utaztunk." [...] (Eugeniusz
Érteit,
1974.)
„1939 szeptemberében, a németekkel folytatott többfrontos harc után, a Stanislaw Maczek ezredes parancsnoksága alatt álló 10. Gépesített Lovas Dandár részét
képező 10. Gépesített Lovasezred — amelyben harcoltam — szeptember 16-án, vagy
17-én átlépte a magyar határt. Én az egyik utász egység gépkocsivezetője voltam.
A határon parancsot kaptunk fegyverünk átadására, a tisztek megtarthatták
fegyverüket. A tüzérség és a harckocsik azonban teljes felszereléssel (fegyverzettel) érkeztek Magyarországra. Nem tudom, hogy az egész dandárt hová vezényelték, viszont
az én e z r e d e m e t . . . Budapest környékén helyezték el. Röviddel később, 1939. szeptember 20-án körülbelül 10 órakor az összes lengyel gépkocsivezetőt a lengyel parancsnokságra rendelték, ahol rövid eligazítás után utasítást kaptunk, hogy az
összes gépkocsit Veszprém városába vigyük . . .
Meg kell említenem azt, hogy Magyarország határának átlépése után, egészen
Budapestig, a magyar nép nagyon szívélyesen üdvözölt bennünket. Minden helységben, amelyen átvonultunk, az utcák zsúfolva voltak emberekkel. Cigarettával, enniés innivalóval, szőlővel s néhol csokoládéval s más hasonló csemegékkel kínáltak
minket. Ez számunkra annyira megható volt, hogy egy időre megfeledkeztünk a
háborúról.
Veszprémben egy elkerített térre érkeztünk meg, ahol átadtuk gépkocsijainkat a
magyar hatóságoknak. Körülbelül 17 vagy 18 óra lehetett, amikor a lengyel gépkocsivezetőket — most m á r magyar katonai teherautón — a Tapolca községben berendezett Lengyel Katonai Internáló Táborba szállították. A tábor valami működésen
kívül helyezett cukorgyár vagy major lehetett, az itt levő épületekben rendezkedtünk be. A táborban való tartózkodásunk alatt, az első időszakban szabadon kijártunk a városba, ahol helybeliek meghívtak bennünket a vendéglőkbe, borral, sörrel
kínáltak, s amikor mi fizetni akartunk, nem engedték." [...] (Czeslaw Lipinski, 1976.)
„Tábornok úr! J e l e n t k e z e m . . . »Induljunk Rahó irányába! Isten vezérelje önöket!« Így irányított minket Kleeberg tábornokunk, a kocki hős fivére, a lublini
hadtest egyik kiválósága, a felejthetetlen emlékű Smorawinski tábornok helyettese.
Nehéz volt elbúcsúzni a lengyel föld utolsó zugától, és elindulni a bizonytalan sors
felé a magyarokhoz, akikről különféle alakok, talán hitlerista diverzánsok elbeszélései alapján hihetetlen dolgokat tudtunk. Ez a mi nyomorúságos időszakunk 1939.
szeptember 19-én kezdődött.
Ekkor százados voltam, a lwówi kadétiskola földrajzi testületének előadója,
szeptember 1-én pedig a mozgósítás során a lublini hadkerület stábjába helyeztek.
76

Tulajdonképpen egyenruhás civil voltam. A Varsói Egyetem geográfia, geológia és
ásványtani fakultásának elvégzése után kerültem a katonasághoz.
Szerpentineken haladtunk a Beszkidek lába felé, fehér, tiszta falvakon és városkákon mentünk át és mindenütt, furcsa mód, mint hősöket üdvözöltek
bennünket.
Az út mindkét oldalán tömegek köszöntöttek
minket „Éljen Lengyelország"
felkiáltással.
Valamikor, az utazás második napja táján, kiértünk a kárpátaljai főmagisztrátus
területéről és egy laktanya nagy udvarán találtuk magunkat, amely régi, megrongált
épületekkel, valamint az előttünk ott lakók otthagyott szalmájával volt körülvéve.
Ezt normálisnak találtuk egy kis ország esetében, ahová civil és katonai menekültek
tízezrei érkeztek. Rövidesen megjelentek az üstök a hagyományos, erősen paprikás
gulyással, amivel mi tisztek nem nagyon tudtunk mit kezdeni, kanál és csajka nélkül. Ezeket az eszközöket a közkatonáktól kellett kölcsönkérnünk, akik már beszerezték. A demokráciának ez a leckéje a jövőben nagyon jól jött nekünk!
Nemsokára egy szép nevű őrmester, Tulipán kifizette napi 4 pengőnket, amivel
nem tudtunk mit kezdeni, mert nem volt üzlet, a városba pedig csak négyes csoportokban lehetett kimenni. Néhány nap múlva megérkezett a hír, hogy mi tisztek,
századosig, ú j helyre kerülünk. És már utaztunk is nyugatra, takaros szlovák falvakon át az Ipoly mentén. És ekkor megható pillanatban volt részünk Rimaszécsben,
ahol kettesben Kostek Daulewiczcsel — szintén a stáb tanárjával — kedves és szívélyes embereknél kaptunk szállást. Amikor reggel, a paplanok alatt jól kialudva,
felkeltünk, nők jelentek meg különféle italokkal, tejjel, borral telt kancsókkal, s
nem tudtuk, milyen szavakkal fejezzük ki köszönetünket. A néma jelenetek és gesztusok közben egy hölgyet vettünk észre, akinek az arcán két nagy könnycsepp gördült l e . . . Ekkor értettük meg az együttérzés értékét a szegénységben, és neveztük
a magyarokat testvéreinknek ... !
Délután tájban kirakodtunk az Ipolynál, egy félig művelt, földekkel szabdalt katlanban az itt kiszélesedő Ipoly folyó mindkét oldalán. Szememet vonzotta a Börzsöny
hegyeinek látványa és azt mondtam magamban: »elmegyek oda!«
Szállásunk a régi cseh határőrség kétemeletes épületében volt, ahol öten-hatan
laktunk egy szobában, egy ideig szalmazsákokon, rövidesen pedig ágyakon alhattunk. [...]
Valósággal meglepett minket Ipolyszalka lakóinak népművészete. A nők színes
krinolint viseltek, a lányok virágmintásakat. Különösen megkapó látvány volt egy
ötéves kislány, aki mintha egy mezei virágos vázába öltözött volna. Ugyanakkor a
férfiakat legtöbbször sötétkék köpenyben és huszárcipőben lehetett látni. [...]
Szomorú tartózkodásunk a száműzetésben elmélyítette a magyarok iránti barátságunkat. Megpróbáltam ezt az ügyet valahogy magamban megoldani, még cikket
is írtam erről a témáról a Tygodnik Polskiban, amely a háború idején Budapesten
jelent meg. Hát persze — Lajos király (Ludwik Wqgierski), Ulászló király (Wladyslaw Warnenczyk), Báthori István, Bem József. A lengyel és magyar föld kölcsönös
függősége a Habsburg-koronától. De mindez ehhez a szívélyességhez képest semmi.
Gondolom, hogy ehhez hozzájárul a hasonló vérmérséklet is. A magyarok — mint
tudjuk — déliek, mi lengyelek pedig a szláv terület északi részét foglaljuk el,
mégis a lengyel, éppúgy mint a magyar, hajlamos a konfliktusokat forrón megoldani . . .
Akárhogy is van, a magyar—lengyel barátság tény, amit mi erősen éreztünk a
menekülésben."
[...] (Román Sierocinski, 1974.)
„1939. szeptember 22-én érkeztem Magyarországra ezredemmel, amelyben Przemysl városában szolgáltam. A határon letettük a fegyvert, és a hosszú, kimerítő
menetelés után az egész napot és éjszakát átaludtuk. Egy nap pihenő után századokba rendeződve indultunk egyenruhában, de fegyver nélkül a legközelebbi vasútállomásra, Csapra. Személyvagonokba szálltunk és vonaton utaztunk Magyarország
belseje felé. A nagyobb állomásokon magyar csoportokat láttunk, főleg nőket, akik
együttéreztek velünk, és az első szervezett segítséget nyújtották. Édes feketekávéval
77

kínáltak, szőlőt, kenyeret adtak. Nem tudtuk, hova visznek. A munkácsi állomáson
átszálltunk. Az ezred egy része újabb, a másik része pedig két más-más vonatba.
Megszűnt az addigi katonai szervezet. Az a vonat, amelyben én utaztam, Budapestet
elhagyva, nyugati irányba haladt. Párkánynána állomáson kiszálltunk. Itt tovább
bontották a csapat egységét. A katonák egy része továbbutazott Szobra vagy
Ipolyságra, másik része Ipolypásztóra. Ipolypásztóban kiszálltunk és gyalog vágtunk a Börzsöny hegység oldalának. Vámosmikola faluban álltunk meg. A határőrség régi lakatanyájában szállásoltak el minket. Vámosmikola faluban m á r este
volt, mikor megérkeztünk. Láttuk, hogy a laktanyába vezető út mentén emberek
állnak csoportokba verődve. A kaszárnya túl szűknek bizonyult. Csak mintegy 400
személy fért el benne. 200 katonának nem jutott hely. Akkor a helyi fiatalok átalakították a tornatermet a páncélosszázad ideiglenes tartózkodási helyéül. Egymás
mellett aludtunk a szalmán, amelyet a parasztok hordtak oda. Következő reggel
már füstöltek a magyar katonai kondérok, megkaptuk az első szabályos reggelit
Nagy darab fehér kenyeret, lekvárt, kávét. Mivel a laktanya egy alacsony deszkapalánkkal körülvett kertben volt, nem volt nehéz átugrani. De nem is kellett ugrani,
bármelyikünk akárhányszor kimehetett a kaszárnyából. Az idősebb katonák és tisztek egy része engedélyt kapott, hogy a faluban, magánházban
lakjék. A katonák
teljes ellátást kaptak és napi húsz fillér zsoldot. A zászlósok napi 2 pengőt és ellátást, a tisztek napi 4 pengőt ellátás nélkül. Első kapcsolatunk a lakossággal spontán,
kedves volt. Sok magyar megállt, hátbaveregettek,
ránknevettek,
valamit
szóltak
hozzánk, amit nem értettünk, de éreztük, hogy barátság érződik benne. A magyar
parancsnok, 17 magyar katona felettese, talált egy szlovák anyanyelvű szakaszvezetőt, aki sokat értett lengyelül, ö volt az első lengyel—magyar tolmács. Adler
Miklósnak hívták. Lassanként megszerveződött a tábori élet, katonai módra. Heggel
torna, reggeli után néhány egység kivonult a falu szélére terepgyakorlatra. Ebéd
után szabad idő. Az egész falu tele volt a lengyel katonákkal. A néhány nyitott
üzletet állandóan lengyel internáltak ostromolták. Az egyikben, ahol könyvet, írószert és újságot árultak, a tulajdonos lánya, Grosmann Lili tudott németül beszélni,
„fordítóirodát" nyitottak. Mindkét nő (anya és lánya) mindenben segítettek nekünk,
tanácsot adtak, tolmácsoltak. Ott hallgattuk a budapesti, m a j d a francia rádió adásait. Napról napra egyre kevesebb katona aludt a laktanyában, mert sokan szívesen
mentek a gazdaságokba dolgozni, kukoricát, krumplit szedni, szüretelni, és ott m a radtak éjszakára is. A postán szintén szívesen láttak minket, annak ellenére, hogy
még nem küldhettünk levelet Lengyelországba. Vagy a trafikban, ahol Kántor Nusi
árulta a cigarettát. Gyorsan ismerőseink lettek a gyógyszertárban, két vendéglőben
és a templomban. Sok katona magától értetődően járt el a templomba az októberi
esti misékre, ami felkeltette a plébános csodálkozását, és a magyar hölgyek elismerését. Első vasárnap katonai rendben mentünk reggel 9-kor a templomba, amelyet
teljesen megtöltöttünk. A mise után a plébános elkezdte a „Boze coá Polsk?" himnuszt énekelni, ezzel kivívta a lengyel katonák szeretetét. A mi katonakórusunk
olyan erős hangon énekelte a templomi dalt, hogy a templom előtt a következő
misére váró falusiak elérzékenyültek. Ez a vasárnapi templomi kardal beköltözött a
magyarok szívébe. Ezen a vasárnapon sok helyre meghívtak
bennünket
ebédre.
A faluban harmadik tolmácsot találtunk. Egy zsellért, aki 1915—18-ig orosz fogságban volt, és még jól emlékezett az orosz nyelvre, úgyhogy segítségével sokat tudtunk közölni a magyarokkal. Kezdtük érezni a magyar nyelvismeret szükségességét.
Közben semmivé vált a háború gyors befejezésének reménye, mert megtudtuk,
hogy Franciaországban lengyel kormány szerveződik és Budapesten lengyel képviselet, és lehetséges, hogy nemsokára tovább utazunk Franciaországba, harcolni a németek ellen. Az effajta hírek keresztezték a magyarul tanulás szándékát. Angol és
francia nyelvtanfolyamok is keletkeztek. Közben a páncélosszázadot áthelyezték
Vámosmikolából Nagykanizsára, hogy közelebb legyenek a jugoszláv határhoz. A kaszárnyaélet körülményei sokkal jobbak lettek. Mindenki szalmazsákot kapott, vaságyat. Az egyik kaszárnyaépületben üzletet nyitottak, és a lengyel tisztek, ahelyett,
hogy a Cselki Nándor vendéglőjébe ebédeltek volna, saját kaszinót szerveztek. Talán
78

az egész faluban nem volt olyan ház, amelynél ne lett volna lengyel, vagy vendégként, vagy munkásként. Hiányzott a faluban a munkáskéz, így a lengyel katonákat
keresték a munkához." [...] (Jan Stolarski, 1974.)
„1939. szeptember 17-én kerültem nehéztüzérségi ezredemmel Magyarországra,
ahová a mozgósításkor mint orvosfőhadnagyot osztottak be. A magyar—lengyel határt a lengyel Wrochta falunál léptük át. A tragikus események dacára — hiszen
nem ritka eset volt, hogy a határt átlépő katona elkeseredésében öngyilkosságot
követett el — már ott, a határátlépés pillanatában megéreztük a magyar hadsereg
képviselőinek irántunk tanúsított testvéri érzését, s mindazokét, akik bennünket
fogadtak. Mindent megtettek, hogy a tény — fegyvereinket át kellett adnunk —
minél kevésbé legyen fájdalmas, és ne érintse oly mélyen önérzetünket. Bátran
merem állítani, hogy igazán lovagiasan viselkedtek velünk szemben, hiszen ezredünktől nem kívánták, hogy ott a határon rakjuk le fegyvereinket. Így jó pár napon
át vonult ezredünk egész felszerelésével, ágyúkkal, muníciónál magyar területen, a
Tisza mentén egészen Beregszászig, csak ott adtuk át hadfelszerelésünket a magyar
hadsereg képviselőinek.
Végtelenül operatíven, nagyon rövid idő alatt megszervezték a sok ezerre menő
lengyel katonaság számára az ellátást és a bekvártélyozást. A
vasútállomásokon,
ahol keresztülutaztunk,
mindenütt meleg étellel vártak bennünket a
mozgókonyhák,
sőt meghívtak bennünket az állomások vendéglőibe is.
Arról is gondoskodtak, hogy Magyarországon a különböző táborokban internált
lengyel katonaság orvosi segélyben is részesüljön. Már a határtól kezdve „kihalászták" az orvosokat a katonai menekültek közül. Egy ilyen nagyobb orvoscsoporttal
kerültem (kórházi személyzettel együtt) az első táborba, amelyet Görnyőpusztán
Rimaszécsi Lengyel Tábor néven szerveztek meg 1939 szeptember végén, október
elején. Később innen kerültünk tovább a különböző katonai és tiszti táborokba.
így kerültem mint orvos, Ipolybalog községbe (u. p. Ipolynagyfalu), a lengyel
internáló táborba, amely az Ipoly folyó partján terült el s ahol 250 közlegény és
tiszt tartózkodott. Ott dolgoztam mint orvos, egészen 1940 júniusáig. Nem éreztem
sem én, sem társaim, hogy „internáltak" voltunk. Az volt a benyomásunk, hogy az
egész falu lakossága úgy kezelt bennünket, mint rokonokat. Ezt a falu bírója, plébánosa, de a tábor magyar parancsnoka is többször kifejezésre juttatták velünk
szemben. A testvéri érzés kifejezésének szép példája a következő történet: 1939
decemberében, mikor eljött a karácsony ünnepe, az első karácsony, amelyet Magyarországon töltöttünk, messze családunktól (a karácsony Lengyelországban is bensőséges családi ünnepnek számít), amikor gondolatban valamennyien otthon voltunk,
kitekintettünk táborunk kaszárnyájának ablakán — a falu közepén futó útra —
azt vettük észre, hogy szinte az egész falu népe élelemmel megrakott kosarakkal, a
plébános és a bíró vezetésével táborunk felé tart. Azt hittük, hogy ez helyi szokás,
hogy ezen az ünnepen az egyik falu lakói meglátogatják a szomszéd falu népét s
ily módon ünneplik karácsony első napját. De táborunk parancsnokával váltott
néhány szó után kinyílt táborunk kapuja — hozzánk jöttek —, mi (lengyelek) parancsnokunk hívó szavára kimentünk fogadni őket. A pap megható beszédben békés, bensőséges ünnepeket kívánt nekünk s kérte, hogy ne internált katonáknak,
hanem a magyarok között mint testvérek érezzük magunkat. Elhalmoztak bennünket
rengeteg ajándékkal, majd jó néhány órát töltöttünk együtt a falu kedves népével." . . . (Dr. Stanislaw Ksyk, 1971.)
„Letkés abban az időben közigazgatásilag Ipolyszalkához tartozott, így az érkező
(lengyel) menekültekkel hivatalosan az ipolyszalkai jegyzőség foglalkozott, helyezte
el őket a letkési és az ottani volt határőr laktanyákba. Mi személy szerint a férjemmel együtt a legnagyobb felebaráti szeretettel fogadtuk őket, mert még élt élénken
bennünk az iskolában, tanárainktól belénk oltott tisztelet és hála, mely Bem Apó
legendás alakját körülragyogta... Akkor (1939 őszén) az egész lengyel nép iránt
érzett szeretetünknek és testvériségünknek is tanújelét adhattuk. Ugyanígy érzett a
79

¡nép is, mert még ma is a legnagyobb tisztelettel emlegetik a lengyel menekülteket
és a velük levő kapcsolataikat. [...]
Tudom, hogy a lengyelek bárkihez is elmentek, mindenütt szeretettel
fogadták
•őket. Letkésnek vannak XVII. századi lengyel kapcsolatai is. A községben él egy
Knap nevű család, amely lengyel eredetű. Határunkban van egy dűlő, amelyet Lengyel Rajcsurnak neveznek. A közeli erdőben az egyik részt pedig Lengyel
Szállásoknak hívják. (Mindkét név Jan Sobieski lengyel király — 1683 októberében a párkányi csatában és Esztergom ostromában részt vevő — lovasainak szálláshelyére
utal. — L. I.) A falu népe a magyar—lengyel barátságot az ú j nemzedékben is
tovább ápolja." [...] (özv. Syllaba Lászlóné, 1975.)
„A csarodai lengyel katonai tábor. A menekültek Beregszász felől érkeztek.
•Gyalog jöttek be a faluba. Az érkező lengyelek sapkáit, zubbonyaik gomblyukait a
lakosság virággal díszítette fel. [...] A lengyeleket a többi falu lakossága is mint
csatából megtért győzteseket fogadta. Szőlőtermő vidéken jöttek át, így szőlővel,
borral, szalonnával és kenyérrel vendégelték meg őket. Megérkezésük u t á n h a m a r
berendezkedtek a tábori életre. [...] Reggelente eligazításféle volt (létszámellenőrzés),
különben egész nap szabadon járkálhattak a faluban. A volt határvadász laktanyát
(szálláshelyüket) napközben elhagyhatták, ismerkedtek a környékkel. . . . A lengyelek sok családhoz bejáratosak voltak, mindenhol szeretettel fogadták őket a csaro•daiak. Tudták róluk, hogy a németek elleni harcban váltak hazátlanokká s a német
túlerő elől menekültek Magyarországra. Szeretettel és rokonszenvvel fogadták őket
-a szomszéd falvakban is. Hete, Fehérese, Tarpa, Beregsurány, Beregdaróc, Gelénes,
Márokpapí községekben is sok barátja volt a lengyeleknek. [...] Ünnepi alkalmakékor, karácsonykor, húsvétkor és pünkösdkor a lengyel menekültek részére Vásárosnaményból hoztak fonott kalácsot. Szakácsok főztek, a helyi lányok, asszonyok
terítettek az ünnepi ebédekhez, hozva a híres beregi hímzésű féltett térítőikét és
•étkészleteiket. A lengyel férfiak hálából (otthoni szokás szerint — L. I.) kezet akartak csókolni a parasztasszonyoknak, amelyet azok önérzetesen — mint a faluban
szokatlan dolgot — igyekeztek visszautasítani. Ünnepi alkalmakkor a lengyel katonák és a helybeliek együtt énekelték a lengyel s a magyar himnuszt, a lengyelek
¡sírva, a magyarok könnyezve." (Krizbai Gy. Domokos, 1975.)
„1939 szeptember utolsó vasárnapján érkezett Hatvanba az első (lengyel) menekült csoport, körülbelül 200 fő, amelynek zömét a katowicei postaigazgatóság személyzete képezte. Vezetőjük Jan Safarik igazgató volt. [...] Ezzel a csoporttal érkezett Hatvanba Gallas Leo, egy idősebb úr, a Lodzi Vajdaság (egyik) starostája. Blas
Wladyslaw olajmérnök feleségével... a poznani gimnázium igazgatója Józef Koneczny is.
Hatvanban azonnal összehívták, akkor még a nagyközség elöljáróságát, a len¡gyel menekültek elhelyezése ügyében. A segítség a legteljesebb társadalmi
összefogással indult meg. Az egyszerű cukorgyári munkáscsaládtól
a Hatvany
bárónő:
dr. Hirsch Albertnéig mindenki igyekezett segíteni. Sokan vállaltak egy-egy főt,
illetve családot vendégül, így a bárónő 20 menekült elhelyezését biztosította a kastélyban és fizette a vendéglői ellátásukat. A legények, katonák közös elhelyezésben
•részesültek az akkori leventeotthonban. A családosok és a nők a város lakosságánál
kaptak megfelelő szállást és ellátást. Tíz napig a lakosság teljesen önzetlenül látta
el a menekülteket.
Az első menekült csoportok megérkezése után körülbelül két héttel, megjelent
a városban dr. Antall József miniszteri tanácsos a Belügyminisztériumból, a polgári
menekülttáborok megszervezésére. Az egész Hatvan közigazgatási területét menekülttábornak tekintették. Monostori Alfréd főjegyző, dr. Lénárd Béla és a községi jegyző
tárgyaltak a miniszteri tanácsossal, aki az egész tábor irányítását a BM hatáskörébe
vette át, és egy pengő és néhány filléres ellátási díjat állapított meg menekültenként.
A tábor gazdasági ügyeit dr. Lénárd Béla vezette, míg a személyi ügyek intézését
a községi jegyző vállalta. A BM utasítása szerint csak polgári menekültek marad80

hattak Hatvanban, míg a katonák elhelyezése más helyen, más intézkedés szerint
történt. Dr. Antall József megállapította, hogy a községi elöljáróság tevékenysége
nagyon jó volt, és dicséretet érdemelt.
A miniszteri tanácsos a helyi hatóságoknak figyelmébe ajánlotta, hogy a lengyel
menekültek Magyarországon teljes szabadságot élveznek, úgy, mint a magyar állampolgárok. Szabadon mozoghatnak az ország egész területén. Ez a szabadság azonban
nem veszélyeztetheti Magyarország biztonságát és a hatóságok bizalmas dolgairól
nem tájékozódhatnak. A hatvani tábor néhány hónapos működése alatt a hatóság,
rendőrség semmi olyan körülményről nem szerzett tudomást, amiből következtetni
lehetett volna, hogy a lengyel vendégek visszaéltek volna a vendégjoggal.
Gyakran utaztak Budapestre kisebb-nagyobb csoportokban, a dr. Antall által a
hatóság rendelkezésére bocsátott ingyenes utazásra jogosító, úgynevezett: »Toloncútlevél«-lel, amely nyomtatvány a lengyel menekültek nevét, és az útvonalat jelölte
meg csak. Az ipari tanonciskola Petőfi-cserkészcsapata (parancsnoka dr. Lénárd
Béla) rendelkezésükre bocsátotta a cserkészcsapat felszerelését, és a konyhafelszereléssel a cserkészek napi háromszori étkezést biztosítottak a menekülteknek. Az ellátmányt dr. Lénárd Béla, a csapat parancsnoka, és a lengyel menekültek gazdasági
ügyintézője rendezte. A helybeli nagybirtokos tejjel és tejtermékkel látta el ingyen
a tábort.
A községháza épületében volt a cserkészek klubhelyisége. Ezt a helyiséget a menekültek napközben használták, itt volt az étkeztetés is.
Hamar beilleszkedtek a községi életbe, megszokták a helyi viszonyokat, templomba, moziba jártak, piacon vásároltak, sőt a családoknál kint lakó lengyelek részt
vettek a családok életében is. Részt vettek különböző rendezvényeken, többen megtanulták a magyar táncot, a csárdást is és szívesen táncolták. Többen jeleri. voltak
esküvőkön, keresztelőkön, ha meghívást kaptak.
Dr. Antall József miniszteri tanácsos felügyeleti körútján tájékoztatta a község
vezetőségét, hogy a magyar kormány jóindúlatúlag elnézi, hogy a katonaköteles
férfi
menekültek Jugoszlávián át távozhatnak nyugatra. A hazafias érzéstől indíttatva, a
hatvani táborból egy-egy csoport férfi, nemegyszer feleségét, családját itthagyva,
feltűnés nélkül útnak indult Jugoszlávia felé.
1940 márciusában feloszlott a hatvani tábor. Az akkor még Hatvanban levő
lengyelek Nagykanizsára kerültek át, hasonló menekülttáborba.
Sokan emlékeznek még régi, szimpatikus, udvarias, tisztelettudó lengyel emberekre, sok hatvani ad szívesen felvilágosítást a nála lakott lengyel menekültről,
érdeklődnek, hogy lehetne megtudni, élnek-e még a régiek?." [...] (Szirti Zoltán,
1975.)
„1939. július. A háború már ott dörömbölt Európa kapui előtt. Előző évi utazásom Lengyelországban mély nyomokat hagyott bennem. A tiszta hazaszeretet, amit
ott láttam, tapasztaltam, mélyen meghatott. Megnéztem Varsót, jártam az Óvárosban, ebédeltem a kis diákmenzákban. Mondtam is magamnak, hogy ezek a fiúk és
lányok akár Budapesten is lehetnének; hasonló arcok, kissé mongolos kerek fejek,
talán több a szőke. Láttam néhány héttel a lebombázás előtt a később harctérré
vált varsói repülőteret, és nem gondoltam, hogy rövidesen annyira ismerős lesz a
hadijelentésekből ez a táj, amit úgy megszerettem, és az a sok kedves fiatal: hőssé,
földönfutóvá vagy halottá válik. Ahol illett, bemutatkoztam, odaadtam címemet,
barátkoztam és úgy hittem, hogy ebbe az országba még nagyon sokszor el fogok
jönni. Hazaérkezésemkor egy másik világ fogadott. Nem, a magyar közvélemény
nem volt lengyelellenes, de a sajtó egy része kidomborította azt, hogy engedni kellene a németeknek és a legképtelenebb német kívánságokat kozmetikázva hozta,
így jött el a szomorú szeptember 1. Ragyogó napsütéssel és az egymást követő hadijelentések újabb és hihetetlen német győzelmekkel. Megrendülten hallgattuk Varsót,
amiből csak a városneveket értettük és néhány nap múlva a lengyelek mellett beavatkozó országok himnuszait. Lassan fogytak a lengyel adók és némaság borult a
lengyel égre.
6 Tiszaitól

81

,

Hallottunk belső, felsőszintű vitákról, hogy beengedjék-e a lengyeleket Magyarországra, hiszen ott torlódtak a menekülők tömegei. Civilek, katonák egyaránt. Tavasszal még láttam az összeölelkező lengyel és magyar katonákat és elgondoltam,
milyen szörnyű lehet őket fegyverrel a kézben visszatartani, hogy m a r a d j a n a k ott,
vesztükre, a határ túlsó oldalán, ahová már közeledtek a megrészegült nácik. Lehet,
hogy ezt többször is leírom majd, mert lengyeleknek elképzelni is nehéz, hogy
mikor ők élet-halál harcukat vívták, addig Magyarországon, kilométerekre tőlük
még nagyszerű »békeélet« folyt. Ebben a kivilágított, pezsgő életű országban feltűntek az újságokból olvasott lengyel civilek, katonák csoportjai — megnyílt a határ.
Százával, ezrével, tízezrével jöttek; kértek és kaptak segítséget. A hivatalosan velük
foglalkozó minisztériumi osztály nem volt felkészülve erre a megterhelésre. A szociális osztály vezetője — dr. Antall József — ez a nagyszerű ember és nagyszerű
magyar, a kis méretű költségvetésből, kis létszámú személyzetből nem tudta volna
ezt a több százezres tömeget ellátni. [...] Földből nőttek Antall dr. segítségére a
munkatársak. A legkülönbözö személyek jöttek segítségére. Ki hol tudott és miben.
Ezt mindenki maga írja meg, aki túlélte, mert volt olyan, ki a barátságára, lengyelszeretetére életével fizetett, mint például Szapáry Erzsébet, akit a németek a megszállás napján gyilkoltak meg, emiatt.
Ha mégegyszer ugyanabban a helyzetben élnék és tudnám azt, hogy mi minden
vár ezekért a tettekért, amit akkor csak sejtettem — megint vállalnám, tenném,
hiszen amit az ember más nép szabadságáért tesz, azzal saját népének szabadságát
tiszteli meg!" [...] (Dr. Zeőke Szőke Pál, 1975.)
*

Néhány szót az összeállítás szereplőiről, szerzőiről. Rudolf Klemenski később a
budapesti Lengyel Katonai Képviselet tolmácsa lett, m a j d Franciaországba utazott
s belépett a francia földön szervezett lengyel hadseregbe. Eugeniusz Érteit hamarosan elhagyta az internáló tábort, mint mechanikus előbb Devecserben, m a j d Fertőszentmiklóson dolgozott. A nyilas puccs után, 1944 december végén a németek elhurcolták s 1945. május 3-án lett szabad ember. Román Sierocinski Ipolyszalkáról
Párkányra került, 1940 júliusában Zalabérre helyezték, ahol mint internált tiszt
tiszttársaival együtt a helyi Gutmann kastélyban lakott. A' háború alatt (később is)
több cikke jelent meg rólunk, a magyarországi élményeiről. A felszabadulás után
hosszabb ideig újságíróként tevékenykedett. Jan Stolarski a háború alatt nálunk
nősült, kiválóan beszél magyarul, jelenleg a Piotrków Tribunalski Lengyel—Magyar
Baráti Társaság elnöke, társadalmi munkában magyar nyelvet tanít, hazánk eredményeinek lelkes népszerűsítője. Ksyk doktor szintén több táborban megfordult, 1945-ben
hosszabb ideig Hódmezővásárhelyen a városi kórházban dolgozott, magyar betegeket
gyógyított, özv. Syllaba Lászlónéval személyesen nem találkoztam, levélből ismerjük
egymást. Krizbai Gy. Domokos mint gimnazista diák került kapcsolatba a menekültekkel. A fiatalság tiszta lelkesedésével vett részt a lengyel katonák Franciaországba
való szöktetésében. önzetlen s korántsem veszélytelen tevékenységét a ZBoWiD
(Lengyel Partizánszövetség) antifasiszta tettként elismerte. Számontartják. Szirti Zoltánnal szintén leveleken keresztül tartjuk a kapcsolatot. Visszaemlékezése sok értékes
adatot mentett meg az utókornak, Hatvanban ma is a magyar—lengyel barátság
egyik ápolója. Dr. Zeőke Szőke Pál szegről-végről dr. Antall József munkatársa volt.
A háború előttről ismerte a lengyeleket, járt Varsóban. 1939 szeptemberében tehát
tudta, hogy kik és miért harcolnak. Ezért állt a segítők első sorába.

82

MOLNÁR

ISTVÁN

Tadeusz Rózewicz magyar témái
T. Rózewicz a mai lengyel irodalom talán legismertebb alakja. A második világháború után indult költő, próza- és drámaíró műveinek jelentős részét hazánkban
is kiadták. 1967 és 1972 között megjelent magyarul Rózewicz drámáinak és elbeszéléseinek egy-egy kötete; kisregénye: a Halál régi díszletek között; illetve Megmenekült címen válogatott versei. Olvashatunk költői terméséből a felszabadulás óta eltelt harminc év mindhárom lengyel versantológiájában (1951, 1967, 1969) és a rózewiczi hangra kitűnően ráérző Fodor András műfordításainak kötetében, az 1969-es
Napraforgóban. A Mai lengyel elbeszélők (1965) és a Modern lengyel drámák (1968)
című válogatásokban is megtaláljuk a sokoldalú író egy-egy alkotását. 1964 óta
többször közölt Rózewicz-műveket a Nagyvilág, verseiből az Alföld (1968/11.) és a
Tiszatáj (1972/4.) is ízelítőt adott. Arról azonban kevesebbet tudunk, hogy Tadeusz
Rózewicz több magyar tárgyú vagy vonatkozású mű szerzője. Ezek nagyobb része
nem jelent meg hazánkban.
1949—50-ben a fiatal (1921-ben született), de már elismert lengyel költő ösztöndíjasként több hónapot töltött nálunk. Vitathatatlan, hogy magyarországi élményeit
is tükröző, 1951-ben Varsóban kiadott Czas kt&ry idzie (A haladó idő) című kis
kötetének versei nem jelentenek többet a korszak lengyel lírájának átlagánál.
A költő, a lengyel irodalom akkori éveire jellemző módon, osztatlanul lelkesedik
az ú j társadalmat és országot építő ember munkája, annak eredményei iránt. A pátosszal teli, sajtótudósításnak beillő verseket (közöttük a féltucatnyi magyar témájút) azonban nem a fiatalos hév, nem maga a lendület teszi szokványossá. Inkább
az, hogy Rózewicz nem várta meg bőséges élményanyagának leülepedését. Túlságosan hamar megírta őket. Címük önmagában is jellemzi a verseket, a költő gyakran naiv jószándékát. Ilyenek a bánhidai munkások régi és ú j munkaerkölcséről
szóló Troskliwosc robotnicza o wspólne (Munkásgondoskodás a közösről), a tatabányai bányászgyermekeknek ajánlott Szybciej niz w marzeniu (Gyorsabban, mint álmodjuk) vagy a Gwiazdy Budapesztu (Budapesti csillagok), illetve az 1952-es Idq
(Jönnek).
Csupán magyar vonatkozásaik miatt egyes versek nem érdemelnének figyelmet, ha nem tanúskodnának a hazánkban látottak-hallottak alapos megfigyeléséről,
vagy ha a rózewiczi tájleírásban nem lenne hangulatteremtő erő. Bizonyítékul idézzük a Pejzaz (Táj) címűt (e sorok írójának fordításában):
Ostorcsapás-gyors
a fűben
fuldoklik a fény

vihar

Veres ökörpár
szögletes jármában
lomhán cammog az úton
Hullám fut hullám
A pátoszon
című, nagyobb
Fodor András
nem a magyar
ségét:
6*

után

át a búzán
Fáradt emberek
ballagnak a mezőn
A láthatáron
füstoszlopok
feketéllnek hol
puszta volt csupán

után

is átüt Rózewicz költészetének komoly közvetlensége a Dunaföldvár
terjedelmű versben, amelyet a Nagyvilág elmúlt évi 4. száma közölt
fordításában. Más lengyel íróktól, költőktől eltérően, Rózewicz itt
t á j romantikáját keresi, hanem annak egyszerű, „stilizálatlan" szép83

Már a hegy arca is koromszín
Méhébe fények kardja hull
Pengéjén nyugat vére csorran
Mosdik a tűrő lágy habokban
Érintve földet embert
Színeket oltó villanás

fákat
csak

A lírai én háttérbe szorulásáról, a „beszámoló" költészet térhódításáról tanúskodik Tadeusz Rózewicz prózája, a Varsóban 1953-ban megjelent Kartki z Wqgier
(Magyarországi képeslapok). A riportkönyv bizonyítja, hogy szerzője hazánk alapos
megismerésére törekedett. Sokat megtudott a Lengyelországban szélesebb körben
alig ismert felszabadulás előtti Magyarországról. Ha művéről lehántjuk az ú j iránti
eltúlzott rajongás rétegét, helyenként azt látjuk, hogy a szociográfus aspektusából
is sikerült közelítenie az akkori évek magyar társadalmához.
Ma a riportkötetnek azok a részei tarthatnak számot érdeklődésünkre, amelyekben Rózewicz az irodalomról vagy önmagóról is szót tud ejteni. Ír Tóth Gyulához fűződő ismeretségéről (és annak 1950-es, A Béke katonája című kötetéről). Magyar költőkollégája irányítja figyelmét Petőfire, és Rózewicz — akiben bizonyára
még friss élményként élt 1848—49 századik évfordulója Lengyelországban is széles
körű ünneplésének emléke — máris otthonosabban érzi magát, mint a riporterszerepben. Nagy költőről írhat, annak verseiből idézhet. (1951-ben jelent meg a
felszabadulás utáni első lengyel Petőfi-válogatás.)
Bár Rózewicz — sokak reménykedése ellenére — nem vált a magyar irodalom
lengyel népszerűsítőjévé, a nyelvtanulást, legalábbis tanulmányútja idején, komolyan vette. Emlegeti magyar nyelvóráit, magyar kifejezéseket iktat riportjaiba.
Amikor a beszélgetés elakad (riportalanya nem t u d j a megmagyarázni neki az
„űzetve" szó jelentését), mérgelődve-szellemesen kifakad: „Nagy hangon kiáltom
(nem baj, hogy istállóban!), mikor jelenik már meg ú j és jó magyar—lengyel szótár?
Legfőbb ideje! Nélküle arra vagyunk ítélve, hogy a magyarokkal orosz, német vagy
francia szótárak segítségével értessük meg egymást." (Az „ ú j és jó" zsebszótár kiadására 1958-ban, illetve 1959-ben került sor.)
A riportkönyv szerzőjének érdeme, hogy nem csak a turista szemével lát. J ó
példája .ennek a következő részlet: „Az emberek, a budapestiekhez viszonyítva, úgy
mozognak, mintha lassított felvételen látnánk ő k e t . . . Debrecen óriási, de kőházakból épített falura emlékeztet, amelyben százezernél is több »lélek« él". Idegen a j k ú
szemlélőtől szokatlanul gyakran (igaz, a 40—50-es évek fordulóján mind a lengyeleknél, mind nálunk tipikus módon, mindent „feketítően") utal a felszabadulás előtti
magyar viszonyokra. (Érdekes lenne megtudni, kiktől, honnan származtak erre vonatkozó ismeretei.) Bizonyítékul szolgálhat, amit a Hortobágyról papírra vetett: „Mi
is volt igazából a puszta? Óriási ugar a nem túl nagy agrárország közepén." A XX.
századi lengyel írók közül többen a romantika kellékeit vegyítik bele magyar t é m á j ú
műveikbe. Rózewicz érdeme, hogy e rossz hagyományból nem merít, őt csak a
pusztai ember munkájának, életmódjának megváltozása érdekli.
Első olvasásra úgy tűnhet, hogy előző megállapításunknak ellentmond a költő
Widnokrqgí (Horizontok) című, terjedelmes verse. Ez az epikai fogantatású, 1954-ben
Krakkóban kiadott Rózewicz-kötet, a Równina (Síkság) egyetlen magyar tárgyú
darabja. A kis elbeszélő költemény iskolapéldája annak, hogyan lesz még a költő
munkásságának sovány eredményeket hozó időszakában is a szabványtémából értékeket rejtő alkotás. Tárgya egy séma: a pusztán nevelkedett, annak szépségeit mindenek fölé helyező fiatal dunántúli bányász és a bányák fölött felnőtt, szülőföldjéhez ragaszkodó lány szerelme. Ráadásul ezúttal előkerülnek a romantikus Magyarország-kép összes kellékei: a csikós és ostora, rőzsekunyhó és délibáb, a j u h n y á j és
a hosszúszarvú ökrök, a gémeskút és — máshonnan — a vörösbor. Ám Rózewicz
mindezt átformálja: a rá jellemző finom szellemességgel, humorral telíti. Abból
84

pedig, ami erőteljesen „pusztai", népiesség lesz, legalább annyi bájjal, mint nevetésre
ingerlő naivsággal.
A Horizontokat a Rózewicz költészetét értékelő kritikusok nem is említik. Témánk szempontjából nem tarthatjuk kis értékű alkotásnak, mert Magyarország-képe,
annak továbbgondolása átvezet minket a Biale pióro (Fehér toll) című vershez, amelyet a költő 1955-ben Petőfi emlékének szentelt. Ez az alkotás, amelynek rövid részlete is a rózewiczi hang megváltozását bizonyítja, helyet kapott a költő magyar
nyelvű kötetében:
Csárdaablak
Fehér toll
ablakon árnyék
fekete éj
csillog a toll
piros a vér
a nap kél
az ég a puszta
ez nem bor már
ömlik a bor
ömlik a vér
omlik a dal
Akasszátok

föl a

királyokat

(Fodor András fordítása)
Kéttucatnyi Rózewicz-verseskönyv jelent meg eddig Lengyelországban. Nem
meglepő tehát, hogy az 50-es évek első felében íródott magyar tárgyú műveinek
többsége kimaradt a költő újabban kiadott válogatott köteteiből. Az említett két
vers kivételével tudomásunk szerint magyar fordításuk sem látott napvilágot. Pedig
többről van itt szó, mint minket, magyarokat érdeklő kuriózumokról.
~Aligha tévedünk, ha feltételezzük, hogy Rózewicz magyarországi tartózkodása
jelentős hatással volt további költői pályájának alakulására. A háború borzalmai,
partizánmúltja adták költészetének alapélményét, uralkodó hangját a 40-es évek
második felében. Ezután következtek a számára is ellentmondásos évtized elején
írt, az ú j társadalom iránti lelkesedést tükröző versek, a sokszor riportszerű „beszámolók", illetve — első prózai köteteként — a „Magyarországi képeslapok". „Tadeusz Rózewicz... éppen magyarországi tanulmányútján jut el a gondokat félretevő,
a nagy pusztulás utáni építésben csak a jó perspektíváit érző, naivságig lelkes hangulatába, amelyre azután nagy válság, keserűség, tépelődés lassan tisztuló, nagy
feszítő anyagú költői periódusa következik az ötvenes évek derekán" — írta, a
Tanulmányok a lengyel—magyar irodalmi kapcsolatok köréből című kötetet méltatva, Elbert János a Nagyvilág 1969. évi 7. számában.
Rózewicz a tények, események, a közvetlen megfigyelés költője maradt 1955—
56-ban is, amikor költészetében ú j tartalmak jelentek meg. A „nagy" Rózewicz még
később érett be. „A régitől észrevehetőbben különböző ú j szemlélete a hatvanas
évek verseiben érződik. Bennük már nemcsak a tovább kísértő tragikus élmények,
egykori sorstársak dilemmáinak kifejezője, de a személytelen médium szerepét vállalja, az általános érvényű, anonim hangot szeretné megszólaltatni" — értékelte a
Megmenekült című magyar válogatott kötet utószavában, mégpedig igen találóan,
Fodor András.
Rózewicz magyar témájú alkotásai tehát pályája „hullámvölgyében" keletkeztek.
Ezért sem ezeknek, sem a hazánkban összegyűlt élményanyag egész akkori írásművészetét alakító hatásának nem tulajdoníthatunk túlzott jelentőséget. Művészete —
kitűnő magyar fordítója szerint — „ . . . az ötvenes évek első felének őszinteségpróbáját is szerencsésebben állta ki, mint néhány más, kelet-európai pályatársáé", alig
van megtagadandó verse. Pályáján, az 50-es évek közepén sem következett be törés,
mert korábban is tudott „önkritikusan" szólni. A kritikusok által észre nem vett
Wielki dzwon (Nagyharang) című, 1953-as versének részlete (Usmiechy címen
1955-ben megjelent kötetéből) akár egyes magyar témájú műveinek „megmosolygása"
is lehetne:
85

Én a kicsi lábujjhegyre
álltam
meghúztam a legnagyobb harangot
és süketté tettem
egyeseket
Igen hosszú köteleket
húztam
aztán a kötelek húztak engem
Nem éreztem lábam alatt földet
és konokul csépeltem a semmit
(E sorok írójának fordítása)
T. Rózewicz érdeklődése a magyar témák iránt, úgy tűnik, megszűnt. (A „Halál
régi díszletek között" fordításához írt utószavában sem talál alkalmat arra, hogy a
magyar olvasókhoz szóljon.) A Twórczoáé című varsói irodalmi folyóirat 1973. évi
3. száma nagy évfordulónkról való megemlékezésként, ismert lengyel költőkkel
együtt, felkérte Petőfi-versek fordítására. (A „Fa leszek, h a . . . " az ő átültetésében
is helyet kapott a „költők versenye" anyagában.) A szerkesztőséghez küldött válaszában Rózewicz a következőket írta: „Először arról, ami szívügyem: a Petőfi-fordításokról. Próbálkoztam a »Fa leszek, h a . . .«-val és a »Vasúton«-nal. Nem megy.
Még egyszer megpróbálkozom az »-Egy gondolat...« cíművel, de kevés a reményem.
Mint tudja, életemben csak néhány alkotást fordítottam le (köztük párat József
Attilától, hármat Vasco Popától és három német költő verseit), ez minden. Sajnos, az
ö n által küldött versek költőisége ellentétben áll azzal, amit 30 éven át csináltam —
egyszerűen képtelen vagyok; nincs „hallásom"... Egyszerűen nehezemre esik olyan
Petőfi-szövegeket közölni, amelyek értéke nem felel meg az eredeti versekének."
A lengyel világirodalmi folyóirat felszabadulásunk 30. évfordulója alkalmából
magyar számot jelentetett meg. Anyagában. Ady Endre fordítójaként, Tadeusz Rózewicz nevével is találkozunk. A tavalyi ú j lengyel József Attila-kötetben két régi
átültetése szerepel, amelyeket az ugyancsak 1975-ben Varsóban kiadott magyar költészeti antológiában is megtalálunk. E válogatás számára a lengyel költő lefordította
még Vajda János, Ady Endre, Füst Milán és Berda József egy-egy versét.

PETNEKI

ÁRON

Descriptio Sarmatiae
„Lengyelország, a régi Sarmatia része, valamivel nagyobb, mint Franciaország,
de annál kevésbé népesebb, lélekszáma viszont nagyobb, mint Svédországé. A lengyelek csak mintegy 750 évvel ezelőtt vették fel a kereszténységet. Ebben az országban a mindennapi beszédben a rómaiak nyelvét használják, — ők maguk idáig soha
nem jutottak; itt mindenki latinul beszél, még a szolgák is. Ez a nagy ország igen
termékeny, de lakosai nem tűnnek ki szorgalmukkal. A munkások és a kereskedők,
akikkel Lengyelországban találkozni lehet, skótok, franciák, de elsősorban zsidók.
. . . Alacsony áron veszik a gabonát, marhát és az országban termelt élelmiszereket,
D.anckában és Németországban eladják; ugyanakkor a nemességnek drágán adják
a luxuscikkeket, amelyeket az ismer és kedvel. így tehát ez az ország, amelynek
folyói a legszebbek, legelőkben, sóbányákban és termésben gazdag; szegény marad,
jóllehet mindenben bővelkedik, mert a népet rabszolgaként tartják, a nemesség
pedig gőgös és henye.
Ennek az országnak a kormányzása mind a mai napig hű tükörképe az ókori
kelták és gótok kormányzásának, míg a hasonló rendszereket már mindenütt megváltoztatták vagy elvetették. Ezenkívül ez az egyetlen olyan ország, ahol a köztársaság elnevezés megmaradt a királyi méltóság mellett."
Voltaire, a felvilágosodás gondolkodója ilyennek látta a XVÍII. század első évtizedeinek Lengyelországát, ahol akkor már több mint kétszáz éve kikristályosodott
az egész Európában egyedülálló „nemesi köztársaság" államformája. Az európai kortárs és az utókor ebben a „szarmata respublikában" mindig egzotikumot látott. Ezt
tükrözi az a sok leírás, amely a XVI. század óta Lengyelországról készült. Számunkra viszont ez a sajátos kelet-európai fejlődés nemcsak azért érdekes, mert
eltért a klasszikus nyugat-európai modelltől, hanem azért, mert a lengyel uralkodóosztály ideológiájában és kultúrájában számtalan, a magyarral megegyező jelenséget találhatunk. Valahol itt húzódik a hagyományos lengyel—magyar barátságnak
is az egyik gyökere: .két, az általános fejlődéstől elkanyarodó uralkodó osztály,
hasonló gondolkodásmóddal, életvitellel sokkal könnyebben megtalálta az egymáshoz vezető utat. Ez az eredetileg kifejezetten „nemesi barátkozás" a XIX. században
demokratizálódott, s 1848 volt a példa arra, hogy az egész társadalom magáévá tette.
Már a népesség statisztikai megoszlású is hasonlatosságokat mutat. A „nemesi
köztársaság" legnagyobb területi kiterjedésének idején a történészek hozzávetőlegesen kilencmillióra teszik Lengyelország lakosságát. A társadalmi tagozódás a következőképpen alakult: a falusi lakosság az összlakosságnak kb. 65%-át, a városlakó
polgárság 25%-át, a nemesség pedig nem egészen 10%-át tette. ki. Ilyen kivételesen
nagyszámú nemesség egyedül Magyarországon volt. A kor Franciaországában a nemesség arányszáma még a két százalékot sem érte el. Természetesen a lengyel
nemesség anyagi és kulturális szempontból egymástól nagyon különböző rétegeket
ölelt fel. A paraszti életmódot folytató, szántó-vető Sieradz környéki vagy a szegénységéről közmondásos mazóviai nemeseket mégis az „egy és oszthatatlan nemesség"
öntudata kapcsolta a több nyelvet beszélő, világot látott, tudósokat, művészeket
foglalkoztató, magánhadsereget tartó arisztokratákhoz. A kiváltságos osztály korántsem volt még olyan zárt a XVI. században, mint később. Sok polgár, sőt gazdag
jobbágy is felemelkedhetett, házasság, katonai szolgálat, de törvényellenes birtokvétel vagy akár nemesi oklevél megvásárlásának eredményeként is. Erről tanúskodik
egy XVII. századi hírhedt gyűjtemény, a Liber Chamorum (bugrisok könyve), amelyet Walerian Nekanda Trepka állított össze, s amelyben több mint 2500 olyan
hamis nemesi családot sorolt fel, amely a nemesség soraiba szivárgott. Nekanda
87

Trepka persze nem önzetlenül védte osztálya érdekeit: a nemesi birtok bitorlása
miatt indított perben a birtok egy része a feljelentőt illette, a szorgalmas kutatómunka tehát bőven kamatozott.
A nemességen belüli magasabb rétegekbe való felemelkedés talán még nehezebb
volt, mint egyáltalán a nemességbe való bekerülés. Az ideális út az egyéni tehetségen, szorgalmon át vezetett volna feljebb — ezt tükrözi Báthori István híres
mondása, mellyel egy fiúcskát biztatott: „Disce puer, faciam te moscipanie" (Tanulj
fiú, nagyságos urat csinálok belőled). Ez azonban az ő olasz egyetemen csiszolódott
elképzelése volt: a kormányzást főiskolát végzett, tanult diplomatákra akarta bízni.
(Kancellárja, J a n Zamoyski diáktársa volt Padovában.) A mindennapos gyakorlat
azonban más volt: többnyire pénz kellett hozzá. Sebastian Lubomirski a XVI. század végén a krakkói sóregálék igazgatójaként szerzett vagyonával vetette meg az
egyik legnagyobb arisztokrata család hatalmának anyagi alapjait.
A lengyel gazdaság alapja a XVI. századtól kezdve egészen az állami függetlenség elvesztéséig a nemesi birtokon robotmunkaerővel folyó majorsági gazdálkodás volt. Ez a gazdálkodási mód már nem az önellátásra, hanem a piacra termelt,
mégpedig szinte kizárólag gabonát, mert ezt külföldön szinte korlátlanul felvásárolták.
A szabad királyi városokban folyó céhes árutermeléssel párhuzamosan a nagybirtokokon is folyt szervezett kézművesmunka. Az egyházi és világi arisztokrácia
magánvárosokat alapított — ezek egy része jóval fejlettebb volt a magyar mezővárosoknál, ezért sem lehet minden esetben a mezővárosi terminológiát használni
erre a települési formára. Talán a legnagyszerűbb ilyen fundáció a Jan Zamoyski
kancellár által egységes reneszánsz stílusban építtetett Zamosc városa volt, amelyet
komoly erődrendszer védett. (A magyar mezővárost, gazdagságára való tekintet
nélkül, legfeljebb csak palánk kerítette.)
°
Nézzük meg ezek után a nemesi életforma ideológiai oldalát. A nemességhez
való tartozás külső szimbóluma — ahogy Magyarországon a nemesség fő ideológusa,
Werbőczi megfogalmazta: dísze, de nem elengedhetetlen kelléke — a címer. A címer
csak külső dísz volt, a nemességet igazán a sajátos gondolkodásmód tartotta össze.
Ezt a gondolkodásmódot, ideológiát, de az evvel járó életmódot és kultúrát is a
XVIII. század végén a „Monitor" című folyóirat köré csoportosult francia kultúrájú,
felvilágosult értelmiségiek nevezték először szarmatizmusnak,
kifejezetten gúnyos,
rosszalló értelemben. A későbbi kutatás (akár a gótika kifejezés esetében is) átvette
az elnevezést. A tudományos életben ma is vita folyik arról, vajon csak kultúrtörténeti jelenséget, vagy az egész ideológiát és az ahhoz kapcsolódó megnyilvánulásokat kell ezzel a névvel illetni? Számunkra úgy tűnik, hogy teljesen céltalan volna
csak a kulturális jelenségeket kiragadni, mert ebbe a fogalomba szükségszerűen
beletartozik az egész gondolkodásmód — és a politikában, a mindennapi életben, a
művészetben való tükröződése is. Itt kell megmagyaráznunk az elnevezés eredetét
is, erre már a Voltaire-idézet is utal. A XV. és XVI. századi lengyel történetírók és
geográfusok — elsősorban Maciejz Miechova a „Tractatus de duabus Sarmatiis,
Asiana et Europiana" című, Krakkóban 1517-ben megjelent munkájának hatására —
elterjedt az a nézet, hogy a lengyelek ősei az ókori szarmaták voltak. Ezt a humanisztikus ízű nemzetgenealógiát a lengyel nemesség büszkén magáénak vallotta.
Nyíltan hangoztatta ázsiai származását, hiszen ekkor Európa számára az „ázsiai"
fogalma még titokzatosságot, bőséget takart. Csak jóval később vált ez a fogalom
pejoratívvá, amikor a XVIII. század orientalizáló divatja után a kapitalizálódó
Európa gyarmatosítóként jelent meg és rendezkedett be egész Ázsiában.
A szarmata nemesi nemzet legendás kialakulása szinte kísértetiesen megegyezik
a magyarok „szittya" eredetével. A szarmaták a Volga és a Don közéből nyugat felé
vándorolva fegyverrel hódították meg a Dnyeper és Visztula közt elterülő vidéket.
Az itt talált legyőzött népekből, valamint a gyáván viselkedőkből lettek a szolgák,
a jobbágyok, a derekasan vitézkedők pedig a nemesség ősatyjai. A nemzethez nem
is tartozott más, csak ezeknek a leszármazottai. Volt olyan eset, hogy a genealógiá88

ban még a szarmata és a szkíta eredet is összekeveredett. Wojciech D?bol?cki f e r e n ces provinciális, a hírhedt lisowczykok szabadcsapatának káplánja, 1633-ban a szarmaták őseinek egyenesen a „királyi szittyákat" tartotta. (Érdekességként kell megjegyeznünk, hogy a szarmatizmus más szláv népeknél is megjelent, például a cseheknél közvetlenül a fehérhegyi csata előtti időben, erősen nemzeti, németellenes éllel.)
A harcias honfoglalók, miként egy nagy család, egymás között teljesén egyenlők,
voltak. A XVII. századi lengyel irodalomban többször jelenik meg a natio tágabb
fogalma helyett a gens sarmatica, a szarmata nemzetség, ami egyenesen patriarchálisárnyalatot ad az ősök társadalmának, egyben az egy és oszthatatlan nemesség ideáját
szolgálja. A „családias" összetartozást fejezte ki a nemesek egymás közti „urambátyám" (panie bracie) megszólítása is, birtokra és funkcióra való tekintet nélkül..
A testvérek egyenlőségét fejezte ki az arany szabadság (zlota wolnosé), ami eredetileg korántsem jelentett anarchiát, hanem a törvények mindenki által való betartását, a nemesség előjogainak kollektív védelmét még az uralkodóval szemben is..
A hírhedtté vált liberum vető (nie pozwalam), amellyel a szejmen, az országgyűlésen résztvevő bármelyik nemes — „családtagként" — megakadályozhatta egy javaslat törvényerőre emelését, eredetileg a nemesi egyenlőség védelmét szolgálta. Még
Voltaire is az ókori Róma demokráciájának továbbélését látta benne. A nemes
•
vagyonától és beosztásától függetlenül — egyenlő volt a törvény előtt, véleményét
bárkinek, még a királynak is szabadon nyilváníthatta, bírói ítélet nélkül pedig tilos,
volt börtönbe vetni (az úgynevezett „neminem captivabimus" törvény). A kiváltságok védelmét szolgálta a területi önkormányzat, a mi megyegyűlésünknek megfelelőszejmik. A kiváltságokat persze csak jogi tudással felvértezve lehetett igazán megvédeni, a birtokperek útvesztőiben csak jogi iskolázottsággal lehetett eligazodni —
ezért lett a lengyel a magyarhoz hasonló „jogász nemzet". Az ideális állampolgár
jogi képzését a latin nyelv ismerete biztosította, s ennek elterjedtségét a bevezetőVoltaire-idézet is bizonyítja. (Persze itt a latin mellett a lengyel is hivatalos nyelv
volt.) A szejmeken való ékesszólás is az állampolgári erények közé tartozott, s
ebből a szóbeli aktivitásból alkalmi-politikai irodalom fejlődött ki. Pamfletek,,
ismert művek paródiái és a nagy szabadság ellenére sokszor névtelen gúnyiratok,
vagy egyes személyeket felmagasztaló panegirisek íródtak százszámra a XVII—
XVIII. században. Az arany szabadság a valóságban korántsem volt olyan patriarchális, ahogy azt a kor embere látni szerette volna. Találóan jellemezte a kor lengyel nemesét a neves egyházi szónok, a jezsuita Piotr Skarga: „Azt állítja: nem
félek a királytól, de menekül szomszédja elől és reszket az előtt, aki ebben a nagy
szabadságban fegyverrel foglalja el a házát, sőt gyilkol s felprédálja javait." A hatalmaskodásban persze nemcsak a nemes és családtagjai vettek részt, hanem a szolgálatában álló kulcsár, udvarbíró, az udvarház személyzete, sőt a jobbágyok is.
Sokszor még a nagy lakomákra is erőszakkal fogták a vendégeket, az útonjárókat:
vagy a szomszédos udvarházak lakóit kötözve vitték — mulatni.
A hatalmaskodásban, erőszakban élen jártak az arisztokraták. Nemesi szabadság, egyenlőség, testvériség — mindez szép volt az elméletben. A gyakorlatban
azonban a közép- és kisnemes bizony tartott a főuraktól, s sokszor akaratlanul is.
azok érdekkörébe, familiárisai közé került. Az arisztokrata udvartartása jórészt,
olyan nemesekből állott, akik urukat minden tekintetben kiszolgálták, nemegyszermagánhadseregében szolgáltak. Ezt a földjét, birtokát vesztett, de nemességére még
„főember-szolga" állapotában is nagyon büszke réteget éppen a majorsági gazdálkodás termelte ki, az országrésznyi összefüggő főnemesi nagybirtok kialakulásával
egyidőben. A mágnások kezében volt minden jelentősebb közhivatal, egyházi, világi,
katonai méltóságok. Bár többször is törvénybe foglalták, hogy tisztségeket nem lehet
halmozni, ez a legtöbbször csak írott malaszt maradt. A köznemesség az országgyűléseken csak szervezetten, egységes fellépéssel tudott az arisztokráciával szembeszállni, de ezt is meg tudta törni a megvesztegetés vagy a fenyegetés.
A főúri szomszédtól reszkető szarmata nemes a királytól (aki jobbadán nem,
89-

éppen a szomszéd birtokon volt) nem félt. Szembeszállt vele nemcsak szóban, írásban, hanem, ha kellett, fegyveresen is, szövetségekbe, úgynevezett
konföderációkba
tömörülve. A királyválasztás gyakorlata méginkább megerősítette szabadságának tud a t á t : elvben bizonyos lehetőség volt bármelyik nemes királlyá választására. (Ez a
megtiszteltetés azonban, mondanunk sem kell, gyakorlatilag csak az arisztokratákat
érte.) Szellemesen és találóan jegyezte meg Janusz Tazbir lengyel történész ennek a
tudati megnyilvánulását: „Ez a gondolat nyilván úgy hatott a falusi kisnemes képzeletvilágára, mint a milliomossá lett cipőtisztító amerikai mítosza."
A Jagellók kihaltával (1572) gyakorlatba jött szabad királyválasztásokon az uralkodójelöltet addig nem is koronázták meg, ameddig a nemesi előjogokat biztosító,
úgynevezett pacta conventát alá nem írta, amely a törvények be nem tartása (értsd
a z aranyszabadság megsértése) esetén még a fegyveres ellenállás jogát is kilátásba
helyezte. Egyes főurak, ha a jelölt ellen kifogásuk volt, vele szemben még a legnagyobb udvariatlanságokat is megengedték maguknak. Így tett Jakób Uchanski
érsek is, aki a Habsburgok párthíve lévén, el sem ment Báthori István koronázására,
pedig a ceremóniát neki kellett volna elvégezni. Báthori viszont, az abszolutisztikus
állam híve, mindent megtett, hogy kezét ne t u d j á k megkötni. Azonban még ő is
rákényszerült a kompromisszumokra, bár megkoronázása évében, 1576-ben így dörgött rá a nagyobb szabadsághoz szokott lengyel nemesekre a toruni országgyűlésen:
„Kérésiekre és sürgetéstekre jöttem ide. Ti tettetek koronát fejemre. Így hát királyotok vagyok, nem faragott és festett báb. Uralkodni és parancsolni akarok, és nem
tűröm, hogy tanítóim és tanácsosaim tanítói legyetek!" Az ellene fellázadó mágnás,
Sámuel Zborowski lefejeztetésével nyomatékot is adott szavainak. Mikor meghalt,
nem mindenki siratta meg szívből: egyesek nyíltan örvendeztek a zsarnok pusztulásán. A későbbi Báthori-hagyomány azonban (akárcsak Mátyás király esetében)
•gondosan elhallgattatta ezeket a disszonáns hangokat.
Bár a „nemzeti", „Piast", választott királyok egy része idegenből jött, a fogadtatás nem volt egyértelmű. A szarmata nemes félt az idegen személytől, és amit az
hozott: az idegen eszméktől is. Ezekben a „tyrannis", az abszolút monarchia gondolatának potenciális hordozóját látta, ami ellentétben állott az aranyszabadsággal.
A lengyel országgyűlés nagyon ritka esetben adott külföldinek indigenátust, azaz
honosítást (jobbadán magyarok, németek, franciák kerültek a lengyel nemesség
soraiba). Lengyel nemes külföldi rangját (például őrgróf, márki) sohasem ismerte el,
mert ebben is az egyenlőség megsértését látta. Ez persze nem akadályozott meg a
tehetősebbek közül senkit sem abban, hogy külföldön magát legalábbis grófnak
tituláltassa. Mikor IV. Ulászló külföldi mintára lovagrendet akart alapítani, szintén
az előbbi ok miatt hiúsította meg törekvését a szejm. A lengyel nemes a fejlettebb
külfölddel szemben érzett kisebbségi komplexumát a nemzeti megalománia jótékony
köntösébe takarta. Stanislaw Stadnicki egy országgyűlési beszédében leszögezte:
„Minden nemzetek fölé született a lengyel nemes, és aki annak született, nem tekint
•semmi másra, mint jogára, szabadságára és nemességére." Egy másik, névtelen röpiratíró megtoldja: „Számtalan külföldi uralkodó elismerte, hogy a lengyel nemes
titulusánál szebbet és erényesebbet az ég alatt nem találsz." Egyáltalán nem esik
messze ettől az elmélettől az „Extra Hungáriám non est vita" gondolata. A lengyel
nemes idegengyűlöletét még az is táplálta, hogy a saját birtok művelésén kívül alig
egy-két foglalkozást tartott nemeshez méltónak, a többit idegenekre bízta (ismét
utalunk Voltaire szavaira). Ezek anyagi előrehaladását irigyelte, s ezt az irigységet
idegengyűlölettel, antiszemitizmussal, a méltatlan foglalkozás és a „haszonlesés"
iránt érzett megvetéssel palástolta.
A nemesi önérzet olyan fokot ért el a XVII. századra, hogy Lengyelországban a
választott nép országát, a kereszténység védőbástyáját látta. (Ennek magyar párhuzamaira itt fölösleges részletesen kitérni.) Íme egy idézet egy 1625-ös megyegyűlési
követutasításból: „Hiszen maga az Üristen, amikor országokat támaszt és megtart,
nem akarta, hogy eme harcos nemzetek (tudniillik a lengyelek — P. A.) férfiassága
meggyengüljön, hogy ez a hatalmas fal, amely m á r néhány száz éve a keresztény
90

hitet felvévén, a pogány nemzetek minden súlyos támadását felfogja és egész Európát'védi, a lovagi dolgok elhanyagolása miatt ledőljön." A korábban már említett
Díjbol^cki pedig Lech fiainak világuralmát jövendölte meg Ezékiel próféta alapján:
„Bizonyos dolog, hogy a fehér sas nemsokára ismét kiterjeszti szárnyát a világ felett,
amikor is a lengyel vagy északi király, levervén a törököket, trónusát, vagyis fölségét Lengyelországból Szíriába teszi át, és ott azt a Libanon h e g y é n . . . fölállítja.
Ahol utódaival együtt a világ végezetéig, ismét, mint régen, Ázsia, Afrika és Európa
fölött (ha ugyan még nem távolabb) uralkodni fog."
Ezek a harcias eszmék szorosan kapcsolódtak a választott nemzet, választott
katona gondolatához. A tizenhatodik század viszonylag békés első fele után
szünet nélküli háborúskodások korszaka kezdődött, amely természetszerűleg magával hozta a nemesség hőskultuszát. Ezt propagálta a szépirodalom és a képzőművészet is. A nemesség saját kiváltságának tekintette a fegyverforgatást (akárcsak
nálunk a „vérrel adózást") — bár a végszükség esetén még törvény is gondoskodott
arról, hogy a benyomuló ellenséggel szemben a föld népe is harcra keljen. (Ez a
gyakorlatban csak az 1655—57-es svéd háború második felében valósult meg.) Az
állandó hadsereget végleges formában Báthori István szervezte meg, sok mindenben
magyar mintát követett. Gyalogsága kezdetben szinte kizárólag magyarokból állott.
Ezekkel vívta háborúit, melyeket a lengyel nemesség akart — de pénzt legszívesebben nem adott volna hozzá. Ha a királyi seregek és főúri bandériumok nem mutatkoztak elégségesnek a hadjárat lebonyolítására, az úgynevezett expeditio generálist
(pospolite ruszenie) hívták össze, ez volt a nemesi félkelés. Az egyik XVII. századi
hadvezér meg is jegyezte: szívesebben terelne disznókondát, minthogy ezeket irányítsa. A fegyelmezetlenkedők ellenére a lengyel hadak sokszor arattak komoly
győzelmeket, és sohasem került sor a győri csatában megfutott magyar nemesi
insurrectio tragikomédiájához hasonlóra. A lengyel nemes nemcsak a harcmezőn,
hanem mindennap magával hordozta fegyverét. A szablya több volt, mint öltözékének kiegészítő dísze: a „vérével adózó", a hódító, szabad szarmatát, az aranyszabadság védelmezőjét jelképezte. Valahol szablya nélkül megjelenni nem jelentett kevesebbet, mint ma egy követségi fogadásra cipő nélkül menni. A fegyver ott csüngött
a nemes oldalán még az országgyűlésen is, s néha utolsó érvként „szót is kapott".
Az ónódi országgyűléshez hasonló jelenetek nem voltak ismeretlenek Lengyelországban sem. A gyakran töröktől, tatártól zsákmányolt harci szablya, m a j d később könynyebb változata, az arannyal, ékkővel rakott, madárfejes markolatú karabella olyan
tiszteletben állott, amelyhez talán csak a japán szamurájok kardkultusza hasonlított.
A pengét feliratok, versek, ábrák díszítették, valóságos „pengeirodalom" alakult ki.
íme egy példa:
„Fogságba ejtém a cárt, Byczynát megjártam,
Svédországban s Bécs alatt szekérutat vágtam"
— utalva az ál-Dimitrijekkel kapcsolatos moszkvai háborúra, a trónkövetelő Miksa
császárt elkergető byczynai ütközetre, a lettországi kircholmi győzelemre a svédek
fölött, végül Sobieski János közismert bécsi diadalára.
A választott nép tudata, a messianizmus nemcsak általában a nemesi ideológia,
hanem a vallás terén is változást hozott. A harcias azonos értelművé lett az intoleránssal. Bár a XVI. század Lengyelországa híres volt a szabad vallásgyakorlatról,
a reformáció egyik irányzata sem került túlsúlyba. A katolikus főpapság helyzete
megingott ugyan, de az állami funkciókat és a nagy földbirtokokat nem engedte
kezéből kicsúszni. Báthori István behívta a jezsuitákat, akikben a másvallású nemesség gyűlölt idegent, az abszolutizmus szálláscsinálóját és engesztelhetetlen hitbéli ellenséget látott. Az egyébként sokszor magas színvonalon oktató jezsuita kollégiumok valóban a vallási türelmetlenség melegágyává, a véres tumultusok, protestáns templomrombolások szervezőivé váltak, mintegy beigazolva az irántuk táplált
félelmet. Hiába hirdette István király a szabad lelkiismereti meggyőződést, hiába
tett óvintézkedéseket, a pogromok már az ő uralkodása idején megkezdődtek. A bigott Vaza-királyok idejében már az államhatalom is segítséget nyújtott. Az ország91

gyűlés először az ariánusokat (vagyis unitáriusokat) űzte ki (1658). Sokan kerestek
ekkor menedéket Erdélyben, ahol a XVIII. század közepéig különálló lengyel unitárius egyház létezett. Az általános protestánsüldözés is ekkor, a nagy svéd háború
után kezdődött. Az evangélikus svédekkel és a református II. Rákóczi Györggyel
szövetkezett lengyel kálvinistákat nemcsak hitbéli ellenségnek, hanem hazaárulónak
is tekintették. Ezt a háborút (1655—1657) nem hiába nevezték özönvíznek: a szimbólumokat kedvelő szarmata szemében az „eretnekek" tengerén büszkén diadalmaskodott az ú j Noé bárkája, a bevehetetlen Cz^stochowa kolostorerődje. A svédek
kiűzésében egyszersmind az ellenreformáció győzelmét is látta, s kiválasztottsága
tudatában még más országok katolikusait is lenézte. Egy 1670—1672 között ott járt
protestáns német utazó szerint „a lengyelek olyan buzgó pápisták, mint talán csak
a spanyolok és írek . . . Mikor imádkoznak vagy misét hallgatnak, olyanokat sóhajtoznak vagy nyögnek, hogy messzire hallani, a földre vetik magukat, fejüket a falba,
vagy a padhoz verik, magukat arcul ütik és más hasonló furcsaságokat cselekednek,
amiket még más nemzetek pápistái is megmosolyognak." Ezekhez a külsőségekhez
hozzátartoztak a barokk pompájú szertartások is, mint a különféle konfraternitások
— sokszor önostorozó — körmenetei, búcsújárások, csodatevő Mária-képek ünnepélyes megkoronázása stb.
Más nemzetektől nemcsak szokásokban, de külsőleg is eltérni — ezt diktálta a
választott nép tudata. A példaképet az „ázsiai" ősök jelentették, s miután a kor
számára az antik és a keleti teljesen összemosódott, természetesen az ókori szarmaták keleti kaftánokban. jártak — így ábrázolta őket a barokk képzőművészet. Ez a
gondolkodás még tágabb teret nyitott az amúgy is jelentős keleti (perzsa, török,
tatár, sőt magyar) befolyásnak. A lengyelek külső megjelenése egyre egzotikusabbá
vált a nyugat számára. Charles Ogier, a francia követ titkára 1635-ben így írt róluk:
„Valóban, ha rájuk pillantottam, és előző nap a jezsuiták templomában a nemzeti
viseletükben imádkozó vajdákat néztem, eszembe jutott az a hódolat, mellyel a
napkeleti királyok nagy pompával és udvaroncok hosszú kíséretével, s tevékkel (ha
a festőknek és a kárpitszövőknek hinni lehet) a gyermek Jézushoz siettek." A keleties ízlés, a keleti pompa szeretete tudatos megnyilvánulása volt az ázsiai eredetmítosznak. Perzsa, török kereskedők, a kaukázusi formakincset közvetítő, Lengyelországban dolgozó örmény mesterek látták el a nemességet a kívánt luxuscikkekkel:
drága szőnyegekkel, arannyal átszőtt selyemövekkel, díszes fegyverekkel, ékkövekkel rakott lószerszámokkal. A törökökön aratott chocimi (1673) és bécsi (1683) győzelem elképzelhetetlen mennyiségű hadizsákmányt juttatott lengyel kézre, s még
általánosabbá tette a törökös ruházat, fegyverzet és dísztárgyak használatát. Sobieski 1683. szeptember 13-án Bécs alól így írt feleségének: „A f ő v e z é r n e k . . . sátorait, szekereit mind elvöttem, egyéb drága kárpitait, köves marháit, több jókat is
kiket még meg nem nézhettem, egy néhány tegzeket puzdrástól rupintokkal, saphirokkal rakvák és igen drágák, sok tízezer aranyokat megérnek." (Korabeli magyar
fordítás.) A pompakedvelés nem ismert határokat. Nemcsak a ruházat anyaga, de
díszítése is temérdek pénzt emésztett föl. Egy 1631-es leltár szerint Wojciech Bobola
királyi kamarás minden egyes mentegombja 130 dukátba került. Firlej szmolenszki
vajda Gábriel Dobrogost ötvösmesternek 1200 aranyat fizetett egy díszes szablya
elkészítéséért. Jerzy Ossolinski lószerszámát tízezer aranynál is többre becsülték.
Az 1630-ban meghalt Míkolaj Siemiradzki Iwówi drágakocsiszoló műhelye és kereskedése milliós évi forgalmat bonyolított le. Összehasonlításképpen hadd tegyük
hozzá, hogy egy átlagos nemesi majorgazdaság évi jövedelme Andrzej Wyczanski
történész szerint kb. 175 arany volt, ezért kb. 40 rőf jobbfajta posztót lehetett
vásárolni.
A keleti pompa kedvelése megnyilvánult abban is, hogy a főnemesek janicsárzenekarokat tartottak, s udvari hajdúikat török és arab ruhákba bújtatták, sőt az
egyik Lubomirski még tevékkel is elkápráztatta a bécsieket ótt-tartózkodása idején.
Az arisztokrácia (s nyomában a köznemesség, sőt a gazdag patríciusság is) a pompakifejtés eszközének tartotta a művészetet. Az építészetben, a nagyszabású palota92

építkezéseken kívül, a templomalapítások játszottak nagy szerepet. Itt kivételesen
nem keleti, hanem itáliai irányzatot követtek: a római barokk legkeletibb kisugárzását találhatjuk Lengyelországban. A festészetben is, elsősorban a vallásos tárgyú
képeknél, szintén megfigyelhető az észak-itáliai befolyás: Tommaso Dolabella oly
ügyesen plántálta át a XVII. századi velencei barokkot a szarmata talajba, hogy
teljesen sajátos lengyel iskolát alakított ki maga körül. Az elődök tisztelete kialakította az úgynevezett „szarmata portréfestészetet" is, amely részint egész- vagy félalakos figurákat, részint egészen durva realizmussal visszaadott arcmásokat, úgynevezett „koporsóképeket" ábrázolt. Ez utóbbiakat a temetés alkalmával a templomban felállított castrum dolorison (díszes, építményszerű katafalkon) koporsóra helyezték, majd a temetés után a templom falára függesztették. Az iparművészet egyes
ágazatairól már a gazdasági problémáknál szóltunk, itt elsősorban az ötvösséget
kell kiemelnünk, amely nemcsak műalkotásokat, hanem tezaurálásra is alkalmas
értéktárgyakat hozott létre. Az arany- és ezüstedény vagy ékszer gyakran játszotta
a fizetőeszköz szerepét is.
Végezetül ejtsünk néhány szót a szarmatizmus irodalmáról is. A nagy klasszikusok, Rej és Kochanowski után minőségi csökkenés, de mennyiségi növekedés következett be. Szinte mindenki írt — vagy inkább faragott — verseket. Ebben a kor
iskoláztatása is segédkezett, kötelező tárgy lévén a poézis. Érdekesség viszont, hogy
a nyomtatott irodalom egyre kevesebb lett, a XVIII. század elejére a vallásos, devocionális ponyvairodalom került túlsúlyba. A nemesi költő művei többnyire csak
kéziratban terjedtek. Ö a vidéki élet szépségeit ecsetelte — nem mulasztva el
szembeállítani az általa mélyen lenézett városi élettel, vagy a szarmata hősiességet
zengte (például Sámuel Twardowski nagy elbeszélő költeményei IV. Ulászló háborúiról). A nemesi irodalom érdekes (magyar párhuzamokat sem nélkülöző) megnyilvánulása volt az emlékirat (például az arisztokrata Jerzy Ossolinski vagy a kisnemes Jan Chryzostom Pasek). Ezek a művek nem is annyira irodalmi, mint inkább
történeti forrásértékükkel tűnnek ki. Szinte minden politikai eseményre egész sereg
alkalmi vers reagált, sokszor bibliai, sőt dantei paródiák formájában. A költészet
sokszor merített a szentek legendáiból is. A szarmata életideálnak azonban a panegiris felelt meg legjobban, mert ez nemcsak az adott személyt, hanem egyben az
egész nemességet is magasztalta.
A történetírás, az irodalom- és művészettörténet máig is vitázik: vajon teljesen
retrográd irányzatnak tekinthetjük-e a szarmatizmust. A felvilágosodás képviselői
kétségkívül annak látták, hiszen kortársként tapasztalták, hogy ez a mentalitás
vezetett az ország felosztására. Ez az ideológia akadályozta minden módon a polgárosulást, gazdasági és kulturális elszigetelődést okozva Lengyelországnak. Ugyanakkor az általa inspirált művészeti alkotások ma is figyelemreméltóak, és eredeti
színfoltot jelentenek a lengyel kultúra történetében.

93

Sőtér István: Werthertől Szilveszterig
Sőtér István ú j könyve azzal emelkedik ki a manapság divatos t a n u l m á n y kötetek átlagából, hogy korszakmonográfia igényével lép föl. Egységessé tárgya teszi:
a világ- és magyar irodalomnak Werther születésétől Szilveszter haláláig lepergő
folyamata. Rendje nem a véletlenszerűen keletkező írásokba utólag beleerőszakolt
koncepcióból származik, hanem az anyag belső logikájából. A változó szemlélet
cezúrái se szabdalják: nincs éles határ a negyvenes, illetve ötvenes, valamint az
ötvenes és a hatvanas években született írások között. Megóvja tőle a tudós ténytisztelő tárgyilagossága. Elméleti igény és kutatói lelemény termékeny p á r h u z a mossága.
Irodalomszemlélete dinamikus. „Ízlések, elméletek, programok, alkotói módszerek, ars poeticák szövevényes mozgása az irodalom" — vallja. Nemcsak portrékbanművekben kimerevedő teljesítmény, hanem folyamat — keletkezés és elmúlás,
folytonosság és megújulás. „A gazdasági-társadalmi valóságban konkretizált történelmi korszak és azon belül az irodalmi irányzatok mozgása és e mozgások szövevénye, íme, á modell" — tudatosítja módszerét. Kitűnő arcképfestő és műelemző; az
előbbire a Ligne hercegről szóló — a szépíró megjelenítő erejét idéző — esszé, az
utóbbira Mickiewicz ősök című költeményének remekbe készült analízise a példa.
Ám nem reked meg a személyiség és m ű epizódjaiban; könyve egyszersmind vitairat az ilyesféle irodalomtörténeti statika ellen. Mint történészt elsősorban az egész
látványa, alakulása érdekli — egy-egy korszak kollektív erőfeszítése.
Sőtér — ú j könyvéből is kitűnően — irodalomtörténetírásunknak nemcsak szorgos búvárlója, hanem jeles teoretikusa is. Módszertani eredményei kiegészítik és
föltételezik szakmai megállapításait. Elméleti hajlama főképp két irányban bontakozik ki: egyrészt korszerűsíti a pozitivizmussal meghaladott komparatisztika célés feladatrendszerét, másrészt átértékeli az irodalomtörténet oly alapfogalmait, mint
korszak, irányzat, műhely stb.
Életet lehel a hatáskutatásban elhaló összehasonlító irodalomtudományba. „Az
egyes irodalmakat a hatásoknál is szorosabban kapcsolják össze a valamennyiükön
végigvonuló tendenciák, törekvések, az azonos kor követelte feladatok, választások,
az azonos korból reájuk sújtó vagy őket felemelő erők" — írja. Hatáskeresés helyett
a folyamatok szembesítését hangoztatja. Csak eme ú j módszer révén újulhat meg a
hagyományos diszciplína, mert Európa a magyar irodalom számára nemcsak előzmény, hanem egyidejűség is. A módszer próbája — Kelet-Európa irodalmainak
szembesítése — sikeres. Az analógiák és sajátosságok számbavétele lehetővé teszi,
hogy föléemelkedjünk a szűk horizontú nemzeti irodalomtörténetírás provinciális
szemléletének (e gondolatnak tudományszervezési vetülete a nemzetközi irodalomtörténetíró műhelyek létrehozásának sürgetése), s a világirodalmi összefüggések tükrében igazabb és teljesebb képet kapjunk irodalmunk alapvető törekvéseiről. Sőtér
rendkívül tanulságos magyar—lengyel és magyar—orosz összehasonlító tanulmányai
94

bizonyítják, hogy irodalmunknak — miként azt Németh László a harmincas években
a Tejtestvérek című esszéjében meghirdette — az európaiság és a nemzetiség végpontjai között van egy közbülső kelet-európai létformája is. E gondolatmenetben
természetesen ú j jelentést kap a hatásvizsgálat is: az átadó helyett a befogadó
irodalomra helyeződik át a súlypont, a hatás ténye helyett a kölcsönhatás, az áthasonítás módja válik fontossá.
Az irodalomtörténet alapkategóriái közül Sőtért elsősorban a korszakfogalom
használatának bizonytalansága nyugtalanítja. C. Guíllén nyomán ő is elutasítja a
monisztikus felfogást, hisz egy-egy korszak „polifon jelenség": különféle irányzatok
— például a XIX. század első felében romantika és klasszicizmus, romantika és realizmus — egybefonódása. Igaza van a tekintetben is, hogy az irodalomtörténet korszakolását nem lehet csupán az irodalom öntörvényűségére alapozni: egy-egy korszak a hagyományos felfogáshoz képest nyitottabb az emberi tudat története, a társművészetek fejlődése felé, mint ez az elspecializálódó szakma gyakorlatából következik. (Persze nem oly módon, ahogy Wölfflin gondolta, midőn a korstílusok
absztrakcióit megalkotta.) Egyet lehet érteni Sőtérrel abban is, hogy a korszak épp
úgy történetileg változó fogalom, mint maga az irodalom: vannak befelé forduló és
kitárulkozó, homogénebb és heterogénebb világú korszakok. (A XVIII—XIX. század
fordulója például „Janus-arcú": nyitott a múlt és a jövő felé, innen az irányzatok
kusza gazdagsága. Vagy a XIX. század gyakorlatával szemben a XX. század irodalmi
„iskolái" már nem az alkotói módszer és ábrázolásmód rokonságából keletkeznek,
hanem az eszmei-filozófiai szemlélet egységéből.) Sőt maga a korszak is periódusok
változásában testet öltő folyamat. Sőtér jogos elégedetlenségébe azonban túlzás is
vegyül: a hipotetikus konstrukciókkal együtt az irodalmi korszak fogalmát is
tagadja, pontosabban fogalmazva: történelmi tartalmára redukálja. „Nem az egyes
irodalmi irányzatok különféle korszakait kutatjuk tehát, hanem az egyes történelmi
korszakokban fellépő különféle irodalmi irányzatokat és jelenségeket" — olvassuk.
Pedig történelmi korszak és irodalmi műhely között az irodalmi korszak: a belső
fejlődés valósága, a kor kérdéseire adott esztétikai válaszok analógiája. Az elemzés
gyakorlatában Sőtér maga is használja a programszerűen elutasított fogalmat: „Minden irodalmi korszak kialakít egy sajátos és korszerű témakincset; kialakít, népszerűvé tesz bizonyos érzelmeket, gondolatokat, élethelyzeteket; az érdeklődés homlokterébe állít típusokat, problémákat; létrehoz egy sajátos nyelvet, stílust, ábrázolásmódot." Az irodalmi korszak átmenet, közvetettség történelem és írói műhely között.
Sőtér tanulmányait a fölényes tájékozottság és a biztos ítélőerő egyaránt jellemzi: a filológus, az esztéta és a történész összjátéka. Fölismeri, hogy a korszak
nagy vívmánya: a líra csodálatos fölszabadulása a racionalizmus béklyóiból. Nem a
klasszicizmus ellenében: a romantika a klasszicizmusnak — miközben XVII. századi
formájából „görögös" szakaszába nő át — nemcsak ellenhatása, de folytatása is; a
„preromantika" legtöbb jelensége a felvilágosodásban gyökerezik. A magyar romantika kelet-európai sajátossága, hogy a Sturm und Drang ihletésében születik, s a
népköltészet gazdagságával telítődik. Mivel küldetésének lényege, hogy a nemzeti
lét argumentuma legyen, újító szerepe háttérbe szorul: innen békülékenysége a
klasszicizmus és szentimentalizmus áramlatai iránt; ezért van, hogy jellemző műfaja
a hősidill. Ám ami Magyarországon folyamat, az Lengyelországban szövevényes egyidejűség: Mickiewicz költészete Vörösmarty romantikáját és Petőfi forradalmas népiességét egyetlen életműben összegezi. A romantika legcsökevényesebben — mivel
nincs 48-a — Oroszországban fejlődik ki: ezért tud viszonylag korán megerősödni a
realista regényműfaj és kritika.
Anyagbőség és lexikonszerűség: ellentmondó jelentésű fogalmak. Emez az életesség jelzése, amaz a múzeum dermedtségéé. A Sőtér-tanulmány anyagbősége sohasem enciklopédikus szándékú összefoglalás, inkább friss szempontú ráismerés, megelevenítő ú j látásmód. Néhány példa is elegendő ennek bizonyítására. Csokonai költészetének kulcsát Sőtér nem a bájolgó rokokóban, hanem a Hölderlin típusú görögös klasszicizmusban találja meg. Szerinte Gyulai félreérti a Bánk bán tragikumát:
95

a romantikus végzetdrámák tragikus vétségét és bűnhődését magyarázza bele a
klasszikus lélekdrámába, pedig a főhős bukását nem bűne tudatosodása, h a n e m Melinda elvesztése okozza. Izgalmasan nyomozza: Vörösmarty hőstipológiája — Csongor alakjában a győzedelmeskedő, Tihamér szerepében az elbukó ember — hogyan
ösztönzi a század elbeszélő költészetét — János vitéztől a Toldiig, Szilvesztertől
Ádámig. Véleménye szerint a kései magyar romantika nem szűkíthető le Jókai
regényíró művészetére; többé-kevésbé ide kötődik az Aurora-kor romantikus balladaköltészetét folytató Arany, Kemény történelembe vetített tragikumszemlélete, és
Madách nagy pesszimista látomása is. Petőfiről is ú j mondandói vannak: „Az ő
•életművét egy tartós és nagyerejű világirodalmi mozgás egyik fordulópontjának
tekinthetjük. A költészet forradalma által létrehozott ú j költőiség — a forradalom
költészetévé válik." Bírálja a költő pályájának merev — népies és forradalmi szakaszra bontó — tagolását. Életműve egységét vallja: „Petőfi forradalmisága: egyetemes érzés, teljes életszemlélet. Ebben a szemléletben olvad föl minden: a szerelem,
a barátság, de még az ő kedves népi élete, alföldi t á j a is."
Sőtér műfaja a tanulmányba fojtott esszé. Objektív líra, mely megóvja az ellenőrizhetetlen intuíció henye impresszionizmusától. Magaslat, ahonnan láthatóvá válnak a világ- és magyar irodalom cserefolyamatai. Erénye az érzékelés pontossága,
•a kifejezés tisztasága, a ráció fegyelme. (Szépirodalmi, 1976.)
GREZSA FERENC

Déry Tibor: Színház
A Déry Tibor munkásságát bemutató életműsorozat a drámák kötetével bővült.
A Színház az író színpadi műveinek teljes gyűjteményét adja. Előszavában Déry a
történelemre hivatkozik, amelynek művei a „létüket köszönhetik".
Drámái ugyanis olyan sorsfordító történelmi helyzeteket idéznek fel, amelyekben korunk embere választásra és döntésre kényszerült. Majd mindegyik színművének polgári értelmiségi a hőse, aki a válaszút elé állító súlyos kérdésekre pozitív
vagy negatív magatartással felel. Déryt ugyanis a történelem és az egyén viszonya,
az ember intellektusából és erkölcsi tartásából fakadó tett lehetősége foglalkoztatja.
A történelem kihívásaira műveiben ugyan jobbára polgári értelmiségiek válaszolnak, de a döntésre kényszerítő helyzeteket már a szocialista világrend felé törekvők
idézik fel. Ilyen konfliktus fűti Déry Tibor legtöbb drámáját.
Az író világképét meghatározó élmény ugyanis a polgári világ összeomlása volt
és kapcsolatkeresése a születő újjal. Déry le akart számolni polgár mivoltával. Ez
az igény tette lázadóvá, társadalmi és művészi vonatkozásban egyaránt. Ez állította
a 19-es forradalom mellé, majd vitte az emigráció útjára, Kassákék és az európai
avantgarde több táborába. Lázadás és változtatni akarás íratta meg vele - korai
dadaista darabjait és drámatörténetünk legérdekesebb abszurdját, Az
óriáscsecsemőt is.
A Mit eszik reggelire és A kék kerékpáros című játék, az európai avantgarde
10-es, 20-as évekbeli dadaista kísérleteihez hasonlóan, provokatív gesztussal mutat
rá- az értelmét vesztett polgári élet abszurditására. Noha mindkettő létproblémákat
érint, dadaista kihívással mégis groteszkül komikus formában vetíti ki gondolatait.
Alkalmazza a dadaista darabok eszközeit: rendkívüli méretű maszkokat, balettpantomimot lejtő jelképes figurákat, hangtölcséren keresztül szónokoló kommentátort
stb. Azt az egész képtelenül groteszk mesevilágot, amelyet J. Cocteau, T. Tzara, K.
Schwitters, I. Goll stb. kísérletei során jelent meg az európai színpadokon.
96

Déry játékai mégis különböznek ezektől a kísérletektől. Keserűbb és tragikusabb
a mondanivalójuk, mint a nyugati kortársaké. A polgári világ pukkasztása helyett,
az emberiség sorsával foglalkoznak. Különösen Az óriáscsecsemő képviseli ezt a
szemléletet és némiképp a vele egy időben született A kék kerékpáros is. Ez utóbbi,
szürrealista asszociációk során át, az egyensúlyát vesztett világot a „kék kerékpáros", a „piros és a kék gumikesztyű" sokkhatást kiváltó jelképével érzékelteti.
A szimbolikus figurák ugyanis provokatív jellegűek. Azt sugallják, hogy ami az
életből megmaradt, az olyan törpe és nevetséges, hogy csak keserű, röhejt kiváltó,
groteszk módon lehet megidézni. A polgári életben Déry nem valóságos hús-vér embereket, hanem bábokat érzékel, akik csupán a beléjük vert felszínes nézetekhez és
a szerzés rögeszméjéhez ragaszkodnak. Gyártott világukban tárggyá válnak maguk
is. Létük mechanikus monotóniával ismétlődő és mind értelmetlenebbé váló típusmondatokban összegződik. Magukban hadarnak, és süketnémán keringenek a káosz
értelmetlen körforgásában. Az író világosan érzékelteti, hogy alakjuk a múltat, míg
a Munkás, a „kis Benjámin" figurája pedig a jövőt képviseli. „Magában van családjának utolsó reménye". Talán ő lesz a felborult egyensúly helyreállítója, egy egészségesebb világrend megteremtője? A groteszk vízió evvel a lehetőséggel zárul.
Dérynék a vesztett háború, a bukott forradalom utáni magyar helyzet és az
emigrációs létforma reménytelen életszemléletet sugallt:
A proletárdiktatúra
bukása kétségbeejtett, az ellenforradalmat gyűlöltem — emlékezik ezekre az évekre
— . . . a kiváltságaikba visszaköltöző diadalmas polgárságot megvetettem . . . ifjúi
tapasztalatlanságomban és végletességemben arra a megállapításra jutottam, hogy
az emberiség megválthatatlan...". Az óriáscsecsemő ilyen kétségbeesett életérzés
jegyében fogant. Írója a dada abszurdjának és groteszkjének az eszmei-filozófiai
síkra emelésével, az abszurd dráma felé halad. A valóságról alkotott véleményét
jelképes vízióba, a létezést megjelenítő abszurd komédiába sűríti. Az óriáscsecsemő
magyar vonatkozásban egymaga mutatja azt az utat, amely a nyugati avantgardeban a századelő dadaizmusától, az egzisztencialista filozófia által táplált abszurditás
színházáig vezet.
Déry műve az emberi intellektust akarja kifejezni. Azt a tragikus pillanatot
ragadja meg, amikor a hitét, eszméjét vesztett ember szembekerül emberi mivoltának és értékének a kérdésével. A mindent elborító káoszra nem tud racionális
választ adni, csak szubjektív látomását dadogja el egy lényegkereső költői intuíció
hatására. Képzelete elrugaszkodik a valóságtól, és a tudatalattijából feltörő ösztönvillanásokat irracionális képi világ segítségével vetíti ki. Ezeknek a képeknek már
alig van ellenpárjuk a természetben, de a valósággal mégis valamiféle belső logika
fűzi őket össze. Mikor Déry a modern emberi állapot lényegével vívódik, egy abnormissá dagadt „óriáscsecsemő" képe ködlik fel előtte. A káosz embere ugyanis
nem lehet ép testű és tudatos elméjű felnőtt. Cirkuszban mutogatott infantilis lény
inkább, akinek meghökkenést és keserű mosolyt kiváltó groteszk képe az írói vélemény megtestesítője. „Az óriáscsecsemő" víziója totálissá tágul, és az emberi lét
alapvető formájaként jelenik meg. Déry játékában a folyton születő és pusztuló
ember, az egész emberiség vizuálisan megjelenített szimbólumává lesz. Az író polgári szintről kivetítve a lét összes komédiáját felvonultatja benne; a születését, a
halálét, a társadalomét, a családét, de még a beszédét is. A lét értelmével foglalkozik, mint az abszurdok általában. Mondanivalója polgári közegben bomlik ki, de
végig az általános emberi hangsúlyával van jelen.
Az óriáscsecsemő az abszurd komédiáknak abba a válfajába tartozik, amelynek tragikomikus alaphelyzete a groteszk ismétlődésen, a körforgás komédiáján
alapszik. Cirkuszi záróképe, valamint a társadalmi lét elvont fogalmát megszemélyesítő Nikodemos utolsó szavai, hogy az óriáscsecsemő „folyton sír és folyton tovább
él", arra szolgálnak, hogy a darab az emberi lét tragikumát is kikacagó gesztussal,
a „komédia komédiájával" záruljon. Ez a helyzet pedig keserűbb a tragédiánál,
mert míg a tragédia az élet értelmét és az ember nagyságát hirdeti, addig az
abszurd csak arról tanúskodik, hogy semmi sincs azon a groteszk farce-on kívül,
7 Uszaifcáj

97

mint amit az értelem nélküli lét véletlene teremt. A tragédiában igazi hősök, nagyegyéniségek a sorssal mérik össze erejüket. Az abszurdban viszont, mint Az óriáscsecsemőben is, már csak a cirkusz bohócai, a bábszínház figurái jelenítenek meg
elvont társadalmi és emberi problémákat. Azokban az években, amikor az óriáscsecsemő született, Magyarország helyzete a lét minden pontján kétségbeejtőnek
mutatkozott. Erről tanúskodik Déry Tibor intellektuális víziója is.
A nagy történelmi sorsforduló idején Déryt a második világháború, a fasizmus,
majd a felszabadulás által kiváltott emberi magatartásformák foglalkoztatják. Noha
az 1945 után írt színjátékaiban visszatér a valóság közvetlen drámai ábrázolásához,
dramaturgiájában mégis gyümölcsözően használja fel az egykori avantgarde több
eszközét. Formája a nyitott, epikus technika felé hajlik, mondanivalóját pedig t r a gikus és gunyoros hangvétel jellemzi egyszerre.
A Tanúkat Budapest ostroma alatt írja. Darabjában azokra a történelmi-társadalmi tényekből fakadó tudati torzulásokra kíván rámutatni, amelyek miatt n e m mi
irányítottuk történelmünket, és amelyek miatt „nem mi magunk szabadítottuk fel
magunkat". Jóllehet, e súlyos és többrétű problémát a Tanúkban n e m sikerül kibontania, de részleteiben helyesen mutat rá néhány jellemző vonására. Cselekményének központjába a származása miatt üldözött Kelemen családot állítja. Megrázó
erővel festi Kelemenék emberi vergődését, ugyanakkor keresi az okokat, hogy a t á r sadalom miért nem fordult feléjük igazi részvéttel, és komoly segítség h í j á n miért
hagyta őket sorsukra. Déry először az átlagembernek a fasizmus iránt tanúsított „mi
csak tanúk vagyunk, mi nem tehetünk róla" bűnösen passzív magatartását ítéli el.
Mintha ugyanazt akarná mondani, mint előtte Babits a Jónás könyvében, hogy
„vétkesek közt cinkos, aki néma". A bőrüket mentő és a rémségek fölött szemet
hunyó kispolgári meg középosztálybeli „tanúk" mellett azonban bemutatja az üldözöttek felé segítő kezet nyújtó munkásokat, a mozgalmi embereket is. Kelemen doktor egyedül tőlük kap segítséget, egyben történelmi leckét: „Nem veszi észre, hogy
megint rosszul választott? Hógy megint nem a néppel tartott, hanem a kiváltságosokkal, akik pénzük és összeköttetéseik révén ú j hazát tudtak szerezni" — vetik
azok a szemére. A polgári értelmiségi Kelemen ugyanis most j á r j a ki a kiszolgáltatottak évezredes iskoláját, most tanulja meg, hogy milyen elnyomottnak lenni.
Az író úgy érzi, hogy nem fogja elfelejteni a tragikus leckét, ha lefoszlik róla
osztályának a kötöttsége, és megtalálja igazi helyét a történelemben. A d r á m a evvel
a lehetőséggel zárul.
1946-ban Déry a Tükörrel jelentkezik. A háború kitörése előtt játszódó drámai
konfliktussal a történelmi állásfoglalásra képtelen értelmiség elé azért tart „tükröt",
hogy öntudatra ébressze. „Maradjak meg úrnak, aki elemészti a szolgákat, vagy
álljak át a szolgához, karóba húzni az urakat? . . . Hát nincs rá mód, hogy m a g a m r a
maradjak?" — vívódik a dráma helytállástól irtózó hőse, aki a történelem kihívása
elől az öngyilkosságba menekül. Az 1947-es Itthon az osztályszemlélete miatt ú j
emberré válni nem tudó, az ú j történelmi helyzettel megbarátkozni nem akaró
egyén tragédiáját és törvényszerű pusztulását bizonyítja.
A Talpsimogató és a Vendéglátás a személyi kultusz szerepjátszató fonákságait
teszi meghökkenést és keserű mosolyt kiváltó, groteszk komédia tárgyává. Déry az
egykori avantgarde-játékos szemléletének felevenítésével, elvont problémákat tud
jellemzően megragadni. A Talpsimogató fergeteges diákkomédia, ugyanakkor a kor
tudati torzulásainak mély intellektualitással ábrázolt bírálata is egyben.
A munkásosztály részéről elhangzó válaszút elé állító kérdésre Déry polgári
értelmiségije leghatározottabban a Bécs, 1934-ben felel. A német fasizmus hatalomra
kerülésének idején játszódó drámát Déry 1957-ben írta „történelmi források nélkül,
Vácott". Ennek ellenére, nagy történeti hűséggel jeleníti meg a Marxhofban tömörült sztrájkoló bécsi munkásság küzdelmét. A sztrájk eleve elbukásra ítélt, háttérben a kormány időzíti és bomlasztja. A munkásságnak és a vele szövetségre lépő
polgári értelmiségnek mégis a végső kérdésekre választ kényszerítő próba. A polgár
a hovatartozás kérdésében dönt, a sztrájkolok pedig a forradalmi mítoszt tápláló
98

hősi halál, vagy a megadást vállaló és közben a jövőre készülő magatartás között
választhatnak. Déry értelmiségi Gogaja feláldozza i f j ú életét, mert van „aki minden
árat megfizet, hogy megférjen á lelkiismeretével".
Déry Tibor a vívódó lelkiismeret konfliktusait viszi színre, amelyek elvont létkérdésektől a közösségi életben való helytállásig ívelnek, intellektuális szinten korunk alapvető problémáival foglalkoznak. Jóllehet, színjátékai nem mérhetők a prózai művekhez, mégis a modern magyar színház érdekes és formailag izgalmas, ú j
lehetőségei. (Szépirodalmi, 1976.)
KOCSIS RÓZSA

Fodor András: Igor Sztravinszkij
A múzsák testvérisége, különösen pedig irodalom és zene vérrokonsága mitikus
előidőkbe visszanyúló, ősi emberi hagyomány; a költők zeneértéséről és a muzsikusok vonzalmáról a szó művészete iránt számtalan fényes példa. tanúskodik. Az sem
kivétel, ha a kölcsönös nosztalgia a szakmai válaszfalak lebontására készteti a zenészt és a literátort: Kodály Zoltán vagy Szabolcsi Bence nyelv- és irodalomtudományi, verstani ismerete, Péterfy Jenő, Csáth Géza zenei kultúrája mindkét művészeti ágat gazdagította, az interdiszciplináris tájékozódás termékenységének szép
bizonyítékává vált. Ebbe a sorba illeszkedik, a maga eredeti módján, a költő és
esszéista Fodor András is; versei Bartókról, Kodályról, Sztravinszkijról, egy elektronikus zenei koncertről vagy Josquin de Prez-ről, a Bartók-filológia kiadványait
ismertető elmélyült recenziói, tanulmányai az ú j magyar zene klasszikusairól és mai
képviselőiről, Utam a zenéhez című izgalmas esszéje nemcsak érzékeny tudását
dicsérik, de muzikális .érdeklődésének más zenehallgató-típusokétól eltérő sajátosságait is nyilvánvalóvá teszik. Figyelme a zenei anyagra, a hangzó valóságra tapad,
spekulatív előfeltevések nélkül s — mint maga írta — „alapvető elméleti és gyakorlati képzettség híján", a dallam, a ritmus, a hangszín konkrétumait értelmezve jut
el a zene mélyebb sugallatának, divatos szóval élve: üzenetének megfejtéséig.
A Sztravinszkij-esszé már ezért párját ritkítóan merész vállalkozás, de legalább
két más okból is az. Az egyik műfaji természetű: ha előzetesen esszének neveztük
is, mellőzhetetlen a kiegészítés, hogy tekintélyes terjedelmű könyvről van szó,
amelynek óhatatlanul vállalnia kell az ismeretterjesztő monográfiáktól elvárható
követelmények teljesítését. Így a lehető egzaktságot az életrajzi adatok, a tárgyalt
vagy megemlített Sztravinszkij-művek meg a diszkográfia tekintetében, a tömörségében is szakszerű műelemzést, s ami mindezzel összefügg, a források körültekintő
és pontos fölhasználását. Legfőként az orosz és angol kiadványokra támaszkodva
(Eric Walter White azóta magyarul megjelent nagy kézikönyvét is rendre a saját
fordításában idézi), de bőven merítve a más világnyelveken hozzáférhető és a korábbi magyar szakirodalomból is, Fodor imponáló tájékozottsággal hangolja össze
felfogását a nemzetközi kutatáséval. Kottapéldát keveset citál, a szakmai elemzést
általában a hivatott műkrítikusoktól veszi át, de gyakran egészíti ki saját zenei
élménye érzékletes fölidézésével, s önálló szempontok szerint értékel. Biográfia és
művek rejtett kapcsolatait, az alkotásba fölszívódott élettények titokzatos jelenlétét
pedig — a József Attila-könyvnek is ez volt egyik nagy bravúrja — olyan finom
beleérző képességgel tárja föl, amilyenhez a tudományos apparátus önmagában
kevés lenne. A monografikus feladatokon túl, a nehézségek másik forrása az ábrázolás tárgyában, Sztravinszkij riasztóan bonyolult, rengeteget vitatott, szeszélyesnek
és változékonynak kikiáltott személyiségében rejlik. „Picassón kívül nincs még
alkotó, ki a század szellemi arculatát hivatás és tehetség ennyi leleményével, ilyen
7*

99

állhatatosan és szerencsésen formálni tudta" — í r j a Fodor, mintegy a próteuszi
hajlékonyságban, a megújulni tudásban, a kifogyhatatlan invencióban sejtetve a két
zseni rokonságának gyökerét. De van-e nehezebb próba, mint e változatosság mögött
az egységet, a váratlan fordulatok mögött a pálya töretlen logikáját föltárni? Sztravinszkij művészetről alkotott különc felfogása és mondén életstílusa is kihívó ellentétben áll a történelmi okok folytán mindmáig profetikus vonásokat is őrző, nemzeti-társadalmi küldetést vállaló kelet-európai művészével, s gyakran aszkézisre
hajló magatartásával. Maga a külső, elismerésben és anyagiakban testet öltő siker
sem egészen ok nélkül kelt gyanakvó bizalmatlanságot a Lajtától keletre, ahol még
a két világháború közötti évtizedekben is többnyire fordított arányosság jellemezte
érték és érvényesülés viszonyát.
A halmozott akadályok mögött persze sokat ígérő cél van kitűzve. Amikor költő
létére ennyi zenei-szakmai nehézséget vállal, s hű közép-európaiként egy nyugatias
világfi megértésére-megmagyarázására tör, Fodor egyszerre igyekszik pótolni a XX.
századi művészeti hagyomány nálunk hiányzó folytonosságát, s keres választ szellemi életünk számos időszerű kérdésére. A modern ember és művész ismérveit
olvassa le Sztravinszkij képmásáról, nem sarkall feltétel nélküli követésére vagy
sznob kultuszára, de értő, bennünket gazdagító asszimilációt kíván, komoly és tudatos sáfárkodást egy nagy mester megkerülhetetlen szellemi örökségével.
Sarkalatos kérdése e hagyaték értelmezésének a népi ihletés, a nemzeti jelleg és
hovatartozás, illetve a Sztravinszkij-jelenség nyilvánvaló nemzetfölöttisége közötti
viszony. A „gyermekkori körülmények csillagállását", a szülőföld és a család igézetében töltött korai éveket mindig meghatározó jelentőségűnek tartó Fodor Sztravinszkij életében is gondosan dokumentálja az Oroszországhoz, az orosz néphez, t á j hoz, paraszti és „magas" kultúrához való eltéphetetlen kötődést; ezek az élmények,
s nem utolsósorban az „ . . . orosz nyelv, melyen mindvégig gondolkozott, sokkal mélyebben befolyásolták, mint ahogy életének külső tényei m u t a t j á k " — írja. Mindenütt, ahol szükséges, nagy nyomatékkal emeli ki az orosz folklór hatását Sztravinszkij zenéjére, egyúttal azonban finoman és következetesen el is határolja művészetének népies és oroszos szellemét az erőltetett, programszerű, idézetekben és
hivalkodó utalásokban kimerülő folklorizálástól. A legilletékesebbekre, Bartókra és
Sztravinszkijra hivatkozva érvel a nem témájában, de nyelvezetében népi és nemzeti művészet mellett, amelynek semmi köze a másokra erőszakolható „tudatos
doktrinér esztétikához". A népköltészetben nemcsak az anekdotikus elem vagy a
képek és metaforák, hanem „a szavak, szótagok egybefűzése, az egésznek ezáltal
létrejövő", zenei hatású ritmusa is inspirálhat — idézi a zeneszerzőt; A katona története szenvtelenségét, Adorno ismert véleményét vitatva, úgy magyarázza, hogy a
zene „a népmesék stílusát követi, melyek a legborzalmasabb dolgokat is száraz
szemmel tudják elmondani"; A róka kapcsán is „a népies intonáció egy atavisztikusabb fajtájáról", valamint „régi farsangi vándorkomédiások, mutatványosok közös
•európai hagyományának visszhangjáról" beszél. A folklór sajátosan modern felhasználásának jó néhány ismérve — például a mitikussal, az ősivel való érintkeztetése,
:a gyűjtött vagy fölhasznált anyag nemzetközisége, tárgyi motívumok kölcsönzése
helyett a népi kultúrából elvont esztétikai-poétikai elvek merész, nagyvonalú alkalmazása — teoretikus erőltetés nélkül illeszkedik össze olyan modellé, amely Sztravinszkij személyétől függetlenül is tanulságos lehet szellemi életünk számára. A zeneszerző életében és alkotói érdeklődésében bőven vannak kozmopolitizmusra, világpolgári függetlenségre utaló vonások; hogy mást ne említsünk: vokális művei vagy
féltucat élő és holt világnyelv és -kultúra vonzásáról árulkodnak, gyakran egyazon
műben is a legkülönfélébb eredetű stiláris reminiszcenciákat vegyíti a protestáns
koráltól az észak-amerikai rag-time-ig, francia slágermotívumtól spanyol vagy osztrák karakterű dallamokig — Fodor érzékeltetni tudja, hogy a nyitottság és olthatatlan érdeklődés a nyelvi-etnikai-zenei változatok végtelen birodalma iránt n e m ellentéte, hanem kiegészítője a nemzeti jellegnek, ez esetben az „orosz melosz"-szal való
titokzatos benső kapcsolatnak.
J00

Fodor Sztravinszkij-képében — s zenéje iránti vonzódásában — a másik lényegi
tényező a szellem fegyelmező, rendet teremtő, a káoszt kozmosszá szervező funkciójának védelmezése. Nemcsak a zene Sztravinszkijtól származó általános meghatározásáról van szó, amely szerint „arra az egyetlen célra adatott nekünk, hogy rendet
teremtsen a dolgok között, beleértve legelsősorban a rendet az ember és az idő
között"; konkrét történelmi törvényszerűség is van abban a fejlődésben, amely az
első világháború előtti évek félelmetesen dinamikus, „barbár" zenéjétől a későbbi
idők klasszicitásra és a konstrukció szigorúbb formáira törekvő alkotásaiig ível.
Tévedés volna e folyamat igenlését avantgarde-ellenességgé egyszerűsíteni: Sztravinszkijnak — bár nem egyszer ironikus nyilatkozataiban elhatárolja magát a fitogtatott modernségtől — nyilvánvalóan már személye is garancia az örökös szellemi
frisseségre, a megújulás képességére, de nagy nemzedéktársaihoz hasonlóan, idővel
ő is szembefordul a romboló, a formákat széttépő, mindent az expresszivitásnak alárendelő tendenciákkal, s az avantgarde másik, építő, szilárd szerkezetet követelő
változatával azonosul. E választást Fodor úgy tudja eleven szellemi aktualitássá
tenni, hogy alkotáslélektani oldalát emeli ki. A művész a korlátlan — s ezért elvont
és illuzórikus — szabadság helyett választhatja a megkötöttséget, a pontos feladatkijelölést, az anyag korlátozását is; az önként vállalt akadályok nem béklyózzák, de
fölszárnyaltatják az alkotó ihletét, leküzdésük a tényleges szabadság józan mámorával ajándékoz meg.
A komponálást mesterségének s mindennapi feladatának tekintő, az „állandó
tréninghez" ragaszkodó művész magatartása sok tekintetben előnyösen különbözik
az inspiráció szerepét túlzó, az alkotási folyamatot misztifikáló romantikus attitűdtől.
Hogy ezeket az előnyöket regisztrálva Fodor nem az iparművészeti öncélúságot
akarja a kor nagy kérdéseivel viaskodó művészet fölé emelni, arra elég egyetlen —
a szakmabeliek által talán vitatott — példát idézni. A könyv megfontolt és elfogulatlan Sztravinszkij—Bartók-párhuzamai között egyetlen olyan óvatos föltevést találunk, ahol a magyar mester oldalára billen a mérleg, ezzel a jellemző indokolással:
„ . . . mivel a kelet-európaiságot Bartók egzisztenciálisan és történelmi sorsként is
mélyebben éli, a harmincas évek második felében ő írja majd a jelentékenyebb
műveket." De feltétlenül tiszteletet ébreszt a „homo faber" iránt tökéletes összeforrottsága mesterségével, az elfojthatatlan kísérletező kedv, a kézművesi öröm,
amely műfajok, hangszerek, művészi megoldások ú j lehetőségeinek kipróbálásakor
eltölti, s főleg — tartásának szilárd etikai alapjaként — szenvedélyes ragaszkodása
a munkához. Sztravinszkij életében a munka nemcsak „bizonyos számú hang elrendezését jelenti", ahogyan a zeneszerzést definiálta meghökkentő józansággal, hanem
közösségi ténykedést is, a művek szövegíróival, díszlettervezőivel, előadóival való,
gyakran barátsággá fejlődő intenzív együttműködés megannyi alkalmát. Fodor, akinek az emberi kapcsolatok alakulása régtől fogva szívügye és intellektuális gondja,
példás figyelemmel mutatja be hősének az időben izgalmasan változó szellemi környezetét. A Rimszkij-Korszakov mellett töltött tanulóévek, meg a Robert Craft
asszisztenciájával jellemezhető kései korszak között hosszabb-rövidebb ideig dolgozott és barátkozott Gyagilewel és Cocteau-val, Ramuz-zel és Picassóval, Matisseszal és Ansermet-vel, Rácz Aladárral és Dushkinnal, Valéryvel és Eliottal, Gide-del
és Huxleyval, Audennel és Dylan Thomas-szal, egyszerre példázva a társművészetek
összefogásának előre lendítő erejét s a közvetlenségen, a személyes érintkezésen
alapuló ismeretszerzés minden más módszert fölülmúló hatékonyságát. Sztravinszkij
irodalmi kortársait, a századelőn induló nagy nemzedék kimagasló képviselőit gyakran ábrázolják a magány, az idegenség, a rokontalanság géniuszaiként — törvényszerűnek érezzük, hogy Fodort e mítosz egyik nagy ellenpéldájához vezette ízlése és
érdeklődése, ahhoz a Sztravinszkijhoz, aki „hosszú életpályáján vitalitása, alkotóereje és merkúri összekötőképessége miatt folyamatosan vonzotta magához a kor
nagy szellemeit".
A kortársi kapcsolatoknak megfoghatatlanabb, spirituálisabb része is van, egy
viszonyrendszer, melyet az egyenrangú, nagy művészek széttartó, párhuzamos vagy
101

keresztező útjai rajzolnak ki. Bartók, Sztravinszkij, Schönberg — ezt a h á r m a s
akkordot Magyarországon 1925-ben ütötte le egy kiváló ítéletű zenetudós, de a hatvanas évek elején Fodor még szükségesnek érezte a figyelmeztetést, mennyi adóssága van zenei kultúránknak e korszakalkotó tehetségek ismeretében és részrehajlás
nélküli értékelésében. Könyvében ez a szempont az összehasonlító és kitekintő megállapítások sokaságában érvényesül; kölcsönös.hatásokra és taszításokra hívja fel a
figyelmet, az egyidőben keletkezett művek tudatos vagy szándékolatlan összefüggéseire, s már a „más-más pályán kiteljesedő alkotók" eredményeinek evidenciában
tartásával is állást foglal mindenféle előítéleten alapuló szembeállítás, erőltetett
rangsorolás ellen. Nem mintha maguk a zeneszerzők az ebben is példaszerű Bartókéhoz hasonlítható objektivitással és tisztelettel szemlélték volna egymás működését.
Sztravinszkij fölényeskedése Schönberggel szemben, közönye Bartók iránt: tagadhatatlan tények, melyeknek külön pikantériát kölcsönöz utólagos közeledése a szeriális
technikához és az a legújabban feltárt valószerűség, hogy kései műveiben Bartók
hatása is kimutatható. Az utókornak azonban, sugallja Fodor, a kortársi ellentétek
meghosszabbítása helyett a szuverén értékek egymást nem korlátozó megbecsülése
az igazi érdeke; ebből az álláspontból polemizál Adorno egyoldalú Schönberg-kultuszával, marasztalja el Sztravinszkijnak a pályatársaival kapcsolatos magatartását,
de azt a magyar kritikai- gyakorlatot is, amely a világkultúra többi értékének rovására növelte volna egyedülállóvá Bartók teljesítményét. A hazai Sztravinszkij-adaptáció történetéről adott vázlat a kötet izgalmas adatokban és eredeti gondolatokban
leggazdagabb fejezetei közé tartozik. Nemcsak szellemes, mély tanulságokat is fölfed az az analógia, amelyet Fodor a harmincas és az ötvenes évek magyar Sztravinszkij-felfogásában észrevesz. A merőben m á s • társadalmi-politikai helyzet és
ideológiai indítékok ellenére mindkét esetben az értékek alternatív szembeállításának ugyanaz a fonák logikája akadályozta a tárgyilagos értékelést. Pedig a „rivális"
nimbuszának csökkentése Bartók ügyének sem használ: a „túlbuzgó védelem", szándékától függetlenül, könnyen kerül „közös harci frontba" a folklórellenes Adornóval, az agresszív. manipulációs művészetpolitka nemcsak a Petruskát, hanem A csodálatos mandarint. is levéteti a műsorról. S mindez még korántsem lezárt, ad acta
tehető fejezete a magyar művelődéstörténetnek. A folyamatos feldolgozás • elmulasztása, melyet — megint csak Bartók kivételével — zenei életünk legnagyobb tekintélyei szentesítettek, utólag-is megbosszulja magát, a tartós közöny vagy félreismerő
felületesség évtizedeit nem teheti jóvá az ellenkező véglet, a kritikátlan ünneplés,
melyet Sztravinszkij 1963. évi magyarországi látogatása vezet be. A legnagyobb baj,
hogy „a kitagadás a fanyalgás után az érzelmes hódolat, a feltétlen magasztalások
közt hiányzott a birtokba vételért való küzdelem igazi drámája. De legalább ennek
szembesülésre jogosító tudata." Fodor András könyvesszéje tehát egy nyomasztó tartozás törlesztésében vállal jelentős szerepet, s világos szerkezetén, tárgyi hitelén,
stiláris hajlékonyságán túl szerzőjének a feladat súlyával arányos morális felelőssége
avatja e m ű f a j legjobb hazai mintáinak méltó társává. (Gondolat, 1976.)
CSŰRÖS MIKLÓS

Ratkó József: Törvénytelen halottaim
Űjabb irodalmunkban meglehetősen szokatlan jelenség, ha a költő célzatosan
összpontosít egyetlen témára, s főleg ha valamely ügynek egész kötetnyi anyagot
rendel alá. Szokatlan, mert kockázatos. És költőink nem szeretnek kockáztatni.
Mennyivel egyszerűbb több év spontán anyagát — utólag gondosan „ciklusrendszerré" alakítva — közreadni.
A Hetek jelentkezése óta Ratkó József költészete viszont épp arra adott példát,
102

hogy esztétikai érték és közösségi ügy vállalása- a leggazdagabb magyar lírai modellt
is képes életben tartani, vagy legalábbis nem vezet szükségszerű epigonizmushoz.
Ez a vékonyka könyv a halottak birodalmába ereszkedik alá. A homogén élményanyag szűk medrébe terelt ihletet Ratkó most állítja igazi próba elé. A ciklus nélküli szerkesztés, az egyetlen téma variálása, a hangnem azonossága kétségkívül
megtervezett költői ihletre vall. A kérdés mégis az, mire képes a lírai invenció
ebben a homogén közegben — avagy csak valami furcsa fénytörésben látjuk Ratkót
borotvaélen táncolni.
E. rendhagyó kötetben — egy-két kivételtől eltekintve — poétikailag is könnyen
igazolható, hogy a közlés áttételessége nem a költői attitűdre vonatkozik. A Ratkóversnek sem az úgynevezett tropikus, sem a szkematikus rétegeiben nincsenek távolító-eloldó elemek, az effajta lírai megnyilatkozástól idegen a kétely, az ironizálás.
A Törvénytelen halottaim eszmeisége pedig olyan tényezőkből épül, amelyekben még
a pátosz sem cseng hamisan, éppen mert súlyos történelmi és társadalmi érvekkel
járul hozzá a versek jelentéséhez, mondanivalójához. Ratkó közvetlenül fordul nemzethez, hazához, közösséghez, múlthoz és hagyományhoz egyaránt. Ebben a lírában
nincs játék, rejtekezés, harlekináda, maszk vagy álarc — tétje van minden szónak,
mondatnak. Mint a kötet két alapvető, többjelentésű paradoxonénak is: a földet
tartó halottaknak (morális) és az életelvű halottsiratóknak (poétikai). A halottat elsirató rekviem, a kegyeletre hangszerelt lírai meditáció — eredeti formájában —
távol áll az ügyekben gondolkodó alkattól. Nem meglepő tehát maga az ötlet sem,
amelyből az említett paradoxon létrejön: a föld nemcsak fölemészti a holtakat, de
általuk van. A halottak iszonyatos nekifeszülése, a „vállvetve" dolgozó izmok
heroikus küzdelme tartja a földet, az országot, a hazát. S ebben a képben minden
benne foglaltatik: élet, halál, tradíció, leveretett forradalmak. Az anticipált képzet
— melynek igazát immár a kötetnek kell bizonyítania — azonban mindenekelőtt
morális jellegű. Ha ugyanis a holtak ilyen életen túli áldozattal is az élőket szolgálják, akkor a magunk megtartása szakrális, szent kötelesség. Ez a
Törvénytelen
halottaim előrebocsátott üzenete, eszmei alapképlete. Említettük, hogy Ratkót ebben
a kísérletben elsősorban a megnyilatkozás közvetlensége segíti. Több helyen is rögzíti például azt a lírai helyzetet, amely magyarázatot ad élményre, témára, látásmódra. „Eljött a holtak ideje, / szorongat a holtak szerelme engem" — mint erkölcsi
motiváció; „A szél tömérdek tornyába befalazva / meglaknak mindent, átsejlenek /
a bokrok röntgenképein. / Arcukat próbálom magamra, / farsangolok. / Hasonlít
rájuk az anyag. / Rájuk hasonlít kisfiam." — mint a megnyilatkozás kényszere;
„Ha ágacskát: madárcsontot lelek, ha nézhetem a hó alól is fölnyomakodó
rögök
fekete koponyáit, addig simogatom, míg zöld hajuk nem nő." — mint életértékre
épülő magatartáselv.
A reformkor költője a jelen érdekében mozgósította a múlt hősi dicsőségét —•
emberközelbe hozva az emberi példát. Ratkó viszont kvázi-héroszokat idéz, meg
nem született Dózsákat — a fiktív hiányt, az eltékozoltakat. Szintén mint valóságos
emberi példát. Dicsőség helyett a múlt nyomorúságát — hasonlóképp jelenérdekűen.
Olyan múltat azonban, amely megoldatlan — mint a század spanyol bölcselője,
Ortega is tanította: „Igen egyszerű volna, ha egy könnyed nemmel megsemmisíthetnők a múltat. De a múlt, lényegében, revenant. Ha elhajítják, visszatér, óhatatlanul
visszatér." A múlt a halottak révén lesz itt emberarcú. Úgy érzékelhető a drámaisága, h a személyes jelleget kap: „Szép szemük behorpad, pedig / vannak már
annyian, / mint az égen a csillag, annyi / szülém, lányom, fiam. / Közöttük
küszködik, feszül [ elsőhalott anyám. / Tapossuk ágyékát, gerincét, / járunk a derekán."
(Mégiscsak ők.)
Az élők és holtak viszonyát feszültségkeltő kontextusba állító kötet ennek
megfelelően két nagyobb vonulatra épül. A versek egy része ember és természet
szervesülését egyetemesebb síkokban jeleníti meg, mint a létezés törvényét (Anyám),
mint épülést és megtartó erőt (Déva, Déva vára, Az öregek, Nélkülük), vagy mint
tragikus látványt, természeti képet (Egy macedón temetőre). Másik részük a szemé103

lyességbe transzformálja az élményt, mint a hűség vallomását (Apám, Bottal), mint
halállal, hűséggel beoltott szerelmet (Az utolsó versekből, A szótlan napokból), mint
a holtakkal való találkozást (Majd hazajönnek), vagy mint — az egyetlen önironikus
versben — a pillanatnyi helyzetmeghatározást (Nyilatkozat).
Noha a Déva és még
néhány vers kivételével a képek mozgékonysága ellenére sem előttünk zajlik le a
drámai folyamat, mindenütt emberi egzisztenciát érintő ellentétekre játszik r á a
költő. Halál, bomlás, értékpusztulás, tragédia, vád, bűn — az egyik oldalon; igazság,
öntudatosság, hit, erő, épülés, hűség, cselekvés — a másikon.
Halottak e könyv hősei, de megidézésük az élet számonkérése — kortól, néptől,
társadalomtól. Az élet számonkérése, mert a természetes, az öregkori halál kirekesztődik a kötetből: „Elnyűtt öregeink / itt édesednek a földben. / Adom annak a hajnalcsillagot, j aki siratja őket. / Kezük nyugodjék / zsoltárba balzsamozva. / Hókristály-arcukat én nem siratom, / virág-arcukat nem siratom, / halottaim közül kitagadom, / megszegem, mint a kenyeret, / ezt az utolsó törvényt."
(Törvénytelen
halottaim). Kettős értelemben is továbbgyűrűzik itt a Törvénytelen
halottaim alapvető paradoxona. A törvénytelen halottakhoz forduló magatartás maga is törvényt
szeg, hogy magasabb rendű törvényt szolgálhasson.
Költői tárgy és magatartás, élmény és téma két lehetséges aspektusát világítja
meg a kötet két legnagyobb kompozíciója. A Halott halottaim és a
Törvénytelen
halottaim viszont még legalább két értelemben tartópillére ennek a kötetnek. Egyrészt, mert önálló versegészbe szintetizálják a Ratkó-vers legjellemzőbb poétikai
jegyeit; másrészt — s ez kényszerűség — mert a harmadiknak szánt Déva megroggyant pillér, poétikailag-gondolatilag is meg-megtörik, kevesebb funkcióra f u t j a
tehát az erejéből. A két vers a korábban említett drámai élménylefolyás tekintetében is különbözik a többitől. Itt már valóságos feszültséghullámzás formálja a verseket, élénkebb oszcillációra késztetve az olvasó tudatát. A Halott halottaim epikus
közegben bontja ki a törvénytelen halál elleni harc képeit, a másik pedig a költői
attitűd morális-társadalmi motiváltságát építi bele a gondolat drámai ritmusába.
E versfolyamaton belül szintén poétikailag a legegyszerűbb kimutatnunk a fontosabb ritmusváltás eseteit. Ratkó verseinek ugyanis az írott köznyelvvel nagyjából
egyezik a szófaji szórtsága, igei akciógyakorisága. E két vers hullámhegyein rendre
erősen megnövekszik az (igei) akciójellegű elemek száma, s valamelyest visszaesnek
a névszóiak. Az e szempontból igen egyenletes névszótöbbségű kötet ekkor a megnevezés vagy szituatív leírás helyett erős lendületet vesz, s így törvényszerűn ezek
maradnak a legemlékezetesebb képei is. A Szarvas-éneket
variáló részlet például:
„Jaj, édeském, jaj, vérecském, / Csípőm ki se kerekedett, / fülem ki se türemkedett, /
szülőrésem meg se nyílt még, / ujjaimat hártya fogja — / hogy tudnálak én szeretni?" (Halott halottaim). A drámai kérdést így fogalmazza a Törvénytelen
halottaim — most már parafrázismentesen: „Nem mozdul egyetlen elődöm. / Felejti őket
anyaméh, / kihullnak a gyerekszemekből,
/ arcuk ajtaja becsukódott — / ki nyitja
föl, ki tépi föl?" Most nem segíti idegen ritmus a verset: ez m á r egyéni versbeszéd,
ez Ratkó igazi hangja. S a két vers — szemantikai síkon —• a külső, történelmi
tényezők és motívumok olyan rendszerét fogja a maga erőterébe, hogy innen nézve
valóban csak fénytörés láttatja Ratkót egyhúrú lantot pengetni. A téma fénytörése,
a rekviemallúziók, sőt a képzőművész hibás értelmezését jelző borító is. Ratkó múlttal való számvetése különös régiókba vezeti el az olvasót: a pusztulás világát fogja
ugyan vallatóra, de a sorsszerű történelemértelmezésből mindig a népért való felelősség, a közösségi elkötelezettség erkölcsi parancsa fogalmazódik meg. A Halott
halottaim egy síkon például Vörösmarty nemzetsír látomását fordítja visszájára: a
szemétre dobott, elvetélt kicsi holtak immár annyian vannak, hogy ú j népet alapíthatnak: „S így alapíttatik horda, nagycsalád, nemzetség, törzs, új nép, / ebből a
szerelemből, s vándorol jövőt foglalni, / hazát foglalni..."
A látvány ismét paradox,
egyszerre utal mélységes tragédiára és életre szólító parancsra. A Halott
halottaim
ebből nyeri végső katartikus erejét. A Törvénytelen halottaim képileg szervesebben
vezet viszont a jelenbe, mert a jövő érdekében sorakoztatja az érveket. Ráadásul a
104

lírai alany vívódását is hangsúlyosan érzékelteti. A jövő felől nézve itt az a tragikus, hogy nem szakadt meg a folytonosság. Amit kard végzett el, azt most szike
folytatja, a következtetés pedig nyomasztó: „Pentaton nép, halálba ereszkedő; /
embriói kihalnak." Következésképp — a tárgy, téma, élmény és szereplők azonossága ellenére — más struktúrát épít ez a vers, mint a Halott halottaim. Nagy indulatok, érzelmi impulzusváltások, tény, belátás és hiába hangzó kérdések sora lassan
rajzolja ki a költői lehetőségek végső körét — ám a vers logikája szerint könyörtelenül tiszta képletben: „Virrasztom halottaimat. / Virrasztom magamat,
magunkat / A reménykedő munkát." Ez idő szerint ez áll a Ratkó-vers teremtő ihletének
hátterében — pillanatnyi végérvényűséggel.
Kevéssé vált hasznára a könyvnek a versek e fő élményhez csak lazán, vagy
egyáltalán nem kapcsolódó harmadik csoportja, ötletek, töredékek, félbemaradt
kísérletek. Talán pontosítják a képet, ám mindenképpen lazítják a feszes esztétikai
közeget (Bartók, Csontbőr, Utószó, Szatmárcseke, Tilos fű). Csak azért tűnik föl,
mert néhány olyan vers is szerepel a kötetben, amelyek innen kiragadva egyszerűen
elveszítenék a vonatkoztatási síkokat (például a Nélkülük). S ha már az élmény fő
vonulatáról közvetlenül leváló darabok helyet kaptak, szívesen olvastunk volna új,
akár hasonlóan ú j kérdéseket feszegető verseket is. Az Űj versek elé ugyanis csak
halványan körvonalaz ú j programot — ráadásul versként is erőtlen. Tény az is,
hogy a tematikus összpontosítás sohasem korlátozza az alakítás szabadságát. S ilyen
értelemben épp a poétikai nyitottságot hiányoljuk még a Törvénytelen
halottaimból.
Mindezek viszont csak alkalmi hiányérzet megjegyzései — hisszük, hogy ú j
versek érdekében. Mert ez a negyven lírai darab az elmúlt év egyik legfontosabb
könyvét alkotja — és ez talán nem is kevés. (Magvető, 1975.)
KULCSÁR SZABÓ ERNŐ

Nappali kérdés - esti felé
ORBÁN OTTÓ: TÁVLAT A TÖRTÉNETHEZ
Orbán Ottó költészetéről nehéz nem „a költő saját szavaival" szólni. Ennek oka
az is, hogy Orbán ú j kötetében eleve erős kritikáját adja a csak irodalmi dolgoknak.
Mivel a Távlat verseit az itt és most (a mindenkori emberi helyzet) bioszociológusa
írta, ám saját embersége csupán a műfaj művelésének módja révén, tehát az orbáni
poézis által válhat (kiáltson bár ő így létező önmagára — jelképesen! — akárhány
„mély mívű marhát") közérdekűvé, máris zárul a teljes kör. Ez a teljesség, mely
korántsem befejezettség, jellemzi Orbán Ottó verseit, köteteit, mi több, kifejezésmódját.
A Távlat a történethez nem holmi história vagy sztori alkalmazott kelléke, nem
távlat, hanem önálló valami. Folytatása, erős körbehordozása azoknak a minőségeknek, amelyeket már az Emberáldozat és a Szegénynek lenni Orbánja ismertetett
velünk. A körbehordozás nem jelent helyben járást; a költő itt minden eredményét
kikalapálja, megdolgozza; megküzd értük; csaknem mindenütt a maradéktalan igényt
s ennek igénye szerinti megvalósítását mutatja fel. Az eszközök teljességét, jellegét
érdemben kellene elemezni; míg oda jutunk netán, néhány általánosságról:
1. A bioszociológus szó csak félig tréfa. A kötet sok jó verse között is elöl áll a
záró Kocsis-dünnyögés, miszerint (a költőnek) „halaszthatatlanul és sürgősen szüksége . . . " van „szilárdabb vigaszra mint az elégiák büdös közhelyei a férfikor delé105

ről", másrészt „mi dolga a végtelen mosollyal annak aki reggeltől estig földet és
gyönyört köpködve káromkodik"; a vers nagy telitalálata az a „vicc", hogy a poéta
csakugyan kocsisként mondja mindezt, látjuk-érezzük a helyzetet, de nyomban jelzi
— kacsintás nélkül! fapofával! ez a nagyszerű —, hogy azért dehogy a kocsisról van
szó itt; van-e kocsis a világon, aki így szólal meg, hogy „ . . . s z ü k s é g e m van szilárdabb metafizikára, mint a fiatalság mágneses vallása a bogarak közt a füvön" —?
Orbán két történetet kopíroz egymásra a legtöbb versben; emberiségtörténetet és
poézishistóriát. Ez utóbbi az általa szervesen legújabbnak érezhető verscsinálási mód,
a matéria p e d i g . . . hát az már nagyon bonyolult. Mert az nemcsak a mindenkori
itt és most (világtörténelemmel és költészettörténettel); nem csupán így összetett
máris; az akár valóságnak is nevezhető, Orbán által éberen és kirekeszthetetlenül
érzékelt világ-anyag azonnali mássága is szembetűnik: ez már nem az a bizonyos
(közhelyszerű!) létezés, amely állítólag nélkülünk is van (persze, hogy van! d e . . . )
— de Orbán azt bizonyítja, hogy mindig már a mi emberi beavatkozásunk nyomaival együtt van, saját beavatkozásunkat is érzékeljük, amikor a v i l á g o t . . . ! s bár ez
nem ú j felfedezés, bár nem merész elrugaszkodás a nyilván nem elrúgni valótól,
nagy eredmény itt és most: mert költészetileg újdonságérvénnyel jelentkezik, és
legfeljebb azokat a magasrendű kívánnivalókat hagyja hátra, amelyeket végső soron
minden költészet olvastán érzünk: hogy miért épp ez és n e m más. A túl teljes
fogalmazásmód néhány kisiklását nem illő, az „Orbán-történet távlataiba" nem illő
úgy kifogásolni, hogy a teljes (a csak teljes) megoldások tucatjait nem elemezhetjük hely híján.
2. Mivel azonban az a bizonyos „végtelen mosoly" csakugyan mit érdekli a hétköznapok világát, melynek részesei vagyunk magunk is — hadd azonosuljunk ettől
fogva Orbánnal; hiszen tagadható-e, hogy költészetét elfogultan szeretjük; s a Cassius Aliságra is nem magunk bíztattuk-e —, mivel ez így van, mivel efféle mosolyoktól talán még Dylan Thomas is valósabb dolgok felé fordította olykor a figyelmét, mi a fenének a költészet? A pontosságnak! áldozat ennek. S nem áldozat; mert
a pontosságra — majd még Musiltól hallunk róla, de szüntelen hallunk erről: Weörestől, Vastól, Nemes Nagytól — érdemes áldozni; mert a veszteség amúgy a nagyobb, a tetemesebb: el kell tekintenünk (mondom, Orbánnal együtt beszélek most
már végig) attól, hogy „a vérszállítmány céljához közelít de a megrendelő arca
ismeretlen / neve és kiterjedése rejtély ő a gazda", azt kell fenébe hagynunk, hogy
„egy romlandó test bakján" ülünk (figyelve rá, hogy milyen szép képek ezek!); s
hogy „a csillagos kátyúból tavasz nyerít", erre figyelmezni érdemes inkább. Beckett
Utolsó tekercsének Krappje megtanított minket, hogy botorság elkészíteni azt a
bizonyos minden-születésnapi tekercset; hiúság azt hinnünk, hogy bármikor is okosak lehetünk saját témánkban; és mégis: később nem a kétségbeesés minimális vigaszát jelenti-e, ha valóban igazi anyag marad fenn a rostán? Elhajíthatnánk-e a
rostát bármikor, nyomban? Nem kötelességünk-e a foglalkozás ekképp a halommal?
a halmazzal? mely tetemes és büdös, de gyönyörű és termékeny is?! Nem kell-e
leállnunk valahol a persze hogy teljes — és képtelen! — körben? ott, ahol — némi
elfogultsággal — valóban képesek vagyunk valamire? Így állunk le, így vagyunk
képesek a magunk által választott helyen e hely lehetőségeinek maximumát felmutatni. A hely nem földrajzi; nem biológiai; nem gondolati; de ez is mind, s még
töméntelen, hogy mi. Bolygóméretű a hely, mondja Orbán, mondjuk vele; s ez a
szín kiválasztott minket, négymilliárdunkat, hogy itt tartózkodjunk; és m á r a négymilliárd is sokféleképp pontatlan. A mennyiség számunkra nem érzékelhető pontossága helyett a minőség pontosságát keressük; ezzel, hisszük, közelebb jutunk a
mennyiség valódi mibenlétéhez is, mint azok, akik csak ragadnak a kátyúban s nagy
dolgokról szólnak. Orbán költői vívmányai így hűek a mosollyal nem törődő világhoz, így tudnak mégis a m o s o l y . . . mijéről? Pontosan annyit tudnak róla, amennyit
költői érvénnyel a levegőbe, a sárba, az élettanba és az eszmetanba belehasítanak.
Orbán fogalmazásmódja a világ gipszmintájába harapó, pótlandó fogsort szerves
életként tudja bemutatni újra. Hogy — nem hivatásunk! — fogalmazásmódját
köze106

lítsük. (Lemaradván itt, csakúgy, mint ha kosárlabdázóként kézilabdáznánk, vagy
mondhatunk bármilyen hasonlatot.)
A sokféle anyagból építkező Orbán saját választott költészetmódjának szuverén
nagymestere.
Jó így olvasni ezt a kötetet; ilyen távlattal. Jó ennyi erős verset, telitalálatot,
önmagán túl mutató eredményt együtt látni. Összegyűjtött versek után mindig
nehéz; a Szegénynek lenni Orbán Ottója azonban nem bizonyul többnek — s ez a
jó! — a Távlaténál. A jó irodalom mégiscsak az, amelyiknek minden „négyzetcentiméterét" a megfelelő kidolgozásnak „veti alá" a szerző. Nem aprólékos kidolgozottság ez okvetlenül; hol-milyen. De Orbán évtizedek óta tud valamit; és valamiben
egyre jobb lesz. Sose csap be. Lelkiismeretes: anyagával és így a világgal szemben
is. Nagy adottságként fogadja el a nagy adottságokat. Ez is hűség; önmagához. Talán
még bővül — lásd: Krapp! — a pontosság más látószögeivel, több-viszonylatot-láttató szögeivel... és akkor a nappali kérdésből, mely önmagában tökéletes, és tud
a délutánról, esti kérdés lehet. Bizonnyal megvan ennek itt az útja. Ennyit még a
kocsiskérdéshez.
3. Válaszai nem elfogultak; sosem sedrék. Nem felejtik az érzékeny okosság
kívánalmait; s ezek az Orbán által érzékelt létezés természetességéből fakadnak.
Nem dől be a világ kommerszének, van bátorsága önmagát kivetíteni akár a szemben álló félre is, aki így már nem állhat oly messze tőle, s így világítani át a jelenetet — földsötéttel. (Parafrázisul mondjuk ezt.) Ezért nem zavaró az Orbán-versnek
az a teljesség-eleme, amely valamivel is kisebb tehetségnél már bosszantana: a mitgondoljunk-földszagú-dolgokról mindenkori értelmiségi jólértesültségének, e jólértesültség elegáns, sosem nevetséges kifejezésigényének jeleként. Nem, Orbán a nevetségességet is bátran vállalja, önmaga bohócalakításai nem járnak halálos veszéllyel,
mert — nem bohóc, de tragikus alkatot fednek fel. A tragikus alkat — csak Orbán
kivédi ezt! gyakran mások stílusát is ezért kezeli könnyed kézzel, közös nevetésre
szólítván a tulajdonviszonyok bizonyos világ-ostobasága felett! és kit ne győzne meg
ebben? —, a tragikus alkat, mely egy egész világgal felvértezve hárít valami majd
még vállalandót, a legjobb iskolát járja ki így. Megerősödik, elveti mindazt, amire
felesleges vágyakoznia; és megerősít, és segít elvetni mindazt, amire felesleges vágyakoznunk. Orbánt máris a rokonuknak érezhetik azok, akik rájöttek: nem az
ember — nem az itt-és-most-ember — feje fölött kupolás az égbolt; de a Föld külterjes hajlata mindent és mindnyájunkat összefog. S hogy az iménti szavak egyikéből a nyáj kiessen! Orbán nem nyájaskodik, bár — keserűen nevetve — tud mindnyájunkról is. (Magvető, 1976.)
TANDORI DEZSŐ

Pintér Lajos: Fehéringes folyók
Irigylésreméltóan fiatal ember Pintér Lajos. 1953-ban született, Szegeden.
Nemcsak életének, költőségének kezdete is e városhoz köti, a Tiszatáj mutatta be.
Fiatalságával nem menlevelet kér a pályakezdés buktatóinak elnézésére, hanem
ugyanazt a könyörtelen őszinteséget követeli meg verseinek olvasóitól, amelyikkel
megírta ezeket a verseket.
Fiatalság, őszinteség kevés lenne még a költészethez. Kell hozzá a szavakat
összeabroncsozó látomás és indulat. Kell a költői kép telitalálata, világot építő
ereje. íme egy vers a kötetből, a Végül: „Gerinced csontsarló. / Nincs szavam. Fű
leszek." Két sor az egész, két felező hatos, de világ épül általuk. Két ember kap107

csolatának pontos rögzítése. Az ezerszer megírt téma újabb és mégis eredeti változata. S ú j j á nem az érzés egyedülvalósága teszi, hanem a megtalált kép, amely
ezt rögzíti. Vagy olvassuk a Résztvevőkhöz
rendezőkhöz írott verset: „a himnusz
nem egy énekszám hanem a himnusz / az ars poetica nem egy vers hanem valaki
vére / és a tömeg nem a tömeg hanem emberek / mindez nem önmagáért önmagáért
mégse". Míg az előbb a kép adta át a vers lényegét, itt közvetlenül a gondolat.
Szinte pongyolán-sután odavetettnek látszik e pár sor, de ez is tartalmi szándékú:
a rendezők és a résztvevők fejére olvassa a sokszor csak a formával törődő ünnepléseket a nagy jubileumok időszakában. A három nyers indulatú kijelentést ezért
követi okkal a tűnődővé szelídülő negyedik sor, amely grammatikai lezáratlanságával, végig nem mondott gondolatával nemcsak az előzőeket értelmezi újra, de ki is
tágítja a verset: mindenfajta öncélúság, tartalmatlan cselekedet elítélésévé.
Pintér Lajos kötetének eddigi bírálói hangsúlyozták, hogy szembeötlő a közvetlen Nagy László-hatás. Példaként ketten is A cikizmus balladájából idéztek, találóan:
„bordát ma nem forgathat a penge, eljött a / dalnak maximuma, csukott ablakomat / ricsajjal megtöreti, szoktatja a csípőket táncra, / ha torka volt a géppuskának,
letorkolása / ezennel megessék, recsegjen torkunk géppuskája helyette;". Elgondolkoztató viszont, hogy a többi versből efféle közvetlen hatást mutató sorokat nehéz
lenne idézni. A Nagy László-rokonság inkább abban az értelemben evidens, hogy
Pintér Lajos is a látomásos-szimbolikus költői világ teremtésének az útját járja,
s hogy ennek az útnak a legismertebb mestere ma éppen Nagy László, akinek a
költészetétől viszont teljesen idegen az a groteszk szemlélet, amelyet oly kedvvel
alkalmaz Pintér. Mondhatnánk, hogy ebben Weöres Sándor a mestere, akit meg is
idéz a Most jött le a falvédőről mottójában.
Sajátos, de véleményem szerint természetes módon, ha a közvetlenebb hatásokat keressük, akkor a hatvanas évek második felében indult költőket érdemes
felidézni. Nagy Lászlós versépítkezést, hangoltságot alig találhatunk, de a Kiss Benedekéhez vagy Utassy Józseféhez hasonlót már többet (Apáról fiúra, Márciusi ráolvasó, Zöldtükrös életfa stb.). S groteszkjének is sokkal több a köze a Péntek Imrééhez. Pintér Lajos játékos vagy tragikus groteszkjei sohasem válnak öncélúvá
vagy transzcendens gondolatokat hirdetővé, az ő groteszkje mindig a világ számunkravalóvá varázsolását szeretné elősegíteni (Szentendrei
ákombákom,
Öcskapiac). S legérettebb verseiben, ha feltűnik a groteszk, nem önállóvá lesz, hanem a
világ értelmezését elősegítő eszközzé (Várlábon forgó kacsa).
A választott költői irány mellett a választott példák is jellemzőek egy költőre:
kiket idéz fel a történelemből és az irodalom múltjából? Pintér nem tartozik azok
közé, akik rendre megidézik a múltat. S ha mégis megteszi, akkor mindig a közvetlen jelenre vonatkoztatás lesz számára a fontos. Nem a vállalás nagysága, fenségessége önmagában, hanem a mit tegyünk ma? gyötrő kérdése. Gyötrő, mert látnia
kell a megalkuvás könnyen kínálkozó buktatóit. Ezért, hogy nem Dózsa hősiességét
énekli, hanem az ellenpélda látomását: az Anti-Dózsát, aki „üzletembere a lázadásnak", aki megalkuszik. Hasonlóan jelenből kiinduló szemléletű Petőfi-verse is, a
Hol van az a lépcső, Sándor, Utassy Zúg Márciusanak elégikus hangoltságú változata.
Pintér szembesülését az előző nemzedékek ráhagyta világgal, képileg igen gyakran a mesevilágtól való elszakadás, a groteszk, tökéletlen valóság és a tökéletes
mesevilág ellentéte láttatja (A mesék temetése, Imátlan ima, Ismerkedő, Ez a fekete
eső éjszakája, Naponta más, Várlábon forgó kacsa). A lírai hős nem tudja elfogadni
a megalkuvás semmilyen formáját. Határozottan elutasítja a kínálkozó, a felkínált
álmegoldásokat, életmagyarázatokat. A valóságra józanodva sem parolázik a cinizmussal, nem hullik a belenyugvó beletörődésbe. Vállalja a ráhagyott világot, de
csak úgy, ha megváltoztathatja. Példaként a Naponta más idézhető e törekvés reprezentatív verseként: „Mi ez a küzdelem, mi ez? Harkályok: / fákon patkolókovácsok.
Kipi-kopi, / tili-toli. Naponta ugyanaz. Naponta / ugyanannak a hiánya. Elindult
valaki / ismét, lépni a meséből." Majd befejezésül: „Hitetlen — úgy lehet foly108

t a t j a / Hitetlen — lehet, hogy újrakezdi." A hagyomány és újítás, a megőrzés és
a megszüntetés dialektikájának a végiggondolása ez. S hogy ennyire következetesen sikerült, az egy konok erkölcsi tartásnak is köszönhető. A fiatalságból, őszinteségből törvényszerűen következik a tisztaság vágya. A szép életé. Így nem véletlenül
kerül a középpontba a kötet címadó verse, a Fehéringes folyók: „akarom, hogy
tiszta legyen, / ahogy anyja szülte világra;".
A valóság elemzése, a költői program kifejtése olykor túl közvetlen, didaktikus,
kellően meg nem formált módon épül versbe (Az rossz, Hitlátó,
Elképzeléseinkhez
szívet, öklöt, Nem és nem). A kötetnek csak töredékét teszik ki ezek a versek. Mert
húszesztendős korára megtanulta Pintér Lajos, hogy a valóság bonyolultságát és e
valósághoz való költői viszonyának elementárisán elkötelezett voltát csak úgy kísérelheti meg maradandóan kifejezni, ha keresi a mai költői áramlatok szintézisén e k módját. S ha tudja, hogy ez a szintézis nem elrejti, csak feloldja a világ ellentmondásosságát. A huszadik század embere két végletes választ adhat a valóságra:
mondhatja, hogy a világ abszurd, s mondhatja, hogy a világ megváltoztatható.
A marxizmus tagadja a világ abszurditását, de tudomásul veszi, hogy a huszadik
század számtalan abszúrd vonással terhelt. Éppen ezért fokozott a szüksége a világ
megváltoztatásának. Ezt ismeri fel Pintér Lajos is. Minden adott tehát: a meggondolt világkép s a költői tehetség egyaránt ahhoz, hogy a most jelentkező költőnemzedéknek ez az egyik leginkább bizonyított költőtehetsége előbb-utóbb a magyar líra élvonalába törjön. (Kozmosz, 1975.)
VASY GÉZA

Kántor Lajos: A megtalált színház
Kántor Lajos kritikusi pályájának elejétől fogva egyképpen figyelt a művészetek minden ágára, sőt, a szellemi élet egészére. Ez széles kitekintést nyit számára a
romániai magyar kultúra helyzetére, tényleges problémáira. Az élő irodalom egyetlen fontos jelensége nem került kívül kritikusi gondján, nincs olyan értékes mű,
amelyről ne mondta volna el a véleményét, ezzel párhuzamosan pedig ú j r a meg
ú j r a mélyre merült az irodalom történetébe, hogy egyszerre lehessen az alapok és
az emelkedő falak munkása. Irodalomkritika és irodalomtörténet szervesen kapcsolódik össze Kántornál, könyvei szinte váltakozva foglalkoznak a jelenkor irodalmi
alkotásaival, művekkel, áramlatokkal és az irodalomtörténet búvárlást kívánó fejezeteivel. Madách-kötetében (Százéves harc „Az ember tragédiája"-ért),
még félig
diákként, a magyar irodalom egyik legbonyolultabb alkotását közelítette meg a modern irodalomszemlélet alapján; Móricz Zsigmond prózájában elsőnek mutatta ki a
lírai elemek meghatározó szerepét. Irodalomkritikáinak egy részéből állt össze a
Láng Gusztávval közösen írt első romániai magyar irodalomtörténet, amely körül
éles viták kerekedtek, jelezve, hogy a Romániai magyar irodalom 1944—1970 nem
regisztrált, hanem döntően beleszólt az élő irodalom folyamatába. Utazás a gyökerek körül című kötete óta tudhatjuk, hogy Kántor Lajost szenvedélyesen érdekli a
képzőművészet, ennek hagyományai és jelene egybeölelve; kötetének alcíme érzékelteti, hogy a modern művészetekről írt „útirajzot" az Adriától a Balti-tengerig.
A jubileumi Korunk-évkönyvben közreadott tanulmánya a folyóirat képzőművészeti
anyagát elemző ú j könyvéből mutat be egy fejezetet.
„E kötet szerzője bevallottan az irodalom felől érkezett a színházhoz", mondja
nemrég megjelent kötetének előszavában. Az alcím utal arra, hogy Kántornak egy
109

évtizeden át a kolozsvári Korunkban rendszeresen közölt Kövek rovatából k a p j u k a
színházi vonatkozású írásokat, természetesen,más, ide kapcsolódó kritikákkal, esszékkel együtt. Színháztörténetet írt Kántor Lajos, de nem visszatekintve, hanem „ m e net közben", ami rendkívül izgalmassá teszi kötetét, hiszen ő maga kínálja az alkalmat arra, hogy lemérjük: egy-egy, esztendőkkel ezelőtt leírt bírálata megőrizte-e
érvényét azután is, hogy a színházi előadás,' amelyről szólt, kezd háttérbe szorulni
emlékeinkben.
Mit tart lényegesnek Kántor? A líra, illetve a próza eredményeihez m é r h e t ő
romániai magyar drámaírás kimunkálását, összhangban a román drámairodalom
korszerű törekvéseivel és a világ legjobb értékeivel, s ennek az irodalmi rangú
drámatermésnek istápolását a hat romániai magyar színpadon, a korszerű művészi
igények legmagasabb szintjén. Tisztában van.azzal, hogy „ . . . a színház n e m a választott kevesek gyülekezőhelye, hanem — bármennyire is romantikusan hangozzék
a század utolsó negyedében — á tömegek nevelésének, a közönségformálásnak t e m p loma", de ennek ellenére, vagy éppen ezért, semmilyen engedmény nem jogosult a
drámák és előadások művészi szintjének rovására. A legígéretesebb jelenkori fiatalok vagy középkorú színpadi szerzők, Kocsis István, Sütő András, Bálint Tibor, Ion
Báie?cu, D. R. Popescu munkásságát — akaratlanul is, a klasszikus örökség megidézésével — Shakespeare, Beckett, Csehov, Gorkij, Katona József, Petőfi, Illyés
Gyula, Németh László, Lucián Blaga vagy Madách drámaírói művészetével szembesíti, az erdélyi magyar színházi együttesek vagy rendezők művészi eredményeit, k o n cepcióját pedig olyan széles koordináták közé helyezi, amelyek Szatmártói Londonig
húzódnak. És ebben a szokatlanul széles keretben úgy találja, hogy a romániai
magyar drámaírás és színjátszás kinőtte a középszer béklyóit, Kocsisnak, Bálintnak
vagy Sütőnek egyetemes érvényű mondanivalója jut el a nézőkhöz darabjaikból.
Harag György rendezése pedig „nem egyszerűen jó színházat — néhányszor nagy
színházat adott nekünk".
Ennek pedig, érezzük ki Kántor könyvéből, döntő fontossága van az egész romániai magyar szellemi életben. A nemzetiség számára a színház jóval több színpadi
játéknál, tragédiák vagy komédiák, színészi alakítások és rendezői felfogások színterénél: a romániai magyar kultúrában a színjátszásnak mindig önmagán t ú l m u t a t ó
feladata volt. Egyebek között az élő szó, a nyelvben élés áhítatát jelenti; minden
bizonnyal ezért oly népszerűek nemcsak a színházi bemutatók, előadások, de velük
együtt színészek, előadóművészek szavalóestjei. Ezért szentel külön részt könyvében
Kántor Lajos a vers színpadának, Banner Zoltán, "Varga Vilmos, Nemes Levente,
Illyés Kinga sajátos művészetének, vagy az írófejedelem kilencvenedik születésnapját köszöntő emlékezetes Kós Károly-műsornak.
Kántor Lajos „köveknek" nevezi színháztörténeti esszéit, bírálatait. Kétségtelenül egy rendkívül fontos, nélkülözhetetlen színháztörténet alapozó kövei ezek- az
írások, s mint minden jó fundamentum, ezek is épületet tarthatnak fenn, i m m á r
tisztán látjuk: nélkülük nem emelkedhetnének ennek az épületnek a falai. De n e m
rideg, „semleges" kövek, hanem inkább próbakövek, amelyek vitát, vihart váltottak ki máris, mint Láng Gusztávval közösen írt irodalomtörténete. De hiszen minél
viharosabb egy könyv fogadtatása, annál inkább bizonyítja eredetiségét. (Dada, 1976.)
BEKE GYÖRGY

110

CSOÓRI

SÁNDOR

Orosz János rajzai előtt
Orosz János minden eddigi kiállítását a nagyarányúság jellemezte. Nagyarányúság a gondolatban, a képekké alakított világ kicsontozásában vagy újrateremtésében. Bizonyság erre a Megégett emberek című sorozata; a Nap, homok, tenger tíz vászna, és a Tisza-sorozat. Kondor Béla Darázskirályával egyidőben festett képei nemcsak kivételes darabjai az új és sajátosan magyar f e s tészetnek, de átformálói és létrehozói is.
Mostani kiállítása: kamarakiállítás. Hasonlattal élve: a tenyér gazdag rajzolatához képest egyetlen ujjlenyomat. Ami, természetesen, még a rendőri nyomozásban sem jelent értékcsökkenést, nemhogy az esztétikában. Orosz János
itt látható grafikáit ugyanaz a kéz rajzolta, mint amelyik a Búcsúzik a lovacskát festette, vagy a civilizáció ravatalára fölfektetett üszögembereket.
A hasonlóságot nem a stílus őrzi elsősorban, hanem a gondolkodás folyamatossága. Hiszen, aki szeret osztályozni, az itteni anyagban is legalább ötféle
stílust különíthetne el, anélkül persze, hogy a rajzok egy öt felé szakadt személyiség látleletei volnának.
A sokféleség Orosznál eszköz. Jól tudja, hogy a művészet nem csupán stílus, hanem olyan emberi képesség, amely megkísérli a világot áttekinteni és
átélhetővé tenni. Realizmus vagy absztrakció? Orosz nem válogat köztük, nem
folytat hitvitát, inkább váltogatja őket. Mert gondja nem a kifejezéssel van,
hanem a kifejeznivalóval. Azzal, hogy milyen is ez a világ? És hogy kik is
vagyunk mi valójában, emberek? Kik és milyenek vagyunk a század hatvanashetvenes éveiben? Kövérek? Soványak? Lomhák? Dühöngő disznósajtok?
Aszály-katonák? Kívül szőkék, de belül ki vagyunk tömve fekete sárral? Tétovaságra születtünk vagy arra, hogy újra és újra céltáblái legyünk valamilyen
ellenfélnek? Mert a golyók helyét, mint látjuk, újra és újra oda lehet rajzolni
a szívtájékra. És az örök kisember kezébe is mindig odarajzolható egy csokorra
való csoda. Vajon melyik sors és milyen ítélet kiszemeltjei vagyunk?
Orosz bizonyára rossz néven venné, ha pedagógiai értelmet keresnék a rajzaiban. De azt is, ha nem keresnék bennük valami köznapin túli üzenetet.
A háborút idéző sorozatában — amely egy hatalmas méretű fali dombormű előtanulmányának tekinthető —, két, keresztre feszített embert is láthatunk. Az egyik sötéten, fölismerhetetlenül összeolvad a keresztfával. Azt is.
mondhatnám: azonosul vele. A másik — szinte oda nem illő pózban csüngve
— úgy viseli el a kereszthalált, mintha cirkuszi bohózat volna az egész. Egy
láthatatlan éjjeliedényt is odaképzel az ember a keresztfára.
Meghökkentő és mélyértelmű rajza ez Orosznak. A század egyik alapélményét fogalmazza meg vele, láttató erővel. Hányan, de hányan éltek korunkban
— kortársaink és ismerőseink —, akiktől nevetségesen távoli volt a vértanúság, de mégis vértanúként végezték. Sután és hebehurgyán, mint akiknek nem
volt alkalmuk a hősiességleckéből fölkészülni.
Ezek a csapongó magánképzetek az én irodalmár kicsapongásaim volnának csupán? Nem hiszem. Negyedszázada ismerem Orosz Jánost, és tudom,
111

hogy ő maga is tépelődő, válságokkal birkózó alkat, aki túllépve a negyvenen,
egyre jobban érti, hogy személyes hozzájárulásunk nélkül ma már nincs világ.
S ha nem kölcsönözzük neki az arcunkat, a vérünket, éjszakáink forgó malomköveit, egyszerűen csak gonoszul zakatoló üzem lesz: fáival, autóival, tengereivel, világvárosaival.
Ehhez a személyes hozzájáruláshoz, úgy látszik, Orosznak az emberi testre
van leginkább szüksége. Az emberi test beszédes zártságára. Ahhoz hátrál
vissza, amiből a rajzolás nagymesterei kiindultak. De az emberi világ, az e m beri test neki nem az utánzásra kell, hanem jelképteremtésre. Általa fejezi ki
testetlen gondolatait, fölháborodását, bujtogató kedvét.
Lehet, hogy sziporkázó ötletművekhez viszonyítva: mondjuk egy óriási,
színes papíresernyőhöz, melyet az alkotója üvöltve szakít át a közönség előtt,
az itt levő töredéknyi anyag hagyományosnak látszik. Ismétlem: lehet. Az ítélkezést azonban épp a mi időnkben kár lenne elsietnünk. A korunkat olyannyira
jellemző eredetiséghajsza a kifulladás tüneteit mutatja. A nagynak kikiáltott
avantgarde ötletek ma már se nem rombolnak, se nem építkeznek. Ezért is
érzi az ember egyre határozottabban, hogy a korszerűség és a korszerűtlenség
megvénült vitáját ideje lenne hosszabb időre fölfüggesztenünk. És megszabadulva minden előítélettől, abból a Giordano Bruno-i elvből kiindulni, hogy a
művészetekben annyiban vannak csak igaz szabályok, amennyiben igaz m ű v é szek vannak.

Sw£M%frc
1801-ben alapított nyomdát Szegeden
Grünn Orbán, az ügyes komáromi
nyomdász. Az épületben — amelynek
falán most emléktáblát helyeztek el a
szegedi nyomdászat megindulásának
175. évfordulóján — született többek
között Vedres István, Dugonics András
több könyve, de ott nyomták a szabadságharc idején az újságokat, röplapokat is, amikor a kormányhivatalok Szegedre menekültek. Az évforduló alkalmából tudományos ülést is tartottak, a
Somogyi-könyvtár pedig kiállítást rendezett a szegedi nyomdák méltán híres
termékeiből. •

ctsaétt
Csorba Győző hatvanéves. November
21-én ünnepelte
hatvanadik
születésnapját Csorba Győző, mai
irodalmunk
jelentős alkotója, lapunknak is kedves
munkatársa.
Tüskés Tibor
szavaival
szólva „klasszikus örökséget és modern
vívmányokat
ötvöző, gazdag és eredeti
költészete a kortárs magyar líra egyik
legjobb lehetősége, legnemesebb
változata". Tizenegy verseskötete és öt műfordításkötete jelent meg eddig. Szeretettel köszöntjük
és kívánunk
neki
eredményes, munkás
éveket.

MEGHALT S Z I L Á G Y I D O M O K O S

Ismét egy megdöbbentő halálhír: Kolozsvárott, harmincnyolc éves korában
elhunyt Szilágyi Domokos, a romániai
magyar líra egyik legkiválóbb képviselője. Alig tizennyolc éves, amikor első
kötete megjelenik, fiatalon válik érett
költővé. Verset ír, esszét, ifjúsági műveket, fordít románból, angolból, oroszból, norvégból. Minden műfajban kiválót nyújt.
112

November 6-án helyezték örök nyugalomra a házsongárdi temetőben a tragikusan korán távozott alkotót, akinek
sírja előtt Nagy László mondott búcsúzót a magyar költők nevében, így: „Te
nagy költő, elherdált Szilágyi Domokos,
vélted fényűzésnek a megváltókat, helyettük a megtartók jöjjenek. Ügy legyen! . . . búcsúzom tőled, árva fiú, édes
testvérünk, társunk a bajban. Ne legyen néked nehéz ez a föld!"

