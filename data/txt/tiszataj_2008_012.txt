tiszatáj
6

2.

2008 DEC C 4.

A'fst^

ÉVFOLYAM

fSZTRÁK TÖRTÉNETEK

IV.
Arany Mihály
Bombitz Attila
Karl Markus Gauß
Arno Geiger
Daniel Glattauer
Thomas Glavinic
Wolf Haas
Daniel Kehlmann
Király Edit
Christoph Ransmayr

12
2008. december

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

AQ
n i cl SZÍ C

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

nka
Nemzeti Kulturális Alap

Internet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.

ISSN 0133 1167

Tartalom
LXII. ÉVFOLYAM, 12. SZÁM
2008. DECEMBER
Osztrák történetek IV.
CHRISTOPH RANSMAYR: Feltámadás Khamban. Kelet-Tibet, 21. század (részlet A repülő hegy című regényből) .................................................................................

3

BOMBITZ ATTILA: A lét elviselhető könnyűsége (Jegyzetek
a legújabb osztrák irodalomhoz) .................................

16

DANIEL KEHLMANN: A legtávolabbi hely (részlet a regényből) .........................................................................

28

ARNO GEIGER: Búcsú Berlintől ...........................................

35

THOMAS GLAVINIC: Éjszakai műszak (részlet a regényből)

43

WOLF HAAS: Milyen volt az idő tizenöt évvel ezelőtt?
(A regény első napja) ...................................................

64

DANIEL GLATTAUER: Elfogni a szelet (Első fejezet) ...........

82

ARANY MIHÁLY: A történelem sötétjében ...........................

96

DANIEL KEHLMANN: Hol van Carlos Montúfar? ................ 104
THOMAS GLAVINIC: Hiszen ez én vagyok (részletek a regényből) ......................................................................... 113
KARL MARKUS GAUß: Peter Karlhuber képeihez ................ 129
KIRÁLY EDIT: In memoriam Wendelin Schmidt-Dengler

131

Szerkesztői asztal ............................................... a belső borítón

ILLUSZTRÁCIÓ
PETER KARLHUBER festményei a címlapon és a műmellékletben

Számunkat BOMBITZ ATTILA állította össze.

A számot a budapesti Osztrák Kulturális Fórum támogatta

CHRISTOPH RANSMAYR

Feltámadás Khamban.
Kelet-Tibet, 21. század
( RÉSZLET A REPÜLŐ HEGY CÍMŰ REGÉNYBŐL )


Meghaltam
6840 méterrel a tengerszint fölött
május negyedikén a ló esztendejében.
Halálom helye
egy jégpáncélos sziklatű lábánál volt,
melynek szélárnyékában túléltem az éjszakát.
Halálom órájában a levegő hőmérséklete
mínusz 30 Celsius fokra süllyedt,
és láttam, amint utolsó leheleteim párája
kristállyá fagy,
és füstként oszlik el a hajnali derengésben.
Nem fáztam. Nem fájt semmim.
A bal kezemen levő seb lüktetése
furcsán zsibbadó volt.
A lábamnál nyíló feneketlen szakadékokon át
felhőöklök nyomultak délkeletről.
A gerinc, mely menedékhelyemtől
följebb és följebb
a hegycsúcs piramisáig vezetett,
száguldó jégzászlókba burkolódzott,
de az ég a legmagasabb magasság fölött
oly tiszta sötétkék maradt,
hogy csillagképeket véltem látni rajta:
az Ökörhajcsárt, a Kígyót, a Skorpiót.

4

tiszatáj
És a csillagok akkor sem hunytak ki, amikor
fölkelt a nap a jégzászlók fölött,
és lezárta szememet,
hanem tovább ragyogtak káprázatomban,
még lehunyt szemhéjam vörösében is,
megannyi fehéren lobbanó szikraként.
Még a skálák is a magasságmérőn,
mely valamikor kiesett
csomóvá fagyott kesztyűs kezemből,
és leugrott a felhők közé,
még ők is mintha beleégtek volna retinámba:
légnyomás, tengerszint fölötti magasság, Celsius-fok…
az odaveszett készülék minden adata
egy-egy izzó szám.
Amikor először ezek a számok,
majd a csillagok is elhalványultak,
és végül kialudtak, meghallottam a tengert.
Magasan a felhők fölött haltam meg,
mégis hallottam a hullámverést,
érezni véltem a tajtékot,
a mélységből hozzám felsistergőt,
mely még egyszer fölsodort a csúcsra,
a csúcs pedig csak egy hóval befújt parti szikla volt,
mielőtt elmerült.
A kezemet összezúzó
kőomlás robaja,
a förgeteg bömbölése, szívverésem…
beleveszett az áradatba.
A tenger fenekén voltam?
Vagy a csúcson?
Fájdalommentes békében,
melyről ma már tudom, hogy a vég volt, halálom volt,
és nem csupán végkimerülés,
magasságtéboly, eszméletvesztés,
egy hangot hallottam, egy nevetést:

2008. december
Kelj fel!
A bátyám hangja volt.
Az elmúlt éjjel a szélviharban
elvesztettük egymást.
Én meghaltam.
Ő rám talált.
Kinyitottam a szememet. Mellettem térdelt.
A karjában tartott. Éltem.
A kezemen levő kőzúzta sebben
tombolt a pulzusom: a szívem.
Ha ma visszagondolok
arra a holdas éjre,
amikor bátyámmal együtt
annak a hegynek a csúcsa tövéből,
melyet a Kham-beli nomádok úgy hívnak: Phur-Ri,
a repülő hegy,
visszamásztam, visszatámolyogtam a mélybe
egy sziklagerincen, melyet üvegként borított a jég,
csupaszra söpört sziklavályúkon át,
aztán annak a nyeregnek derékig érő hórétegén át,
ahol elvesztettük egymást…,
ha e bolyongásra gondolok,
egy jéglabirintuson át a lakott világba,
mely felhőtornyok alatt
valahol a legmélyebb mélyben feküdt,
olyankor Nyemát is látom mindannyiszor,
hallom szívmelengető hangját,
a korall- és kagylófüzérek csörgését a nyakában,
és érzem a tenyere melegét,
látom Nyemát,
mintha az ő karjai,
nem pedig bátyáméi lettek volna,
melyek tartottak akkor:

5

6

tiszatáj
Senki, hallom Nyema szavát,
senki sem egyetlenegyszer hal meg az útja során.
Nyema Dolma: milyen állhatatos volt,
amikor nyelvének egy-egy szavát
vagy csak egy dolog nyitját próbálta elmagyarázni.
Milyen meleg volt a lehelete,
amikor egy növény nevét
betűzte a fülembe.
Varkocsba font hajának jakgyapjú-szaga
és füstszaga volt, és miközben beszélt,
mutatóujjával néha gyors,
röpke jeleket írt
a karomra, a kézfejemre spirált, hullámvonalat, köröket.
Kelj fel!
Bátyám nyomát
egy hóviharban vesztettem szem elől,
melyben a hold, mint fekete vízből
emelkedő bukóhullám alatt, úgy aludt ki.
A vihar elszakított minket,
és engem oly sűrű sötétben,
melyben csak homloklámpám jégkristályoktól szétrostált
fénye volt látható,
egy sziklatű szélárnyékába kergetett.
Ott napkeltéig életben maradtam.
Kelj fel!
Bátyám mellettem térdelt.
Karjában tartott.
Felállt: mintha mázsányi súly nyomta volna,
és próbált engem is fölsegíteni.
Nevetett.
Tanácstalanságában káromkodott.
Arca, viharmaszkja
torz jégpofa volt.

2008. december

7

Mennyi idő múlt el különválásunk óta?
A nap most már magasan állt a csúcsra futó gerinc fölött.
Az ég: felhőtlen.
És a sziklatű árnyékában,
menedékhelyem árnyékában: szélcsend.
Éltem.
Havazott.
Fekete hó?
Fekete hó:
mint láthatatlan tűztől emésztett papiros
pernyedarabjai,
szállingóztak fekete pelyhek
a felhőtlenségből.
De amikor egy ilyen pehely
leszállt a bátyám
jégtől kérges kesztyűjére,
egy másik a vállára,
az én mellemre, a homlokomra,
csápokat láttam!
Rovarok ízelt lábait láttam,
szárnyakat: zúzmarapáncélzatban,
mely bevonta és felnagyította
mozaikszemüket, pődörnyelvüket, szárnyaikon a pikkelyeket;
holt pillangók havaztak
rám és bátyámra a magasból,
előbb egyenként, majd százával,
végül örvénylő,
eget elsötétítő zuhatagban.
Néhány ilyen filigrán tetem,
amikor a mellemhez csapódott,
bátyám kesztyűjéhez,
mintha szilánkokra tört volna,
és csörömpölést véltem hallani.

8

tiszatáj
Csörömpölés?
Nem, csend volt.
Halálos, néma csend.
Az égből, melynek zenitje
már a világűr sötétjét kezdte felölteni,
jéggé dermedt lepkék hullottak, apollólepkék,
amilyeneket már hetekkel korábban láttunk
Kham völgyeiben, óriásrajaikat
egy lerombolt kolostor
imazászló-girlandjai fölött,
egy gleccsertó fölött,
egy rhododendron-erdő fölött.
Fáradt voltam, kimondhatatlanul.
Ott akartam maradni, fekve.
Fekve maradni, aludni.
Aludni.
Kelj fel!
Bátyám fölemelt, fölrángatott,
velem együtt visszarogyott a hóba.
És én a karjában kuporogtam,
6840 méterrel a tengerszint fölött,
és a sötét pelyhek örvényén át
rábámultam a Phur-Ri jégzászlóira,
a repülő hegy vakító csúcsára,
ahol jégcsákányom nyelével
nevünket nemrég
a hóba írtam.
Éltem.
Azt hiszed, aludtál,
hallom Nyema hangját, és látom,
amint Tashit, e szurtos, síró csecsemőt
ringatja karján,
azt hiszed, aludtál, és álmodtad az egészet,

2008. december
pedig halott voltál: távol az életedtől.
Halott voltál és visszatértél,
mert visszahúzott egy kéz,
visszahívott egy hang.
Nyema gyakran nevetett, ha beszélt.
Azt hiszem, az ő derűje
tudatosította bennem,
hogy aznap reggel a Phur-Ri
gúla alakú csúcsa alatt
bátyámnak nem a szavai vezéreltek az életbe vissza,
hanem a nevetése.
Karjában tartott,
és nevetett, nevetve kiáltotta, havazik!
Pillangó havazik! Kelj fel!
Úgy rémlett, mintha csupán ettől a nevetéstől
tudott volna az összes többi szó és zörej
kiszabadulni a halálos néma csendből:
a hegymászó-vas csikordulása
a tükörjéggel bevont sziklán,
a vér zúgása a fejemben,
lélegzetvételünk,
mely ebben a magasságban a ritka levegőn
állatok zihálásához volt hasonló.
Bátyám talán azt olvasta ki a szememből,
hogy szakadatlan beszéde volt leginkább,
mely rabul ejtette figyelmemet,
és mondatról mondatra visszahúzott életünkbe.
Oly szívrehatóan és erélyesen beszélt,
mintha szava az utolsó esély lett volna,
hogy utolérjen,
és örökre el kellene tűnnöm,
ha elhallgatna.
Fokozatosan csökkenő messzeségből
hallottam a hangját: emlékszel?…

9

10

tiszatáj
eszedbe jut még?…
emlékezned kell, emlékezz!
Mihelyt lehunytam szememet,
kiáltotta a nevemet újra meg újra,
és a teherhordók nevét
Nyema nemzetségéből, és a hágók nevét,
melyeken átkeltünk hetekig tartó utunkon
a Phur-Ri jégfalaihoz,
neveket, neveket: hallasz engem?,
emlékszel?, kelj fel!
Ezen az utazáson
láttunk pillangórajokat,
csupa százméternyi, táncoló szalagot.
Ott libegtek a hóval befújt,
legmagasabb hágók fölött is,
végig az olvadékvíz patakjaival átmosott völgyeken,
talán egy tápláléklánc nyomában,
mely virágzó lápokat kötött össze gleccserekkel,
de talán csak egy emlék
zsákutcává lett menetiránya volt ez,
egy emléké, mely visszanyúlt az ősidőbe,
midőn az indulás helye
és az úticél
közt még nem jeges csúcsok meredeztek,
hanem szelíd, termékeny dombvidék terült el.
Hallasz engem?!
Kelj fel!
Egyszer már, aznap délután,
midőn szemünk előtt a Phur-Ri csúcsa
először bukkant fel nagy messzeségben,
felhőktől nem takarva,
egyszer már láttuk,
amint egy ilyen pillangórajt
utolértek az évszak turbulenciái,
és a meleg légoszlopok felsodorták
a láthatatlanságba, hidegbe, halálba,

2008. december
és aztán a raj, a kimerült termiktől
végre megszabadulván, fagyottan, zúzmarásan
a gleccserre leszállingózott.
Emlékezz.
Nyema… Nyema volt, aki elmondta,
hogy bátyám a végső menedékhely
szélárnyékában engem a halálból
az életbe alighanem visszamesélt,
amikor nevek litániája révén
fölidézte közös emlékezetünket,
oly elpusztíthatatlanul,
hogy a múltat jelenné alakíthatta,
és engem még abból a messzeségből is,
melybe már belevesztem,
visszahívhatott.
Emlékszem, hogy megpróbáltam
pillantásommal követni
a mélységbe szállingózó pillangókat,
és hogy ettől rohamszerű szédülés
tört rám, és hogy az első mondat, melyet bátyám
karjaiban üggyel-bajjal kiejtettem a számon,
egy kérdés volt: Ezek halottak?
És emlékszem, hogy bátyám
elragadtatva attól, hogy eszméletre tértem,
vagy attól, amint a jégpáncélos tetemek
szállingóznak, nem bírta abbahagyni a nevetést,
és leheletének felhőjéből,
mely eltakarta arcát, így kiáltott:
Igen, de repülnek! Még mindig repülnek!
Bátyám halott.
Immár több, mint egy éve
jégbe temetve fekszik
a Phur-Ri déli falának lábánál, ahová
annak idején három napon és két éjszakán át

11

12

tiszatáj
ereszkedtünk, hóvakságtól és hallucinációktól
új meg új tévutakra vezetve,
ama lavina mennydörgő felhője felé,
melyben ő eltűnt.
Azt hiszem, Nyema volt az első emberi lény,
aki hetekkel később a szörnyűséget kimondta:
bekente vérző ujjbegyeimet
és kezemen a kövek ütötte, lassan hegedő sebet
egy sűrű, nyúlós főzettel,
és azt mondta: Bátyád halott.
Halott.
Ő tartott a jéggé fagyott pillangók förgetegével szemközt
a karjaiban.
Ő melengetett,
ő mesélt az életbe vissza,
és ő ereszkedett előttem
örökkévalóságnak rémlő, gyötrelmes ideig
a Phur-Ri lavinák szaggatta déli falán
abba a mélységbe, melyen előttünk
senki emberfia nem haladt át.
Már nem tudom, hány órán át ástam, őt keresve,
a lavinakúp törmelékét.
Már nem volt köröm az ujjaimon,
amikor egy Nyema nemzetségebeli pásztor,
elbitangolt jakokat keresve,
egy elhagyatott szállás közelében rám talált.
Kezem feketére fagyott,
lábujjaim feketére fagytak,
de életben maradtam.
Emlékszem a csontba fúródó fájdalomra,
miközben a pásztor egy ágakból, bőrökből
és szíjakból összetákolt szánra tett,
kihúzott és -vonszolt a havasi sziklavölgyből,
és ezalatt időnként egy-egy lihegő,
monoton dalba kezdett.

2008. december
Szerettem volna felülni,
az énekeshez nyúlni, őt megérinteni,
hogy megbizonyosodjam róla,
ő testből van, ő valóságosan létezik,
nem pedig egy újabb káprázat azok közül,
melyek a mélységbe vivő úton mellém szegődtek,
és átváltoztak
hóvá, kővé, felhővé,
valahányszor válaszoltam kérdéseikre, vagy
belefogództam volna kinyújtott karjaikba.
Szerettem volna átölelni a dalnokot,
de csak nyögő terhe maradtam
az ő szánjának, mozgásra képtelen;
immár annyi erőm sem volt, hogy egy
pirított árpából teával és
jakvajjal gyúrt gombócot a számhoz emeljek.
A dalnok kellett, hogy etessen.
Ma már,
miközben Horse Island-en
bátyám napsütéstől elöntött
házán végigmegyek,
egyik üres, kongó szobából a másikba, és egy
ablakon át, mely a tajték sókristályaitól
csaknem teljesen elhomályosult,
látom a hullámverést,
a meredek sziklapartot,
az utóbbi napok viharaitól
felkavart Atlanti-óceánt, ma már tudom,
hogy a nevetés talán visszahozhat
az életbe, de nem tud megtartani benne.
Ami Nyemát és a nemzetségét
és engem és nyilván a legtöbb embert
életben tartja,
az alighanem azzal a néha vigasztaló,
néha fenyegető rejtéllyel kapcsolatos,
hogy bárhol vagyunk is, nem mi vagyunk
az egyedüliek:

13

14

tiszatáj
Mindig van ott még valaki,
aki legalábbis tud rólunk, aki nem ereszt,
vagy akit mi nem ereszthetünk el,
valaki, aki emlékeinken,
félelmeinken és reményeinken átvonul,
a karjaiban tart, melenget,
szánkba teszi az ételt,
vagy lihegve, énekelve
egy ágakból és bőrökből tákolt szánra tesz,
és kivonszol a kősivatagból.
A pásztornak néha minden erejére szüksége volt,
hogy átvigyen egy olvadékpatakon,,
egy sziklatorlaszon vagy egy törmelékborította gleccseren.
Ha közben egy-egy kő hozzácsapódott,
vagy csupán víz ért
feketére fagyott, körömtelen kezemhez
vagy a lábamhoz, üvöltöttem a fájdalomtól.
De ő nem hagyta magát megtéveszteni,
és minden jajkiáltásomat
új motívum gyanánt belefoglalta énekébe,
és addig ismételgette, míg be nem illeszkedett
énekeinek monoton dallamai közé,
és így beleénekelt az ájulásba, álomba énekelt.
Akkor tértem magamhoz,
amikor egy fekete sátor előtt
megpróbált leemelni a szánról,
miközben újra meg újra bátyám arcvonásait
öltötte magára.
Lerombolhatatlan építményként fúródott a sátor
az ég korongjába, melyet
pelyhes felhők borítottak, és emberi
arcok foglaltak keretbe:
megmentőim nevető, kíváncsi, gyanakvó
és elborzadó arca.

2008. december

15

Odahajoltak nyomorúságom fölé,
a naptól és fagytól megperzselt idegen
fölé hajoltak, aki ott feküdt
lábuknál vérző kézzel, és aki
a pásztor elmondása szerint
a repülő hegyről zuhant le,
az égből
a hóba.
MÁRTON LÁSZLÓ fordítása

16

tiszatáj

BOMBITZ ATTILA

A lét elviselhető könnyűsége
J EGYZETEK A LEGÚJABB OSZTRÁK IRODALOMHOZ


Wendelin Schmidt-Dengler emlékének

Nehéz eldönteni, vajon ténylegesen véget ért-e a „nehéz” jelzővel ellátott osztrák irodalom
azzal, hogy egy „könnyebb”, fiatalabb írógeneráció hódítja immáron több éve a német
nyelvű könyvpiacot. Nem mintha világosan látnánk már, miben áll Thomas Bernhard, Peter Handke, Elfriede Jelinek, Friederike Mayröcker vagy Josef Winkler nyelvi nehézsége
és „kihívása”. De tény, hogy közülük Bernhard lett a klasszisa, alfája és omegája ennek a
sűrített nyelvű irodalomnak, Bernhard, akit 1989-ben bekövetkezett halála óta már számos epigon próbált túlszárnyalni – hiába. A 2007-ben 65. születésnapját ünneplő Handkénak nem csupán összegyűjtött verseit és esszéit adta ki a Suhrkamp kiadó (Die
morawische Nacht című új regényével együtt), de megjelent a műveihez és a műveit értelmező szakirodalomhoz egy szó szerinti Peter Handke-szótár is. A szótárban rögzítve
van minden egyes Handke-szöveg leírásához, értelmezhetőségéhez hasznos kulcsfogalom,
melyek az ismétlés sajátos szabályai szerinti nyelvi univerzumot felölelik. Hogy például
mit értünk fáradtság alatt, ha elértük azt az állapotot, amelyben jogosan kezdhetünk neki
aznapi Handke-olvasmányunknak. Jelinek 2004-es Nobel-díja nemzetközileg a legmagasabb erkölcsi és esztétikai elismerését jelentette nem csupán névre szólóan annak az írásművészetnek, amely a legkülönbözőbb formákban – és nevekben – identitás-, ideológia-,
nyelv-, szubjektum-faggatózást hajtott végre a hatvanas–hetvenes években, előbb provokatív-kísérletező módon, majd a nyolcvanas évektől nyelvi fellegvárakba visszavonulva.
Jelinek legújabb regényét, a Neidot, interaktív és kreatív módon az olvasót is bevonva
a továbbírásba, saját honlapján tette közzé. Mayröcker minden egyes létművészeti könyvének megjelenése eseményszámba megy német nyelvterületen, legutóbb Paloma címmel
tette közzé fiktív/valós levelezését/memoárját. A jóakaratú, kritikus figyelem a homoerotika-katolicizmus-osztrákság háromszögében alkotó Winkler munkásságának támogatását
tekinti fontos feladatának. Erre utal az idei Büchner-díja is, s bár hasonlóan előbbi kollégáihoz, róla is megoszlanak a német/osztrák vélemények, az „olasz” árnyalatú Natura
morta után az apja halálára írott „japán” helyszínű Rongoppi bravúrosan mutatja az osztrák irodalom egyszerre honi és kozmopolita jellegét.
A középgeneráció névsora: Josef Haslinger, Robert Menasse, Christoph Ransmayr,
Gerhard Roth, hogy csupán a nemzetközi szinten is jegyzett neveket említsem, immáron a
saját, szubjektív léttapasztalatot irodalommá változtató, történetkerülő képviselők és a
média által hangsúlyosabb elismeréshez jutó fiatalabb írógeneráció között foglalnak helyet. E középgeneráció az elbeszélés modern műfajátiratának nagyformátumát keresi, az

2008. december

17

elbeszélés egészérvényűségét igyekszik némi modern utóérzéssel visszajátszani. Haslinger
az Operabál (1995) után megírta második nagy opusát is Vaterspiel (2000) címen, mindkettő a kolportázs thriller műfaját ötvözi a látensen tovább élő fasizmus ideológiájával.
Menasse a Kiűzetés a paradicsomból (2001) című regényével lett nagykorú, s bár 2007ben nagyobb közönségsikert aratott a Don Juan de la Mancha (egy intellektuell erotikus
visszafejlődés-története), a Kiűzetés kettős perspektívájú történetalakzata (XVII. századi
portugál freskó – XX. századi osztrák embléma) a történelmi regény posztmodern utáni
lehetőségét kínálja. Ransmayr tíz év hallgatás után jelentkezett A repülő heggyel (2006),
s bár sokkal halkabbak és visszafogottabbak kozmikusságra törekvő, tengeri mélységet és
hegyi magasságot egymásba csúsztató, nyugatot és keletet új dialógusba húzó, eposzi karakterű „repülő” mondatairól szóló kritikák Az utolsó világ vagy A Kitahara-kór nemzetközi elismertségéhez képest, továbbra is sztárszerzőnek tartja az irodalmi közvélemény.
Roth eddig hat részt publikált többkötetes, laza regényprojektjéből, az Orkusból, köztük
van a bestsellernek is számító, Mozart autográfját Japánba transzformáló Der Plan
(1998), egy eltűnt szerb író nyomain az Athos hegyi kolostorba vezető Der Berg (2000),
az Egyiptom tegnapi és mai kulisszái közt játszódó Der Strom (2002) vagy a IV. Károlyt
Madeirára követő Das Labyrinth (2005). Mindegyikük irodalmi, kultúratörténeti utalásokkal direkt módon van átszőve, nem egyszer aktualizálva, s Roth szándékoltan célozza
meg a populáris krimi-műfaj és a szépirodalmi regiszterek összekapcsolását.
A sűrű, nehéz szerzői névsor, s a regény posztmodern utáni modernitását meg- és viszszateremtő írók mögé pedig – időben párhuzamosan – új történetmondók sorakoznak fel.
Arno Geiger, Daniel Glattauer, Thomas Glavinic, Wolf Haas, Daniel Kehlmann képviseli
az új, fiatal, és igen sikeres osztrák irodalmat, igaz, annyira már nem fiatalok, negyven körüliek, sőt ötven előttiek. Évente, kétévente újabb és újabb könyveik jelennek meg. Olvasható irodalmat írnak, legtöbbjük igen kritikusan viszonyul nagynevű, „olvashatatlan” vagy
„metafizikus” elődeihez. Régi műfajok köszönnek itt vissza új nyelvi köntösben, krimik,
szerelmi történetek, hétköznapi esetek, művészregények, középpontba állítva a média,
a technika szubjektumalakító mechanizmusa. Eszközként pedig az irónia működik, nemegyszer jó adag pofátlansággal körítve. Mindenesetre, ahogyan megszokhattuk a nagy elődöktől is: megbízható és rendszeres a jelenlétük. Piaci elvárásoknak felelnek meg, recept
és a futószalag ritmusa szerint írnak. Lehet ez is ellenérv. Mindenesetre immáron jó néhány éve elfoglalták a bestsellerlistákat. Van valami titkuk, vagy értenek valami eddig íróilag ki nem használthoz, vagy éppen előveszik a bevált régit, és újracsomagolják? A gyerekeim irodalma, mondta róluk Wendelin Schmidt-Dengler, az osztrák irodalom vezető kritikusa. De ha velük nincs is vége sem a „nehéz”, sem a „középmodern” osztrák irodalomnak, nem árt figyelemmel kísérnünk sikertörténeteiket.
*
Daniel Kehlmann két magyarul is olvasható könyvével lett elismert író, az A világ fölmérésével (2005) és A Beerholm-illúzióval (1997). Utóbbi a világsikert jelenti, előbbi a siker
után újra publikált, és némileg átdolgozott első regény. Kehlmann nemzetközi elismertsége erősen utal arra a posztmodern utáni modernre, amely finom stiláris regiszterekkel,
könnyed és elegáns szintaktikával, álnaiv cselekménybonyolítással, szokatlan iróniával
fonja elbeszéléssé és szisztematizálja újra egészérvényűvé a világot. Bensőségesség és életszerűség, voyeurizmus és pszeudo-filozófia, történet és kaland, valóság és metafizikai föl-

18

tiszatáj

feslés segíti az olvasás érzékiségének e felszabadítását. Kehlmann előtt teljesen meghajolt
a német irodalomkritika – olyan jelentős szakmai folyóirat, mint a Text + Kritik foglalkozik idei első számában a teljes eddigi életművel, A világ fölméréséről pedig külön oktatói
segédanyag és tanulmánygyűjtemény jelent meg. A világ fölmérése intelligens és okos,
humoros és ironikus, egyszerre könnyedén olvasható és magvas gondolatokkal teli. Persze
nem egy német kritikus hasonlította távirati stílushoz a szerző áttetsző, rövid, igen gyorsan és pergőn haladó, így azután a cselekményt is lineárisan előrelendítő írásművészetét.
Csodálkozást is keltett mind olvasói, mind kritikusi körökben Kehlmann hatalmas sikere.
Végeredményben egy olyan könyvről van szó, amely témájában, stílusában, hangnemében
és szerkesztettségében egyáltalán nem felel meg a mai német nyelvű irodalom trendjeinek. Ráadásul Kehlmann osztrákként magát a németséget, a német gondolkodási formát,
a német kultúra- és tudománytörténetet állítja pellengérre. „A német ember, szokta volt
mondogatni [az apja], miközben esténként fáradtan kanalazta a krumplilevest, sosem ül
görnyedten: Gauss egyszer megkérdezte: Ez minden? Ennyi elég a németséghez? Apja
olyan sokáig töprengett, hogy ő szinte már el sem hitte. Aztán bólintott.” A humortalanság
és felsőbbrendűségi tudat, s különösen a klasszikus etika reprezentációi kerülnek itt különös fénytörésbe. Humboldt buzgón felügyeli és vigyázza pótolhatatlan mérőeszközeit az
Amazonas őserdejében, így aztán nem is láthatja meg vizsgálandó tárgyát, a napéjegyenlőséget. „Muszáj mindig ennyire németnek lenni?” – kérdezi felfedezőtársát a francia
Bonpland. Gauss és Humboldt, a regény két főszereplője valójában tudománytörténeti
kövületek, üres, legfeljebb anekdotákkal körülírt nevek (ki nem tanulja meg haladó német
leckéi között Gauss híres számösszeadós esetét), akiknek alapvetően csetlő-botló, illetve
heroikus hétköznapi világába, ha úgy tetszik, bulvárízű életmódjába enged bepillantást az
elbeszélői perspektíva. Gauss egyfolytában a nőket kerülgeti, sokszor észre sem veszi, ha
gyermeke születik. Humboldt pedig igaz német módjára hősiesen küzd látens homoszexualitása ellen. A két egymást opponáló és kiegészítő, rejtett motívumaikban egymásra
reflektáló, párhuzamosan futó élettörténet (hogyne esne szó a regényben párhuzamosokról, pontokról, és a végtelenről, s arról, mennyire feleslegesek a kitalált élettörténetek…)
szabályos panorámát fest a 18. század végéről és a 19. század első harmadáról. A névsor
csak névsor marad, felsorolni itt kár lenne, de kivétel nélkül mindenki marionettszerű
burleszkjátékhoz illően demisztifikálódik. „Tartsa szem előtt, ki küldte! Goethe egy kézmozdulatot tett a színes szobák, a római szobrok gipszmásolatai, a szalonban lefojtott
hangon társalgó férfiak felé. Humboldt idősebb fivére a rímtelen ötödfeles jambus előnyeiről beszélt, Wieland figyelmesen bólogatott, a szófán Schiller ült és lopva ásítozott. Tőlünk jön, mondta Goethe, innen. A tengeren is a mi követünk lesz.” Gauss az íróasztalán,
Humboldt a tengereken, a folyókon, a hegyeken méri fel a világot, s mindkettőjüket a pontosság és a kiszámíthatóság hajtja. S az, hogy sorra ellent tudjanak mondani a világ megismerési tételeinek. Humboldt bebizonyítja még a Goethe által is képviselt tézis ellenében,
hogy a föld alatt tűz ég, a neptunista elmélet merő poézis; Gauss meg bebizonyítja Lichtenberg ellenében, hogy nem valami fényanyag ég, hanem maga a levegő. És ez csak a fölmérések kezdete. A regény erősen relativizált megismeréselméleti tétele szerint a két impozáns gondolkodó eredménye is fölmérendő. Ez a trükk Kehlmann korábbi könyveiben
is működik, hiszen az életidőbe zárt testi egzisztencia és a gondolkodó, megoldásra törő
szellemi lény időtlenségének örök vágya feszül ebben a hagyományban. Második regényé-

2008. december

19

ben, a Mahlers Zeitban (1999) például az idő metafizikai megoldására jön rá a főszereplő;
Julian, A legtávolabbi hely (2001) főszereplője egy majdnem végzetes balesetet kihasználva identitást vált, hogy másik életre tegyen szert; az Én és Kaminskiben (2003) a képzőművészeti biznisz tudatában kell festőnek és életrajzírónak, természetesen még életükben, remeket alkotni. A világ fölmérésének két főhőse ugyanakkor nem átall megöregedni. S közben a belátás, Gaussé: hogy lázálmokban látja a technikai fejlődést, a jövőt, és
nincs lehetősége rá, hogy az idő szabta kötelékektől megszabaduljon. Humboldt pedig hiába jegyez fel mindent a felfedezéseiről, alkalmatlan a mesélésre, s így zárványként marad
a tudománytörténetben. A regény végén Gauss fia az Új Világ felé indul, s épp hogy csak
megkérdi: Tehát a nagy navigátorok ideje (mindig) lejár?
Ilyen nagy navigátor szeretett volna lenni, lehetett volna, vagy talán az is, Arthur Beerholm, Kehlmann első regényének címszereplője. Beerholm egy hónapon keresztül, napi
rendszerességgel helyet foglal egy tévétorony tetején kialakított kávézóban, s egy közelebbről Nimuénak nevezett nőt, nagy valószínűség szerint saját teremtményét rendre
megszólítva, tizenkét fejezetben följegyzi élettörténetét – születése pillanatának első, érzékileg fontos színbenyomásaitól kezdve az apanélküliség és magány elfogadásán át a hit
és mágia között feszülő tanulási és őrlődési folyamatok részleges lezárásáig, egy döntés
meghozataláig. Majd tovább, egészen addig, amíg az elbeszélt idő és az elbeszélés ideje
egymáshoz nem illeszkedik a regényben. Hogy az idő összevillanása után mi történik a
mágiát csodává, az illúziót valósággá, az irracionalizmust valóságmagyarázó elvvé alakító
főszereplővel, nem tudjuk meg. De a regény szabályrendszere szerint még találgatni sem
érdemes, vajon Beerholm leugrott-e a toronyból, vagy beteljesítette-e hatalmánál fogva
különös képességét, s szert tett esetleg arra a bizonyos más dimenziójú létre. Ez a végső
utáni kérdés már nem tartozik az elbeszélés idejéhez, ahogy nem tartozik a szemfényvesztést és csodát egymástól nehezen megkülönböztetni tudó kritikus olvasóra sem. Kehlmann aránylag hideg, distanciával élő tudósításban részesít minket, miközben az észlelés
és az érzéki megtapasztalás túlhaladása az elbeszélés célja. A mondatok, a bekezdések
egyszerre mutatnak valami döbbenetes, esszenciális tudást a létezés lehetőségéről; ha
egykoron Robert Musil Törlessét hozta zavarba a négyzetgyök mínusz egy valószerűtlensége és matematikátlansága, akkor most Beerholm növendék szabályosan fölmondja Pascal és a többiek matematikai és geometriai bizonyosságú, valóságfölfeslő tételeit. Törless
el is hagyta azt a bizonyos határ menti internátust, s nem tudjuk, mi lett vele, elfogadta-e
vajon a valóság szűkösségét; Musil majd A tulajdonságok nélküli emberben fogja bevezetni a lehetőségérzék fogalmát – mert ha van valóságérzék, akkor kell lennie lehetőségérzéknek is. Beerholm a fölfeslett szöveten át igenis látni kíván, tanulóideje, mesterének fölkutatása, a szemfényvesztés és a csodatevés közötti hosszú kísérletezés abszolválása mind
előkészület a nagy, utolsó föllépés vagy megmérettetés nézőpontjából. Merlin reinkarnációja Arthur Beerholm figurájában zseniális tautológia. Képes-e beváltani, képesek-e beváltani azt az immáron időtlen idők óta ismétlődő végső csodát (hiszen hány Arthur Beerholm szaladgál körülöttünk, élő adásban, és milyen reménytelenül), ami önmaga (önmaguk) elvarázsolását jelenti egyben. „A halál keretbe foglalja életemet, de nem érinti meg,
nem nyúl bele. Mint ahogy ezen elbeszélés vége sem része ezen elbeszélésnek. Amíg tart,
élek; elhallgatásom már nem jelenik meg benne, nem jelenhet meg benne. Tehát a halálnak kívül kell maradnia a léten.” Az utolsó, nagy előadás nem kíván nézőket. Nimuéra

20

tiszatáj

marad a kézirat, de tudjuk Beerholm értelmezéséből: Merlint is hiába csalta csalfa teremtménye a barlangba, s vette el a tudását, ez is csupán előkészület lehetett az utolsó,
nagy föllépéshez; s a mágus eltűnésével – eltüntetőjével együtt – eltűnt egy világ is. A regény eredeti német címének – Beerholms Vorstellung – többszörös értelmezhetősége ismeretelméleti tételként jelentkezik (képzelet, előadás, bemutatkozás), s ezt már akkor is
sejteni lehet, amikor Beerholm maga választja meg teológiai mesterét, a vak Fassbinder
atyát. A leírásban a kolostort, a nevet mind elképzeli. S hogy azután alakot ölt-e a fantázia,
a képzelet, az az olvasó figyelmén múlik: ha nem veszed észre, hogy az elbeszélésben
perspektívaváltás történt, hogy átértékelődik az emlékezet, akkor Kehlmann elbűvölt.
Mert ettől a pillanattól fogva, de akár az elsőtől kezdve is, Arthur Beerholm maga határozza meg a világ menetét. Ennél fogva nem nehéz A Beerholm-illúziót allegóriaként olvasni,
hiszen az illúzió és az illúziókeltés mindvégig metafikcionális történetalakzatot képez a regényben. Műv(ész)regény és bűv(ész)regény egyszerre Beerholm karriertörténete, kultúrtörténeti hátteret kapunk hozzá Merlintől kezdve Fauston át a múlt század végi osztrák irracionális ismeretelméletek bevonásáig, egyszerre láthatjuk oppozícióként és komplementer diskurzusként a teológia és a mágia részhalmazát. Kehlmann, a képben maradva, megfelelő együttest képez, szintetizál, ad absurdum mágikus, illuzórikus regényt teremt. Neki
is ez az első, irodalmi föllépése, és stílusa, motívumrendszere, figuráinak ismeretelméleti
kérdései, amelyek alapvetően a világ fölmérésére vonatkoznak, itt kapják meg első valóságformájukat.
Kehlmann most poétikai előadásokat tart, fölolvasásaival járja a világot, legutóbb Chilében, A világ fölmérése egyik helyszínén, szabályosan nemzeti íróként ünnepelték. S
közben mindenki a következő dobásra vár. Kivételesen hosszabb időkihagyás után, de már
most lehet tudni: újra regény következik, 2009-ben.
*
Arno Geiger Jól vagyunk (2005) című regényéért elsőként kapta meg az újonnan alapított
legjobb német nyelvű irodalmi munkáért járó „Német Könyvdíjat”, s vezette is vele sokáig
a német bestsellerlistákat. Geiger többek között Kehlmann regényével, A világ fölmérésével versenyzett mind a díjért, mind a könyves listák első helyéért; s bár Geiger nyerte az
előbbit, Kehlmann sikere tartósabbnak bizonyult az utóbbin. Máris eláruljuk, Geiger fokozottabb poétikai izgalmakat nyújt, ugyanakkor a Jól vagyunk folytathatatlan is az eddigi életműben. Különben e két szerzőt és művet együtt szokás emlegetni, mint 2005-ös
német sikertörténeteket, vagy mint cselekményközpontú regényeket, vagy mint a történelmi perspektívát ironikus látószögbe helyező alkotásokat. Miközben (persze) mindketten osztrák szerzőnek számítanak. 2005 véletlenül az osztrák államszerződés 50. évfordulója is; Geiger regénye pedig Ausztria 20. századi történelmének metszetét kínálja – az
osztrákok így joggal saját történelmük „feldolgozásának” (aktuális) jelentőségét és e feldolgozás poétikai vetületét ünnepelték, míg a németek a szerző figurateremtését, beleérző
képességét, az emlékezet perspektívaváltásainak finom árnyalatait hangsúlyozták ki a regényből.
Geiger 1997-ben mutatkozott be Kleine Schule des Karusselfahrens című regényével, s
furcsán komikus hangulatteremtésével, bohém alakteremtésével, jellegzetes mondatszerkezeti töréseivel és nyelvjátékaival első kötetesként is ígéretes szerzőnek bizonyult. Következő könyve, az Irrlichterloh (1999) ezt a fiatalos, bohémkodós szüzsét ismétli meg, míg a

2008. december

21

Schöne Freunde (2002) extravagánsul szürrealisztikus gyerektörténete már alapos bizonytalanságban hagyja az olvasót. Philipp Erlach, a Jól vagyunk főszereplője is beszél sikert
nélkülöző, szürrealisztikus beütésű könyvproduktumairól – mintha Geiger szórakozna
Philipp mondatain keresztül saját első könyvein: „legutóbbi könyve semmit sem jövedelmezett”, mondatja az elbeszélő Philippel a regényben. A Jól vagyunk ellenben az a regény,
amely tematikájában, kompozíciójában, nyelvi regisztereiben messze meghaladja a korábbi
iránykereséseket. Bár a játékosság itt is kifejezetten fontos, a különböző szövegfajták
montázsszerű összeillesztése, az idézés szövegen belüli szövegteremtése, az elvarratlan
mondatszerkesztés és szócsinálmány, az emlékező belső gondolatárama és az elbeszélői
instancia együttállása teszi egyéni hangúvá az egyébként hagyományos, modern családtörténetet idéző regénymodellt. Semmi posztmodern allűrt ne várjunk Geigertől, nagy fogása abban áll, hogy fejezetenként fölszabdalja az időt, s egy-egy fejezet így a 20. század
hatalmas ívéből egy-egy napnyi pillanatfelvételt kínál a mindenkori jelen perspektívájából, a kis történelmet, a személyest, a privát szférát érintve. A közös emlékezet, a teremtett vagy konstruált történelem fontosabb évszámai a következők: Az 1938-as fejezetben,
az Anschluss hátterében Richard Sterk azon morfondírozik, hogyan vessen véget a család
gyerekvigyázójával folytatott tisztességtelen kapcsolatának. Az 1945-ös fejezetben, mely
a honvédelem és a felszabadítás gubanca köré szövi a történetet, Peter Erlach gyerekkatonaként menekül az ostromlott Bécsből. Az 1955-ös fejezetben, az államszerződés panorámaképe előtt Richard Sterk Ingrid lányával veszekszik Peterrel való kapcsolata miatt. Az
1989-es kelet-európai rendszerváltást fókuszáló fejezetben (nem sok lényeges dolog történik túlnan a szomszédoknál, el lehet zárni a rádiót…) Alma asszony Richard betegágya
mellett mondja föl a maga nézőpontjából a történéseket. E ritmusra, a magántörténelmen
keresztül kapunk számos információt arról, milyen az a privát Ausztria, melyről nem található lecke a történelemkönyvek hivatalos lapjain. Geiger az egyes családi-napi eseményeket, belső monológokat napi hírekkel, világeseményekkel, összefoglalókkal kontrázza
meg: így ér össze a magánszféra, az osztrák politikatörténet és a világ eseményrendszere.
Az egyes figurák in medias res lépnek elénk, elsőre nem könnyű őket beazonosítani, kapcsolatrendszerüket feltérképezni. Talán éppen ez a legfontosabb a regényben: az olvasó
dolga összefüggést teremteni a fiatal, a külügyminiszter és a haldokló Richard Sterk között, vagy a honvédő/dezertőr (honnan nézzük?), a játékfeltaláló és a kereszteződési statisztikákat készítő Peter Erlach között. De ugyanígy a privát, az osztrák és a világesemények között is. A nagyszülők a két háború közötti polgári eszmény letéteményesei, a második generációt képviselő Ingrid és Peter a szülőkkel szembeni ellenállást, az önállósodást jelképezik (Richard politikusként teremti Ausztriát, Peter kitalálja Ausztriát a Ki ismeri Ausztriát? társasjátékban), míg Philipp, a harmadik (mai?) generáció képviselője
nem csupán a szülőkkel, de a nagyszülőkkel, s így az általuk hordozott értékekkel, ideológiákkal szembeni érdektelenséget is példázza (semmi vonzata ebben az értelemben Ausztriához, sőt, legfeljebb csak az ukrán fúvószene hallgatásakor nyer némi, pillanatnyi léterőre). Geigernek e századot átfogó pillanatfelvételeket, pillanatfejezeteket sikerül úgy megalkotnia, hogy azok valójában izolált állóképekként értelmez: a múltat, illetve adnak a mindenkori jelenről látleletet egy-egy figura fókuszálásán keresztül.
A regény mindeközben keretes regény: a 2001-es évszámú fejezetek tartalmazzák Philipp Erlach mintegy négy hónapnyi vesződségét nem kívánatos örökségével. Itt el is veszik

22

tiszatáj

a történet történet jellege (vissza is jön Geiger korábbi könyveinek l’art pour l’art utánérzete, ezért se jusson senkinek az eszébe e fejezeteket egyben elolvasni). Philipp örökli
a nagyszülők szimbolikusan is muzeális értékű és jellegű villáját, s ez éppen lehetőséget
biztosíthatna a családtörténet, a saját identitás összerakására. Két feketéző segítségével
azonban kidobat a házból értékeset, értéktelent egyaránt. Persze galambok lakják a padlást, ahol a legtöbb emléktárgy, dokumentum és fénykép fölhalmozódott az idő során. Sőt,
az évtizedek óta gyűlő guanótól már megközelíteni sem lehet a lehetséges forrást, az emlékezet e tárgyi gyűjtőhelyét. (Hogy hova tűnt a kertből az őrangyal-szobor, azt senki sem
tudja; a tárgyak, a dolgok emlékezetőrző, re-narratív funkciója végképp megszűnik.) Philipp kedvenc foglalkozása, hogy időnként jegyzetfüzetekbe írja a gondolatait. Gondolhatnánk, ő szublimálja a regényt, de az idézéstechnika leleplezi az önjelölt művészfigurát:
nem ír itt senki regényt a regényben. De ha Philipp is írná (írhatná) a könyvet, akkor az
nem most történik, hanem egy a regény fiktív terén túlmutató, nem jelölt (későbbi) időpontban. Mert valójában ő az, aki némely családi fotó nézegetésekor mégis mindenkit,
időtől és kortól függetlenül, egy közös iskolai tablón képzel el. Nos, ez az az imagináció,
mely tulajdonképpen állóképpé szilárdítva az időt, megalkotja a regénykompozíciót, az
egymással párhuzamos idősíkban dialogizáló fejezeteket. (Miközben persze a család egyes
tagjai szépen elbeszélnek egymás mellett). Philipp különben önkritikus, semmittevő csődfigurának tartja magát, aki még Johanna nevű meteorológus barátnőjét sem tudja kimenteni annak ugyancsak becsődölt házasságából; prototípus, félig kész szürrealista, aki mindent kitalál. Thomas Bernhard alakjaihoz hasonlóan belefutott egy nem kívánt örökségbe,
és megszüntetni, kioltani kész azt – minden tragikomédia nélkül. E nagy témát – és osztrák irodalmi hagyományt – írja tovább Geiger méltó módon a Jól vagyunkban. És a regénydíj után azt is megengedhette magának, hogy regény helyett, szokatlan módon, vagy
már a kötelező megjelenés nyomása alatt, vegyes szövegeket és elbeszéléseket publikáljon
Anna nicht vergessen (2007) címmel.
*
„Szilárd meggyőződésünk, hogy van a világon olyan könyv, amelyikből megtudjuk, kik
vagyunk, mit akarunk és mit kell tennünk. Sajnos még nem tudjuk, hogy ilyen módon sok
olyan könyvvel kell megbirkóznunk, amelyek nem visznek közelebb a célhoz.” De vigyázat:
Charlie, Thomas Glavinic Hogyan éljünk? (2004) című regényének elbeszélő hőse, még
csak véletlenül sem Borges világkönyvtárában keresi a létezést megvilágító egyetlen könyvet. Charlie igazi neve Karl Kolostrum; nem semmi név, a Colostrum előtejet jelent, és
még gyógyszerként is létezik, az élet első tápanyaga, a Karl pedig Karl úr, Helmut Qualtinger mindent túlélő és kibeszélni tudó örökbecsű kispolgára. Charlie, alias Karl Kolostrum
tizenhat évesen kezdi életleckéit feljegyezni, hízásra hajlamos, alapvetően zabáló nagykamasz, aki éppen első szexuális élményére startol rá, miközben egyfolytában életvezetési
tanácsokkal telipakolt könyveket olvas. Harminchárom éves korában fejeződik be a történet; a csajokat továbbra is hajtja, de megvalósította egyik álmát, fellépett egy televíziós
talk-show-ban, s felénekelte első slágerlistavezető számát. Igaz, amikor először találkozunk Charlieval, még nem tudjuk, hova vezet a közös kirándulás, az egyes szám első személyű beszámolóé, Charlieé, mely valójában többes szám első személyben szól, bevon
minket is a játékba, ránk kacsint, mintha mi is hasonszőrűek lennénk. És akár egy befutott karrierista utólagos visszapillantása is lehet ez a beszámoló az élet azon feléről, mely

2008. december

23

a pusztán gyermeki után van, s a nagykamaszkorból a felnőttlétbe átlendülés tapasztalatait fogalmazza meg: így lettem azzá, aki vagyok, a jó karrierkönyvek mintája szerint. De
nem így van, hiszen elbeszélőnk egyfolytában életleckékkel traktál bennünket is, sőt kurziválja azokat, az olvasott tanácsokból leszűrve a maga megélte szituációkra a legkitűnőbb
megoldást. Ne feledjük: Krisztus is ártatlan volt, mégis keresztre feszítették. És innentől
szabad a szubjektum léttere, szabad Ausztria és szabadok vagyunk mi is. Végigkísérhetjük
Charlie személyiségfejlődését, ha volna neki olyan, mert nyolcvanhét százalékosan leragadó típus. Ami azt jelenti, önismereti teszt következik: kb. hetente fordul elő, hogy nem
szól, ha keveset adnak vissza a boltban, ritkán, hogy szóvá teszi, ha becsapják a piacon,
gyakran, hogy nem szól, ha a hentes lejárt szavatosságú felvágottat sóz rá, hetente, hogy
a taxisofőr sétakocsikázni viszi, de nem szól egy szót sem, naponta, hogy a vendéglőben
rágós húst kap és száraz zsemlét. S úgyis marad előttünk a regény utolsó lapján – éppen
Texas felett felrobban a Columbia űrrepülőgép –, ahogyan megismertük 17 évvel korábban a regény első lapján, akkor viszont a Challanger robbant fel. Mindösszesen a testsúlya
növekedett a többszörösére, ahogyan vágyaiból, álmaiból, képzelgéseiből is végeredményben ragyogó formára lelt: megvan mindig a nő, megvan mindig az aktuális „Hogyan éljünk?” kérdésre a megfelelő olvasnivaló. És nem az első sorban hajtunk, ez nagyon fontos!
Két robbanás keretezi Charlie történetét, s a közte lévő időben, ha nem is szó szerint, de
maga is robbantgatja a körülötte élőket: előbb egy nagybácsit sikerül árammal agyonvágnia, majd egy rendszeres pénzjövedelmet jelentő nénikét halálra rémisztenie, míg végül
aktuális barátnőjén hajt végre egy halálos gégemetszést egy lenyelt halszálka miatt. Nem
szándékos tettlegességről van szó, csak úgy jön, hozzátartozik Charlie személytelenségéhez. A bíróság fel is menti minden esetben, s ami még perverzebb konzekvencia, minden
egyes általa okozott haláleset után még pénz is áll a házhoz, az elhalálozott előzetes gondoskodása folytán…
Thomas Glavinic szórakoztató és kíméletlen kritikát nyújt a média elszemélytelenítő
hatásáról. Charlie látszatléte éppen a másolatban van (szövegekből, élettanácsokból építi
fel saját életét), s a minta mintát követ; túlélő fajta, beleél, és hagyja a dolgok menetét,
nem rohan elébe semminek. Glavinic sorozatos szituációkomikával ábrázolja az egyáltalán
nem szimpatikus regényhős még csak nem is csetlését-botlását. És az eltelő tizenhét hoszszú évből az olvasó alig vesz észre valamit. Glavinic megállítja az időt, vagy egyhelyben járatja a figuráját. A Hogyan éljünk? posztmodern pikareszk-regény. Dagadt, nőre és kajára
fókuszáló nagykamasz felnőttünk Kanttal szemben Karl Mayt részesíti előnyben egyetemi
tanulmányai alatt, s hogy ne csupán a családi kötelék adományaiból éljen, hol vöröskeresztes adománygyűjtőként, hol taxisofőrként keresi meg az azonnal elkölthető minimális
bevételt. A 3-4 oldalas betétek laza íve így nem csupán az idő kimerevítését célozza, de
a fejlődés gondolatát is kifigurázza. Glavinic tudatosan játszik rá a különböző médiumok
tudatformáló hatására; az éjszakai betelefonálós rádióműsoroktól kezdve a csúcsot jelentő
tévés face to face beszélgetős műsorok degenerált működési elvéig, éppen egy újabb, beleélő generációról rántja le a leplet. A talk show-ba is úgy jut be hősünk, hogy a szereplőválogatáson valójában rejtett kamerával veszik fel a várakozási időt áthidaló hódítói akcióját. Glavinic finom humorral jelzi a populáris médiumok szubjektumfelszámoló és másolat-létet generáló szándékait. És ebbe a csapdába, ez a legnagyobb átverés, kezdettől fogva, mintegy determináltan sétálunk bele. A reflexiómentes, boldogságközpontú életmód

24

tiszatáj

nem engedi meg a kritikai szemlélődést. Biztonságban lenni, takarásban lenni, nem feltűnni. Charlie álmaiban vágyott nőit menti meg és rockerként hódít, és álmodozásai meszsze nem sérülnek a valóság ütköztetésében. És mindent kipróbál, amit a pillanatnyi
értékrelativizált társadalmi összefüggésrendszer kínál és megenged. A homoerotikától
a hirdetéses szexen át a kocsmázásig, a füvezéstől a szocialista diákösszejövetelek bulijain
át a Twin Peaks lakóközösségi bámulásáig mindennek tapasztalati helye van. Igaz, nem
ismeretelméleti jelleggel. De a Karl Mayt olvasó Karl, alias Charlie a korszak társadalmi és
kulturális felépítményeire is fittyet hány: Handkéról szóló vitákba nem bonyolódunk bele,
hogy a berlini fal leomlása mit jelent, fiatal és osztrák lévén nem tudjuk pontosan, Jörg
Haider pedig sámánista hatásra nyilvánvalóan Kemal Atatürk reinkarnációját jelenti.
Glavinic minden könyve más. Ő aztán ténylegesen mestere a regényformáknak: írt
kultúratudományos és ismeretelméleti paródiát, pszichothrillert, metaregényt, de mindenekelőtt ő is olvasmányos és történetközpontú. 2002-ben a német nyelvű krimiirodalom
egyik legfontosabb darabját publikálja Der Kameramann címen, a Hogyan éljünk? a negyedik könyve, 2006-ban az Éjszakai műszakkal az év regényírója lett Ausztriában, s a sikeren felbátorodva 2007-ben egy naplót publikált (Hiszen ez én vagyok), amely az Éjszakai műszak kéziratának elküldése és megjelenése közti időszak mulatságos helyzetképeit
fűzi föl személyes regénnyé, amiben többek között egyfolytában Daniel (Kehlmann), a barát példányszámsikerének bűvöletében él. Külön poén, hogy a regényt záró húszas shortlistára persze Glavinic nem kerül fel, de ott van, ha nem is helyette, egy másik írókolléga:
Daniel Glattauer.
*
Daniel Glattauer a kisformával, a sorozatszerűséggel, a három-négy flekkes tárcanovellák
felfűzésével alakította ki a regény újabb formáját és pozícióját, miközben a téma továbbra
is a hétköznapok, a kapcsolatok ábrázolása. S e régi ismert hagyomány elbeszélőmódjában
kiegészül a média és a technika intermediális lehetőségeivel. A kapcsolatokat alapvetően
az internet, az e-mailváltás határozza meg, ennek megfelelően a regény formájában szimulálja is az elbeszélés aktusának valóságát. Glattauer mestere ennek az irodalomnak, újságíróként, jó évtizede a Der Standard című napilap vezető kolumnistájaként a rendszeres írásgyakorlat és tárcázás tapasztalatait kihasználva publikálja legkülönbözőbb regényeit. A hétköznapi esetek pontos látlelete, egyszerű nyelvi leképezése, a napi tárca kínálta
sorozatszerűség egyszerre ígér egy olyan bővebb regénystruktúrát, amely többszörös megoldást és feloldást, többszörös cselekménybonyolítást előfeltételez. Ennek megfelelően az
ismétlések, rezümék megengedik azt a naiv olvasói beállítódást, hogy bárhol, bármikor be
lehet kapcsolódni a történetbe, s a regény formája, fejezetbeosztása, számozása él is a részek lekerekítésével és folytathatóságával. A Theo oder der Rest der Welt (1997) kötetformájában még jelzi az első néhány tárca megjelenésének forrásadatait, de már itt látszik, hogy Glattauer kisebb ötletelései előbb-utóbb igénylik majd az egyelőre még laza,
mégis hatékonynak tűnő nagyformát. A Theo születésétől hároméves koráig követi egy
kisfiú tapasztalatszerzését a világban – elbeszélőjének (szülőjének, magának Glattauernek?) figyelő, kísérő, segítő, támogató nézőpontjából. Érzékeny, finom nyelvi regiszterekkel dolgozik itt Glattauer, szemlélő elbeszélője nem egyszer lentről, a gyermeki felől láttatja a világot, mindenesetre a rácsodálkozás és a felnőttvilág ironizálása a legfontosabb poétikai adaléka e regénynek. A Der Weihnachtshund (2000) igazi adventi ajándék a felnőtt-

2008. december

25

(gyerek) olvasónak: a december első napjától karácsony napjáig 24 fejezetre, 24 napra
osztott regény napi adagolása, lehetséges naptárnyitogatása szimuláció, hiszen ki tudna
ellenállni annak, hogy ne hamarabb tudja meg, mi történt „másnap”, hogy közelebb került-e egymáshoz Katrin és Max. A regény valójában kutyatörténetet ígér, de Kurt csupán
hallgatag közvetítő, médium, kifogás és ráfogás egy karácsonyra kulminálódó szerelmi
történetben. A tárcaregényben a mindennapok, munkahelyi szituációk, kapcsolatrendszerek, változó időjárások lineáris leírásába ágyazódnak az előtörténetek, ezek mozgatásán
keresztül közelednek egymáshoz, és ahogyan az egy szappanoperához illik, nemegyszer
távolodnak is egymástól a főszereplők. Persze első pillantásra normális, hétköznapi figurákkal van dolgunk, aztán fokozatosan kiderül, mindenkinek van valami fóbiája, s hát ez
a karácsonyi kutya történetének tétje: vajon a hallgatólagos felszínen túl túlléphetünk-e
rögzült szokásainkon, s nyitottak vagyunk-e a véletlenre? Glattauer e könyvéből sikeres
filmet készítettek, ahogyan a Darum (2004) című regényéből is. Glattauer bírósági tudósítóként is dolgozott, ennek a szublimációja lehet e titokzatos könyv: Egy mindenki által
megbízhatónak, decensnek, kiegyensúlyozottnak ismert fiatalember hirtelen, látszólag
minden ok nélkül lelő egy ismeretlent. A büntetőjogi eljárás folyamán hiába tesz beismerő
vallomást, és hiába bizonygatja előre megfontolt szándékát, miután nem találnak elfogadható indokot és motivációt, előéletére való tekintettel felmentik, illetve nem kapja meg az
általa óhajtott szigorú börtönbüntetést. A fiatalember álnév alatt megírja általa igaznak és
jogosnak tartott történetét, kitart a rá kirovandó büntetés mellett, a kéziratát azonban
mindenhonnan elutasítják. A Darum kafkai fordított helyzet. Elbeszélőmódja is rendkívül
izgalmas, egyes szám első személyben lehetünk együtt-cselekvői az eseményeknek: a lövés
pillanatától kezdve a vágyott (?), fikcionált (?), valós (?) tárgyaláson keresztül a kézirat elkészültéig, vagyis magának a regénynek a megírásáig hathatós partnerei, ha nem tükörképei vagyunk a főszereplőnek. Minden sikert felülír azonban a Gut gegen Nordwind
(2006) – Elfogná a szelet – című regény. Bizonyos értelemben Glattauer a Der Weihnachtshund szerelmi történetét variálja, és az abban ki nem aknázott ötleteket dolgozza
ki, elhagyva az elbeszélői szólamot, virtuális térbe helyezve a cselekményt. A z Elfogná
a szelet szó szerint e-mail-regény, egy véletlen-vétlen elírásnak köszönhetően másvalakinél landol egy hivatalos levél. Pedig Emmi Rothner csak egy újság-előfizetést kívánt lemondani, ehhez képest egy 250 oldalas, nyomtatott szerelmi duetté alakul az egyszeri,
majd többszöri hiábavaló előfizetés-lemondás. Leo Leike, az e-mail levelek nyelvünkre tett
hatását vizsgáló egyetemi adjunktushoz érkeznek a levelek, s idővel, az udvariassági és félreértett helyzeteket túllépve, szépen belebonyolódunk egy pusztán érdekesnek tűnő, aztán
fokozatosan izgalmassá, ha – most a füzetes regények stratégiáját szem előtt tartva – nem
letehetetlenné váló cselekménybe. A regény szimulálja a valós levélváltást: pontosan datál, kiolvasható a datálásból az elbeszélés idejének és az elbeszélt időnek a feszültsége, külön monstretörténetet hagyományozva így az olvasóra, aki paparazziként, voyuerként olvas egy különben magánszférára szűkített levelezést. A Darumhoz hasonlóan azonban itt
is megjelenik a regény metaalakzata, Emmi kinyomtatja Leóval folytatott levelezését.
A regénynek éppen ez a kulcsfontosságú motívuma: míg Karin és Max a karácsonyi kutya
történetében face to face állnak szemben egymással, illetve fordítanak hátat egymásnak,
addig Emmi és Leo levelezése puszta fantazmagóriának hat, értelmezések értelmezésének,
ahol sem szubjektum, sem hely és idő valójában nem beazonosítható. Emmi és Leo sze-

26

tiszatáj

relmi kettőse testnélküli, a bonyodalmakat is legfőképpen az internet virtuális idea-tana
okozza. S bár az e-mail mint irodalmi forma eddig is létezett, Glattauernek sikerült mégis
e formával – autentikus e-mail-regény – sikertörténetet alkotnia.
*
Ha van e-mail-regény, akkor van interjú-regény is, ami hasonlóan, intermediális projektként működik. Ezt a formaváltozatot Wolf Haas jegyzi, aki pillanatnyilag két irodalmi műfaj elismert tulajdonosa. Az egyik a krimi, ebben az esetben a német nyelvű krimi megújítójaként is beszélhetünk Haasról, Simon Brenner sorozatának minden egyes kötete a legkülönbözőbb díjakat nyerte el, kultuszfilm is készült két történetéből; a másik pedig az
említett interjú-regény, a Milyen volt az idő 15 évvel ezelőtt?, amely irodalmi átverés, fityiszmutatás egy klasszikusan komoly műfajnak, mégpedig egy nem létező szerelmes regény annál intenzívebb recepciójának intermediális formájában. Egy nem akármilyen
krimisorozat után egy nem akármilyen szerelmi történet tehát a kínálat. Brenner magándetektívnek pontosan hat ügye van, és Haas határozottabban, mint egykoron Conan Doyle
Sherlock Holmesét, a hatodikkal le is zárta egy pisztolygolyóval figurájának csetléseit, botlásait. S a Milyen volt az idő 15 évvel ezelőtt? című könyvében határozottan állítja – ő,
vagy a Wolf Haas nevű, nem létező regényt író interjúalany –, hogy nem is fog többet krimit írni, mert nem szereti, ha az újságírók a rezüméikben előre elárulják a cselekmény
megoldását. Bezzeg a Milyen volt az idő 15 évvel ezelőtt? másképpen dolgozik ugyanazon
húsvéti nyuszitojás-rejtegetéssel. Vigyázat, szóvicc: a motívumok, mint húsvéti nyuszitojások, elrejtve: Haas / Osterhaaseneier, s ha itt is úgyis elárulják a recenzensek a trükk
lényegét (erre itt nem igen volt idő, mert a könyv könyvészetileg kitalálta már elő- és utótörténetét), az írónak legalább ott marad a részletezés, a kidolgozás. De vissza Brenner
ügyeihez: Egy kedvelt alpesi üdülőhely sífelvonóján oda-vissza utazgat egy odafagyott
amerikai turistapár. Egy stájer csirkefalatozó darálójába embercsontok kerülnek – a fej
egy labdazsákból gurul ki, edzés előtt. Idős betegek, mielőtt még bekerülnének a bécsi intenzív osztályra, érthetetlen okokból rendre és idő előtt elhaláloznak a mentőben. A salzburgi érseki rezidencián furcsa dolgok történnek a fiúk körül. Előbb még csak a kutyákat
mérgezik, de aztán sorra kerülnek a gazdik is. Végül Grazba jutunk el, az utolsó, s egyben
első kriminális ügyhöz: egy fiatalkori technikai bravúr, értsd bankfeltörés, megbosszulja
magát… E szalagcímek szerint is bejárjuk Ausztria neves tájait, tipikus színhelyeit, s e kulisszák előtt és mögött játszódnak az egyszerre hétköznapi és abszurd események. Haas
részben a magándetektív figurájának hétköznapi ábrázolásával, lelki és érzelmi válságainak ironizálásával, részben pedig utolérhetetlen narrációs technikájával újította meg a krimi
műfaját. Brenner kisembertípus, majdnem biedermeier, Schimanski alulnézetből, aki
rendre belebonyolódik embertársai problémáiba, szociális ügyeibe. Rendre ő húzza a rövidebbet, de már csak kitartó magatartása miatt is alkalmas problémamegoldónak. Egykori rendőri posztját lassúsága miatt föl kellett adnia, s némely részben, mint a Komm,
süsser Todban pl. mentősként próbál érvényesülni, de mint örök kívülállónak és kommentálónak jobb híján – és jobb esetben – a magánpraxis marad. Haas amellett, hogy helyi, lokális értékű (értsd: osztrák) szimbólumokat, helyszíneket használ, azáltal is otthonossá, ismerőssé, belakhatóvá teszi a regényeit, hogy mindentudó, kotnyeles elbeszélője
által egyfolytában az olvasó „fülébe sugdos”: kiszól, letegez, megosztja veled hétköznapi
tapasztalatait. „Most képzelj el egy téli tájban mozgó síliftet.” „Nem fogod elhinni, mi tör-

2008. december

27

tént.” Ez a narrációs technika újszerűen hat a krimikben, s ennek megfelelően tág a befogadás lehetősége is. Lehet Haast olvasni pusztán az idétlen, komisz helyzetszituációkért,
de lehet körmönfont nyelvi stratégiáiért is szeretni.
Már a Milyen volt az idő 15 évvel ezelőtt? borítója jelzésértékű: egy sárga gumimatracot ábrázol (mely fontos szerepet kap rögtön az első fejezetben), illetve a regény egyik
kulcsmondata olvasható a hátlapon, egy mondat, amely azután valóban visszaolvasható
lesz, de nem regénymondatként, hanem idézetként és kommentárként. Haas egész gondolatjátéka valójában dialógus, melyben a szerző (Wolf Haas) a Literaturbeilage (Irodalmi
melléklet) fedőnévvel ellátott kérdező végeláthatatlan kérdéseire felel. Vagyis a dialógus
nyomán kapunk képet arról, amit kezdettől fogva tudnunk és ismernünk kellene, hiszen
az interjúregény egy irodalmi mű szatellitjeként működik, s alapos lemaradásban vagyunk
a kérdező és a válaszoló tudásához képest. Bár itt is kiderül, hogy a szerzőnek nemegyszer
eszébe sem jutott olyasmit mondania – átvitt értelemben sem –, amit a kritikus olvasó értelmezésében márpedig helyénvalónak talál. Haas ötlete és formajátéka azért zseniális,
mert a dialógusban ironikus módon lepleződik le az irodalmi intézményrendszer működése, az értelmezés szükségessége, a valóság és a fikció elválaszthatóságának hite, a média,
a televíziós játékok célelvűsége, és még sorolhatnánk tovább azokat a tematikus regisztereket, amelyek óhatatlanul meghatározzák, körvonalazzák egy irodalmi mű létjogosultságát és használati értékét. Haas szerelmi története, Vittorio Kowalski és Anni Bonati szerelmi kettőse, maga a megoldás, az olvasó rekonstrukciós képességén múlik, ehhez a rekonstrukciós képességhez absztrakciós, szoft-logikai gondolkodásmód szükséges, hogy
egyszerre lehessen érvelni egy valósan fiktív és egy fiktíven valós szövegrétegezettség mellett, ugyanis a valójában egyszerű beszélgetés értelmezése csak részben igényli a rekonstrukciós munkát. Sokkal több kihívást jelent mellette a regény, dialógus metaszintű kijelentésrendszerének felfejtése: a Wolf Haas nevű szerző, szereplő kilétének beazonosítása,
a kérdező származásának, nemének, egyáltalán szándékának kikutatása. S ezt fokozva:
a közben működő társirodalmárok kritikai fixírozása (Handke, Ransmayr, Schrott utalásszerűen jelen vannak). S nem utolsó sorban: az interjúregény valódi médiumának megállapítása. Ugyanis az utolsó lapon Wolf Haas ígéretet tesz a kérdezőnek, hogy elárul egy
titkot a regényt illetően, ha, s ez a ha mintha már túlmutatna írásosságon, s bekerülünk
egy félbe szakadt mondattal egy másik, ugyancsak meg nem írt történetbe…
*
Remélhetőleg az Osztrák történetek IV. olvasópróbái még inkább jól mutatják, hogy van
írói kreativitás és generációs utánpótlás a mai osztrák irodalomban, s mutatják azt a feszültséget is, ami a kulturális globalizáció hatásának köszönhetően, elsősorban a nyelvi
regiszterek közötti irreverzibilitásban tapintható ki. Talán nem véletlen, hogy a korábbi
szerzők „nehéz” irodalmának fordítása a másik nyelv grammatikájának, szintaktikájának
megnyitását igényelte, s igényli még most is. Ugyanakkor az is fölmerül, vajon mennyiben
lesz tartós az itt bemutatott szerzők: Geiger, Glattauer, Glavinic, Haas, Kehlmann képviselte irodalom formaművészete? Vagy csupán tényleges formamutatványokról van szó?
Vagy végletesen sikerült a magas és a populáris irodalom összeilleszthetősége – osztrák
módra. A paradigmaváltás mindenesetre messze van, a legkülönbözőbb generációk együtthatásáról érdemes beszélnünk, amelyen belül erősen érezteti hatását az írói létezés immáron elviselhető könnyűsége.

28

tiszatáj

D ANIEL KEHLMANN

A legtávolabbi hely
( RÉSZLET A REGÉNYBŐL )


Már nem lélegzett, elutazott – hová, mely más
álmokba, nem tudja senki.
(Vladimir Nabokov: Egy naplemente részletei)

– Legyen óvatos! – A férfi a recepciónál kíváncsian nézett Julianre. – Tavaly
megfulladt valaki. Egyszerűen nem jött vissza. Nem tűnik fel mindjárt, de az
áramlatok…
– Hát persze – mondta Julian –, persze!
– Nem találták meg.
Julian szórakozottan biccentett, és a törülközőt a karjára tette. A forgóajtó
surrogva elindult, és kiengedte Juliant. A nap már alacsonyan állt. Egy görnyedt,
szalmakalapos férfi haladt el mellette, egy kövér gyerek két kézzel egy futballlabdát dobott egy pálmafa törzséhez, de elhibázta, és gyámoltalanul nézte, amint
a labda legurul a lejtőn. Julian magához szorította a törülközőt, és követte az
utat, amely egy széles ívű szerpentinbe torkollt. Zavarba ejtő volt október közepén olyan helyen lenni, ahol még ennyire meleg volt.
A világos és rezzenéstelen tó a látóhatáron lévő dombok árnyékáig feszült,
egyetlen sirály vonult lustán tova. Julian egy ideig mozdulatlanul meredt lefelé.
Ritkán fordult elő, hogy a biztosítási szakemberek konferenciáját ilyen helyen
rendezzék. Többnyire vidéki városokban vagy esős falvakban került rá sor; Julian
még soha nem örült ennyire egy ilyen útnak.
Ennek ellenére még mindig sejtelme sem volt, mit fog mondani két óra múlva, amikor Elektronikus médiumok a kockázatszámításban című előadásával
sorra kerül. Csak merész elképzelései voltak arról, mi is az a kockázatszámítás,
semmit sem tudott az elektronikus médiumokról, és egyetlen szóval sem készült
az előadásra.
Elutazása előtt számtalan oka volt rá, hogy halogassa a dolgot: átnézendő
formanyomtatványok, az örökösen lefagyó irodai számítógépe, tárgyalások a bank
hitelrészlegével, na meg főnöke, Wöllner szeszélyes hangulata. Úgy döntött, a repülőgépen majd gondja lesz rá. De ott csak álmodozott, kortyolgatta a vörösborát, és igyekezett a szomszédja válla fölött egy pillantást vetni a hegycsúcsokra és
a felhők földre vetett árnyékaira, és a szokatlan alkohol renyhe súllyal nehezedett

2008. december

29

rá; elhatározta, hogy még az éjjel, mindjárt vacsora után megírja az előadást. Ám
a vacsora sokkal tovább tartott, mint gondolta; két és fél órán át arcok, szemüvegek, korpás haj és tarka nyakkendők vették körül, a kollégáié, mellette pedig egy
nő megállás nélkül golfszabályokról beszélt, a harmadik lyukról való elütésről,
handicapről, hole-in-one-ról, ami egyszer sikerült neki, és egyetlen-egyszer sem
adott esélyt Juliannek, hogy témát váltson; ezután már csak lassan forgó ágya felé tudott tapogatózva eljutni, régóta először nem tudott ébren maradni, és néhány másodperccel később álom nélküli sötétségbe zuhant. Ma reggel kénytelen
volt meghallgatni a vendéglátó száraz köhögési rohamaitól meg-megszakított
üdvözlő szavait, azután jött az ebéd, és most végre lenne ideje… Most! Magához
szorította a törülközőt, és a fejét csóválta. Kitüntetésnek számított, hogy Wöllner
magával hozta. Ha lejáratják magukat, a főnöke nem bocsát meg neki.
Julian határozatlanul a napellenzős, balkonos és ódivatú előtetős szálloda felé
fordult. Aztán a tóra pillantott. Holnapra, vasárnapra esőt jósoltak, holnapután
pedig elutaznak. Ez volt az utolsó lehetősége.
A kövér gyerek nehézkesen áttrappolt az úton, és lehajolt a behorpadt labdáért. A földön csikkek hevertek, egy platánfa gyökerei barna erekként duzzadtak ki
a földből, elsuhant egy gyík, és nyoma veszett a fűben. Julian beszívta az algák
szagát. Olaszország, gondolta; aztán még egyszer: Olaszország. Megigazította
a szemüvegét, és arra várt, hogy érezzen valamit.
Ehhez azonban arra lett volna szükség, hogy ne gondoljon a hitelrészleg munkatársára és banki tartozásaira, Wöllnerre, és arra se, hogy olyan hivatása van,
amit nem szeret, se Andrea hangjára, amikor azt mondja neki, hogy ne hívja többé. Letörölte homlokáról az izzadtságot. Tompa zajt hallott, a labda lassan a lába
elé gurult: foltozott volt, és nem fújták fel eléggé. A gyerekre nézett, aki lógó vállal az út alján állt. Aztán a labdára. Aztán továbbment.
Csikorgott a kavics a talpa alatt. Az előadás. Mindenki őt nézi, ő pedig a szeme sarkából Wöllner homlokát türelmetlenül ráncoló kopasz fejét, aztán mély lélegzetet vesz, és várja a csodát, ami nem következik be, és kiterjed a csend, ő pedig már-már azt hiszi, hogy túl van az egészen, csakhogy hirtelen rádöbbenjen, ez
még nem emlékezet, a pillanat még mindig tart… Megtorpant. Az út egy iszamos
partmenti térbe torkollt.
Egyetlen lelket sem lehetett látni. A földön egy koszos törülköző, egy eltaposott fémdoboz, néhány eldobott cigaretta hevert. A vízben, mintegy húsz méterre
tőle egy bója emelkedett-süllyedt. A hullámok renyhén gördültek felé, aztán viszszahúzódtak. Julian habozott. Aztán vetkőzni kezdett.
Egy légáram hűvösen megérintette a hátát, ösztönösen összehúzta a vállát.
Hasa és mellkasa fehér volt; szégyenkezve vette észre, és örült, hogy senki sem
látja. Amikor egy pillanatig meztelen volt, kalapált a szíve, szinte azt várta, hogy
felbukkan valaki, és rá mered, de már kész is volt, felvette fürdőnadrágját, és

30

tiszatáj

persze nem jött senki. Öszehajtogatta a ruháját, gondosan letette a földre, és levette a szemüvegét.
Mint mindig, amikor ezt tette, cikázás suhant át a világon, az éles körvonalak
színek és homályos mozgások ködévé folytak szét. Hirtelen a legszívesebben viszszament volna, még mindig volt ideje, hogy egymás mellé sorakoztasson néhány
címszót: új médiumok, nem lebecsülendő jelentőség, haladni a korral, kalkulációs technikák, a virtualitás növekvő jelentősége, új gazdasági ágazatok létrejötte…
valami ilyesfélét, kínos volna, nyilván dadogna is, és néhányszor újra kellene
kezdenie, Wöllner rossz néven venné, de még mindig jobb volna a semminél!
A szemüveget az ingre tette, és lehúzta a cipőjét. Nem volt könnyű kikötni, ha az
ember nem látta a masnit. A szobakulcsot mélyen a jobb cipőjébe dugta.
Nehezére esett a járás mezítláb. A talaj homokos volt és süppedős, valami
megszúrta a sarkát, széttárta a karját, hogy ne veszítse el az egyensúlyt. Nevetségesnek érezte magát. Véznán és sápadtan, nem szokván a meztelenséghez, vaksin. Megint Wöllner jutott az eszébe, aztán a bankalkalmazott, Andrea rekedtes
hangja a telefonban. Nagyot lépett előre, és érezte a hideg vizet a bokáján, a lábikráján, a térdén és – visszatartotta a lélegzetét – egész testén. Leguggolt, kinyújtotta a karját, és elrugaszkodott.
Teste előresiklott. Hátraszegte a fejét, valamilyen oknál fogva fontosnak vélte,
hogy a haja száraz maradjon; egyenletes, határozott mozdulatokkal úszott, a hideg lassan elviselhetővé vált. Indokolatlan öröm járta át, értelmetlen és erős, elfojthatatlan, szinte hangosan felnevetett. Körülötte a víz egyre sötétebbé és hidegebbé vált. De ez már nem zavarta, hozzászokott a teste. A part már messze volt.
De talán tévedett, a szeme megbízhatatlanná vált. Az ott nem egy bója?
A hátára feküdt.
Egy madár árnyéka lassú szárnycsapásokkal elúszott mellette. Vakított a nap,
lehunyta a szemét. És holnapután újra haza kell mennie, vissza az esőbe és az
őszbe, sőt, az időjárás-jelentés jövő hétre megjósolta az első havazást, hirtelen
ezt szinte elképzelhetetlenek tartotta. Lassan mozgatta a lábát, érezte, amint keze
a vízen nyugszik, érezte a gyöngéd erőt, ami vitte és vinné…
Mi az? Megdörzsölte a szemét, és körülnézett. Mitől ijedt meg? A part már
alig látszott, szinte a tó közepe táján járhatott, nem vette észre, hogy ilyen meszszire kiúszott. Mennyi idő lehetett? Meg akarta nézni az óráját, de aztán eszébe
jutott, hogy a szállodai szobában hagyta. Gondolkozott, összeszorította a szemét,
aztán úszott tovább. A nap már alacsonyabban állt, mint az előbb, és jobban vakított, nem tudta, mennyi idő telt el.
A part nem közeledett. Fájt a válla és a karja, lélegzetébe sípoló hang vegyült.
A dombok mögött meglátott egy csúcsos hegyet, ami eddig még nem tűnt fel neki; hunyorgott, és aztán már nem találta. Karjában növekedett a fájdalom. Lassan úszott, nehogy görcsöt kapjon; a görcs, olvasta, veszélyes. Kisimította haját
az arcából. Hallotta, hogy zihál. Valami megragadta a lábát.

2008. december

31

De csak egy hideg áramlat volt. Mégis elvesztette az ütemet, szemébe csapott
a víz, kapkodva szedte a levegőt. Minden erejét összeszedve úszott, és érezte,
hogy valami fogva tartja. A part nem közeledett. Csapkodott, levegő után kapkodott, vizet nyelt, köhögési roham jött rá, és köpködött. És újra érezte, amint valami megragadja a lábát; a magasba rántotta a karját, a hangok elnémultak, aztán visszatértek, elnémultak, és érezte, hogy süllyed.
Ferdén a mélybe csapódó fénydárdák. Sötétségbe hulló zöld fény. Egy hal suhant el mellette. Egy fatörzs, ágas-bogas még, de már félig felbomolva, vékony
szálaktól körbefonva.
Elszakította magát, újra a felszínre került. Levegőt szívott magába, köhögött,
köpködött, és egyszerre csak világossá vált számára, hogy a minden forog kockán. A part szemlátomást először került közelebb hozzá. Épp hogy bent tudta
még tartani a levegőt.
Örvénylő foltok, halak vagy talán levelek raja, egyenes fénysugarak, egy fémkocka, egy nyitott ajtajú, rozsdás, kidobott hűtőszekrény. Julian küzdött. Rúgkapált, mintha egy erősebb ellenfél kapaszkodna bele; messze maga fölött látta
a vízfelszínt, a távoli csillogást. Rúgkapált, emelkedett vagy süllyedt, nem tudta,
vizet nyelt, szíve lázadozott, egyre többet nyelt, aztán felemelkedett, és kinyújtotta a karját, és hirtelen rádöbbent, hogy rossz irányban halad. Valami megérintette a nyakát, puha volt és szinte kellemes, egy kúszónövény karja, le akarta rázni
magáról, utánakapott, ordítani akart, de nem tudott, és egyszerre csak minden
megfordult: az ég a hegyek mélybe hajló körvonalai alatt hevert, és Julian érezte,
hogy felszáll, a fű felé, a málladozó fatörzs, a hosszú fűszálak, a kúszónövények,
a hűtőszekrény felé; egy halraj villózva irányt változtatott. Érezte még a testén átszivárgó süketséget…
Aztán semmi.
Valaki kérdezett valamit, ő válaszolt. Sok-sok tükörből álló labirintusban
mozgott, és mindegyik tükörből a képe nézett rá. Körülötte növények növekedtek, burjánzók és kövérek, amilyeneket még sose látott. Kérdések egy nyelven,
amely ismerősnek tűnt, amelyet azonban nem tudott lefordítani, akárha zene
vagy tiszta gondolatok lettek volna, megpróbált válaszolni, de nem értette saját
válaszát, még egyszer megpróbálta. És hirtelen felfogta.
Kinyitotta a szemét.
Egy hangya tapogatózott egy fűszálon, melyen egy vízcsepp csillogott. A hangya felmászott, a fűszál meghajlott a súlya alatt, egy széllökés a helyére billentette. Ha alaposan szemügyre vette az ember a vízcsöppet, a nap kereken és tisztán
látszott benne. Egy méh szállt fel; a fűszálak közt láthatóvá vált az ég kékje.
A méh elrepült a feje mellett, zümmögését nagyon hangosnak találta; a méh leszállt, elhalványult és feloldódott a levegőben. Hirtelen gondolkoznia kellett.
Görcshullámok rázták, egyre és egyre. Aztán elmúlt, fel akart egyenesedni, de
túl gyenge volt, megszédült, és újra a földre zuhant. Térde reszketett és rogyado-

32

tiszatáj

zott, sokáig tartott, amíg lábra tudott állni. Ott, a túloldalon, szemüveg nélkül
alig volt kivehető, ott kell lennie a szállodának, alatta a hely, ahonnan beúszott.
Azt még tudta, hogy az áramlat lehúzta, és hogy küzdött, aztán felhagyott a küzdelemmel; és ekkor képek merültek fel előtte, emlékfoszlányok, nem tudta, honnan. Egy szinte teljesen üres kávéház, egy táncolókkal teli terem, egy éjszakai
vasúti kocsi, egy hóvihar és egy távoli partvonal. De mindenekelőtt: hogyan jutott ki a partra?
Fájt a feje. Röviden, kapkodva vette a levegőt, mellkasát, mintha vaspánt szorította volna. A fűszálak kitértek előle, szúnyogok táncoltak a levegőben, úgy
érezte, mintha álomban járna. Reszketett keze-lába, talpába kövek hasítottak. De
ott, ahol sejtette, megtalálta a ruháit. Lehajolt, a mozdulattól újra megszédült,
megvárta, míg elmúlik. A szemüvege után tapogatózott, megtalálta, és feltette.
Először a cigarettacsikkeket látta, a fémdobozt, a két törülközőt: az övét és
a másikat, sáros nedvesség itatta át őket. A dombok kivehetőbbnek, egyúttal távolibbnak tűntek, mintha megnőtt volna a tó. Kinyújtotta kezét az ing felé, és ebben a pillanatban eszébe villant, hogy elmulasztotta az előadást. Zokon veszik
majd tőle, senki sem hiszi el, hogy majdnem megfulladt, senki sem látta; ahhoz,
hogy ilyesmi hihető legyen, nyilván meg is kell halnia az embernek. Eltűnni, és
soha vissza nem térni, mint az a férfi tavaly. Vagyis még csak nem is ő lenne az
első…
Julian megdermedt.
Fázott. Mozdulatlanul állt, és érezte, hogy múlik az idő, és a felhők vonulnak
az égen, és a tó színe megváltozik, és lehanyatlik a nap. Visszatartotta a lélegzetét. Lassan visszahúzta a kezét.
Keresztbe fonta a karját, és felállt. A foga vacogott a hidegtől. Még mindig
nem lehetett látni senkit sem, sietnie kellett; most kell megtennie vagy soha.
Most!
De még mindig egy helyben állt. Nem, lehetetlen! Álmodik róla az ember,
nappal, vagy ha álmatlan éjszakákon elszenderedik, de nem teszi meg. Levette
a szemüvegét, és visszahelyezte az ingére. Belenyúlt a cipőjébe, és elővette a szobakulcsot. Aztán szaladni kezdett.
És csak szaladt, mezítláb, imbolyogva, a szálloda felé. Fájt a bal talpa, biztosan belelépett egy üvegcserépbe, de amint megállt, és megtapogatta, nem vérzett.
Szaladt tovább. A mozgástól felmelegedett; összeszorította a szemét, és minden
erejével összpontosított, nehogy eltévedjen: átfutott egy ködfelhőn, amilyennel
csak lázas állapotban találkozott, vagy azon az iskolai napon, amikor valaki, máig
nem tudta, hogy ki, eldugta a szemüvegét; ösztönösen kinyújtotta a kezét – de
nem esett el, valami a bensejében megtalálta az utat. Elfojtott egy fájdalmas felkiáltást, lábujjai belebotlottak a futball-labdába, elgurult, lepattogott a lejtőn, aztán egyszer, még egyszer és utoljára is felpattant, aztán Julian hallott egy csob-

2008. december

33

banást, aztán semmi többet. Még abbahagyhatja, ismételte benne valami, abbahagyhatja, úgysem fog menni!
Elérte a szállodát. A fal meredeken emelkedett előtte a magasba, tapogatózva
elindult a hátsó bejáratot keresve. Nem valószínű, hogy bárkivel is találkozik.
A főidény elmúlt, a kongresszus résztvevőin kívül, akik kivétel nélkül a nagyteremben ültek, maguk elé meredtek, és vonalemberkéket rajzoltak, a szemüvegüket igazgatták, vagy valami másra gondoltak, vagy épp semmire, nem voltak
vendégek. Az alkalmazottak pedig a vacsorát készítették. Talált egy ajtót, feltépte,
és egy alacsony folyosón találta magát, ahol ammónia és vizelet szag terjengett.
Minden attól függött, hogy sikerül-e észrevétlenül eljutni a szobájába. Szíve
hangosan kalapált, még mindig teljesen át volt ázva. A padlót hidegnek és piszkosnak érezte, a bűz szinte elviselhetetlen volt. Amott egy lépcsőfeljáró; a lámpakapcsolót kereste, de nem találta, így hát sötétben ment fel. Az első emelet: hangokat hallott, lépések közeledtek és távolodtak; gyorsan továbbment.
A második emelet. Folyosó, ajtók jobbra és balra, jó érzés volt újra szőnyegen
járni. Összeszorította a szemét, a lámpák egy pillanatra visszanyerték régi alakjukat, aztán újra világos foltokká váltak. A szobaszámok: kettes, nulla… Hát persze, ezen az emeleten minden szoba kettessel kezdődik. Négyes, ötös, hetes, de
hol a kilences? Megvan. Előrehajolt, tényleg a kétszázkilences volt. Elkezdte kitapogatni a kulcslyukat, keze lesiklott a rézburkolaton, még egyszer, aztán harmadszor is, a folyosó végén kinyílt egy ajtó. Lehunyta a szemét, megragadta a kulcs
hegyét – nyugalom, gondolta, csak nyugalom –, megtalálta a zárat, betámolygott
a szobába, és bevágta maga mögött az ajtót.
Leült az ágyra, és kezét a fejéhez szorította. Felállt, aztán megint leült. Újra
felállt. Az asztalon a levéltárcája, az üres jegyzettömb, melyen az előadásának
kellett volna lennie, két golyóstoll és a karórája feküdt. Kinyitotta a levéltárcáját.
Elegendő pénz volt benne; mindig sok pénzt váltott, ha elutazott, szükség esetére, amit soha nem tudott pontosan elképzelni, de most jól jött. A második rekeszben még mindig ott volt a fénykép róla és Andreáról. Néhány hónapja készült, egy esős hétvégén, amit egy vidéki panzióban töltöttek: elnyújtott délutánok, hosszú séták, végtelen esték az ablak előtt, és éjszakánként, amikor sikerült
néhány órára megszunnyadnia, mindig ugyanazok az álmok: sivatag, dűnék, fölöttük több nap, elszíneződött tenger.
Bement a fürdőszobába, és megtörülközött. Nem szabad megfáznia! Igazából
nem is elhatározta, inkább tudta, igazából nem is tudta, mint inkább higgadtan
és tisztán látta: megteszi.
Felöltözött. Nadrág, ing és pulóver, a dzsekit a szekrényben hagyta, hiánya
feltűnést kelthetett volna. Szerencsére volt nála még egy pár cipő. A levéltárcából
kivett két bankjegyet; elég lesz a vonatra, aztán majd talál valamilyen megoldást,
hogy több pénzhez jusson. Fogta a lakáskulcsát, az útlevelét a levéltárca, az óra
és fénykép mellé helyezte.

34

tiszatáj

Kinézett az ablakon. Alkonyodott, a dombok sötéten meredeztek az ég előterében, a vízben szétfolyt az utolsó pír. Csónakok mozogtak a vízen, szabályos távolságra egymástól, mintha kerestek volna valamit. De nem őt, még nem őt. A parkolóban az ablak alatt egy férfi térdelt egy autó előtt. Julian elfordult. A falitükörben megpillantotta az ágyat, az asztalt, a fürdőszoba nyitott ajtaját. Csörgött
a telefon.
Kinyújtotta kezét a készülék felé, aztán visszahúzta, újra csörgött. A telefonra
nézett, aztán az ablakra, a mennyezetre, újra csörgött. Fogta a fürdőnadrágját,
kinyitotta az ajtót, kilépett, kihúzta a kulcsot, aztán a lépcsőhöz ment és le az első
emeletre. Hangokat hallott, megállt, de a hangok eltávolodtak; továbbsietett
a földszintre. Végig a folyosón – jobbra, nem, ez rossz irány, balra! Feltépte az ajtót, és kilépett a szabadba.
A levegő meleg volt és száraz, hamarosan besötétedik. Magához szorította
a fürdőnadrágot. Igazán nevetséges lehetett, de a férfi az autó mellett nem törődött vele. Julian lassan megfordult, megtalálta az irányt, és szaladni kezdett.
Húsz perc múlva az állomáson lesz.
Lenézett a cipőjére, érezte talpa alatt a kemény talajt. A píniák sötét oszlopokként vonultak el mellette, egy autó megelőzte: két hátsó lámpa, egyre zsugorodó, alig látható, aztán semmi. Testét súlytalannak érezte, egyenletesen lélegzett, a legszívesebben mindig csak így szaladt volna. Mindegy, hová. Csak mindig
tovább.
HORVÁTH GÉZA fordítása

2008. december

35

ARNO GEIGER

Búcsú Berlintől

Lukas közel másfél évet töltött Berlinben anélkül, hogy igazán talajra lelt volna.
Nem csinált gyorsan sok pénzt, még csak lassan sem, a mozicenterben pedig,
ahol utoljára gépészként dolgozott, egyik napról a másikra elspórolták a munkahelyét. Eredeti célja, New York még távolabb volt tőle, mint azelőtt, mert elfogyott az a pénz is, amit még anyja adott neki, nehogy odafenn lerongyolódjon.
Visszatérése Bécsbe másnap délutánra volt kitűzve.
Az utolsó estét Antoniával, egy olasz származású dramaturg lánnyal töltötte,
akit két hónapja ismert meg egy filmbemutatón, és akivel néhányszor lefeküdtek.
A város keleti részében ültek egy bárban, amelynek már akkor elfelejtette a nevét, még mielőtt helyet foglaltak volna; valami szóösszetétel volt pálmákkal vagy
gyöngyökkel. Vörösbort ittak, és sok lényegtelen dologról beszéltek, ami nem
annyira egyikük vagy másikuk elfogódottságának volt betudható, inkább némi,
a közeli válást illető közömbösségnek. A búcsúzásnak és a vele járó szükségszerűségnek, hogy azt a keveset is visszahelyezzék az istenek ölébe, ami összekötötte
őket, enyhén szólva is kijózanító higgadtsággal néztek elébe.
– Minek erőltetni a krokodilkönnyeket, ha az összes érintett fél egyedül amiatt csalódott, hogy mindig a hibásnál köt ki.
– Csak hibásak vannak, többé vagy kevésbé hibásak – vetette ellen Lukas.
Arra, hogy melyikük mennyire hibás, nem tértek ki, mert a távolság, amely
majd elválasztja őket, mihelyt Lukas újra Bécsben lesz, sem Antonia képzeletének, sem az övének nem adott szárnyakat, s indikátornak ez tökéletesen elég
volt. Fenntartások nélkül megállapíthatták, hogy egyikük sem váltotta be, amit
megismerkedésük első napjaiban tréfából megfogalmaztak: hogy a szerelemben
a józan ész elvesztése az alsó határ, feltéve, ha akarja vinni benne valamire az
ember.
Éjjel fél kettőkor, amikor a bár már szinte teljesen kiürült, a pincérnő az asztalhoz lépett, és közölte, hogy megjött a taxi.
– Nem rendeltünk taxit – felelte Lukas.
A következő pillanatban Antonia felállt, csókot nyomott az arcára, és elővette
azoknak az indiánoknál vagy eszkimóknál olvasott mondatoknak az egyikét,
amelyekkel rendszeresen kimentette magát, ha nem volt mit mondania, vagy
nem akart mondani semmit:
– Hegyezd a füledet, ha nem elég koszos ahhoz, hogy magától is kettéálljon.

36

tiszatáj

Antonia a pincérnővel eltűnt a bár első részében, és bár Lukas megkönnyebbülést érzett, amiért ilyen kevés érzelemráfordítással túljutottak a búcsúzáson,
bosszantotta Antonia távozása. Annyi biztos volt: nem kellett neki több megerősítés, hogy igenis jól teszi, ha berlini magányát feladja.
Kikapcsolták a mennyezeti ventilátorokat. Nem sokkal később hozzá is odament a pincérnő, hogy elszámoljon, és kiderült, hogy nemcsak az ő számlája nem
volt kifizetve, de Antoniáé sem. Egy pillanatig vonakodott, azért is, mert Antoniát következetesebbnek gondolta volna (az mégsem lehet elég, hogy valaki el
akarja kerülni a köszönetmondás kötelességének veszélyét). És bár kellően uralkodott magán, vonakodása elég volt a pincérnőnek ahhoz, hogy tudja: a döntést,
hogy az est költségei rá háruljanak, Antonia hozta meg.
– Azt hittem, megbeszéltétek – mondta a pincérnő, és bocsánatkérő mozdulatot tett.
– Oké, oké – mondta Lukas legyintve, és némileg megvigasztalódva, hogy van
valaki, aki egy pillanatra az ő oldalára áll. A pincérnő odaadta neki a visszajárót,
és azt mondta:
– Nekem is elég volt mára.
Visszament a bárpulthoz, ahol még Lukas is ténfergett egy ideig, mint aki
nem akar beletörődni abba, hogy az utolsó estéhez is leheletnyi szánalmasság tapadt – nem is csak leheletnyi. A pincérnő vákuumdugókat nyomkodott a borosüvegekbe. Láthatólag nem volt kifogása ellene, hogy társalogjanak még egy keveset.
– Ez az előbbi izé, ez engem igazában egyáltalán nem izgat. Vagy legalábbis
nem különösebben – mondta Lukas.
– Nem úgy hangzik – felelte a pincérnő.
– Pedig így van. Amúgy is ott tartok, hogy mérleget készítsek, úgyhogy éppen
jól jön egy pluszpont az én oldalamon.
– Na és hogyan néz ki az a mérleg?
– Kezdettől fogva szerettem a dohányos krákogását – felelte Lukas, és az igazat mondta –, akárcsak a széles rést a metszőfogai között, a nevetését és a szókimondását. Ezzel szemben mindössze annyi hozható fel, hogy állandóan és egyfolytában a közönségének éreztem magam. De nekem valahogy még ez is tetszett.
A pincérnő felnézett munkájából, olyan jóindulatúan átható tekintettel, mint
aki mindenről tud. Ez a nő biztosan reménytelen esetnek tart téged, gondolta
Lukas, és gyorsan hozzátette:
– Azonkívül beakadt az ujjam, valahányszor Antonia sajátosan érdes bőrén
végigsimítottam.
– A déli embereknek egyszerűen vastagabb a bőre – mondta a pincérnő. – Azt
hiszem, egyszerűen csak vastagabb.
– Ez több volt annál – mondta Lukas. – Szabályosan beakadt az ujjam.

2008. december

37

A társalgás szinte kizárólag Antoniáról folyt, Lukas részéről már-már kényszeresen, pedig nem akart önsajnáltatónak látszani (noha kétségkívül az volt). De
legalább igyekezett, hogy csalódottságát ne mutassa ki jobban a kelleténél, és
minél gyakrabban nevetésre bírja a pincérnőt. Egyebek közt beszámolt neki az
első esték egyikéről, amikor Antonia egy noteszt vett elő a válltáskájából, megnyálazta az ujjait, és keresni kezdte a 42 pontos listát. A 42 pont azon okok részletes felsorolása volt, amiért Antonia akkor még élettársa, egy filmproducer
megmérgezte a dramaturg lány életét. A csúcspontokat teátrálisan adta elő, görnyedezett a nevetéstől, s közben ki-ki kacsintva megjegyezte, hogy egyik-másik
pont rossz fényt vethet rá, aztán még hangosabban nevetett, és visszasüllyesztette a noteszt a táskába.
„14. pont: Mert az örökös körülményeskedésednek köszönhetem, hogy rászoktam az önkielégítésre.”
Nevetett a pincérnő is, és a közös nevetés, a meghittség, amely ebben rejlett,
és amellyel Lukas aznap éjjel már nem számolt, javított valamennyit a hangulatán. Az utóbbi időben, amióta minden rosszul ment, egyre ritkábban sikerült feloldódnia, pedig már régebben feltűnt neki, hogy a nők ösztönösen visszahúzódnak, ha az ember az orrát lógatja.
Együtt indultak útnak.
– Egész álmos lettem – mondta a pincérnő, amikor már az utcán álltak. Lukas zavartan a zakózsebébe dugta a kezét, de aztán rögtön ki is húzta őket, mert
eszébe jutott, hogy ez az a pillanat, amikor el kell köszönnie.
– Van a közelben bankautomata? – kérdezte. – A taxi miatt – tette hozzá.
Nem volt biztos benne, hogy a negyven euró, ami még a zsebében volt, elég-e
Wannsee-ig. Egy szomszédjának is tartozott pénzzel, és meg kellett adnia még
indulás előtt; csupa olyasmi, ami arra emlékeztette, hogy kifulladva, üres zsebbel
kanyarodik be itt töltött idejének célegyenesébe.
– Ha akarsz, alhatsz nálam a heverőn.
A pincérnő ajánlatában nem volt semmi kétértelmű. Jobb vállát eközben előre, a balt visszahúzta, mint aki ezzel a tengelyelfordítással akarja jelezni az
irányt, amerre a lakása van.
Végigmentek a Schwedter Strassén, majd a Kastanienallee-n, mígnem a
Rheinsberger Strasséra jutottak. Rajtuk kívül szinte egy lélek sem volt az utcán,
autók sem igen jártak. A pincérnő csoszogva ment, pedig a tartása nyílegyenes
volt. Csoszogásával szinte egy ütemre farmernadrágjának szárai is összedörzsölődtek, amit jól lehetett hallani, mert nem folytatták a társalgást. Lukas már eleget beszélt Antoniáról, már-már túl sokat is. Ráadásul a friss levegő felerősítette
az alkohol hatását, és homályba burkolta agytekervényeit – amit paradox módon
nagyon tisztán érzékelt. Valami furcsa definiálatlanságot érzett magában, és azt
a néhány percet is, amíg a pincérnő lakásában égett a villany, egyfajta üzemszünetként érzékelte, olyan domíniumként, amely valahogyan kihullott a világból.

38

tiszatáj

Valahol a háttérben ugyan felbukkant benne a gondolat, hogy lefeküdjön a pincérnővel, és ekképp kárpótolja magát az Antoniával elszenvedett siralmakért, ám
ez nem csapódott le izgalommá. Erősebb volt az álmossága meg a félelem, hogy
kosarat kap.
– Nem valami kényelmes – mondta a pincérnő, miközben kinyitotta a heverőt.
– Volt ennél már súlyosabb élményem is.
Lukas a pincérnőre nézett, aki intett neki, hogy jöhet. Lukas bólintott, és ujjaival kiszabadította nyílásukból ingujjainak gombjait, mielőtt a habszivaccsal töltött huzatra leheveredett. A pincérnő szabadkozott, amiért nincs másik takarója,
de hozhat egy kabátot, mondta. Lukas azonban elutasította az ajánlatot, mondván, szívesebben alszik ruhában.
A pincérnő magára hagyta, és a fürdőszobába ment fogat mosni. Alighogy kiment, Lukas gondolatai már megint Antoniánál jártak, és azt kérdezte magában,
hogy vajon ő is anyagot szolgáltat-e a 42 ponthoz. Kételkedett benne, ez pedig
sértette a hiúságát, mintha nem is rossz, hanem jó pontokról volna szó. A fürdőszobából közben gargalizálást hallott. Igencsak divatjamúlt egy szokás; ezt meg is
mondta a pincérnőnek, mikor az visszajött a szobába. A pincérnő bizonytalanul
nézett rá, de nem reagált a megjegyzésre, hanem tekert egyet a fűtés nyikorgó
hőszabályozóján, és az összes lámpát leoltotta, utolsóként az állólámpát a heverő
és az ablak között. Aztán eltipegett Lukas mellett a sötétben, már mezítláb, hogy
pillanatokkal később felmásszon az emeletes ágyra, amely a viszonylag nagy
nappali- és hálószoba másik végén magasodott.
– Jó éjszakát – mondta.
Lukas is jó éjszakát kívánt, eléggé bátortalanul. Háton feküdt, kezével a tarkója alatt, és hallotta, ahogy a pincérnő levetkőzik, vár, aztán az ágyról a parkettra
dobja a ruháit. Lukas szerette ezt a pillanatot, noha ugyanúgy utálhatta volna is.
Hangosan zizegett az ágynemű. Lukas most ennek a zajnak szentelte magát, de
már csak a sűrű csendbe fülelt, amely csak lassanként vált áteresztővé. Kis idő
múltán mintha halk lélegzést vett volna ki. Különös megnyugvással nyújtózott el.
Ám a képzet, hogy a pincérnő már mély álomba zuhant, végül mégis odáig juttatta, hogy azt mondja magának: csak Antonia miatt ajánlotta fel neki a heverőjét,
mintegy a női irgalmasság képviseletében. Hogyan lesz tovább, kérdezte magától. Anyjára gondolt és anyja lakására a 11. kerületben, ahol majd átmenetileg
megint szállásra lel. De legalább ez a kép már nem tisztult ki, mert az alkoholtól
legyengítve és morálisan kimerülve, maga is elaludt, anélkül hogy észrevette volna. Amikor a csengő felébresztette, először azt hitte, hogy egész idő alatt gondolatai közt forgolódott, annyira jelen voltak az első pillanattól fogva. Pedig már világos volt.
Csöngettek, előbb egyszer, aztán kétszer egymásután röviden. A nappali világosság lerövidítette a távolságot az emeletes ágy és a heverő között, és valaho-

2008. december

39

gyan mindent eltolt, ami jól illett Lukas kábultságához. Az emeletes ágy felé nézett, várt, hogy a pincérnő reagál-e a csengetésre, és lemászik-e. Valóban megemelte a felsőtestét, megreccsent a lécrács. Lehajolt Lukas felé, hunyorított, és
rekedt hangon azt mondta, legyen kedves és nyissa ki az ajtót, a vízszerelő az.
Megint csöngettek, erősebben. A pincérnő felsóhajtott:
– Teljesen elfelejtettem, sajnálom. A fürdőkád lefolyója miatt van, két hete
ereszt.
A pincérnő feje visszahullott a párnára, és Lukasnak nem volt kétsége afelől,
hogy pillanatok múlva alszik tovább. Számára viszont elkezdődött a nap, méghozzá egy megbízással. Feltápászkodott, és a diffúz helyzetből, amelybe az éjszaka és a pincérnő lassú ébredése béklyózta, a bejárati ajtóhoz lépett.
– Már azt hittem, hogy nincsenek itthon – mondta a vízszerelő.
A férfi bemanőverezett Lukas mellett két ládát az előszobába, aztán megállt,
hogy Lukast előre engedje. Lukas becsukta a bejárati ajtót, és miközben körülményesen betűrte az ingét a nadrágba, azon tűnődött, hogy merre lehet a fürdőszoba. Gépies sietséggel átgondolta a viszonyt a rendelkezésre álló ajtók meg az
általa már ismert konyha és vécé között. Aztán kinyitotta a szóba jövő ajtót, és
kapásból eltalálta. Amint elhaladt előtte, lendületesen becsukta a tükrös szekrényt a mosdótál felett, mintha saját előző napi hanyagságát számolná fel. Majd,
miután szófukar álmosságában eddig csak a szokásos udvariassági formulákat
tudta kinyögni, azt mondta:
– A fürdőkád lefolyójáról van szó, két hete ereszt.
Csakugyan: ott, ahol a kád csempeburkolata vizesedett, piszkos törülköző hevert a padlón.
A vízszerelő, egy negyven körüli férfi, akin látni lehetett, hogy szombaton
sincs jobb dolga, mint dolgozni, letette a mosdó elé a szerszámos- meg az
anyagosládát, hüvelykujjaival felkattintotta a szerszámosláda kallantyúit, és egy
kalapácsot vett elő. A fanyél végével megkopogtatott néhányat a fürdőkádburkolat virágmintás csempéi közül, mígnem sikerült megállapítania, hogy mely
csempék mögött hall üreges kongást. Aztán közölte:
– Le kell vernem a csempéket, hogy mögéjük tudjak látni. Mindenesetre jobb
lesz, ha kinyitja az ablakot.
Lukas vízszintes helyzetbe fordította az egyszárnyú ablak kilincsét, kinyitotta,
és egy lakóházak által körülzárt, kerékpárokkal és babakocsikkal telerakott hátsóudvarba látott. Az enyhén felhős égbe szín szivárgott, a felfelé vetett pillantás
arra emlékeztette, hogy valahol odakint van a reptér, ahonnan délután felszáll
a bécsi gép. Be kellett csomagolnia a bőröndbe. Egy utánküldésre is megbízást
kellett adnia. De ahogy a dolgok kinéztek, ebből már aligha lehetett valami.
Lukas átfurakodott a vízszerelő mellett, és belülről becsukta a fürdőszoba ajtaját, közben igyekezett minél halkabb lenni.

40

tiszatáj

– Még alszik – mondta. És miközben ezt kimondta, olyan érzése támadt,
mintha az előző estét és valamennyi szereplőjét kijátszotta volna, és most ide
menekült, ebbe a fürdőszobába, ahol biztonságban volt.
Ásítva folytatta:
– Ha egy pincérnő még jószívű is, hajnal négy előtt nem kerül ágyba.
A vízszerelő bólintott, és célzott kalapácsütésekkel összetört négy csempét.
Leütögette a keletkezett lyuk széleit, hogy minél több helye legyen a kád alatti
ügyködéshez.
– Csinos egy nőszemély – mondta a vízszerelő, inkább magának.
Koszos vízér áradt szét a padló fugái között.
– Az ám, és én piszkosul büszke vagyok erre – mondta Lukas, elképedve attól,
hogy ilyen könnyen kicsúszott a száján a mondat. Nyomban meg is magyarázta:
– Ilyen nőt nem talál minden nap az ember, úgyhogy tényleg van mire büszkének
lennem.
– Az adott esetben minden oka megvan rá – mondta a vízszerelő. Félretolta
a csempedarabokat, és feltörölte a vizet a koszos törülközővel, mielőtt odanyújtott Lukasnak egy villanydugót, amelyen drótkalitkába zárt villanykörte lógott.
– Végül is nem olyan magától értetődő – mondta Lukas –, én is átestem néhány csalódáson, de még milyeneken!
– Ki nem – mondta a vízszerelő.
Az ember becsúsztatta a munkavilágítást a kád alatti üregbe, aztán hanyatt
feküdt a padlón, és nyögdécselve babrálni kezdett egy nagy villáskulccsal a lefolyó alatti, bevilágított területen. Hogy pontosan mi folyik ott, azt Lukas nem láthatta, mert az ember karja és felsőteste kitöltötte és eltakarta a csempékbe ütött
lyukat.
– Az elődje egy olasz nő volt – mondta Lukas –, akár a képeskönyvből, ekkora
szőrcsomókkal a hóna alatt! Az úgy csapkodta az ajtókat, hogy a kulcs egy métert
röpült be a szobába.
– Akkor legalább nem unatkoztak – lihegte a vízszerelő. Majd kisvártatva
hozzátette:
– Maga se berlini, igaz?
– Osztrák vagyok. Gépészként dolgozom egy charlottenburgi moziban. Semmi
különös. Leginkább 35 mm-es tekercsek. De egész jól megfizetik. Fő, hogy talpon
tudok maradni itt.
A vízszerelő előbújt, és felült. A csavarkulcsot a piszkos törülközőre dobta, de
aztán meggondolta magát, és inkább kéztörlésre használta a törülközőt. A kulcs
élesen csörömpölve hullott rá a csempékre.
– Már régóta együtt vannak? – kérdezte a vízszerelő.
– Négy hónapja – állította Lukas, és élvezte, hogy egyszerűen átugorja Antoniát és a vele töltött időt. Torkában érezte a szívverését, olyan érzése volt, mintha
hosszú idő óta ebben a pillanatban élné át az első boldog szerelmi kapcsolatot.

2008. december

41

– Van egy emeletes ágyunk – mondta –, az kolosszális! Amikor az ember elsőként bújik ágyba, a másik pedig utána mászik, hát az királyi egy érzés!
Lukasnak izzadni kezdett a tenyere. A vízszerelő azonban ülve a kádnak dőlt,
a legkisebb mértékben sem gyanakodott, és szétcsavart két csőelemet. Felnézett,
bólintott, aztán megint a lyuknak szentelte magát. Lukas az üregtől eltorzítva
hallotta, amit mondott:
– Egyszer én is együtt éltem egy ilyen emeleteságyas nővel. Ennek már több
éve. Mindig sikítozott az ágyban!
– Mint az enyém! – fakadt ki Lukas. – Az enyém is sikítozik!
Nevetett az örömtől, amit e váratlan azonosság miatt érzett, megkockáztatott
egy pillantást a tükörbe, és nem volt meglepődve, hogy a fárasztó éjszaka ellenére
rokonszenves benyomást tesz saját magára.
– Gyönyörű hangja van – mondta –, de a legbámulatosabb a bőre, az valami.
Megint nevetett, idegessége ellenére vagy amiatt, közben azon tűnődött, vonzóbbá tenné-e őt a pincérnő szemében, ha azt állítaná, hogy forgatókönyveket ír.
Már azon volt, hogy némi tartalommal tölti meg ötletét, mégpedig úgy, hogy elmeséli a vízszerelőnek. Emez azonban megelőzte, és megkérdezte, hogy szokott-e
eldugulni a lefolyó.
Lukas jelentőségteljesen bólintott.
– A tisztítósav kimart egy tömítőgyűrűt, ez előfordulhat. Legjobb, ha vesztek
magatoknak egy lefolyószűrőt, azzal megspóroljátok a jövőben az ilyen bosszúságot.
A vízszerelő gumigyűrűt vett ki anyagosládája egyik felső rekeszéből, és egy
nagy piros dobozból zsírral kente be. Lukasra nem tett olyan benyomást az ember, mint aki mindjárt folytatni akarja a mondókáját, ezért arra terelte a társalgást, ami azóta, hogy Antoniát ismerte, megint erősebben foglalkoztatta a képzeletét.
– Forgatókönyveket írok – mondta. – A történeteket, amiket kitalálok, mindig elmesélem neki. Ezek fantasztikus pillanatok. Úgy értem, elképesztő érzéke
van az árnyalatnyi finomításokhoz, de ő maga soha nem akarna előtérbe nyomakodni.
A vízszerelőt azonban sem Lukas filmes karrierje, sem a pincérnő érzékenysége nem igazán érdekelte. Feltehetően túlságosan lekötötte a munkája, amely
most a nehéz szakaszába ért. A társalgás már nem tudott újra beindulni. A vízszerelő próbaképp mind a két csapból megeresztette a vizet, és azt javasolta Lukasnak, hogy a burkolatban támadt lyukat lemezzel takarja be, minden Baumaxban lehet kapni ilyen fedeleket. Aztán elrakta a szerszámait, az órára nézett,
és kiszámolta a költségeket, feketén.
– Harminc euró.
– Harminc euró – ismételte Lukas, bánatosan, amiért a társalgás nem folytatódott tovább. Ingadozott a tekintetben is, hogy mitévő legyen. A bizalmas ha-

42

tiszatáj

zugságok után, amiket a vízszerelőnek előadott, nemigen ébreszthette fel a pincérnőt. Nem maradt számára más. Előrement az előszobába, kivette zakójából
a pénztárcáját, s a kért összegen felül még kevés borravalót is adott a vízszerelőnek, nagyjából mindent, amije az Antoniával töltött este után még maradt.
– Kösz a segítséget – mondta Lukas, továbbra is mélyen sajnálkozva. A vízszerelő gyanútlansága egy kis időre némi alapot adott a pincérnővel elképzelt
boldogságának. De a vízszerelő nélkül? Nem sok maradt belőle. Lukas szívesen
visszatért volna még egyszer a fürdőkádra, hogy mennyire örül a sikeres javításnak, mert a fürdőkád nélkül elképzelhetetlen az életük, az övé meg a pincérnőé.
Ám a nappali- és hálószobához mindössze egy nyitott átjáró vezetett át, így nem
merte szóba hozni a témát. Félt, hogy a pincérnő felébred, és mindent hall.
– Soha se köszönje! Kézcsókom a főnökasszonynak – mondta a vízszerelő.
Lukas hallotta, amint házi boldogságának egyetlen beavatottja és feltehető
irigye leslattyog a lépcsőn. Felemelt fejjel fülelt, míg csak el nem halt a nehéz léptek zaja. Aztán még két percig mozdulatlanul állt a félig nyitott ajtó előtt, és fülében úgy zúgott az elhagyatottság, mint már régóta nem. Indulnia kellett, fel kellett ébresztenie álmából a pincérnőt, ha el akart búcsúzni tőle. Pedig még a nevét
se tudta, hogy azzal keltse fel. Izgalmában, amikor a pincérnő az éjjel bemutatkozott neki, rögtön újra el is felejtette a nevét; kívül, az ajtón pedig – megbizonyosodott róla – csak egy utónév állt, és mint az elsárgult tábla sejtetni engedte, az is
egy sokadik előző lakóé volt.
Lukas mégis belépett a nappaliba vivő átjáróba. Onnan láthatta a pincérnőt,
testének ívét a takaró alatt meg az ágy szélére lógó bal kezét. Elnézte ezt a kezet,
az ujjak félig ökölbe szorultak, hogy nyomban újra el is lazuljanak. A pincérnő
bőre meglepően sápadt volt, kézfején zöldesen átütöttek az erek. Szemével követte az erek fonadékát, azt kívánta, bárcsak történne valami, amitől a pincérnő felébred. Egyszersmind heves sajnálatot érzett mindazért, ami nincs, de lehetne, és
mégsem lesz, mert a vízszerelővel folytatott beszélgetésben már mindent megelőlegezett magának.
Ha majd megint Bécsben lesz, bőven lesz rá ideje, hogy minderről elgondolkodjon; több is, mint amennyi kell.
Addio, mondta magában (ezt tulajdonképpen Antoniának akarta mondani),
a konyhába ment, és egy cédulára felírt néhány szót, ami mintha még passzolt is
volna. Ivott egy pohár vizet. Aztán vette a zakóját és a cipőjét, ez utóbbit azonban
már csak akkor húzta fel, amikor becsukta maga mögött a bejárati ajtót, és a folyosón állt.
ADAMIK LAJOS fordítása

2008. december

43

T HOMAS GLAVINIC

Éjszakai műszak
( RÉSZLET A REGÉNYBŐL )


Élni nem boldogság.
Élni: körbehordozni a világban a fájó ént.
De lenni, lenni – ez a boldogság. Lenni: átváltozni kúttá,
kőkehellyé, amelybe belecsorog az univerzum,
mint valami langyos eső.
(Kundera, A halhatatlanság)

1
„Jó reggelt”, kiáltotta be a nappaliba.
Odavitte a reggelihez használt edényeket az asztalhoz, közben bekapcsolta
a tévét. Küldött egy sms-t Marie-nak. Jól aludtál? Veled álmodtam. Aztán rájöttem, hogy ébren vagyok. Szeretl.
A képernyőn vibrálás. Átkapcsolt az ORF-ről az ARD-re. Se kép, se hang. Benyomta sorra a ZDF-et, az RTL-t, a 3sat-ot, a RAI-t: vibrálás. A bécsi kommunális adó: vibrálás. CNN: vibrálás. A francia, a török adó: nincs vétel.
Az ajtó előtt, a lábtörlőn csak egy régi reklámcédula hevert a Kurier helyett,
eddig lusta volt kidobni. Fejcsóválva kihúzott egy múlt heti számot az előszobában feltornyozott folyóirathalomból, és visszaült a kávéja mellé. Előfizetést lemondani, jegyezte fel fejben. Már a múlt hónapban is előfordult egyszer, hogy
nem kapta meg az újságot.
Körülpillantott a szobában. A padlón mindenfelé ingek, nadrágok, zoknik.
A tálalón az előző esti edény. Bűzlött a szemét. Jonas grimaszt vágott. Jó lett volna pár nap a tengerparton. Mégis el kellett volna kísérnie Marie-t. Csak hát nem
szenvedhette a rokonlátogatásokat.
Vágni akart magának még egy szelet kenyeret. A kés megszaladt, és mélyen
belevágott az ujjába.
„A francba! Pont ez hiányzott…”
Összeszorította a fogát, a kezét hideg víz alá tartotta, amíg el nem állt a vérzés. Megvizsgálta a sebet. A penge egészen a csontig hatolt, de valószínűleg nem
ért inat. Jonas fájdalmat sem érzett. Takaros lyuk tátongott az ujján, és jól látta
a csontot.
Kicsit émelygett, vett néhány mély lélegzetet.

44

tiszatáj

Amit most látott, azt soha nem látta még ember. Ő maga sem. Harmincöt esztendeje élt együtt az ujjával, de nem tudta, hogy néz ki belül. Nem tudta, hogy néz
ki a szíve, a lépe. Nem mintha különösebben kíváncsi lett volna rájuk, épp ellenkezőleg. Ez a csupasz csont azonban kétségtelenül az ő része volt. És ma látta először.
Mire bekötözte az ujját és letakarította az asztalt, elment az étvágya. Leült
a számítógéphez, hogy belenézzen a mailboxába és átfussa a nemzetközi híreket.
A böngésző nyitóoldala a Yahoo honlapja volt. De csak egy „server error” üzenet
jelent meg helyette.
„Mi az atyaúristen van itt?”
Volt még annyi ideje, hogy felhívja a Telekabelt. A hívásfogadó automata nem
kapcsolt be. Pedig sokáig hagyta kicsöngeni.
A buszmegállóban előszedte az aktatáskájából az újság hétvégi mellékletét,
amelyre az elmúlt napokban nem jutott ideje. Elvakította a reggeli nap. Átkutatta
a zakója zsebeit, de aztán eszébe jutott, hogy a napszemüvegét az éjjeliszekrényen felejtette. Megnézte, válaszolt-e már Marie. Újra kezébe vette az újságot, és
fellapozta a lakáskultúra-oldalakat.
Nem nagyon tudott odafigyelni a cikkre. Zavarta valami.
Egy idő után azon kapta magát, hogy újra és újra ugyanazt a mondatot olvassa, mégsem érti. Hóna alá csapta az újságot, és tett pár lépést. Ahogy felemelte a fejét, megállapította, hogy egyetlen embert sem lát. Sehol egy ember,
sehol egy mozgó autó.
Rossz vicc: ez volt az első, ami eszébe jutott. Aztán: biztos ünnepnap van.
Igen, ünnepnap, ez ésszerű magyarázatnak tűnt. Ünnepnapokon a Telekabel
szerelői sem kapkodják el a hibás vezetékek kijavítását. És ritkábban járnak a buszok is. Az utcákon pedig kevesebb az ember.
Csakhogy július 4-e nem volt ünnepnap. Legalábbis Ausztriában nem.
Jonas elsétált a sarki közértig. Zárva. Homlokát a kirakatüveghez nyomta, és
kezével leárnyékolta a szemét. Sehol senki. Szóval mégis csak ünnepnap van.
Vagy sztrájk, csak nem értesült róla.
Miközben visszaindult a megálló felé, körülnézett, hogy a sarkon nem kanyarodott-e be mégis a 39A.
Felhívta Marie-t a mobilján. Nem vette fel. Még az üzenetrögzítő sem jelentkezett.
Megpróbálta elérni az apját. Ő sem vette fel.
Hívta az irodát. Senki.
Elérhetetlen volt Werner és Anne is.
Megzavarodva csúsztatta a telefont a zakója zsebébe. Ebben a pillanatban
döbbent rá, hogy teljes csönd van.
Visszament a lakásába. Bekapcsolta a tévét. Vibrálás. Bekapcsolta a számítógépet. „Server error”. Bekapcsolta a rádiót. Sercegés.

2008. december

45

Leült a heverőre. Képtelen volt rendbe szedni a gondolatait. A tenyere izzadt.
Leolvasott néhány számot az üzenőfalra tűzött, foltos céduláról. Marie még
évekkel korábban írta oda őket. A nővére telefonszáma, nála volt látogatóban,
Angliában. A csöngés más volt, mint a belföldi hívásoké. Mélyebb, és két rövid
hangból állt minden csöngetés. A tizedik után letette.
Amikor újra kilépett a házból, óvatosan kémlelt jobbra és balra. Az autóig meg
sem állt. Néha vetett egy pillantást hátrafelé a válla felett. Megtorpant és fülelt.
Teljes csönd. Se léptek, se köhécselés, se lélegzetvétel. Semmi.
A Toyotában fojtogatta a hőség. Csak a hüvelykujjpárnájával meg a bekötött
mutatóujjával bírta megérinteni a forró kormánykereket. Letekerte az ablakot.
Odakint semmi nesz.
Bekapcsolta a rádiót. Sercegés. Az összes csatornán.
Áthajtott az üres Heiligenstädter Brückén, ahol máskor rendszerint egymást
érték az autók, és elindult a rakparton a belváros felé. Valami életet keresett.
Vagy legalább valami jelet, amiből megtudhatja, mi történt. De nem látott mást,
csak parkoló autókat. Előírásszerűen a járda mellett, mintha a tulajdonosaik épp
csak pár percre beszaladtak volna valamelyik kapualjba.
Belecsípett a combjába. Megvakarta az arcát.
„Hé! Hahó!”
A Franz-Josef-Kaion lefényképezte egy sebességmérő radar. Mivel a nagyobb
sebesség biztonságérzettel töltötte el, túllépte a hetvenes határt. Rákanyarodott
a Bécs belvárosát a külső kerületektől elválasztó körútra, és tovább gyorsított.
A Schwarzenbergplatzon fontolóra vette, hogy esetleg megáll, és felszalad az irodába. Kilencvennel hajtott el az Opera, a Várkert, a Hofburg mellett. Az utolsó
pillanatban lefékezett, és a kapun át behajtott a Heldenplatzra.
Sehol egy lélek.
Csikorgó gumikkal állt meg egy piros lámpánál. Leállította a gyújtást. Nem
hallatszott más, csak a szokásos pattogás a motorháztető alól. Beletúrt a hajába.
Megtörölte a homlokát. Összekulcsolta a két kezét, és megropogtatta az ujjperceit.
Hirtelen rádöbbent, hogy madarakat sem lát.
Nagy sebességgel megkerülte az első kerületet, és visszaért a Schwarzen bergplatzra. Ott jobbra kanyarodott. Nem sokkal az első sarok után megállt. Ennek
a háznak a második emeletén székelt a Schmidt cég.
Minden irányba körülkémlelt. Megállt, fülelt. Előreszaladt pár métert a kereszteződésig. Benézett a környező utcákba. Parkoló autók. Más semmi.
Homlokához emelte a tenyerét, és felnézett az ablakokra. A főnöknője nevét
kiáltotta. Belökte a régi ház nehéz kapuját. Hűvös, áporodott levegő csapott az
arcába. Hunyorgott, elvakította a kinti verőfény. A lépcsőház ugyanolyan volt,
mint mindig: sötét, mocskos és kihalt.

46

tiszatáj

A teljes második emeletet a Schmidt cég foglalta el. Összesen hat szoba volt,
Jonas átment mindegyiken. Nem látott semmi rendkívülit. Az íróasztalokon képernyők álltak, mellettük halomszám papír. A falakon Anzinger festegető nagynénikéjének rikító képei. Martina szobanövénye az ablaknál, a szokott helyén.
A Pedersen asszony berendezte gyereksarokban labdák, építőkockák és műanyag
mozdonyok hevertek szanaszét, mintha épp az imént rakta volna le őket valaki.
Az asztalok között mindenfelé terjedelmes csomagok a nemrégiben érkezett katalógusokkal. Változatlan a szag is. Fa, szövet és papír elegye terjengett a levegőben, mint mindig. Ezt vagy rögtön megszokta az ember, vagy pár nap múlva felmondott miatta.
Az íróasztalához érve bekapcsolta a számítógépet. Megpróbált kijutni a netre.
A lap nem jeleníthető meg. Lehet, hogy a webhelyen technikai problémák
léptek fel, vagy módosítania kell a böngésző beállításait.
Ráklikkelt a címsorra, és beírta:
www.orf.at
A lap nem jeleníthető meg.
www.cnn.com
A lap nem jeleníthető meg.
www.rtl.de
A lap nem jeleníthető meg.
Tegye a következőt: Kattintson a Frissítés gombra, vagy próbálkozzon később.
Cipője alatt meg-megreccsent a régi faparketta, miközben ismét sorra végigjárta a szobákat. Módszeresen keresett valamit, ami péntek este még nem volt itt.
Martina telefonjáról felhívott néhány elmentett számot. Mindenütt üzenetrögzítő
jelentkezett. Összevissza beszélt, hebegett-habogott, végül bemondta a telefonszámát. Azt sem tudta, kiket hívott fel.
A teakonyhában kivett egy üdítőt a hűtőszekrényből. Egy húzásra kiitta.
Az utolsó korty után hirtelen hátrafordult.
Nem látott senkit.
Miközben elővette a második dobozt, nem vette le a szemét az ajtóról. A kortyok között újra meg újra szünetet tartott, és hallgatózott. De csak a szén-dioxid
pezsgését hallotta a dobozból.
Légy szíves, haladéktalanul hívj fel! Jonas.
Felragasztotta a post-itet Martina számítógépének képernyőjére. A többi szobát nem vizsgálta át újra, inkább azon volt, hogy mielőbb eljusson az ajtóig. Csapózár volt rajta, nem zárta kulcsra. Lefelé menet hármasával szedte a lépcsőket.
Az apja már évek óta az ötödik kerületben, a Rüdigergassén lakott. Jonas szerette
ezt a környéket. A lakás viszont kezdettől fogva ellenszenves volt neki. Túl sötét,
túlságosan alacsonyan van. Szeretett fentről lepillantani a városra. Az apja vi-

2008. december

47

szont nem bánta, ha a járókelők bebámulnak a nappalijába. De hát mindig is így
szokta meg. Amikor anya meghalt, apa ráadásul úgy döntött, hogy attól kezdve
kényelmesen fog élni. A közért mellé költözött, a háziorvos egy emelettel feljebb
praktizált.
Az ötödik kerület felé tartva Jonasnak az az ötlete támadt, hogy zajt csap. Dudálni kezdett, mint amikor konvojban halad a násznép. A kilométeróra mutatója
a 20-as szám közelében ingadozott. A motor csaknem lefulladt.
Némelyik utcán kétszer is végighajtott. Jobbra-balra tekintgetett, hátha kinyílik valahol egy ajtó vagy egy ablak. Így csaknem fél órába telt, amíg megtette
a nem túl hosszú utat.
Az apja ablaka előtt lábujjhegyre állt. Odabent sötét volt, a tévé kikapcsolva.
Tekintetével alaposan végigpásztázta az utcát. Az egyik autó kereke érintette
a járdaszegélyt, a másik csaknem belógott az úttestre. Az egyik kukából palack
nyaka kandikált elő. Egy kerékpár ülésére nejlonzacskót húzott valaki, a zacskót
most lágyan fújdogálta a szél. Megszámlálta a ház előtt parkoló motorkerékpárokat és mopedeket, sőt a Nap állását is megpróbálta megjegyezni. Csak azután
húzta elő a tartalék kulcsot, és nyitotta ki az ajtót.
„Papa?”
Gyorsan megforgatta a kulcsot mindkét zárban. Villanyt gyújtott.
„Itthon vagy, papa?”
Mindig elkiáltotta magát, mielőtt belépett egy-egy helyiségbe. Igyekezett,
hogy a hangja erős és mély csengésű legyen. Az előszobából a konyhába ment.
Onnét megint csak az előszobán át a nappaliba. Aztán a hálószobába. Nem feledkezett meg a fürdőszobáról és a WC-ről sem. Benézett a spájzba is, ott erjedt alma és zöldség szaga csapta meg hidegen.
Az apja, a megrögzötten takarékos gyűjtögető, aki vajat kent a penészes kenyérre és meleg víz alá rakta a lejárt konzerveket – az apja nem volt sehol.
És az összes többiekhez hasonlóan utána sem maradt semmiféle nyom. Olyan
volt minden, mintha épp az imént ment volna el valahová. Még az olvasószemüvege is ott hevert a tévé tetején, mint rendesen.
Jonas talált a hűtőszekrényben egy üveg még ehetőnek tűnő uborkát. Kenyér
nem volt. Helyette ott hevert egy csomag kétszersült a tálalón. Ennyivel be is érte. Nem volt kedve másodszor is benyitni a spájzba.
Miközben evett, megpróbált behozni valami tévéadást, de nem fűzött hozzá
túl nagy reményeket. Csakhogy teljesen lemondani sem tudott róla, mivel eszébe
jutott, hogy az apja készüléke szatellitantennára volt kötve. Talán csak a kábeles
hálózat ment tönkre, és műholdról foghatók az adók.
Vibrálás.
A hálószobában komótosan ketyegett apa faliórája. Jonas megdörzsölte a szemét.
Nyújtózkodott.

48

tiszatáj

Kinézett az ablakon. Úgy látta, semmi nem változott. A nejlonzacskó libegett
a szélben. Mindegyik autó ugyanott. A Nap is a szokásos helyén, és láthatólag
a mindennapi pályáján haladt.
Az ingét meg a nadrágját felakasztotta egy vállfára. Fülelt még egy kicsit, hátha hall valami mást is a faliórán kívül. Aztán bekúszott a takaró alá. Még benne
volt az apja illata.
Sötétedett. Eleinte nem tudta, hol van.
Az óra gyermekkora óta ismerős ketyegése abba az illúzióba ringatta az ébredést
megelőző félálomban, hogy valahol másutt van, egy másik időben. Sokszor hallgatta
ezt a ketyegést gyerekkorában, amikor lefektették a nappaliban a heverőre, hogy
aludjon délután. Csak ritkán fordult elő, hogy tényleg elaludt. Inkább éber álmokba
merült, amíg megjelent az anyja, hogy kakaóval vagy egy almával felébressze.
Felkattintotta az éjjeliszekrényen álló lámpát. Több mint két órát aludt. A Nap
már nyilván olyan alacsonyan állt, hogy sugarai csak a legfelső emeleteket érték
a szűk utcában. Mintha késő este lett volna a lakásban.
Alsónadrágban csoszogott ki a nappaliba. Úgy tűnt, mintha az imént még lett
volna itt valaki. Mintha ez a valaki lábujjhegyen hagyta volna el a lakást, hogy ne
zavarja meg Jonas álmát. Szinte érezte a lenyomatokat, amelyeket ez a valaki
hátrahagyott a helyiségben.
Elkiáltotta magát: „Papa?” Pedig tudta, hogy válasz nem érkezik.
Öltözködés közben kinézett az ablakon. A nejlonzacskó. A motorkerékpárok.
A palack a szemeteskukában.
Minden változatlan.
Otthon talált egy konzervdobozt az egyik polcon. Miközben a tányér a mikróban
forgott, feltette magának a kérdést, hogy vajon mikor mehet legközelebb vendéglőbe. Nézte, ahogy fogytak a másodpercek a kijelzőn. Még 60. Még 30. 20. 10.
Bámulta az ételt. Éhes volt, de nem volt étvágya. Letakarta és félretolta a tányért, aztán odaállt az ablakhoz.
Odalent a Brigittenauer Lände. Egy harsány világoszöldben pompázó fasor
kissé eltakarta a Duna-csatorna zavaros, halkan tovacsobogó vizét. A túlsó parton a Heiligenstädter Ländét szegélyező fák magaslottak. A BMW Wien épületétől jobbra még mindig forgott a két nagy Ö3-logó az ugyancsak elnémult rádióadó tetején. A láthatáron a közeli, erdő borította hegyek zárták körbe a várost:
a Hermannskogel, a Dreimarkstein, az Exelberg. A Kahlenbergen, ahol Jan Sobieski több mint háromszáz esztendeje felvonult a török ellen, ott meredezett a roppant tévéantenna.
Jonas végighordozta tekintetét a panorámán. Ez a kilátás vonzotta ide két
esztendeje. Itt álldogált esténként, és bámulta a hegyek mögött lenyugvó napot,
amely egészen a legutolsó pillanatokig felküldte hozzá a sugarait.

2008. december

49

Ellenőrizte, hogy bezárta-e a lakást. Töltött magának egy whiskyt. Fogta a poharat, és visszatért az ablakhoz.
Sok lehetséges magyarázat nem volt. Valamiféle katasztrófa történt. De ha az
emberek mondjuk egy küszöbönálló nukleáris rakétatámadás elől menekültek –
hol maradtak akkor a bombák? És ugyan ki vette volna a fáradságot, hogy ilyen
drága technológiát pazaroljon erre a régi, időközben eljelentéktelenedett v árosra?
Aszteroida-becsapódás. Jonas látott olyan filmeket, amelyekben kilométeres
magasságú szökőár árasztotta el a szárazföldet egy-egy ilyen esemény után. Ez
elől menekültek volna az emberek? Mondjuk az Alpokba? De akkor maradt volna
utánuk legalább valamiféle nyom. Az lehetetlen, hogy egyetlen éjszaka leforgása
alatt evakuáltak egy milliós várost, épp csak őróla feledkeztek meg. Mindezt a tetejébe úgy, hogy még csak észre sem vette.
Vagy álmodott. Vagy megőrült.
Gépiesen kortyolt egyet.
Fölnézett a kéklő égre. Nem hitt a földönkívüliekben, akik éveket utaztak volna csak azért, hogy eltüntessék az összes bécsit, pont őt kivéve. Nem hitt egyik
változatban sem.
Előhúzta a telefon alól a címeket tartalmazó noteszát. Sorra felhívta belőle az
összes számot. Újra felhívta Wernert, és Marie angliai rokonait. Hívta a rendőrséget, a tűzoltóságot, a mentőket. Próbálta a 911-et, a 160 604-et, a 1503-at. Nem
működött a segélyhívás, nem volt taxi, nem volt pontosidő.
Átnézte a videogyűjteményét. Olyan filmeket keresett, amelyeket még nem,
vagy már rég nem látott. Egész sor komédiát halmozott fel a tévé előtt. Leeresztette a redőnyt.

2
Torokfájásra ébredt. Megérintette a homlokát. Láza nem volt. A mennyezetet
bámulta.
Reggeli közben meggyőződött róla, hogy a tévé vibrál, az utca pedig továbbra
is néptelen, aztán leült a telefon mellé. Marie se a mobilján, se a rokonainál nem
jelentkezett. De a többiek sem voltak elérhetők.
Kipakolta a fél gyógyszeres dobozt, mire talált végre egy aszpirint. Amíg
a gyógyszer pezsegve feloldódott egy pohár vízben, kiment zuhanyozni. Tréningruhába öltözött. A poharat egy hajtásra kiitta.
Ahogy kilépett a ház árnyékából, jobbra-balra kémlelt. Ment pár lépést, aztán
villámgyorsan hátranézett. Fülelt. Csak a Duna-csatorna halk csobogása hatolt
a fülébe. Nyakát nyújtogatva próbált észrevenni valami mozgást a házsor ablakaiban.
Semmi.

50

tiszatáj

Visszament a házba, le az alagsorba. A pincéjében felforgatta a szerszámos ládát, de nem talált semmi alkalmasat. Egy idő múlva eszébe jutott a használt gumiabroncsok tetején felejtett csőfogó.
„Van itt valaki?”
A hangja nevetségesen erőtlenül csengett a Nyugati pályaudvar hatalmas
pénztárcsarnokában.
Felcaplatott a lépcsőn a várócsarnokba, a fogó a vállán. A pénzváltó, az újságos, a talponállók – zárva volt minden.
Kiment a peronokhoz. Itt-ott vonatok álltak, mintegy menetkészen. Visszament a várócsarnokba. Aztán újra ki a peronokhoz.
Vissza.
Ki.
Felugrott a bregenzi intercityre. Kocsiról kocsira, fülkéről fülkére haladva átkutatta az egész vonatot. Keményen markolta a fogót. A dohos kocsikba lépve
hangosan kiáltozott. Időnként köhécselt, olyan öblösen harákolt, mintha harminc kilóval nehezebb lenne. A fogóval döngette a falat, hogy a lehető legnagyobb lármát csapja.
Délre az utolsó szögletig átkutatta a pályaudvart. Minden vonatot. A vasúttársaság összes irodáját. A várótermeket. A vendéglőt, amelynek szánalmas kínálatába belekóstolt néhányszor. Odabent még mindig zsírszag terjengett. A közértet.
A dohányboltot. A News & Books-t. Üvegtáblákat és üvegajtókat tört be a fogóval, szirénázó riasztóberendezéseket rángatott ki a falból. A hátsó szobák leghátsó szobáit is átkutatta. Kétnapos kenyér mutatta, mikor járt ott utoljára valaki.
A várócsarnok közepén álló hatalmas tábla nem jelzett se érkező, se induló
vonatot.
Az órák jártak.
Az ATM adott ki pénzt.
A schwechati repülőtéren nem bajlódott azzal, hogy a parkolóházban hagyja az
autót, és gyalog tegye meg a hosszú utat visszafelé. Közvetlenül a főbejárat előtt
állt meg, a tilosban, ahol rendszerint rendőrök és biztonsági emberek járőröztek.
Idekint valamivel enyhébb volt az idő, mint a városban. A zászlók hangosan
csapkodtak a szélben. Tenyerével leárnyékolta a szemét, végigpásztázta az eget,
repülőgépeket keresett. A fülét hegyezte. A zászlók csapkodásán kívül semmit
nem hallott.
Vállára vetette a fogót, és a halvány fényben úszó folyosókon át lement az indulási szintre. A kávézó előtti asztalokon ott álltak tartóikban az itallapok. A kávézó zárva volt, akárcsak az étterem meg a pub. A liftek működtek. A várótermek
felé szabad volt az út. A tájékoztató táblák nem jeleztek indulást. Az összes képernyő sötét.

2008. december

51

Átfésülte az egész területet. Amikor átment egy biztonsági kapun, felüvöltött
a sziréna. Hiába verte szét a fogóval, az üvöltés csak nem szűnt. Nyugtalanul körülpillantott. Kapcsolótáblát vett észre a falon. Megnyomott egypár gombot. Végre csend lett.
Az érkezési szinten elbajlódott egy számítógép-terminállal. Megpróbálta kideríteni, mikor indult vagy érkezett az utolsó járat. De vagy egyáltalán nem értett
a dologhoz, vagy a számítógép volt működésképtelen. A képernyőn értelmetlen
táblázatok villództak, és akárhogy igyekezett, se az egérrel, se a billentyűzettel
nem sikerült eltüntetnie őket.
Eltévedt egypárszor, mire megtalálta a lépcsőházat. Kiment a kifutópályára.
A hidaknál álló gépek legtöbbje az Austrian Airlineshoz tartozott. De volt ott
egy Lauda is, meg egy Lufthansa, meg egy jemeni és egy belga gép. Kicsit távolabb az El-Al 727-ese állt. Ez a gép érdekelte a legjobban az összes közül. Vajon
miért állt olyan messze, odakint? Csak nem felszállásra készült?
Ahogy odaért a géphez, leült. Zihálva pillantott előbb felfelé, aztán vissza az
épületre. Csalódott volt. A gép nem is állt olyan messze, csak becsapták a kifutópálya dimenziói. Különben sem utalt semmi arra, hogy a pilóta épp a starthely
felé tartott volna.
Jonas kiáltozni kezdett. A fogót dobálta, előbb a pilótafülkét, aztán az utastér
valamelyik ablakát akarta eltalálni. Amikor már nyolcadszor vagy kilencedszer
csapódott csörömpölve az aszfaltnak, a fogó kettétört.
Átkutatott minden csarnokot, minden várótermet, minden helyiséget, ahová
csak bejuthatott. Azon a részen, ahol a csomagokat rakodták, talált valamit, ami
felvillanyozta: tucatnyi bőröndöt és utazótáskát.
Izgatottan nyitotta ki az első koffert. Alsónemű. Zoknik. Ingek. Tisztálkodószerek.
Se ez a bőrönd, se a következők nem kínáltak semmiféle támpontot arra nézvést, hogy vajon mi történhetett a tulajdonosaikkal. De nem is volt ott annyi
csomag, hogy esetleg egyetlen járathoz tartozhatott volna az egész. Valószínűbbnek tűnt, hogy elveszett vagy át nem vett táskákról és bőröndökről volt szó. Ki
tudja, mikor kerültek ide. Segíteni mindenesetre nem segítettek.
Kiszállt a Karolinengasse és a Mommsengasse sarkán álló ház előtt. A nyitott oldalablakon keresztül visszanyúlt az autóba, és dudált. Fölnézett a környék ablakaira. Egyetlen ablak sem nyílt ki, egyetlen függöny sem libbent, jóllehet szakadatlanul dudált.
Meg sem próbált becsöngetni a kaputelefonon. A ház kapuja nagyrészt üvegből volt, elintézte azzal, hogy néhányszor belevágta a fogó egyik szárát. Behúzta
a nyakát, és a kapu keretén át belépett.
Werner az első emeleten lakott. A kémlelő alatt egy súlyos terhet cipelő jak fotója. A lábtörlőn kiöltött Rolling Stones-nyelv bosszantotta a látogatót. Eszébe

52

tiszatáj

jutott, hányszor álldogált itt egy-egy üveg borral, és hallgatta Werner közeledő
lépteit.
Megdöngette az ajtót a fogóval. Kinyitni nem bírta. A zárhoz legalábbis pajszerra lett volna szükség. Papírt és ceruzát keresett a zsebeiben, hogy hátrahagyjon legalább valami üzenetet. Csak egy használt papírzsebkendőt talált. Megpróbált pár szót az ajtóra firkantani, de a ceruza hegye kitört.
Amikor megérkezett a Déli pályaudvarra, rádöbbent, hogy farkaséhes.
Ablakról ablakra, üzletről üzletre végigjárta a pénztárcsarnokot. A fogó szárával törte be sorra a kirakatokat. A riasztókat ezúttal nem állította le. Miután szétverte a pénzváltó ablakát, kivárt egy ideig. Vajon bekapcsol-e a riasztó, vagy folytatnia kell a rombolást? Hátha akad még valaki, aki ügyel a törvényre meg a rendre, és közbelép, ha takarékpénztárakat fosztogatnak.
A szirénák fülsiketítő vijjogása közepett ment fel a mozgólépcsőn a peronokhoz. A kutatást a keleti szektorban, az 1.-11. peronon kezdte. Ott ritkán járt azelőtt. Nem sietett. Aztán fellépett a másik mozgólépcsőre.
A peronok előtti üzletek kirakatait a déli szárnyban is sorra betörte. Kicsit elcsodálkozott, hogy ezekben nem volt riasztó. Az egyikből elvett egy zacskó chipset meg egy üdítőt, mellé egy csomag papírzsebkendőt a csöpögő orrára. Az újságos bódéban felnyalábolt egy csomó tegnapelőtti újságot.
Nem kutatott tovább kocsiról kocsira, hanem belépett a legelső fülkébe a zágrábi vonaton. Az ülés forró volt, a levegő fullasztó. Lerántotta az ablakot. Leült.
A lábát felrakta a szemközti ülésre, a cipőjét nem vette le.
Gépiesen rakosgatta a szájába a chipset, közben az újságokat lapozgatta.
A legapróbb jelét sem találta annak, hogy valami különös esemény lett volna készülőben. Belpolitika – nyavalygás, külföld – válságok, krónika – borzalmak és
banalitások. A tévéműsorban sorozatok, talkshowk, filmek, magazinok.
Olvasás közben csaknem leragadt a szeme.
A riasztók egyhangú sivítása csak tompán hallatszott a kocsiban.
Lesöpörte öléből az újságot. Egy perc nyugalom – ennyit megengedhet magának. Egyetlen percnyi pihenés lehunyt szemmel, fülében a szirénák elmosódó
hangja. Egyetlen perc nyugalom –
Felugrott. Hevesen megdörzsölte az arcát. Reteszt keresett az ajtón, aztán
eszébe jutott, hogy az csak a hálókocsikban van.
Kilépett a folyosóra.
„Hé! Van itt valaki?”
Ujjbegyével megvizsgálta a fülke függönyének anyagát. Mocskos, füstös rongydarab, máskor hozzá nem nyúlt volna. Most teljes testsúlyával rácsimpaszkodott.
Éles reccsenés, és a ronggyal a kezében a padlóra zuhant. A fogó maradékával sikerült csíkokra szaggatnia a függönyt. A csíkok egyik végét az ajtókilincsre, másik
végét a csomagtartó rácsára csomózta.

2008. december

53

Miután ágyat eszkábált a hat ülésből, kiitta az üdítőt. Lefeküdt.
Megint valamivel frissebbnek érezte magát. Nyitott szemmel hevert, karja
a feje alatt párna gyanánt. Tenyerével végigsimított az ülés plüsshuzatán. Valaki
lyukat égetett bele.
Eszébe jutott az a nyár, amikor beutazta Európát a barátaival. Sok ezer kilométert tett meg egy ehhez hasonló, mozgó matracágyon. Az egyik idegen szagtól
a másikig. Az egyik eseménytől a másikig. Az egyik izgalmas városból a másikba,
még hívogatóbba. Tizenöt év telt el azóta.
Vajon hol lehetnek most azok az emberek, akikkel akkor pályaudvarokon és
parkokban éjszakázott?
Hol lehetnek most azok az emberek, akikkel két napja beszélt utoljára?
És ő maga hol van vajon? – A vonaton. Kényelmetlen. Nem akar elindulni.
Nagyjából fél órát alhatott. A szája szögletéből kicsordult a nyál. Reflexszerűen
letörölte az ülésről a ruhaujjával. Az ajtóra pillantott. Rögtönzött zárja érintetlen
volt. Lehunyta a szemét, és hallgatózott. Minden hang változatlan. A riasztók
pont ugyanúgy vijjogtak, mint az imént.
Kifújta a megfázástól meg a fülke porától eldugult orrát. Aztán megpróbálta lefejteni a függöny csíkjait az ajtóról. Kiderült, hogy túlságosan alapos munkát végzett.
Bogozgatta a csomókat, de nem volt elég türelme, és ügyetlen volt a keze is. Próbálta
erővel. Az ajtó egy centit engedett. Aztán a csomók végképp megszorultak.
Nem tehetett mást, erőszakkal kellett szabadulnia. A fogó szárával betörte az
ajtó üvegét. Óvatosan kimászott. Visszanézett a fülkébe, hogy megjegyezze a látványt, arra az esetre, ha valamilyen okból visszatérne.
Kifosztotta a közértet.
Italokat és leveskonzerveket vett le a polcról, rágcsálnivalót, csokoládét, almát
és banánt. Húst és felvágottat pakolt a fém bevásárlókosárba. Az áru nemsokára
megromlik. Bele sem mert gondolni, mikor jut legközelebb friss sztékhez.
Mielőtt beszállt, körbejárta az autóját. Nem volt teljesen biztos benne, hogy
pontosan ilyen helyzetben állította le.
Körülpillantott. Tett pár lépést, aztán visszatért a kocsihoz.

3
Utcai ruhában ébredt.
Úgy rémlett, este felvette a pizsamáját. És ha esetleg nem is, otthon mindig
valami kényelmeset hordott. Előző este mindenesetre átöltözött.
Vagy mégsem?
A konyhában öt üres sörösdobozt talált. Igen, ezeket kiitta, arra világosan emlékezett.
Zuhanyzás után behajigált egy táskába néhány pólót meg alsónadrágot, még
mielőtt elindult volna deprimáló felfedező útjára az ablakhoz, a tévéhez meg a te-

54

tiszatáj

lefonhoz. Éhes volt, az étvágya viszont cserben hagyta. Úgy döntött, majd útközben megreggelizik valahol. Kifújta az orrát, kent valami kenőcsöt a gyulladt orrlyukai alá. Borotválkozni nem volt kedve.
Nyugtalanul vizsgálgatta a fogast. Valami megváltozott tegnap óta. Mintha
egy zakóval több lógna rajta. Csakhogy az lehetetlen. Az ajtót kulcsra zárta. Nem
járhatott itt senki.
Már a lábtörlőn állt, az ajtóban. Muszáj volt még egyszer visszamennie. A fogasokat bámulta. Még mindig nem tudta, mi zavarja.
A levegő tiszta volt, az ég szinte valószerűtlenül felhőtlen. Időről időre feltámadt
a szél. Az autó műszerfala mégis szinte olvadozott. Letekerte az összes ablakot.
Bizonytalanul nyomogatta a rádió gombjait. Nem hallatszott más, csak sercegés,
hol hangosabban, hol kicsit halkabban.
Az apja lakásában minden változatlan. A falióra ketyegett. A vizespohár, amelyből ivott, ott állt az asztalon, benne a maradék. Az ágy bevetetlen. Ahogy kinézett
az ablakon, meglátta a kerékpárt, nyergén továbbra is ott volt a ráhúzott nejlonzacskó. A kukában még mindig ott a palack, a motorkerékpárok a helyükön.
Már épp indulni akart, amikor eszébe jutott a kés.
Nem kellett sokáig keresgélnie. Apja a bárszekrény melletti fiókban tartotta
a háborús emlékeit. Becsületkereszt I, becsületkereszt II, közelharc-érdemérem.
Gyalogsági rohamjelvény, sebesülési érem, keletifront-érdemrend. Jonas ismerte
mindegyiket, gyerekkorában gyakran végignézte, ahogy az apja tisztogatta őket.
Címjegyzék, igazolványok, a bajtársak levelei. Három fénykép: az apja más katonákkal együtt valami sötét helyiségben üldögélt, az arcán idegenszerű kifejezés.
Jonas nem emlékezett, hogy valaha is ilyennek látta volna. És ott hevert a fiókban a kés is. Magához vette.
Utoljára egy munkahelyi kirándulás alkalmával járt a schönbrunni állatkertben.
Kimondottan jó hangulatú kirándulás volt, sok-sok évvel ezelőtt. Már csak halvány emlékei voltak mocskos ketrecekről, meg egy kávézóról, ahol nem szolgálták ki őket.
Azóta sok minden megváltozott. Az újságok azt írták, Schönbrunn Európa
legszebb állatkertje. Minden évre akadt egy-egy újabb szenzáció. Mondjuk két
koala, vagy valami más ritka állat, így aztán az összes bécsi családapa és családanya kénytelen volt évente elzarándokolni az állatkertbe a teljes lelkesültség állapotában leledző gyerekeivel. Jonasnak soha nem jutott volna eszébe sorban
állni vasárnap a ragadozók ketrecei vagy a rovarház előtt. Most a pénztárak mögötti fémkapuknál állította le az autót, mert ott nem tudott áthajtani. Meg akart
bizonyosodni, hogy nemcsak az emberek tűntek el, hanem az állatok is.
Pár percig dudált, csak azután szállt ki. Zsebre dugta a kést. Magához vette
a fogó szárát is.

2008. december

55

Léptei csikorogtak a kavicsos úton. A levegő idekint valamivel tisztább volt,
mint a városközpontban. A szél megborzolta a parkot környező fák lombját. A kerítés mögött, amely a felirat szerint a zsiráfok kifutóját választotta le, nem mozdult
semmi.
Nem vitte tovább a lába, csak addig, ahonnan még láthatta az autóját. Képtelen volt letérni valamelyik mellékútra. A kocsi volt az otthona, a biztonsága.
Megmarkolta a fogó szárát, és villámgyorsan hátrafordult. Megállt, és lehajtott fejjel hallgatózott.
Csak a szél.
Az állatok eltűntek.
Visszarohant az autóhoz. Beugrott az ülésre, becsapta az ajtót, és lenyomta
a zárat. Csak azután rakta le a fogószárat meg a kést az anyósülésre. Az ablakokat
a hőség ellenére sem húzta le.
Az A1-en gyakran utazott. Lakott Salzburgban egy nagynénje, Linzben pedig időről időre új kollekciókat kellett átvennie a cég számára. Ezt az autópályát szerette
a legkevésbé. Az A2-t jobban kedvelte, az dél felé vezetett, a tengerre. És kisebb
volt rajta a forgalom is.
Le sem szállt a gázról, úgy nyitotta ki a kesztyűtartót, és kezdte kipakolni
a tartalmát az anyósülésre. A torokfájása lassanként megfázássá nőtte ki magát,
és ezt egyre terhesebbnek érezte. Verejték lepte a homlokát. Torkában megduzzadtak a nyirokcsomók. Az orra úgy eldugult, hogy jószerivel csak a száján keresztül lélegzett. Marie rendszerint tartott magánál orvosságot apróbb panaszokra. A kesztyűtartóban azonban nem hagyott semmit.
Minél messzebbre jutott Bécstől, annál gyakrabban kapcsolta be a rádiót.
Amikor a kereső végigfutott az összes frekvencián, kikapcsolta.
A Grossram pihenőben néhány parkoló autó láttán felvillant benne a remény.
Dudált. Kiszállt, gondosan bezárta az autót. A vendéglő bejáratához sétált. Az automata ajtó zümmögve kinyílt.
„Hahó!”
Habozott. A vendéglő egy kis fenyves árnyékában állt. Jóllehet ragyogón sütött a Nap, odabent félhomály uralkodott, mintha esteledne.
„Van itt valaki?”
Az ajtó becsukódott. Visszaugrott, nehogy bent rekedjen, az ajtó erre megint
kinyílt.
Visszament az autóhoz, és magához vette a kést. Körülnézett minden irányba,
hátha feltűnik neki valami. De sehol semmi különös. Egy autópálya-pihenő szokásos képe. Parkoló autók a vendéglő előtt, tankoló autók a benzinkútnál. Épp
csak ember nem volt sehol. És teljes volt a csend.
Megint kinyílt az automata ajtó. Ezerszer hallott zümmögése most váratlan
híradásként hatolt a tudatalattijába. Átment a shopot meg a kasszákat a vendég-

56

tiszatáj

lőtől elválasztó forgókereszten, és máris az asztalok között állt. Farmernadrágja
mély zsebében erősen markolta a kést.
„Na, mi van?” kiáltotta jó hangosan.
Az asztalokon teríték. Az önkiszolgáló pulton máskor leveses és mártásos tálak, meg péksüteményes kosarak álltak, kenyérkocka a kis kelyhekben, saláta
a nagyokban. Most viszont nem állt ott semmi. Csak egy sor nagy, fehér abroszszal megterített asztal.
A konyha egyik polcán felfedezett egy megszegett vekni kenyeret. Kemény
volt, de még elrágható. Szendvicskrémet talált az egyik hűtőszekrényben. Állva
evett, közben a konyha kövezetét bámulta. Aztán visszament a vendéglőbe, és az
egyik presszógépen főzött magának egy kávét. Az első keserű volt. Lecsorgatott
egy másodikat, az se volt jobb. Csak a negyediket helyezte rá a csészealjra.
Kiült a teraszra. Tűzött a nap. Kifeszítette az ernyőt az asztal fölé. A teraszon
álló asztalokon sem látott semmi rendkívülit. Hamutartó, fagylaltlap, étlap, sóés borsszóró, fogpiszkáló. Ugyanígy nézett volna ki minden, ha pár nappal korábban vetődik erre.
Körülpillantott. Sehol senki.
Egy ideig az autópálya szürke csíkját bámulta, aztán eszébe jutott, hogy ült
már itt egy alkalommal. Marie-val. Ráadásul ugyanennél az asztalnál. Ezt a látószög alapján állapította meg, amely megengedte, hogy szemügyre vegyen egy aprócska, meglehetősen eldugott veteményes kertet. Még emlékezett rá. Franciaország felé tartottak, nyaralni. Itt reggeliztek.
Felugrott. Talán a bécsi telefonokkal volt valami baj. Innét talán fel lehet hívni valakit.
A pénztárnál talált is egy készüléket. Időközben már fejből tudta Marie angliai
rokonainak a számát. A kagylóban ugyanaz a szokatlan hívásjelzés.
Bécsben sem vette fel senki. Se Werner, se az iroda, se az apja.
Elvett az egyik állványról egy tucat képeslapot. Bélyeget talált egy mappában,
a pénztárgép alatti fiókban. Az egyik lapra felírta a saját címét.
A szöveg így hangzott: Grossram autópálya-pihenő, július 6.
Felragasztotta a bélyeget. Volt a bejárat mellett egy postaláda. A felirat szerint
a ládát 15 órakor ürítik. Hogy melyik napon, azt nem közölték. Ennek ellenére
bedobta a lapot. A többit a szükséges bélyegekkel együtt magával vitte.
Épp ki akarta nyitni az autót, amikor feltűnt neki egy a közelben parkoló
sportkocsi. Odament hozzá. A kulcs persze nem volt benne.
A következő lehajtónál elhagyta az autópályát. Megállt az első faluban, a legelső
ház előtt. Csöngetett, bezörgetett.
„Halló! Halló!”
Az ajtó nyitva volt.
„Van itt valaki? Hé! Halló!”

2008. december

57

Átkutatta az összes helyiséget. Se ember, se kutya, se egy kanárimadár. De
még csak egy rovar sem.
Addig cirkált dudálva a faluban, míg végül már nem bírta elviselni a zajt. Aztán átkutatta a vendéglőt. Semmi.
A helységek, amelyekbe a következő órákban elvetődött, messze estek a főútvonalaktól. Csak egypár félig romos házból állt mindegyik, úgyhogy felötlött
benne a kérdés, vajon lakott-e errefelé az utóbbi időben egyáltalán valaki. Patika
sehol. Autókereskedés pláne nem. Már bánta, hogy nem valamelyik nagyobb város közelében hajtott le az autópályáról. Ráadásul mintha el is tévedt volna.
Régi szokása szerint lehajtott a padkára. Jó ideig eltartott, mire kiigazodott
a térképen. A Dunkelsteiner Waldban bolyongott. A legközelebbi autópálya-felhajtó több mint húsz perc. Oda akart eljutni, mert attól kezdve gyorsabban haladhatott. De már fáradt volt.
A következő faluban akadt legalább egy élelmiszerbolt. Megkereste a legdrágább homlokzatú házat. Zárva volt. A fogószár ismét jó szolgálatot tett az egyik
ablakon. Bemászott rajta.
A konyhában talált egy doboz aszpirint. Amíg a tabletta hangosan pezsegve
feloldódott egy pohár vízben, Jonas átkutatta a házat. Jó polgári berendezés, sötét tömörfa bútorok. Felismert egypár darabot. A 99-es svéd szériából valók,
ő maga is jó üzleteket kötött velük annak idején. A falakon trófeák. A padlón azok
a vastag szőnyegek, amelyeket az irodában csak atkaszalonnának hívtak. Ezek
közül is felismert néhányat. Nem olcsók, de nem is túl ízlésesek. Itt-ott néhány
elhajigált játékszer.
Visszament a konyhába, megitta az aszpirint.
Aztán újra a nappaliba, és lehunyta a szemét. A konyhából tompán átszűrődött egy óra ketyegése. A kandalló repedéseiben pattogott a széllökésektől leváló
korom. Porszag volt, fa és nedves ruhák illata.
Az emeletre vezető lépcső nyikorgott. Odafönt voltak a hálószobák. Az első
nyilván a gyerekszoba. A második helyiségben franciaágy.
Habozott. De olyan fáradt volt, hogy majd leragadt a szeme. Egy hirtelen ötletnek engedve meztelenre vetkőzött. Behúzta a nehéz sötétítőfüggönyöket, úgyhogy végül már csak egy éjjeliszekrény-lámpa halvány fénye világította be a szobát. Megbizonyosodott, hogy bezárta az ajtót, aztán lefeküdt az ágyra. A lepedő
puha volt, a takaró anyaga meglepően finom. Más körülmények között jól érezte
volna magát.
Lekattintotta a lámpát. Az ágy fejénél ébresztőóra alig kivehető ketyegése.
A párnából egy olyan ember illata áradt, akivel soha nem találkozott. Odafent
a padláson fütyörészett a szél. Az ébresztőóra ketyegése valahogy ellazította.
Belezuhant a sötétségbe.

58

tiszatáj

Jobban érezte magát, mint eddig. Ahogy felült, a pillantása a vitrinben álló,
aranykeretes fényképekre tévedt. Papír zsebkendőt szorított csepegő orra alá, és
odatámolygott, mint valami alvajáró.
Az első képen negyven körüli nő. Nem mosolygott, a szemében mégis derű
bujkált. Valahogy nem illett ebbe a házba.
Jonas egy ideig eltöprengett, vajon mi lehetett a foglalkozása. Titkárnő? Alkalmazott? Vagy butikja volt valamelyik közeli kisvárosban?
A másik fényképen a férfi. Valamivel idősebb. Őszülő bajusz, szúrós, sötét
szempár. Olyasvalakinek látszott, aki a munkájából adódóan egésznap terepjáróval járja a vidéket.
Két gyerek. Szőkék. Nyolc vagy kilencéves az idősebbik, a másik még csak pár
hónapos. Mindkettő jámbor kinézetű.
A nő képe egészen az autópálya-felhajtóig elkísérte. Néha még Linz előtt is eszébe jutott a ház, miközben a rádió gombjain babrált. Aztán összeszedte magát,
nehogy túlszaladjon a lehajtón.
Már messziről meglátta a hatalmas gyárkéményeket. Egyik sem füstölgött.
A sebességkorlátozással mit sem törődve hajtott be a városba. Reménykedett,
hogy esetleg megállítja egy rendőr. De kezdettől fogva biztos volt benne, hogy itt
sem stimmel valami.
Sehol egy járókelő.
Az üzletek az utca mindkét oldalán néptelenek.
Egy-egy lámpa pirosra váltott, de a keresztező forgalomra hiába várt.
Dudált. Túráztatta a motort. Vadul fékezett, a gumik csikorogtak és égett szagot árasztottak. Háromszor hosszan, háromszor röviden, aztán megint háromszor hosszan dudált. Többször is végighajtott ugyanazon az utcán. Sehol egy kinyíló ajtó, sehol egy szembejövő autó. Viszont nem volt olyan büdös, mint amikor legutóbb itt járt. A levegőben készülődő vihar párája.
Amikor egy gyógyszertár előtt kiszállt, felötlött benne a kérdés, vajon miért
van ilyen szokatlanul hűvös. Hetek óta a hőségtől szenvedett, most meg borzongott. De valószínűleg nem a készülődő vihartól, hanem a megfázástól.
Betörte a gyógyszertár üvegajtaját. Levett a polcról egy csomag aszpirint, meg
valami szopogatós tablettát a torokfájására. Kifelé menet véletlenül meglátta az
echinacint. Abból is zsebre rakott egy dobozzal.
Rövid keresés után talált egy panziót, amelynek az ajtaja nyitva volt. Kiáltozott. Választ nem kapott, de nem is remélt.
Az étkezőben nem talált semmi különöset. A helyiség párás volt, égett zsír és
hideg füst szaga terjengett benne.
Kiáltott még egyet.
A konyhában feltett egy fazék vizet, és beledobott néhány szem krumplit.
A várakozást az étkezőben ütötte el a július 3-i újsággal. Aznap még járt itt vala-

2008. december

59

ki, ezt bizonyították a mártásfoltok meg a kenyérmorzsák a papíron. Maga az újság ugyanolyan ártatlannak tűnt, mint az, amelyet előző nap a Déli pályaudvaron
olvasott. Semmi nem utalt arra, hogy rendkívüli esemény volna készülőben.
Az ajtóhoz lépett. Az égen átcikáztak az első villámok. Az erősödő szél üres cigarettásdobozokat és egyéb szemetet kergetett végig az utcán. Jonas hátrahajtotta a fejét, és megmasszírozta a vezetéstől elgémberedett vállait. Az égen feltorlódtak a fekete felhők. A távolban dörgött. Megint egy villám. Aztán még egy.
Épp visszaindult az étkezőbe, amikor csattanást hallott valahonnét a magasból. Körül sem nézett, úgy rohant ki az autóhoz. Beugrott, és lenyomta a zárat.
Kihúzta a tokból a kést. Pár percig várt. Az ablakokon lecsapódott a pára.
Letekerte az oldalablakot.
„Mit akarsz?” kiáltotta.
Újabb csattanás, kicsit gyengébb, mint az első. Aztán rögtön utána még egy.
„Gyere elő!”
Súlyos cseppek hullottak a karosszériára, az aszfaltra. Dübörgés.
Miközben a panzió bejárata felé rohant a zuhogó esőben, felnézett, de az emeletet fák takarták. Berontott az étkezőbe. Feltépte a lépcsőház ajtaját. Csupasz
késsel a kezében rohant felfelé. Hosszú, szűk folyosón találta magát, alig hatolt
be odakintről némi fény. A villanykapcsolót idegességében nem találta.
Megállt egy behajtott ajtó előtt. Az ajtószárnyat egyenletes kattogással csapkodta a félfának a huzat. Jonas belökte az ajtót, és a késével előre döfött.
A szoba üres volt. Még csak bútor sem volt benne. A hatalmas ablakot csapkodta a szél.
Jonas többször megpördült a saját tengelye körül. Markában szúrásra készen
szorongatta a kést. Odament az ablakhoz. Gyorsan kinézett, aztán válla fölött
vissza a szobába. Megint ki. Az ablak csaknem pontosan a panzió bejárata fölé
esett.
Ahogy visszahúzta a fejét, széllökés hatolt a szobába. Az ablakszárny a karjának csapódott. Bezárta. Lefelé menet még mindig a markában szorongatta a kést.
Az étkezőben lerogyott egy padra. Még jó ideig kapkodva, zihálón vette a levegőt. A ruhatár faburkolatát bámulta. Aztán eszébe jutott a krumpli.
Mire letette a kést meg a villát, a vihar elvonult. A tányért ott hagyta az asztalon.
Zavaros tócsákat kerülgetve jutott el az autóig.
A pályaudvarra hajtott.
A várócsarnok meg a peronok feljáratához vezető hosszú, félhomályos folyosó
ugyanolyan elhagyatott volt, mint az épület előtti tér és maguk a peronok. Betörte az egyik bódé kirakatát. Elvett egy doboz üdítőt, és egy húzásra kiitta. Az üres
dobozt kidobta egy kukába.
A pályaudvar előtti téren talált egy postaládát. Linz, főpályaudvar, július 6.
Ezt írta a lapra. Aztán rövid gondolkodás után megcímezte az apjának.

60

tiszatáj

Elhajtott néhány autókereskedés mellett, de az Opelek meg a Fordok nem érdekelték. Csak a város szélén adódott megfelelő alkalom, hogy lecserélje a rozoga
Toyotáját. Ott talált végre egy kereskedést, amelynek a kínálata nem szorítkozott
családi autókra.
Nem volt autóbolond. Pont a gyors márkákat nem kedvelte soha. Most viszont hülyeségnek tűnt, hogy ne hajtson gyorsabban 160-nál. Úgyhogy búcsút
kellett mondania régi autójának. Többe került, mint amennyit ért, és nem kötődtek hozzá szentimentális emlékei.
Csodálkozott, hogy a bemutatóterem üvegezését, amelyben az autók a vevőkre vártak, nem sikerült betörnie a fogó szárával. Biztonsági üveggel ez idáig még
nem akadt dolga. Így aztán végül a Toyotával hajtott be a kirakatba. Az autót csörömpölő szilánkeső borította el. Jonas visszatolatott. Sikerült méretes lyukat ütnie az üvegfalon.
Egy piros Alfa Spiderre esett a választása. A kulcsokat megtalálta egy kampón, az eladópult mögött. Egy hatalmas, kétszárnyú ajtó volt az egyetlen kijárat.
Annak a kulcsa már valamivel nehezebb dió volt, de végül azt is előkerítette.
Odasétált a Toyotához, és kipakolta belőle a személyes holmiját.
Mielőtt beszállt, még egyszer hátrafordult, hogy integessen a régi kocsijának.
Ettől aztán rögtön idétlennek érezte magát.
Megállt egy benzinkútnál, száz méterre az autókereskedéstől. A tankolópisztoly rendeltetésszerűen működött. Teletankolta az autót.
A salzburgi autópályán kipróbálta, mire képes a Spider. A gyorsulás hátranyomta az ülésbe. Kinyújtotta a kezét, hogy kitapogassa a rádiót, de az nem volt
a kocsiban. Helyette az anyósülésen heverő tablettát kezdte bontogatni, amelyet
a torokfájására hozott magával.
Wels közelében egy gitártok hevert az út szélén, mintha valaki elhajította volna.
Jonas visszatolatott. Biztonságos távolságból kövekkel dobálta a tokot. El is
találta, de nem történt semmi. Belerúgott. Végül kinyitotta. Elektromos gitár volt
benne. A tokba beszivárgott a víz. Nyilván nagy eső volt errefelé is.
Egy ideig összevissza járkált. A nadrágszára térdig átázott a fűben. Nem meszsze ott volt az autópálya-felhajtó. Nem tűnt valószínűtlennek, hogy stoppolni
szoktak itt. Kiáltozott, türelmetlenül dudált. Eldobált sörösdobozokat, csikkeket,
óvszereket talált. Cipője alatt cuppogott a nedves föld.
Nekitámaszkodott a jobb oldali ajtónak.
Bármi jelentőségteljes lehetett, de semmi nem volt szükségképpen az. Talán
egy autó tetejéről esett le ez a tok. Talán egy olyan ember csomagja volt, aki ezen
a helyen tűnt el. Ezen a helyen, ki tudja, miért és hogyan.
Az erőd mögött épp lebukott a Nap, amikor elhajtott a salzburgi főpályaudvar
előtt. Dudálva gördült át a Bahnhofsplatzon, aztán kiment Parschba, ahol a nagy-

2008. december

61

nénje lakott. Beletelt némi időbe, mire megtalálta az utat. Amikor végre megérkezett az Apothekerhofstrasséra, becsöngetett. Nem jelentkezett senki, úgyhogy
visszaült az autóba. Tudta, hogy nem találna a nagynénje lakásában semmi tanulságosat, ezért nem is vesződött az ajtó feltörésével.
Átment Freilassingba.
Senki.
Senki.
Mivel képtelen volt beletörődni, egy teljes órán át cirkált a városban. Titokban
azt remélte, legkésőbb Németországban majd emberekbe botlik. Katonaságra
számított. A menekültek sátraira. Netalántán páncélosokra, vagy ABC-fegyverek
elleni védőöltözetet viselő emberekre. Mindenképpen valamiféle civilizációra.
Leállította a motort. A müncheni autópálya felé útbaigazító táblákat bámulta,
és közben a kormánykeréken dobolt az ujjaival.
Meddig menjen még?
A mobiljáról felhívott egy Köln közelében székelő céget. Kicsengett. Háromszor, négyszer, ötször. Bekapcsolt az üzenetrögzítő.
Már sötét volt, amikor leparkolt a salzburgi Marriott Hotel előtt. Fogta a csomagját, beledobta a fogószárat. A kést a nadrágzsebébe dugta. Bezárta az autót, körülkémlelt. Hallgatózott. Teljes csönd. Valahol egész közel lennie kellett néhány
bokornak. Friss virágillat terjengett, de a fajtáját nem ismerte fel.
A forgóajtón át bebukdácsolt a szállodába. Olyan sötét volt, hogy a lába a vastag futószőnyeghez tapadt, a táskájával meg feldöntött egy álló hamutartót.
A recepción halvány fényű lámpa égett. Ledobta a táskáját, előrántotta a kést,
és körbebámult a sötét előcsarnokban. Szabad kezével a világítás főkapcsolóját
kereste, de közben továbbra is a sötétbe meredt.
Hunyorgott az erős fényben.
Amikor a szeme már hozzászokott, észrevette a sztereo-berendezést a széles
képernyős tévé mellett álló szekrényben. A decken üres CD-s doboz hevert. Persze Mozart. Jonas megnyomta a play gombot. Eltartott egy ideig, mire felcsendült az első hang.
Szemügyre vette a berendezést. Értékes szerkezet, drágább annál, mint amennyit valaha is hajlandó lett volna kiadni ilyesmiért, az összes elképzelhető extrával. Automatikus CD-tisztítás. Ráadásul volt rajta repeat-gomb is. Jonas megnyomta, és feltekerte a hangerőt. Behúzta a nyakát.
Egy cédulára felírta: Itt van valaki. Július 6. A cédulát jól láthatóan kitűzte
a bejárati ajtó mellé. Aztán betolt egy fotelt az ajtóba, hogy ne tudjon becsukódni,
és a zene kihallatsszon az utcára.

62

tiszatáj

Miközben a recepción válogatás nélkül magához vett egy csomó szobakulcsot,
úgy érezte, ledönti lábáról a hangfalak bömbölése. Nem gondolta volna, hogy
ilyen ereje lehet egy szokványos, otthoni használatra szánt berendezésnek. A szíve olyan hevesen vert, mintha jókora távot futott volna. Émelygett kicsit. Boldog
volt, amikor táskájában tucatnyi zörgő kulccsal meg a rajtuk függő számcédulákkal kijuthatott végre a dübörgésből.
A szobát, amelyben éjszakázni szándékozott, a legfelső emeleten találta meg.
Gyalog ment föl, nem bízott a nyikorgó liftben. Három egymásba nyíló helyiségből álló lakosztály volt, tágas fürdőszobával, benne fűtött márványpadló. A csukott ajtón át nem hallatszott föl az előcsarnokban bömbölő zene. Viszont ha résnyire nyitotta az ajtót, világosan halotta, ahogy belépnek az egyes szólamok.
Az ajtót végül kulcsra zárta. Fürdővizet eresztett.
Amíg várta, hogy megteljen a kád, bekapcsolta a tévét. Újra meg újra felhívta
Marie mobilját, századszorra is megpróbálta elérni a rokonait.
Fel-alá járkált a lakosztályban. A talpa perzsaszőnyegbe mélyedt, alatta halkan meg-megreccsent a parketta. Ezt a recsegést azelőtt valószínűleg meg se halotta volna. Most viszont már napok óta kínozta a fülét ez a természetellenes
csönd, úgyhogy a legapróbb neszre is összerezzent.
Talált a minibárban egy üveg behűtött pezsgőt. Jóllehet nem tűnt teljesen az
alkalomhoz illőnek, mégis pohárral a kezében feküdt bele a kádba. Ivott egy kortyot, behunyta a szemét. Fürdősók és illóolajok illatát érezte. Sustorogva körülfogta a hab.
Reggel egymásra rakva találta a két cipőjét. Ráadásul pont úgy voltak egymásnak
fordítva, hogy eszébe jutott: Marie-val is így rakták egymásra időről időre a mobiltelefonjaikat. Mintha átölelték volna egymást, csak a karjuk hiányzott persze.
Eléggé biztos volt benne, hogy nem rakta egymásra a cipőit.
Ellenőrizte az ajtót. Belülről zárva.
Bánta, hogy előző este nem hozott ki némi kenyeret vagy zsömlét a szálloda
konyhájának fagyasztókamrájából. Talált pár szem kivit, a gyümölcspolc előtt
állva kikanalazta őket.
A zenegép még mindig telebömbölte az egész házat. Behúzott nyakkal odaszaladt a recepcióhoz. Sietősen felírta egy darab papírra a nevét meg a mobiltelefonszámát. Ráfirkantotta még, hogy bárki is olvassa ezt az üzenetet, feltétlenül hívja
fel. A cédulát kiragasztotta a recepciós pultra. Mielőtt elhagyta a hotelt, felszerelkezett papírral meg ragasztószalaggal.
Salzburg, Marriott, július 7. Ezt írta a képeslapra, amelyet a szálloda előtt álló postaládába dobott.

2008. december

63

Tizenkettőkor hajtott át a kihalt Villachon, fél egykor a sárkánynál dudált Klagenfurtban. Mindkét városban megírt egy-egy képeslapot, mindkét városban
hátrahagyta a telefonszámát. Házak átkutatásával már nem vesztegette az időt.
Több alkalommal megállt egy-egy nagyobb téren, hogy nyugodtan kiszállhasson, és fedezék nélkül tehessen pár lépést. Kiáltozott. Fülelt. A földet bámulta.
A kocsi ereje meg az a körülmény, hogy nem kellett szembeforgalommal törődnie, lehetővé tette, hogy a Loibl-hágón keresztül pár perc alatt elérje a határt.
A határállomás néptelen, a sorompó nyitva.
Átkutatta a szolgálati helyiségeket. Felhívta a készülékekben tárolt telefonszámokat. Senki nem jelentkezett. Itt is hagyott üzenetet. Ugyanúgy járt el pár
száz méterrel arrébb, a szlovén határállomáson is. Tankolt, felszerelkezett ásványvízzel meg szárazkolbásszal, megivott egy aszpirint.
Nem egészen fél óra alatt megtette a csaknem nyolcvan kilométeres utat
Ljubljanáig. A város üres volt. Domzale, Celje, Slovenska Bistrica, Maribor úgyszintén.
Mindenütt hagyott hátra angol és német nyelvű üzeneteket. Bedobott néhány
szlovén bélyegekkel ellátott képeslapot. A benzinkutaknál felhívta a készülékekben tárolt számokat, az autópályadíj-beszedő állomásokon megpróbálta működésbe hozni a belső kommunikációs berendezéseket. Szándékosan riasztást okozott. Várt néhány percig. Hátrahagyta a névjegyét, mert a Marriottból magával
hozott papírja már elfogyott.
Nem sokkal a szlovén–magyar határ előtt kikerült egy felborult teherautót.
Olyan hirtelen fékezett, hogy csaknem elvesztette uralmát a kocsi felett. A kamion vezetőfülkéje az oldalára fordulva hevert. Fel kellett rá másznia, hogy kinyithassa a bal oldali ajtót. A fülke üres volt.
Átvizsgálta a környéket. Az aszfalton féknyomok. A szalagkorlát egy helyen
meggyűrődött, a rakomány egy része – valami nyersanyag – az árokba ömlött.
Szokványos balesetre utalt minden.
Magyarországon sem talált egyetlen lelket sem.
Elment egészen Zalaegerszegig. Onnét a gyorsforgalmi úton indult vissza
Ausztria felé. Heiligenkreuznál lépte át a határt. Az az abszurd érzése támadt,
hogy ismét otthon van.
KURDI IMRE fordítása

64

tiszatáj

WOLF HAAS

Milyen volt az idő tizenöt évvel ezelőtt?
(A REGÉNY ELSŐ NAPJA )


IRODALMI MELLÉKLET: Haas úr! Sokáig töprengtem és tanakodtam, hogy hol
kezdjem.
WOLF HAAS: Igen, én is.
IRODALMI MELLÉKLET: Ellentétben Önnel én nem a végével szeretném kezdeni,
hanem…
WOLF HAAS: Szigorú értelemben véve én sem a végével kezdem. Hanem az első
csókkal.
IRODALMI MELLÉKLET: De ez valahogyan mégiscsak az eredménye a történetnek,
amit elbeszél. Vagy legalábbis a célpont, amely felé minden tart. Szigorúan
időrendileg nézve ez a történet végére tartozna. Az Ön hőse tizenöt éven át
dolgozott ezért a csókért. És a végén megkapja végre. Ön azonban nem a végén írja le ezt a jelenetet, hanem átemeli az elejére.
WOLF HAAS: Lett volna több olyan kezdésem is, amelyik tulajdonképpen jobban
tetszett volna. De nekem nem annyira a kezdés okozott gondot, tehát hogy
hogyan kezdjem el, hanem, hogy hova tegyem a csókot. Nem kerülhet hátulra,
ahol úgyszólván esedékes volna. Ez tényleg elviselhetetlen volna. Hogy valaki
tizenöt évig várt egy csókra, vagy ahogy Ön mondja, dolgozott érte, és akkor
megkapja, hogyan is lehetne leírni ezt!
IRODALMI MELLÉKLET: Olvasás közben még az is felmerült bennem, hogy az előrehozott csók vajon nem a kritikusoknak címzett hadüzenet-e.
WOLF HAAS: No ez azért már enyhe túlzás!
IRODALMI MELLÉKLET: Merthogy az írók, ugye, sokszor panaszkodnak és keseregnek amiatt, hogy az újságok az egész cselekményt már előre elárulják.
WOLF HAAS: Emiatt nem írok én több krimit. Ott tényleg zavaró egy kicsit, ha
már előre mindent tudni lehet. Normális könyveknél viszont inkább segítségnek látom. Csapatmunkának. A fülszöveg meg a kritikusok előre elmondják
a történetet, az író pedig az apró betűs részekre koncentrálhat.
IRODALMI MELLÉKLET: Rendben, akkor maradjunk mi is az „apró betűs” részleteknél, ahogy Ön nevezi őket. Ezt az első csókot a könyv elején valóban nagyon részletesen írja le. Hogy ne mondjam, szőrszálhasogatóan.

2008. december

65

WOLF HAAS: Szigorú értelemben véve nem is első ez a csók, hanem az, amelyet tizenöt évvel korábban félbeszakítottak.
IRODALMI MELLÉKLET: Igaz, igaz.
WOLF HAAS: Csak mert az imént „szőrszálhasogatást” emlegetett.
IRODALMI MELLÉKLET: Ez a szőrszálhasogató vagy már-már pedáns mód, ahogyan
az én-elbeszélő a végre megkaparintott csókot leírja, már a legelső oldalon
nagyon találóan jellemzi őt.
WOLF HAAS: Hát, ezt én nem tudom. Már többször hallottam ezt, ezt a dicséretet,
hogy úgy mondjam, hogy ez a Kowalski úr rögtön olyan ismerősnek hat az által a mód által, ahogyan leírja a csókot. Nos, ha ez így tényleg átjön, én nem
bánom.
IRODALMI MELLÉKLET: Nem valami romantikusan írja le a csókot, amelyre tizenöt
évig várt. Hanem már-már technokratikusan.
WOLF HAAS: Hogy technokratikusan, azt éppen nem mondanám.
IRODALMI MELLÉKLET: Akkor tárgyilagosan?
WOLF HAAS: Én ebben sem volnék annyira biztos. Mindig gyanús egy kicsit, én
legalábbis úgy találom, amikor egy írót kifejezetten egy részletért dicsérnek.
IRODALMI MELLÉKLET: Nem szereti, ha dicsérik?
WOLF HAAS: Dehogynem! Csak azt nem, ha folyton, hogy úgy mondjam, félredicsérnek! Én ugyanis nem feltétlenül találom úgy, hogy a csókkal már az első
oldalon olyan remekül jellemezném az illetőt. Egyik kritikus lemásolja a másikat, és akkor mindenütt azt olvashatni, hogy az ipse már az első oldalon
olyan technokratikusan és tárgyilagosan csókol. Az ám, és még mérnök is, ez
jellegzetesen mérnökös, ahogy ez csókol, hogy úgy mondjam. És akkor tizenöt
évig dolgozott ezért a csókért, ebben is van valami szőrszálhasogató és görcsös, és az író ezt már mind becsomagolta nekünk abba a csókba az első oldalon. Ügyes irodalmi csóktechnika, hogy úgy mondjam.
IRODALMI MELLÉKLET: Akkor milyennek találja? Se tárgyilagosnak, se technokratikusnak…
WOLF HAAS: Nos, ha már mindenképp minősítenem kell, leginkább azt mondanám: szenvedélyesnek!
IRODALMI MELLÉKLET: Mi? Már megbocsásson, de tényleg a „szenvedélyes” lett
volna az utolsó, ahogyan ezt a csókot én jellemeztem volna.
WOLF HAAS: De hát tizenöt évig várt erre a csókra! És akkor végre megkapja! Ha
ez nem romantikus, akkor nem tudom, mi az.
IRODALMI MELLÉKLET: Csak hát Ön nem olyan izgatottan írja le, ahogy most nekem előadja. Éppen ellenkezőleg. Könyvének első mondata így hangzik: „Ha
a szem külső sarkától egy centimétert haladunk lefelé, a pofacsonthoz érünk.”
WOLF HAAS: Úgy van, és?
IRODALMI MELLÉKLET: A könyv elbeszélője ekkor mondja először, hogy „én”.

66

tiszatáj

WOLF HAAS: Aha.
IRODALMI MELLÉKLET: Mégpedig azért, hogy a második mondatban tovább pontosítson: „Pontosabban mondva az arc bal oldaláról beszélek. A bal szem külső
sarkáról. Ha innen egy centimétert haladunk lefelé, a bal pofacsonthoz
érünk.”
WOLF HAAS: Na, és most jön a lényeg! Anni ekkor megcsókolta őt!
IRODALMI MELLÉKLET: Még nem egészen, előbb még egy centiméterrel lejjebb kell
mennie. Azt mondja: „És akkor egyenes vonalban tovább, még egy centiméterrel. Ott csókolt meg engem Anni.”
WOLF HAAS: Értem én, persze, mi viszi rá az embereket, hogy azt mondják, a jelleme, hogy szőrszálhasogató meg pedáns. Ha valaki ilyen geometrikusan ír le
egy csókot, egyenes vonalban és így tovább. De hát azt is mondja: Még pontosan érzem. Azért olyan fontos a hely, mert még ott érzi a csókot! Órák múltán!
Tizenöt éven át dolgozott ezért a csókért. És most már megint több órája annak, hogy Anni elköszönt tőle. Szóval, csak másnapig köszönt el, de ezt az olvasó ezen a ponton még nem tudja. Most még csak annyit tud, hogy Anni elment. A csók viszont még ott van!
IRODALMI MELLÉKLET: Csak azt tudjuk, hogy „agyőt” mondott.
WOLF HAAS: Igen, azt mondta: adios, és odanyomta a csókot az orcájára. Most
pedig, amikor már órák óta egyedül van, még mindig érzi a csókot. Égeti az
arcát.
IRODALMI MELLÉKLET: Két centiméterrel a bal szeme alatt.
WOLF HAAS: De retteg a félelemtől, hogy a csók, miután tizenöt évig várt rá,
megint elhalványulhat, vagy akár el is tűnhet. Azt akarja, hogy megmaradjon,
ezért igyekszik rögzíteni az érzést. Azért van szüksége erre az egzakt leírásra,
hogy egy centiméterrel egyenes vonalban, mert meg akar bizonyosodni arról,
hogy pontosan hol érzi. Ez nem az érzést pótolja, hanem éppenhogy óvni
akarja a csókot, hogy úgy mondjam.
IRODALMI MELLÉKLET: Amíg holnap újra látja Annit.
WOLF HAAS: Anni mindenesetre megígérte neki. Holnap megint eljövök, ezt
mondta a csók után. Emberünk meg szinte moccanni se mer, mert fél, hogy
egy óvatlan mozdulattal elveszíti a csókot.
IRODALMI MELLÉKLET: A maximumot hozza ki belőle.
WOLF HAAS: Én igazában így látom ezt. Csak emiatt írja le a történteket ennyire,
ahogy aztán folyton hangoztatták, „szőrszálhasogatóan”.
IRODALMI MELLÉKLET: Mert Anni semmi mást nem csinált vele.
WOLF HAAS: Ezt azért nem mondanám. Most akkor maga a technokratikus.
IRODALMI MELLÉKLET: Én? Hogyhogy?
WOLF HAAS: Amikor azt mondja, hogy „csinálni valamit”. Ennek már-már pornográf kicsengése van. „Csináljunk valamit”, meg ilyenek. Látja, ha ezek ketten

2008. december

67

„csinálnának valamit”, akkor az emberünk nem volna görcsös és pedáns, de
egy éjszakán át konzerválni egy csókot, hogy ne tűnjön el máris nyomtalanul,
hogy a csók ott maradjon, ahová Anni adta, akkor az mindjárt „szőrszálhasogató jellem” vagy ilyesmi.
IRODALMI MELLÉKLET: Ön most csak kiforgatja a szavaimat. Ezt a „csinálni valamit” én a legkevésbé sem értettem pornográf vagy hasonló módon.
WOLF HAAS: Igaz persze, hogy Anni tényleg nem csinált sokat. Egy csók az orcájára, és csaó! De azért, mielőtt elment, egy zavart mosollyal még letörölte emberünkről a rúzst.
IRODALMI MELLÉKLET: „Három nagyon gyors törlő mozdulat kintről befelé, tehát
a fültől az orr felé, bal szemöldököm képzelt meghosszabbításával párhuzamosan”, ahogy Kowalski úr elmondja nekünk.
WOLF HAAS: De kihangsúlyozza, hogy Anni ezzel nem a csókot törölte le, hanem
csak a rúzst.
IRODALMI MELLÉKLET: Úgymond bemasszírozta a csókot.
WOLF HAAS: (nevet) Igen, nekem tulajdonképpen ez a kedvenc részletem az egész
könyvben. Ez a „tessék, letörlöm rólad a rúzsomat”-gesztus, ebben azért van
valami. Minden férfi ismeri ezt. Ebben azért már van valami – valami nagyon
kétértelmű. A gyengédségnek meg a leereszkedésnek ebben a keverékében.
IRODALMI MELLÉKLET: Hű, akkor én most kifejezetten örülök, hogy nincs rajtam
rúzs. Kowalski úr még azt is mondja: gyors törlő mozdulatok, ez már-már agresszívan cseng.
WOLF HAAS: Ennek a gyanújának azonban csak azért ad hangot, hogy nyomban
utána meg is cáfolja, és elhessegesse. Anni gesztusa minden volt, csak agreszszív nem.
IRODALMI MELLÉKLET: Azt mondja: „Gyors törlő mozdulatnál mindig a hogyan
számít! És a ki! És a zavart nevetés! És a ’Holnap megint meglátogatlak’.”
WOLF HAAS: Igen, és ekkor kezdődik tulajdonképpen a történet. A csók, ugye,
csak afféle előjáték.
IRODALMI MELLÉKLET: Igen, és ezzel végre én is eljutnék a magam kezdetéhez.
WOLF HAAS: Akkor ez eddig még nem is ment élesben?
IRODALMI MELLÉKLET: Még nem egészen. Én tulajdonképpen egy másik kérdéssel
szeretném kezdeni. Tudjuk, hogyan kezdődik a regény. Ami engem érdekelne:
az Ön számára, személyesen, hogyan kezdődött ez az egész történet? Egyáltalán, mikor szembesült először vele? Hogyan talált rá erre a történetre?
WOLF HAAS: Erre nagyon egyszerűen felelhetek. Kowalski urat a televíziós szereplésekor láttam először.
IRODALMI MELLÉKLET: Tehát, mielőtt Anniról bármit is tudott.
WOLF HAAS: Sem Anniról, sem róla nem tudtam semmit. Néztem a tévét, ahogy
tévét néz az ember. Nekem, ugye, nincs televízióm, mert én tényleg hajlamos

68

tiszatáj

vagyok a tévéfüggőségre. Ha van tévém, minden hülyeséget megnézek. De
a készülék elajándékozása is csak azt eredményezte, hogy meghívatom magam a barátaimhoz tévét nézni. Ha pedig a barátnőmnél vagyok, akkor is állandóan a tévé előtt ülök. És akkor persze veszekedés van, mert nem látja be,
hogy miért nézek olyan dolgokat, mint a Fogadjunk, hogy…?
IRODALMI MELLÉKLET: Tényleg nézi?
WOLF HAAS: Igen, be kell vallanom, hogy ez valóban nagy élvezetet okoz nekem.
Egyszerűen szeretem nézni.
IRODALMI MELLÉKLET: És a Fogadjunk, hogy…?-ban akkor felbukkant ez a jelölt,
aki utoljára tizenöt éve járt az ő jól megszokott ausztriai üdülőhelyén.
WOLF HAAS: Az „ő” üdülőhelye azért egy kicsit túlzás. A szülei szintén minden
évben oda utaztak. Ő akkor még gyerek volt. Szóval őt tulajdonképpen a születésétől fogva minden nyáron odahurcolták. Egészen tizenöt éves koráig.
IRODALMI MELLÉKLET: Tizenöt évvel ezelőtt, tizenöt évesen járt ott utoljára.
WOLF HAAS: Úgy van. Én is gondolkoztam, hogy módosítok valamennyit a korán,
hogy ez semmiképp ne legyen zavaró. Tizenöt évvel ezelőtt, tizenöt évesen.
Abban az időpontban, amikor mint fogadójelölt felbukkant a tévében, harmincéves volt. Ezt akkor még persze nem tudtam ilyen pontosan.
IRODALMI MELLÉKLET: És rögtön le volt nyűgözve tőle?
WOLF HAAS: Nem, tőle tulajdonképpen egyáltalán nem. Csak a fogadástól. Mert
mint ember inkább jelentéktelen volt. Szóval tényleg az ellentéte egy lenyűgöző vagy karizmatikus alaknak, érti. Inkább halovány egy alak, ezt azért őszintén meg kell mondani!
IRODALMI MELLÉKLET: Halovány a szó legszorosabb értelmében.
WOLF HAAS: Igen, egy kicsit színtelen. Olyan, akire már-már azt mondaná az ember: ennek még vörös haja sincsen. Mert hogy a bőrtípusa miatt nyugodtan
lehetne neki.
IRODALMI MELLÉKLET: Ez azért nagyon rosszmájú volt.
WOLF HAAS: Nem szántam annak. Mert hogy nekem tetszik, ami halvány. A tévében ezt nem is lehetett annyira látni, a smink miatt. De furcsa módon mégis
látta az ember, valahogyan.
IRODALMI MELLÉKLET: Ilyen a kisugárzása.
WOLF HAAS: Az egész testbeszéde ilyen. Egyrészt sokkal többnek hat harmincnál.
Egyúttal pedig valahogyan gyerekesnek is. Lehet, hogy ez még erősítette is
a fogadás hatását. Mert amikor ő került sorra, rögtön az volt a benyomásom,
hogy e mögött egy őrült történetnek kell megbújnia.
IRODALMI MELLÉKLET: Rögtön gyanúsnak érezte, hogy valaki az üdülőhelye időjárását tanulmányozza?

2008. december

69

WOLF HAAS: Még hogy az üdülőhelye időjárását! A tag a Ruhr-vidéken él, és az
elmúlt tizenöt év minden egyes napjáról tudja, hogy milyen volt az idő egy
osztrák hegyi faluban. Pedig a tizenöt év alatt egyszer se járt ott többé.
IRODALMI MELLÉKLET: Jó, jó, de hát ebben a műsorban sok különös fogadást lehet
látni.
WOLF HAAS: Ez igaz. Én se fogtam volna gyanút, ha valaki a saját környékéről
tudja az elmúlt tizenöt év időjárását. Ehhez azért hozzá kell tennem, hogy én
ezt már eleve egészen bámulatosnak találtam. Hogy valaki a múlt időjárásával
foglalkozik. Mert ugye éppen az időjárás, az egy olyan téma, ahol mindig csak
annak szabad érdekelnie bennünket, hogy milyen lesz holnap.
IRODALMI MELLÉKLET: Egyfolytában és buzgón a jövőt kémleljük.
WOLF HAAS: De milyen volt az idő tegnap, vagy tizenöt évvel ezelőtt? Ez lényegében a kutyát se érdekli. Ha csak azért nem, hogy a jelennel összehasonlítsák.
Szóval, az apokalipszis-hívők kedvéért, hogy minden elpusztul és a többi.
Vagy mondjuk egy történelmi eseménnyel kapcsolatosan számít, lásd hőmérsékletingadozások egy hadjárat idején vagy a verejtékfoltok, amikor lelőtték
Kennedyt.
IRODALMI MELLÉKLET: Mégis. Nem a múlt időjárása iránti szenvedély egymagában volt az, ami felkeltette az érdeklődését.
WOLF HAAS: Ez egymagában legfeljebb megfogott volna. De semmiképp sem tovább, mint – néhány percig, talán. Esetleg addig, ameddig az adás tart, vagy
legfeljebb másnapig, amikor még egyszer beszélni lehet róla valakivel.
IRODALMI MELLÉKLET: Akkor az volt Önnek a döntő, hogy osztrák üdülőhelyről
van szó?
WOLF HAAS: Nem, az teljesen mindegy volt nekem! Ellenkezőleg. Ez az Ausztriatematika Bécstől Bregenzig már a könyökömön jön ki.
IRODALMI MELLÉKLET: Bregenz hol van?
WOLF HAAS: Svájcban.
IRODALMI MELLÉKLET: Akkor tehát mi volt Önnek a döntő?
WOLF HAAS: Az nyűgözött le, hogy ez az emberünk gyerekkorának az üdülőhelye
volt. Ehhez el kell mondanom, hogy magam is egy ilyen porfészekből származom. Annyira ismerem ezt! A szerelmi történeteket, ha szabad így nevezni
őket, amik a turisták meg a helybeliek között szövődnek. Különösen, ha valaki
évről évre ugyanarra a helyre jár vissza. A rendszeres ismétlődés. Minden
nyáron két-három hét. Van ebben valami erotikus, a várakozásban, a vágyakozásban, az álmodozásban. A gyerekeknél ehhez aztán hozzájönnek még
a fejlődésbeli ugrások is, amikor olyan nagy időközönként látják viszont egymást.
IRODALMI MELLÉKLET: Rögtön sejtette, hogy szerelmi történet rejtőzik a dolog
mögött? Mert Kowalski úr a műsorban egy szót sem ejtett róla.

70

tiszatáj

WOLF HAAS: Mondjuk úgy: reméltem.
IRODALMI MELLÉKLET: Ön is élt át már ehhez hasonlót?
WOLF HAAS: Sajnos nem. De van egy olyan gyanúm, hogy éppen emiatt buktam
rá annyira erre a történetre. Irigységből, hogy úgy mondjam. Vagy kompenzálásul, tudom is én. Ez már fontos hajtóerő a könyvíráshoz. Hogy az ember saját maga semmit nem él át.
IRODALMI MELLÉKLET: De Ön aztán egy-kettőre a tettek mezejére lépett. Ugyebár,
rögtön elutazott a Ruhr-vidékre, hogy találkozzon az illetővel.
WOLF HAAS: No jó, a „rögtön” azért túlzás. De el kell ismernem, hogy önmagamhoz képest meglepően aktív voltam. Noha rendesen a végtelenségig tologatom
magam előtt az ilyesmit, most mindjárt másnap reggel felhívtam a ZDF szerkesztőségét. Utólag tényleg csodálkozom, hogy már akkor ennyire célratörő
voltam. Amikor még semmiről sem tudtam!
IRODALMI MELLÉKLET: Megszimatolta a romantikus történetet.
WOLF HAAS: Másképp nem is nagyon tudom magyarázni. A szerkesztőségbe persze fölösleges volt betelefonálnom.
IRODALMI MELLÉKLET: Gondolom, oda mások is sokan telefonálnak.
WOLF HAAS: Udvariasak voltak ugyan, de a címet persze nem adták ki.
IRODALMI MELLÉKLET: Világos, adatvédelem.
WOLF HAAS: Felajánlották, hogy tovább adják a telefonszámomat Kowalski fogadókirálynak. Mert hát Kowalski aznap este fogadókirály is lett. Lehet, hogy
tényleg megtették, és emailben megküldték neki a telefonszámot, vagy mittudomén. Iszonyúan kedves voltam a telefonban.
IRODALMI MELLÉKLET: De ő persze nem hívta vissza?
WOLF HAAS: Különös módon csak azután jöttem rá a legkézenfekvőbbre, hogy
felhívtam a szerkesztőnőt.
IRODALMI MELLÉKLET: Utánanézett a telefonkönyvben.
WOLF HAAS: Pontosan! Ma már minden ilyen sokkal könnyebben megy. Azelőtt
be kellett menni a bécsi főpostára, és meg kellett kérni egy kelletlen hivatalnokot, hogy adja oda az embernek a Ruhr-vidék telefonkönyvét. Vagy a kisasszony a tudakozóban elküldte az embert a francba. Szóval, most Dortmund
volt vagy Bochum vagy Gelsenkirchen? Nem szabad elfelejtenie, hogy nekem
mint osztráknak ez valahogyan mind egyformán cseng, nekünk ez egyszerűen
mind egyre megy.
IRODALMI MELLÉKLET: Tulajdonképpen nekünk is.
WOLF HAAS: Igazában csak a focicsapatok miatt ismerjük ezeket a neveket.
IRODALMI MELLÉKLET: Szereti a focit?
WOLF HAAS: Tulajdonképpen egyáltalán nem. De amiatt, hogy a Riemer olyan
megszállott Schalke-04-szurkoló, egy kicsit engem is elkapott a tűz.

2008. december

71

IRODALMI MELLÉKLET: Arról a Riemerről van szó, aki Kowalski, a fogadókirály barátja és kollégája, akivel Ön aztán először találkozott.
WOLF HAAS: Igen, tehát hogy ezt még gyorsan befejezzem. Egyszerűen beütöm
a nevet az elektronikus telefonkönyvbe. Ausztriában www.etb.at a weboldal
címe, ahol az „etb” azt jelenti: elektronisches Telefonbuch.
IRODALMI MELLÉKLET: És mit jelent az „at”?
WOLF HAAS: Ausztria.
IRODALMI MELLÉKLET: Ó, persze, tényleg. De marha vagyok.
WOLF HAAS: Én ugyanígy jártam. Még soha nem kerestem Németországban. Ott
pedig nincs „etb”. Tehát beírom találomra, hogy www.telefonbuch.de, és –
IRODALMI MELLÉKLET: Első próbálkozásra telitalálat!
WOLF HAAS: Kowalskiból ugyan rengeteg van a Ruhr-vidéken.
IRODALMI MELLÉKLET: Hát persze, a lengyel bányászok leszármazottai. Arrafelé
majdnem mindenkit Schimanskinak vagy Kowalskinak hívnak.
WOLF HAAS: Szerencsére annál feltűnőbb a keresztneve.
IRODALMI MELLÉKLET: A keresztneve az egész könyvben egyszer sem szerepel.
Amiatt, hogy ő maga a történet elbeszélője.
WOLF HAAS: Hála Istennek! Bajban is lettem volna, ha a német hőst Vittoriónak
hívják. Először is, állati hülyén hangzik. Másodszor meg túl jól passzolt volna
minden.
IRODALMI MELLÉKLET: Mert hogy Anninak olasz a családi neve.
WOLF HAAS: Úgy van, Bonati. Van nálunk néhány olasz családi név, különösen
Nyugat-Ausztriában. De amit akkor még nem tudtam: a Ruhr-vidéken is!
Mert hogy nem csak lengyel vájárok dolgoztak a Ruhr-vidéken, de olaszok is!
IRODALMI MELLÉKLET: Az olasz keresztnevet ez persze még nem magyarázza meg.
Be kell vallanom, a Vittorio kicsit nekem is too much lett volna a regényben.
WOLF HAAS: Ez amiatt volt, hogy az anyjának, mielőtt férjhez ment, olasz családi
neve volt. De mindig elfelejtem a nevet, ahogy korábban hívták.
IRODALMI MELLÉKLET: Azt írja: Kowalski anyja valahogyan többnek érezte magát
az olasz nevével a férje Kowalskijához képest. Hogy egyfajta rivalizálás folyt
kettejük között. Anni egyszer még közli is Bonatinéval, hogy irigyli őt a családi
nevéért.
WOLF HAAS: Tény, hogy amikor férjhez ment, lemondott az olasz nevéről, és ezért
aztán a fiának kellett megszenvednie.
IRODALMI MELLÉKLET: Szóval, a Vittoriót én tulajdonképpen nagyon szépnek találom.
WOLF HAAS: Nekem mindenesetre sokat segített. És pár másodperccel azután,
hogy beírtam a nevet, ott volt a képernyőn a telefonszám és a cím. Nem Bochum volt, nem is Dortmund, és nem is Gelsenkirchen. Essen-Kupferdreh
volt. Essenre egyáltalán nem gondoltam.

72

tiszatáj

IRODALMI MELLÉKLET: Na persze. Azoknak nincs is jó focicsapatuk.
WOLF HAAS: Nincs egy olyan, hogy Esseni Vörös-fehérek?
IRODALMI MELLÉKLET: Tőlem ilyet hiába kérdez. De azt hiszem, azok már rég csak
a járási ligában játszanak, vagy hol is.
WOLF HAAS: Mindenesetre felhívom, és persze az üzenetrögzítő válaszol. De egyértelműen az ő hangja volt! Egészen jellegzetes hangja van. Én úgy találom,
hogy a hang hihetetlenül sokat elárul egy ember jelleméről. Jobbára többet,
mint amennyit egy ember ezzel a hanggal mond.
IRODALMI MELLÉKLET: Most hirtelen nem is emlékszem, hogy ez így a főszereplő
jellegzetes hangjával átjött volna a könyvben.
WOLF HAAS: Nem, ez nem is fordul elő. Mert ugye, az nem működik, ha a hős
maga beszéli el a történetét.
IRODALMI MELLÉKLET: Világos, bajosan elmélkedhet a saját hangjáról.
WOLF HAAS: De lehet, hogy különben is kihagytam volna. Szerintem nagyon nehéz leírni egy hangot. A nagyon extrém hangokat még úgy-ahogy lehet szavakkal jellemezni, harsány, zengő és a többi. Ezért van a regényalakoknak
mindig harsány vagy zengő vagy orr- vagy valahogyan máshogyan feltűnő
hangjuk, mert az ilyenekre vannak fogalmak.
IRODALMI MELLÉKLET: Fejhangok.
WOLF HAAS: Pontosan.
WOLF HAAS: Pontosan. Kowalski úrnak azonban abszolút átlagos hangfekvése
van. Nehéz volna bármit is hozzákölteni. Inkább a hanglejtése a jellegzetes,
semmint a hangja önmagában véve. A hanglejtése valahogyan, hogy is mondjam.
IRODALMI MELLÉKLET: Görcsös?
WOLF HAAS: Ilyen durván azért nem mondanám.
IRODALMI MELLÉKLET: Gátlásos?
WOLF HAAS: Valahogyan irreális. Önmagában ellentmondásos. Örülök, hogy ezt
nem kellett beépítenem a könyvbe. Az ilyesmibe íróként keményen beletörhet
az ember foga.
IRODALMI MELLÉKLET: Magának a könyvnek persze nagyon is van hanglejtése.
Nekem nagyon erősen átjött ez az ellentmondásosság. Én már-már gyermeki
komolyságot éreztem benne.
WOLF HAAS: Ez mindenesetre egész jól illik ahhoz, ahogyan rábeszélt az üzenetrögzítőjére. Mintha előbb még felvette volna az elsőáldozó öltönyét, és szépen
megfésülködött volna, mielőtt rámondta a szöveget. „Ez Vittorio Kowalski
üzenetrögzítő készüléke. Jelenleg sajnos nem vagyok elérhető. Kérem, hagyja
meg a telefonszámát, és szívesen visszahívom.”
IRODALMI MELLÉKLET: Kívülről tudja.

2008. december

73

WOLF HAAS: Jó néhányszor feltárcsáztam. De két hét után beláttam, hogy ebből
így nem lesz semmi, és lesz, ami lesz alapon felutaztam.
IRODALMI MELLÉKLET: Fel? De hát az Alpokból a Ruhr-vidékre leutazik az ember!
WOLF HAAS: Nálunk ez inkább térkép szerint megy. Északra „fel”-utazunk, akkor
is, ha lefelé visz az út.
IRODALMI MELLÉKLET: No jó, akkor tehát „felutazott” Essenbe.
WOLF HAAS: Ilyen messze egy nap alatt még soha nem mentem autóval. De legalább le tudom írni az adómból. Már csak emiatt is örülök, hogy a regényem
főhőse ilyen messzi vidékről származik.
IRODALMI MELLÉKLET: A hosszú autóutak, ugye, Vittorio Kowalski sorsfordulataiban és szerelmeiben is fontos szerepet játszottak. Miért nevet? A patetikus
„sorsfordulataiban és szerelmeiben” miatt?
WOLF HAAS: Bocsánat, nem magán nevetek. Hanem azért, mert magamban önkéntelenül is rátettem még egy lapáttal: „Sorsfordulataiban, szerelmeiben és
szenvedéseiben”.
IRODALMI MELLÉKLET: De hát ez illik is hozzá. A kis Kowalski éppen az autópályán
szenvedett sokat.
WOLF HAAS: Ezt én akkor persze nem tudtam. Számomra egészen elviselhető volt
az út, amúgy is meg kellett hallgatnom az új hangoskönyvem korrektúráját, és
az ilyesmit autóban ülve csinálom a legszívesebben. Neki viszont, a kisgyereknek rémálom volt minden hosszú autóút.
IRODALMI MELLÉKLET: Szerintem az egész regényben ezek a legerősebb részletek.
Azok a kínzóan hosszú utak minden nyaralás elején. No meg az, ahogy egy
gyerek számára még sokkal végtelenebbé és kínzóbbá nyúlik az idő, mint egy
felnőtt számára.
WOLF HAAS: Még jól emlékszem a szavaira, ahogy erről beszélt. Ahogy évről évre
magukkal hurcolták nyaralásra. Az autó az utolsó zugáig teletömve. Valahol
a hátsó ülésen pedig, hűtőtáskák, hátizsákok és kempingágyak között, a kisfiú, aki számolja a kilométereket.
IRODALMI MELLÉKLET: Valóban borzalmas ezeket olvasni! Be kell valljam, bennem
is előjött egy és más emlék.
WOLF HAAS: Maga is ezt csinálta? Maga is számolta a kilométereket?
IRODALMI MELLÉKLET: Számolás, az nem volt. De ugyanaz a szorongás, ugyanazok
a végtelen hosszú autóutak Dél és a nyaralás felé, rájuk még én is jól emlékszem. Elöl meg a veszekedő szülők, pontosan, ahogy a Kowalskiékról írja. Két
izzadó tarkó, két szülőfej hátulnézetből. Azt hiszem, ez egy egész nemzedék
kollektív traumája! De a kilométereket nem feltétlenül számolgattam úgy,
mint Vittorio, legalábbis nem ilyen megszállottan. Én inkább álomvilágokba
menekültem.

74

tiszatáj

WOLF HAAS: Valahogyan minden gyerek kidolgozza a maga túlélési stratégiáját.
Nála ez éppen a számolás volt. A kilométerek átszámítása órákra és percekre.
Az évek folyamán úgy beletanult a számolásba, hogy sokszor már Frankfurtnál tíz perc eltéréssel meg tudta jósolni, hogy mikor fognak Farmachba érkezni.
IRODALMI MELLÉKLET: Mint manapság a repülőgépeken, ahol komputermonitor
mutatja az embernek: még 5 óra 47 perc a „JFK”-n való leszállásig.
WOLF HAAS: Nekem persze mindez nagyon izgalmas volt. Igazában nincs unalmasabb, mint egy ilyen nyaralási tor-tú-ra. Az örökös számolgatástól meg
mindig olyan érzésünk van, hogy na, most mindjárt jön valami. De nem jön
semmi! (nevet)
IRODALMI MELLÉKLET: Már-már az a benyomásunk, hogy a kis Kowalski a hőségtől meg a kínzó unalomtól hallucinálni kezd.
WOLF HAAS: Ezzel most mire céloz?
IRODALMI MELLÉKLET: Például a felfújható matracra az autó hátuljában.
WOLF HAAS: No igen, csakugyan volt, aki ezt felrótta nekem, mondván, hogy ez
a matracmotívum túl mesterkélt.
IRODALMI MELLÉKLET: Egy kritikusa egyenesen arról hadovált, hogy Ön kissé túlságosan is felfújta ezt a metaforát.
WOLF HAAS: Ja, ha-ha. Pedig nem is metafora.
IRODALMI MELLÉKLET: Olvasás közben azért tényleg volt olyan benyomásom, hogy
itt már nem is feltétlenül a Kowalski úr beszél, aki eddig olyan szép szorgosan
és komolyan mesélt. Szóval, hogy a család hogyan „utazik le” évről évre
ugyanazon az útvonalon. Mindig ugyanazokkal az állomásokkal. Az ember
tényleg együtt szenved a kisgyermekkel! Abban a rekkenő hőségben! De ez
a gumimatrac, ez egy fuvallatnyival tényleg sok, hogy azt ne mondjam: tú mács!
WOLF HAAS: De hét éppen erről van szó! Hogy a kis Kowalskinak is sok volt egy
kicsit.
IRODALMI MELLÉKLET: Lehet, de olvasás közben olyan érzése támad az embernek,
hogy a szerző itt beavatkozik, és ezzel a fokozottan művészi metaforikával
akarja érzékeltetni velem, mennyire szűkös és kínkeserves volt a kisfiúnak ott
a hátsó ülésen. Merthogy az első években, ugye, még egészen kicsi volt, egy
kisfiú pedig nem képes ilyen kifinomultan észlelni a külvilágot.
WOLF HAAS: Na látja, pedig alighanem éppen ez az egyetlen olyan részlet, amit
szó szerint vettem át az igazi Kowalski beszámolóiból. Egyszerűen megkapott,
hogy még annyi sok év után is ilyen elkeseredetten sorolta fel a poggyászdarabokat, amelyekkel osztoznia kellett a helyén az apja különböző autóiban.
Merthogy ráadásul a legeslegelején még egy öreg VW bogár volt, aztán egyre
jobbak jöttek, ahogy az lenni szokott: Opel Kadett, VW Golf és így tovább.
IRODALMI MELLÉKLET: Az autómárkákat egyáltalán nem említi a regényben.

2008. december

75

WOLF HAAS: Ezen tényleg sokat vacilláltam. Voltak persze nyers verziók, ahol ezt
még mind benne hagytam. De aztán kihúztam az egészet. Nem akartam, hogy
olyan márka-emlékalbum legyen belőle, ahogy az mostanság divat. Nekem ez
csöppet sem rokonszenves, a fiataloknak ez a hajlama, akik már harmincévesen is arra a kevéske „annak idejénre” néznek vissza, na meg ez az „Emlékszel
még, mi volt annak idején a divat”, hát ez tényleg nevetséges. Mindenesetre –
hol is tartottam?
IRODALMI MELLÉKLET: Gumimatrac.
WOLF HAAS: Tényleg, a gumimatracos részlet. Szóval, Kowalski elmesélte nekem,
hogy az összehajtogatott gumimatracnak külön törzshelye volt az autóban,
tudniillik a Kowalski lába mellett, az anyósülés háttámlája mögé bepréselve.
Még csodálkoztam is, hogy miért torzul el közben annyira az arca, mint aki
mindjárt sírni fog. De hát ez már bizony az „előrevetített” arckifejezés volt,
hogy úgy mondjam, amely csak akkor lelt magyarázatot, amikor aztán
Kowalski beszámolt nekem a felfújható matrac bestiális gumiszagáról. Annak
idején még nem volt nekik klímájuk az autóban. Látja, most én is azt mondom, hogy „annak idején”, na hát éppen ezt nem akartam benne hagyni a regényben, ezt a retró-szentimentalizmust, ezt az örökös „annak idején”-t.
IRODALMI MELLÉKLET: A klímaberendezés hiánya még nem feltétlenül retró-giccs.
WOLF HAAS: A klímaberendezés mint olyan egyébként is külön téma nekem!
Mert amikor még a Mazdának gyártottam reklámszövegeket, sokat írtam a klímaberendezésekről. „Klímaberendezéssel együtt”, ez volt a nagy sláger annak
idején.
IRODALMI MELLÉKLET: „Annak idején”.
WOLF HAAS: Tényleg, ez rettenetes! Most már én is kezdem. Mindenesetre az autóban uralkodó hőség volt az oka, hogy a gumimatrac kis híján elolvadt.
IRODALMI MELLÉKLET: Azt nem nehéz elképzelni, hogy a kisfiú szenvedett a gumiszagtól. Na de hogy „bestiális gumibűz”?
WOLF HAAS: Ezek az ő szavai! A bestiális gumibűz! Márpedig ez a visszafogott
Kowalski úr, ez tényleg nem olyasvalaki, aki nagy szavakra ragadtatja magát,
ez nem mondja azt, hogy „bestiális”, ha csak annyit akar mondani: „kissé kellemetlen”. Valóban szenvednie kellett a bűztől. Én még azt is el tudom képzelni, hogy ez a gumiizé egy ilyen izzó autócellában tényleg bocsát ki gőzöket,
amelyek nem egészen ártalmatlanok.
IRODALMI MELLÉKLET: A felfújható matrac persze önmagában véve is olyan tárgy,
amely egy egész világot megidéz.
WOLF HAAS: Úgy bizony. Veszélyes egy holmi az! És nekem itt bizony folyton húzogatnom kellett, vissza kellett fognom magamat. Magam is csodálkoztam,
hogy ezek a tárgyak mennyire tolakodóak! Már pusztán ez az őrületes ellentmondás, hogy mit jelent egy felpumpált gumimatrac a tónál, hogy milyen is-

76

tiszatáj

teni az, a lubickolás, a nap, a víz, a jó levegő, és hogy mi lesz belőle, ha egy
forró, bűzölgő autóban fojtogat valakit.
IRODALMI MELLÉKLET: Helyenként szinte valóban olyan a hatása, mint egy ilyen
szipuzós cuccnak.
WOLF HAAS: Pontosan! És Kowalski még ki is mondja ezt, szó szerint így mondja:
hogy gyerekként állandóan olyan képzete volt, hogy a gumimatrac az autóban
arra használja az őt felfújásra jogszerűen megillető levegőt, hogy ezt a szagot
produkálja. Sőt, ő ezt még sokkal jobban mondta. Az ő verziójában tényleg
úgy hangzott, mintha a gumimatrac egy beteg élőlény volna, egy haldokló organizmus, amelyiktől megvonták a kiterjedés jogát. A gumimatracnak minden levegőre szüksége van, hogy túlélje a válságállapotot ott az anyósülés mögött.
IRODALMI MELLÉKLET: Az anyósülés mögött. Ezt a könyvben is hangsúlyozza. Az
anyósülésen, ugye, mindig a kis Kowalski anyukája ült.
WOLF HAAS: Igen, annak nem volt jogosítványa. Ezen én is csodálkoztam, mert
hogy különben nagyon modern nő volt.
IRODALMI MELLÉKLET: Feltehetően az asztmája miatt nem!
WOLF HAAS: (nevet)
IRODALMI MELLÉKLET: Az apuka viszont lényegesen korosabb volt.
WOLF HAAS: Az már a negyven felé járt, amikor Vittorio a világra jött.
IRODALMI MELLÉKLET: De volna még egy kérdésem azzal kapcsolatosan, hogy az
összehajtott gumimatrac az anyósülés mögött lapul. Miért hangsúlyozza ezt
ennyire a könyvben?
WOLF HAAS: Na igen, a Kowalski ezt így mesélte nekem. Mert hogy az anyja magasabb volt, mint az apja. Én ezt valamiért érdekes részletnek találtam. Az apja felmenői bányászok voltak, bányalég-ellenőrök, azoknak alacsonynak kellett lenniük. Az anyja fiatalabb volt, és magasabb is.
IRODALMI MELLÉKLET: Jóllehet olaszok az ősei.
WOLF HAAS: Csakugyan, ez különös. De azért nem volt óriás növésű sem, ugyan!
Csak elég magas ahhoz, hogy a kis Kowalskinak több helye legyen a sofőrülés
mögött. És ezért volt a gumimatrac helye az anyósülés mögött. Én nem érzem
úgy, hogy ezt nagyon hangsúlyoznám. De miért hangsúlyozza ennyire, hogy
én ezt állítólag annyira hangsúlyozom?
IRODALMI MELLÉKLET: Nem hangsúlyozom. Csak fölteszem magamnak a kérdést,
hogy akkor Ön itt most mennyire a gumimatrac fallikus szimbolikáját –
WOLF HAAS: Hogy micsodáját?
IRODALMI MELLÉKLET: Hát, ez azért adja magát. A gumimatrac, amely szenved attól, hogy nem duzzadhat fel a teljes méretére, mert be van préselve az anyóülés mögé.

2008. december

77

WOLF HAAS: Nem fogja elhinni, de nekem ez álmomban sem – na nem, de hát ez
tényleg.
IRODALMI MELLÉKLET: Szóval hogy akkor?
WOLF HAAS: Ezek a gumimatracok nekem valamiért olyan buja tárgyak.
IRODALMI MELLÉKLET: No igen, ez itt most nem éppen a legerősebb ellenérv.
WOLF HAAS: Nem, nem is úgy értem. Úgy értem, hogy ezek a gumimatracok valahogyan egy korszak vagy egy miliő érzéki tanúi, anélkül hogy rögtön ebbe az
„annak idején bezzeg még volt bambi”-szentimentalizmusba csúsznánk. Azért
is, mert az anyagukat tekintve olyan érdekes fejlődésen mentek át az idők folyamán. Kezdve az igazi gumimatracoktól ezekig az egyre vékonyabb, átlátszó
hightech-hártyákig. És mert legelsősorban is úgy találtam, hogy itt aztán
tényleg érezni lehet, hogy mennyire szenved a gyerek az odaúton. Az az összezsúfoltság, az a bódító bűz! Aztán meg a bogárnak ráadásul még a tankja is
elöl volt, a benzingőz emiatt beszüremlett az utastérbe, és az egész hátul gyűlt
össze, a kis Kowalskinál. Mint a viharfelhők, amik fennakadnak a hegyen, úgy
torlódott fel ez az egész a hátsó ablak előtt.
IRODALMI MELLÉKLET: Na igen, a gyerekekben sok minden felgyülemlik –
WOLF HAAS: Én egyszerűen csak szépnek találtam a kontrasztot. Hogy tulajdonképpen nyaralni akarnak menni. Ki a szabadba! A természetbe! Kievezni a gumimatracon az erdei tó közepére.
IRODALMI MELLÉKLET: Amint Ön valóban rendszeresen idézi is az anyát, aki a nyaralás alatt minden lehető alkalommal felkiált: „Ó, ez a jó levegő!”
WOLF HAAS: És aki örökösen nyavalygott az asztmája miatt.
IRODALMI MELLÉKLET: Az elején nem voltam biztos benne, hogy ez vajon nem
csak a szerző stiláris eszköze-e a kontraszt hangsúlyozására. A Ruhr-vidék
a maga szennyezett levegőjével, vele ellentétben meg a jó hegyi levegő.
WOLF HAAS: Nem, nem, „a jó levegő”, ez már Kowalskiné saját hangja. Aki
egyébként is nagyon, hogy is mondjam? Szerette kiereszteni a levegőt.
IRODALMI MELLÉKLET: Az én értelmezésemben viszont Ön szerint túl sok a pszichoanalízis, ha jól értem.
WOLF HAAS: Ó, dehogy, a legkevésbé sem! Valahogyan még tetszik is nekem. Ha
nem az én könyvemről volna szó!
IRODALMI MELLÉKLET: Nekem ez ugyanis teljesen egyértelmű volt olvasás közben.
Most azért, gondoltam magamban, kicsit szájbarágós ez a Wolf Haas. Útnak
indítja a srácot első szexuális élményei felé, aki aztán útközben a gumimatracról meditál, amelynek nem szabad kiterjednie, elölről meg még az anyja is
annyira hátratolja az anyósülést, hogy a gumimatrac iszonyatosan összenyomorodik.
WOLF HAAS: Te jó Isten! Megadom magam. Az én fülemnek ez úgy hangzik,
mintha azt akarná mondani: aha, gumimatrac, na, akkor ez bizonyára azzal is

78

tiszatáj

összefügg, hogy Anni apja a könyv egy pontján azt mondja Vittorio anyjáról:
úgy néz ki, mint egy össznépi matrac.
IRODALMI MELLÉKLET: Igen, a vörösre festett haja miatt. Ez csak második olvasásra tűnt fel nekem, hogy milyen sokatmondó ez a gyalázkodás a későbbi fejlemények miatt.
WOLF HAAS: De engem itt inkább a kulturális különbségek érdekeltek. Hogy a német nyaralóvendégek bizonyos fokig előbbre tartanak a fejlődésben, mint
a bennszülöttek. Korábban legalábbis még komoly különbségek voltak ezen
a téren.
IRODALMI MELLÉKLET: Inkább a város és a vidék, vagy inkább Németország és
Ausztria között?
WOLF HAAS: Azt hiszem, mind a kettő között. A feltűnően festett haj mindenesetre tipikus példa erre. A divatos öltözet és a többi, a külföldi nők abban az időben még különböztek a hazaiaktól ezen a téren. Ezért vettem bele, ahogy a Bonati, aki azért meglehetősen proli egy alak volt, egyszer azt mondja a feleségének, a Vittorio anyja a vörös hajával úgy nézi ki, mint egy össznépi matrac.
IRODALMI MELLÉKLET: Amit persze csak lopva súg oda.
WOLF HAAS: Hogy Anni meghallotta, az üzemi baleset volt. És szentül meg kellett
ígérnie az anyjának, hogy semmiképp sem mondja tovább. Vittoriónak pedig
még aznap szentül meg kellett ígérnie Anninak, hogy semmiképp sem mondja
tovább a szüleinek.
IRODALMI MELLÉKLET: Aki azonban tartotta is magát ehhez.
WOLF HAAS: Úgy van, Vittorio mindig, mindenhez tartotta magát.
IRODALMI MELLÉKLET: Meg kell hogy nyugtassam, magam sem hoztam volna öszszefüggésbe Kowalskiné meggyalázását ezzel a gumimatracos részlettel.
WOLF HAAS: Akkor én most valóban örülök, hogy az utolsó pillanatban ennyire
meghúztam a gumimatracos részletet. Mert eredetileg még sokat írtam volna
az erdei fürdőzés valódi jeleneteiről. Ahogy a gyerekek kieveztek a gumimatraccal. Ahogy leszorították egymást a gumimatracról, és így tovább. Ahogy kiengedték a levegőt, meg a többi csínytevésükről.
IRODALMI MELLÉKLET: Kár, hogy ezeket kihúzta! Mert ebben azért valahogyan
nem kevés gyermeki erotika rejlik! Talán kevésbé hatna szimbolikusan, ha valamivel több volna rajta a hús.
WOLF HAAS: Egy nyers változatban még az évek múlását is a gumimatracon keresztül érzékeltettem. A különböző gumimatractípusokkal. Ahogy Vittoriónak
egy nap dupla gumimatraca lett. Nagyon büszke volt rá! Én állati viccesnek
találtam a történetét, ahogy kievezés közben aztán észrevette, hogy a dupla
gumimatrac nem működik.
IRODALMI MELLÉKLET: Hogy értsem, hogy nem működik?

2008. december

79

WOLF HAAS: Szóval, hogy az ember fekszik a gumimatracon, hason, és bal meg
jobb oldalon belelóg a vízbe a keze. Így tud a kezével lapátolni. Ez például egy
olyan történet volt, amely nagyon tetszett nekem, amikor Kowalski úr elmesélte, hogy annyira büszke volt az új dupla gumimatracára, de az első kísérleténél, amikor ki akar evezni vele, észreveszi, hogy a keze nem lóg bele kétoldalt a vízbe, mert a matrac túl széles! (nevet)
IRODALMI MELLÉKLET: Magyarán, hogy már nem működik a dolog a közös ágyban.
WOLF HAAS: Pontosan.
IRODALMI MELLÉKLET: Akkor miért húzta ki ezt a részletet, ha annyira tetszett
Önnek?
WOLF HAAS: Hát éppen azért, mert túl szimbolikusnak találtam. A dupla gumimatrac, a közös ágynak ez az egész szimbolikája, vagy nem is szimbolikája,
egyszerűen csak a teljesen reális lehetőség, hogy ketten feküdhetnek rajta, és
így tovább. Ezt nem akartam ilyen direktben benne hagyni. Szájbarágós,
ahogy Ön mondja. Most pedig jön nekem és közli, hogy már az összepréselt
szimpla matracban is benne van ez. Nekem ez tulajdonképpen tetszik, hogy az
ember szerzőként elsiklik egy-egy ilyen dolog felett. És éppen azért, mert el
akarta kerülni, valahol mégis kibukik. Úgyis mindig az alaposan átgondolt részek a legunalmasabbak.
IRODALMI MELLÉKLET: Kár, hogy ezt mind kihúzta. Szívesen tudtam volna meg
valamivel többet erről a nyári idillről, amelyben a gyerekek együtt serdültek
fel. Ezt csak nagyon szűkszavúan meséli el. Az a néhány hattyú az erdei tavon,
amelyeknek Anni és Vittorio rendszeresen bedobálja a reggeliből megmaradt
zsömléket, és kész.
WOLF HAAS: Igen, az ilyesmi hamar giccsbe fordul át. De persze a húzást is túlzásba lehet vinni. Volt egy változat, abból még a teherautó-abroncsos dolgot
is kihúztam.
IRODALMI MELLÉKLET: Anni úszógumiját? Az nagyon nagy kár lett volna! Meg kell
hogy mondjam, az az egyik leglenyűgözőbb részlet a könyvben. Ahol az olvasót annyira magával ragadja az érzés, mintha saját maga élte volna át. Mintha
saját maga úszta volna át az erdei tavat azzal a teherautó-abroncsból lett
úszógumival.
WOLF HAAS: No igen, valójában nem is Anni „úszógumija” volt a szó szoros értelmében. Szóval, hogy amíg még nem tudott úszni, neki mint úszni nem tudónak túl veszélyes lett volna valódi úszóalkalmatosság gyanánt. Egy teherautó-abroncs ehhez eleve túl nagy, egy kislány átcsúszna rajta. Anni pedig mindig olyan vézna levelibéka volt.
IRODALMI MELLÉKLET: Ezt többször is hangsúlyozza, hogy Anni vézna levelibéka
volt. Ez valamiért nagyon megragadhatta!

80

tiszatáj

WOLF HAAS: Csak azért, mert az apja mindig ezt mondta neki. Hogy olyan nyeszlett kis levelibéka. Azt hiszem, tetszett Anninak, mert ő maga is többször elmesélte nekem.
IRODALMI MELLÉKLET: Azt is, hogy gyerekkorában nem tudta kimondani a szót?
WOLF HAAS: Úgy van, pontosan, velevibéka.
IRODALMI MELLÉKLET: Hát, ez tényleg sok egy kicsit. Velevibéka.
WOLF HAAS: Szerintem is.
IRODALMI MELLÉKLET: A teherautó-abroncs mindenesetre túl nagy lett volna neki.
WOLF HAAS: Túlságosan is nagy! Anni egy hagyományos személyautó-abroncsot
használt úszóguminak. Sőt a legelején még egy motorbicikli-abroncsot. Tehát
kicsit, de ugyanolyan feketét. Nem olyan gyerekesen színeset.
IRODALMI MELLÉKLET: A gumimatracot persze automatikusan kék-sárgának képzeli az ember, noha a könyvben egyáltalán nem említődik a színe. Mondja,
szerzőként van beleszólása az embernek a borítótervezésbe?
WOLF HAAS: Nincs. De szerintem nagyon szép lett a borító. Manapság a legtöbb
könyvborító olyan tarka, mint egy dzsoggingruha. Ami ezt illeti, tényleg szerencsém volt.
IRODALMI MELLÉKLET: Manapság, ha meggondoljuk, a gumimatracok is sokkal rikítóbbak.
WOLF HAAS: Igazában persze Vittorio is ilyenekre tért át az idővel. Szinte minden
évben volt neki egy új. Anni gumiabroncsai viszont mindig feketék voltak.
Időtlenül divatosak, mint a plébánosok és építészek öltönyei. A vizes gumi
meg, ugye, különösen feketének látszik!
IRODALMI MELLÉKLET: Szemet szúrt ám nekem itt valami: az előbb azt mondta,
hogy a gyerekkori nyarak emlékei, azok Önnek túl giccsesek. A fekete úszógumit láthatólag jobban elviselte, mint, mondjuk, egy színes úszógumit, ne
adj’isten úszópárnácskákat.
WOLF HAAS: No igen, ennek az az egyszerű magyarázata, hogy Anni apja teherautósofőr volt. És Anni tőle kapta ezt a teherautó-abroncsot. Ez már nem is
úszógumi volt, hanem valóságos csónak. Gyerekkoromban még én is sokszor
láttam ilyet. Ahonnan én származom, ott inkább a parasztok gyerekeinek volt
ilyenje, például traktorgumija. Bődületes monstrumok voltak ám azok! Valóságos tengeri szörnyek! Némelyik meg egyenesen kotrógépről került le! Azok
a kotrógépgumik irdatlan nagyok voltak! Az egyszerű konzumpalánták, akiknek a papájuk boltból vásárolta az úszógumit vagy a gumimatracot, labdába
sem rúghattak ezek mellett.
IRODALMI MELLÉKLET: Mint például Vittorio.
WOLF HAAS: Anni esetében persze még külön pikantériája is volt a dolognak.
Merthogy ő az apjától kapta a gumit. Az apai teherautóról. Az irdatlan jószág,
amellyel a királykisasszony átkelt a tavon.

2008. december

81

IRODALMI MELLÉKLET: Nekem erről egy mesekönyv-illusztráció jutott az eszembe.
Ahogy Hüvelyk Matyi egy óriási falevélen átkel a tavon.
WOLF HAAS: Igen, valahogy úgy! Óriási egy jószág volt az. Abroncsmonstrum egy
soktonnás behemótról. Csak veszélyes amiatt, hogy a szelepe felvághatja az
ember hasát!
IRODALMI MELLÉKLET: Épp ezen gondolkozom. Szóval éppen azon tűnődöm, nem
kéne-e revidiálnom a nézeteimet. Lehet, hogy mégis helyesen járt el, amikor
éppen csak érintette ezt a nyári idillt. Megerősíthetem: olvasás közben már ez
a néhány jelenet is meggyőzi róla az embert, hogy Vittorio és Anni valahogyan
összetartoznak. Hogy boldogok, amikor együtt vannak, és kevésbé boldogok,
amikor szétválasztják őket.
WOLF HAAS: No igen, ez világos.
IRODALMI MELLÉKLET: És az ember valahogy képtelen beletörődni, hogy Vittorio
hirtelen nem utazik el többé Annihoz nyáron. Hogy tizenöt éven át egyetlen
egyszer sem utazik el Anni falujába, és egyébként sem tart kapcsolatot vele!
WOLF HAAS: Ez tényleg fáj az embernek. Valóban kegyetlen egy történet. És mindez igazában csak amiatt az ostoba baleset miatt.
IRODALMI MELLÉKLET: Micsoda pocsékolás!
WOLF HAAS: De tizenöt év múlva aztán úgyis újra lemegy hozzá.
IRODALMI MELLÉKLET: Különben nem ülnénk itt, hogy erről beszélgessünk.
WOLF HAAS: Pontosan. Különben nem volna film. Ahogy Sefa nénikém szokta
volt mondani tévénézés közben, ha valamelyik csöpögős filmen viccelődtünk.
IRODALMI MELLÉKLET: Különben nem volna film, úgy van. Ha Vittorio két héttel
a tévés szereplése után nem kapja meg azt a képeslapot a nyaralóhelyéről, és
nem utazik le oda még aznap.
WOLF HAAS: Nekem ez először persze elkeserítő volt. Hogy emiatt pontosan egy
nappal lekéstem róla. Még azt is valószínűnek tartom, hogy az autópályán kereszteztük egymást. És amikor ott álltam az ajtaja előtt, ő éppen akkor érkezett meg Farmachba tizenöt év után először.
IRODALMI MELLÉKLET: Haas úr, erről majd holnap beszélgetünk.
ADAMIK LAJOS fordítása

82

tiszatáj

D ANIEL G LATTAUER

Elfogni a szelet
(E LSŐ FEJEZET )


Január 15.
Tárgy: lemondás
Szeretném lemondani az előfizetésemet. Ezúton is lehetséges? Üdvözlettel: E.
Rothner.
18 nappal később
Tárgy: Lemondás
Le kívánom mondani előfizetésemet. E-mailben is megtehetem? Rövid visszajelzést kérek. Üdvözlettel: E. Rothner.
33 nappal később
Tárgy: Lemondás
Tisztelt Like Kiadó! Amennyiben előfizetésem megszüntetésére tett sorozatos
próbálkozásaimat pusztán azért veszik semmibe ilyen állhatatosan, hogy hanyatló színvonalú termékük további számain adhassanak túl, úgy sajnálattal kell tudatnom Önökkel: nem fizetek többet. Üdvözlettel: E. Rothner.
Nyolc perccel később
AW:
Rossz helyen kopogtat. Magánszemély vagyok. Az én címem: woerter@leike.com.
Magának pedig ez kell: woerter@like.com. Maga a harmadik, aki nálam akarja
lemondani a lapot. Úgy látszik, tényleg rossz lehet.
Öt perccel később
Re:
Ah, elnézést! És köszönöm a felvilágosítást. Üdv.: E. R.
9 hónappal később
Tárgy: -Kellemes karácsonyi ünnepeket és boldog újesztendőt kíván: Emmi Rothner.
Két perccel később
AW:
Kedves Emmi Rothner! Igaz, egyáltalán, sőt semennyire sem ismerjük egymást.
Én azért mégis megköszönöm szívélyes és kifejezetten eredeti kör-emailjét. Hadd

2008. december

83

mondjam el: roppant kedvelem ezeket a kör-emaileket, főleg, ha nem tartozom
a körükbe. Üdv.: Leo Leike.
18 perccel később
Re:
Ne haragudjon az írásos háborgatásért, Üdv.: Leike úr. Tévedésből kötött ki az
adatbázisomban, miután néhány hónapja megpróbáltam lemondani egy előfizetést, és valahogyan a maga címére sikerült írnom. Mindjárt ki is törlöm.
PS: Ha netán eredetibben is tudná mondani, hogy „kellemes karácsonyt és boldog újesztendőt”, mint hogy „kellemes karácsonyt és boldog újesztendőt”, gondoljon rám, kérem! Addig is: Kellemes karácsonyt és boldog újesztendőt! E. Rothner.
Hat perccel később
AW:
Kellemes ünnepeket! Örömmel tölt el, hogy az Önre váró esztendőt nyolcvan
legboldogabb évéhez sorolhatja. És ha néhanapján úgy érzi, hogy magának más
járna, mondjon le bármikor bármit – tévedésből – nálam. Leo Leike.
3 perccel később
Re:
Le vagyok nyűgözve! Üdv.: E. R.
38 nappal később
Tárgy: egy árva centet sem!
Tisztelt „Like”-vezetőség! Az Önök magazinjától immár háromszor váltam meg
írásban, kétszer pedig telefonon (bizonyos Hahnnénál). Ha ennek ellenére újabb
számokat kapnék Önöktől, úgy tekintem, hogy pusztán saját szórakozásukra küldik. A 186 euróról szóló csekket pedig örömest elteszem emlékbe, hogy majd akkor is a „Like” jusson róla eszembe, ha végre nem kézbesítik tovább. De arra ne
számítsanak, hogy egy árva centet is befizetek. Tisztelettel: E. Rothner.
2 órával később
AW:
Kedves Rothner asszony! Szántszándékkal teszi ezt velem? Rossz lapra tett.
Üdv.: Leo Leike.
15 perccel később
Re:
Kedves Leike Úr! Most már tényleg roppant kínos a dolog. Sajnos krónikus „Ei”tévesztő vagyok, jobban mondva „E”-znem kell az „I” előtt. Ha gyorsan írok, és
éppen „I” betű következne, unos-untalan becsúszik elé egy „E” is. Ez azért van
így, mert a jobb középső ujjamnak nagyon a begyében van a bal. A bal mindig is
elébe akart vágni a jobbnak. Ugyanis balkezesnek születtem, de az iskolában át-

84

tiszatáj

szoktattak. Ezt a bal kezem a mai napig nem tudja megbocsátani nekem. Mi re
a jobb középsőujjam leütné az „I” betűt, a bal már elé is csempészett egy „E”-t.
Kérem, bocsássa meg, hogy a terhére voltam, (valószínűleg) nem fordul elő többet. További szép estét! E. Rothner.
Négy perccel később
AW:
Kedves Rothner asszony! Feltehetek magának egy kérdést? És egyúttal még
egyet: Mennyi időre volt szüksége az „ei” hiba taglalásához? Üdv.: Leo Leike.
Három perccel később
Re:
Két kérdés vissza: Mit tippel, meddig tartott? És miért kérdezi?
8 perccel később
Re:
Úgy tippelem, nem kellett több 20 másodpercnél. Ez esetben gratulálok: Ilyen
rövid idő is elég volt, hogy kifogástalan közléssel szolgáljon. Jót kuncogtam rajta.
És ezt ma este senki és semmi nem tudja már elérni nálam. A második kérdésére,
hogy miért is kérdeztem: a munkámból kifolyólag momentán az e-mailek nyelvével is foglalkozom. Még egy kérdés: húsz másodpercnél nem kellett több, nem
igaz?
3 perccel később
Re:
Vagy úgy, hogy maga hivatalból e-mailezget. Ez elég izgalmasan hangzik, habár
most kissé úgy érzem magam, mint egy kísérleti nyúl. Na de mindegy. Mondja,
van már magának honlapja? Amennyiben nincs, nem akarna egyet? Vagy ha van,
nem akarna szebbet? Mert én meg honlapkészítéssel foglalkozom. (Idáig, írdd és
mondd, 10 másodpercre volt szükségem, stopperoltam, de ez csak munkamegbeszélés volt, az meg mindig olajozottan megy.)
Ami azt a banális e-mailemet illeti az „I” előtti „E”-zésemről, sajnos alaposan
mellétrafált. Jó három percet biztosan elrabolt az életemből. Na persze ki tudja,
mire volt jó? De arra az egyre kíváncsi lennék, honnan vette, hogy az „I” előtti
„E”-zős e-mailhez csak húsz másodperc kellett? Mielőtt végleg nyugtot hagynék
magának örökre (hacsak nem jön újabb csekk a Like- tól), érdekelne még valami.
Fentebb azt írta: „Feltehetek magának egy kérdést? És egyúttal még egyet: Menynyi időre… stb. …?” Ehhez lenne két kérdésem: Először is: Mennyi idő alatt találta ki ezt a poént? Másodszor: Magának ilyen a humora?
Másfél órával később
AW:
Kedves és ismeretlen Rothner asszony! Holnap fogok magának válaszolni. Most
kikapcsolom a gépemet. Jó estét, jó éjszakát, ahogy tetszik. Leo Leike.

2008. december

85

4 nappal később
Tárgy: Nyitva maradt kérdések
Kedves Rothner asszony! Ne haragudjon, hogy csak most jelentkezem, de momentán nagy itt a felfordulás. Tudni akarta, honnan is vettem, hogy az „Ei”-hiba
taglalásához legfeljebb 20 másodpercre volt szüksége. Nos, a maga e-mailjei, ha
szabad így mondanom, „végigzúdulnak” az emberen. Meg mernék esküdni, hogy
maga egy gyors beszédű, gyorsan író, örökmozgó valaki, akinek a leggyorsabb is
lassú, ha egy hétköznapi dolgot kell lezavarni. Az e-mailjeit olvasva lehetetlenség
pihenőt tartani. Hangzásra-tempóra csupa lendület, sehol egy lélegzetvételnyi
szünet, energikus, fesztelen, egy kissé talán izgatott is. Egy halvérű ember nem
írna így. Az a benyomásom, hogy a pillanatnyi gondolatai minden gát nélkül
áramlanak át a szövegbe. Miközben biztos érzékkel bánik a nyelvvel, és gyakorlottan, poénokra játszva forgatja a szavakat. De ha most kijelenti, hogy az „Ei”mailjéhez több mint három percre volt szüksége, akkor, meglehet, hamis képet
festettem magáról.
Sajnálatos módon a humoromról is kérdezett. Szomorú fejezet ez. Hogy valaki
humoros legyen, ahhoz valami vicceset kell találnia magában. Őszintén szólva
szikráját sem látom ilyesminek, nincs bennem semmi vicces. Ha visszatekintek
az elmúlt napokra, hetekre, elmegy a kedvem a nevetéstől. De ez az én személyes
történetem, és itt semmi helye. Mindenesetre köszönöm üdítő lényét. Fölöttébb
kellemes volt magával társalogni. Azt hiszem, a kérdéseket úgy-ahogy mind megválaszoltuk. Ha véletlenségből megint a címemre tévedne, örülni fogok. De nagyon kérem: mondja már le végre azt a Like-előfizetést, kezd az ember agyára
menni. Vagy tegyem meg én? Minden jót: Leo Leike.
40 perccel később
Re:
Kedves Leike úr! Valamit be kell vallanom magának: az „I” előtti „E”-zős emailemhez valóban nem kellett több 20 másodpercnél. Csak felbosszantottam
magam, mert miért néz olyannak, aki csak úgy oda szokta vágni az e-mailjeit?
Lehet, hogy igaza van, de az nem lehet igaz, hogy maga előre tudja! Nos rendben:
ha nincs is (jelenleg) humorérzéke, azért maga szemlátomást egész jól kiismeri
magát az e-mailek között. Imponál nekem, milyen gyorsan átlátott rajtam. Netán
nyelvész professzor? Üdvözlettel: Emmi „az örökmozgó” Rothner.
18 nappal később
Tárgy: Hahó
Hahó, Leike úr! Csak azt akartam elmondani, hogy a „Like”-tól már nem küldik
a lapot. Talán a maga keze van a dologban? Valamikor azért jelentkezhetne! Például még nem árulta el, hogy professzor-e vagy sem. A Google mindenesetre nem
ismeri magát, vagy csak érti a módját, hogyan rejtse el. A humorát illetően javult

86

tiszatáj

már a helyzet? Elvégre farsang van. Most aztán nem akad vetélytársa! Minden
jót: Emmi Rothner.
2 órával később
AW:
Kedves Rothner asszony! Szép magától, hogy írt nekem, már kezdtem hiányolni.
Kis híján ott tartottam, hogy előfizetek a Like-ra. (Vigyázat, ébredező humor!)
Valóban rám keresett a „Google”-ban? Roppant hízelgő. De az, hogy magának
akár „professzor” is lehetnék, őszintén megvallva, már kevésbé van ínyemre. Vén
szivarnak tart, nem igaz? Merevnek, pedánsnak, tudálékosnak. Nos, nem fogok
görcsösen erőlködni, hogy az ellenkezőjét bizonyítsam, különben még kínossá
válik a dolog. Alighanem csak öregebben írok mostanság, mint amilyen vagyok.
Maga viszont, arra gyanakszom, fiatalabban ír, mint amilyen valójában. Egyébként kommunikációs tanácsadó vagyok, és nyelvpszichológus, tanársegéd. Éppen
az e-mailek nyelvi viselkedésünkre gyakorolt hatásáról és az e-mailről – ez a része érdekes csak igazán – mint az érzelemátvitel eszközéről írunk tanulmányt.
Ezért aztán időnként kibújik belőlem a szakbarbár, de a jövőben visszafogom
magam, megígérem.
Aztán jól vészelje át a farsangi vigasságokat! Ahogy én elképzelem magát, biztosan beszerzett már egy rakat papírmasé orrot és trombitát. :)
Minden jót! Leo Leike.
22 perccel később
Re:
Kedves Nyelvpszichológus Úr! Most hadd teszteljem egy kicsit én: mit gondol,
melyik volt az éppen befutott mondatai közül a legérdekesebb? Olyan érdekes,
hogy mindjárt fel is kéne tennem magának egy ezzel kapcsolatos kérdést (de én
inkább letesztelem magát előtte)?
Ráadásnak egy jó tipp humorformáláshoz: az iménti mondata, azaz hogy „Kis híján ott tartottam, hogy előfizetek a Like-ra”, úgy éreztem, reményre ad okot. De
aztán mindent el is tolt a kiegészítő megjegyzésével („Vigyázat, ébredező humor!)”: az ilyet simán el lehet hagyni! És azt az orros-trombitás dolgot is mulatságosnak találtam. De miért nem bízik abban, hogy van szemem az iróniájához,
és hagyja el nyugodtan a smiley-t? Hiszen bennem ugyanúgy nincs humor, mint
magában!
Minden jót, igazán kellemes dolog magával csevegni. Emmi Rothner.
10 perccel később
AW:
Kedves Emmi Rothner! Köszönöm a humortippjeit. A végén még vicces embert
farag belőlem. A tesztért pedig külön hálás vagyok. Alkalmat ad, hogy megmutassam, (egyelőre) mégsem vagyok az az „önelégült professzor”-fajta. Ha az lennék, csakis arra következtethettem volna, hogy az „Éppen… az e-mailről… mint

2008. december

87

az érzelemátvitel eszközéről írunk tanulmányt” mondatomat találja a legérdekesebbnek. Így viszont semmi kétségem. A legjobban az érdekli, hogy „Maga viszont, arra gyanakszom, fiatalabban ír, mint amilyen valójában.” Ebből ugyanis
kikerülhetetlenül adódik a kérdés: ugyan miből gondolja ezt ez az ember? Továbbá: végtére is hány évesnek tart ez engem? Nem igaz?
8 perccel később
Re:
Leo Leike! Maga aztán tényleg ördöngös egy fickó! Most pedig legyen kedves,
szedjen össze egy-két jó érvet, és magyarázza meg nekem, miért is volnék idősebb, mint ahogyan írok! Pontosítok: mennyi idősen írok? És hány éves vagyok?
Miért? – Ha megoldotta ezeket a feladatokat, árulja el azt is, hányas cipőt hordok. Minden jót, Emmi. Tényleg szórakoztató magával.
45 perccel később
AW:
Úgy ír, mint egy 30 éves. De valójában 40 körül lehet, legyen mondjuk 42. Hogy
miből gondolom? – Egy harmincas nem olvas rendszeresen „Like”-ot. A Likeelőfizetők átlagéletkora 50 év körül van. Maga viszont fiatalabb ennél, hiszen
honlapokkal foglalkozik, minél fogva megint csak legfeljebb 30, de akár jóval az
alatt is lehet. Igaz, egy 30 éves nem fog kör-emailt küldeni azzal, hogy „Kellemes
karácsonyt és boldog újesztendőt!”. Végezetül: magát Emminek, azaz Emmának
hívják. Három Emmát ismerek, és mindhárom elmúlt már 40 éves. 30 évesen
senkit sem hívnak Emmának. 20 év alatt már megint lehet az ember Emma,
mégis kizárt, hogy maga 20 alatt legyen, különben olyan szavakat használna,
hogy „cool”, „zsír”, „pörgős”, „húzós”, „durva” és hasonlók. Ezenkívül nem írna
nagy kezdőbetűket, és nem írna egész mondatokban. És jobb dolga is lenne, mint
hogy egy állítólagos professzorral cseverésszen, akiben nincs semmi humor, és
közben még érdekesnek is találja, hogy az vajon mennyi idősnek hiszi. Még valami az „Emmihez”: ha valakit Emmának hívnak, és fiatalabban ír, mint amilyen
fiatal, például mert jócskán fiatalabbnak érzi magát, mint amilyen valójában, akkor nem Emmának, hanem Emminek nevezi magát. Egy szó, mint száz, kedves
Emmi Rothner: írni úgy ír, mint egy 30 éves, de valójában 42 éves. Így van?
36-os cipőt hord. Kicsi, filigrán, örökmozgó, rövid sötét haja van. És dől magából
a szó, ha beszélhet. Így van? Jó éjt! Leo Leike.
Másnap
Tárgy: ???
Kedves Rothner Asszony! Megsértődött? Nézze, én nem is ismerem magát. Honnan kellene tudnom, mennyi idős? Talán 20, de az is lehet, hogy 60. Talán 190
centi magas, a súlya meg 100 kiló. Talán 46-os a lábmérete – és ezért csak három
pár cipője van, mind méretre csináltatva. Ahhoz, hogy egy negyedik párra is fusson, kénytelen volt lemondani a Like-előfizetést, a honlapos ügyfelek hangulatá-

88

tiszatáj

ról pedig karácsonyi jókívánságokkal kell gondoskodnia. Szóval ne haragudjon
rám, kérem. Engem elszórakoztatott ez a kitalálósdi, él bennem egy séma magáról, és ezt próbáltam magával megosztani, kissé talán szabatosan. Tényleg nem
akartam a lelkébe gázolni.
Szeretettel üdvözli: Leo Leike.
2 órával később
Re:
Kedves „Professzor”! Kedvelem a humorát, épp csak egy félhangnyira jár a krónikus komolyságtól, és pont ettől olyan meredek. Holnap jelentkezem. Már előre
örülök! Emmi.
7 perccel később
AW:
Köszönöm! Most már nyugodt lélekkel mehetek aludni. Leo.
Másnap
Tárgy: a lelkébe gázolni
Kedves Leo, a „Leike”-t ezennel elhagyom. Cserébe maga is eltekinthet a „Rothner”-től. Nagyon élveztem a tegnapi mailjeit, többször is elolvastam őket. Engedje meg, hogy bókoljak kicsit. Izgalmas, hogy szóba tud állni valakivel, akit egyáltalán nem ismer, akit még soha nem látott, és valószínűleg soha nem is fog látni,
akitől egyébként sem várhat semmit, akinél egyáltalán nem tudhatja, számíthat-e
egyszer valami viszonzásfélére. Ez igazán atipikus férfihozzáállás, le a kalappal!
Elöljárójában csak ennyit akartam elmondani. És most lássunk néhány pontot:
1.) Magán csúnyán elharapózott a köremailfóbiás jókívánságpszichózis. Hol szedte össze, mondja? Szemmel láthatólag halálosan megbántódik, ha valaki „kellemes karácsonyt és boldog újesztendőt” kíván magának. Ígérem, sosem mondom
többet. Egyébként nem győzök csodálkozni, hogy maga egy „Kellemes karácsonyt
és boldog újesztendőt”-ből képes, és egy életkorra következtet. Vajon ha azt írom,
hogy „Kellemes karácsonyt és boldog újévet!”, akkor most tíz évvel fiatalabb volnék?
2.) Már ne is haragudjon, kedves nyelvpszichológus Leo, de azt gondolni, hogy
egy nő már nem is lehet 20 évesnél fiatalabb, ha nem mondja, hogy „cool”, „zsír,
„pörgős”, „húzós” vagy „durva”, az azért kissé címzetes-professzoros világidegenségre vall. Nem mintha itt mindenáron ki akarnám harcolni, hogy maga húszévesnél fiatalabbnak gondoljon az írásomból. De mondja meg nekem, tényleg lehet ezt tudni?
3.) Azt állítja, úgy írok, mint egy 30 éves. És azt is állítja, hogy egy 30-as nem olvas „Like”-ot. Szívesen beavatom valamibe: az újságot az édesanyámnak fizettem
elő. Na, ezt adja össze! Most végre fiatalabb vagyok, mint ahogyan írok?
4.) Ezzel a sarkalatos kérdéssel most magára hagyom. Sajnos időpontom van.
(Céges tanfolyam? Tánciskola? Műkörmös? Teadélután? Válasszon kedvére.)

2008. december

89

További szép napot, Leo! Emmi.
3 perccel később
Re:
Óh, igen, egyvalamit még el kell árulnom magának: ami a cipőméretet illeti, nem
is tippelt olyan rosszul. 37-est hordok. (De semmi szükség rá, hogy meglepjen
eggyel, van elég.)
3 nappal később
Tárgy: Hiányérzet
Kedves Leo! Immáron harmadik napja nem jelentkezik. Kettős érzés motoszkál
bennem: 1.) Csodálkozom. 2.) Hiányérzetem van. Egyik sem kellemes. Valamit
tegyen ellene! Emmi.
Másnap
Tárgy: Végre elküldve!
Kedves Emmi! A következőket hoznám fel mentségemre: Minden nap írtam magának, csak nem küldtem el a mailjeim, sőt, egytől-egyig kitöröltem őket. Ugyanis kényes ponthoz érkeztem ebben a mi párbeszédünkben. Maga, azaz e bizonyos
37-es lábú Emmi szép lassan elkezdett jobban érdekelni, mint ahogy az a vele való társalgásom eddigi kereteinek megfelelne. És ha ez a bizonyos 37-es lábú Emmi már jó előre leszögezi: „Valószínűleg soha nem fogjuk látni egymást”, akkor
ebben tökéletesen igaza van, és én osztom is ezt a nézetét. Igen okosnak tartom
abból kiindulni, hogy nem kerül sor közöttünk találkozásra. Nem tetszene ugyanis, ha a beszélgetésünk módja a társkereső- és chatroomcsevej színvonalára sülylyedne.
Hát így volnánk, és most végre elküldöm innen ezt a mailt, de csak hogy ennek
a bizonyos 37-es lábú Emminek legalább legyen tőlem valamije a mailboxában.
(Izgalmasnak aztán nem lett izgalmas, tudom, és csak töredéke annak, amit írni
akartam magának.) Minden jót: Leo.
23 perccel később
Aha, szóval ez a bizonyos nyelvpszichológus Leo nem akarja tudni, hogyan is néz
ki az a bizonyos 37-es lábú Emmi? Leo, ezt nem hiszem el! Minden férfi tudni
akarja, hogy is néz ki a nő, akivel úgy beszélget, hogy nem tudja, hogy néz ki. Sőt,
a lehető leggyorsabban meg akarja tudni. Mert így már tudni fogja, hogy akar-e
vele még beszélgetni, avagy sem. Vagy nem így van? Üdvözli: az a bizonyos 37-es
Emmi.
8 perccel később
Re:
Ezt inkább zihálta, mint írta, nem igaz? Ha maga így válaszolgat nekem, akkor
még annyira sem kell tudnom, hogy néz ki. Amúgy is magam előtt látom. És ehhez nem kell konyítanom a nyelvpszichológiához. Leo.

90

tiszatáj

21 perccel később
Re:
Maga, Leo Úr, tévedésben van. Teljesen higgadtan írtam, amit írtam. Látna csak,
amikor tényleg zihálok. Egyébiránt meg nem nagyon akaródzik magának a kérdéseimre válaszolni, nem igaz? (Hogy néz ki tulajdonképpen, aki azt kérdezgeti,
„nem igaz?”) De ha megengedi, még egyszer visszatérnék a ma délelőtti e-mailjére.
Valahogy nincsen teteje. Mert vegyük csak sorra:
1.) E-maileket ír nekem, és aztán nem küldi el őket.
2.) Szép lassan elkezdem jobban érdekelni, mint ahogy az „társalgásunk” kereteinek megfelelne. Mit jelentsen ez? Nem kizárólag az adja társalgásunk kereteit,
hogy kölcsönösen érdeklődünk egymás vadidegen személye iránt?
3.) Okos dolognak tartja – nem, valójában „igen okos dolognak” tartja, hogy sohasem fogunk találkozni. Irigylem magát, amiért ennek az okosságnak tud élni,
és ilyen szenvedélyesen!
4.) Nem kér a chatroomcsevejből. Mégis, mit akar? Miről kéne társalognunk,
hogy ne kezdjem magát lassacskán jobban érdekelni, mint ahogy az a „kereteknek” megfelelne?
5.) És arra a nem egészen valószínűtlen esetre, ha maga az iménti kérdéseim
egyikét sem válaszolná meg: azt mondta, hogy az előbbi csupán töredéke volt
annak, amit írni akart nekem. Egész nyugodtan írja meg a többit is. Minden sornak nagyon örülök! Ugyanis szívesen olvasom magát, kedves Leo. Emmi.
5 perccel később
AW:
Kedves Emmi! Ha nem szedhetné pontokba a gondolatait, nem is maga volna,
ugye? A többit holnap. Szép estét! Leo.
Másnap
Tárgy: Kedves Emmi! Feltűnt már magának, hogy abszolút semmit sem tudunk egymásról? Virtuális alakokat fantáziálunk, illuzionisztikus fantomképet gyártunk
egymásról. Kérdéseket teszünk fel, amik attól izgatóak, hogy adósak maradunk
a válasszal. Igen, sportot űzünk abból, hogy felkeltjük a másik kíváncsiságát, majd
egyre jobban felcsigázzuk azzal, hogy szigorúan megtagadjuk tőle a kielégülést.
Megpróbálunk a sorok, a szavak, hovatovább a betűk között is olvasni. Görcsös
igyekezettel próbáljuk helyesen megítélni a másikat. Ugyanakkor éberen őrködünk, hogy semmi lényegeset ne áruljunk el magunkról. Mit „semmi lényegeset”!
– Semmit sem, semmit sem meséltünk el még az életünkből, semmit, amiből
a hétköznapjaink állnak, semmit, ami fontos lehetne valamelyikünknek.
Légüres térben kommunikálunk. Illedelmesen a másik tudtára adtuk, ki milyen
foglalkozást űz. Maga gyönyörű honlapot szerkesztene nekem elméletben, cserébe én (csapnivaló) nyelvpszichogramokat állítok elő magának a gyakorlatban. Ez

2008. december

91

minden. Egy vacak helyi magazinnak köszönhetően kiderült, hogy ugyanabban
a nagyvárosban élünk. De ezen felül? Semmi. Nem vesznek körül bennünket más
emberek. Sehol sem lakunk. Nincs korunk. Nincs arcunk. Nincs különbség számunkra nappal és éjszaka között. Nem élünk időben. Nincs más, csak a két monitor, ki-ki szigorúan és álca mögött egymagában, és hozzá ott a közös hobbink:
mindkettőnket érdekel egy vadidegen. Ez igen!
Ami engem illet – és most jöjjön a vallomásom: én őrülten kíváncsi vagyok magára, kedves Emmi! Nem tudnám megmondani, miért, de azt jól tudom, mi adott
rá alkalmat. És azt is tudom, milyen abszurd ez az érdeklődés. Sosem bírna el egy
találkozást, mindegy, hogy maga hogy néz ki, mennyi idős, és hogy mennyit tudna magával hozni egy esetleges találkozóra nem csekély email-beli bájából, vagy
hogy írott sziporkáiból mennyi bújik meg a hangszalagjaiban, a pupillájában,
a szája szegletében és az orrcimpájában. Ez az „őrült kíváncsiság”, gyanítom,
egyes-egyedül a levelezésünkből táplálkozik. Minden próbálkozás, hogy kiszabadítsuk onnét, valószínűleg siralmas kudarccal végződne.
Nos, a döntő kérdésem, kedves Emmi: még mindig akarja, hogy e-maileket írjak
magának? (Ezúttal kivált örömmel venném, ha határozott választ adna.) Minden,
de minden jót: Leo.
21 perccel később
Re:
Kedves Leo! Ez aztán sok volt így egyszerre, mondhatom! Bővelkedhet a szabadidőben. Vagy ez munkának számít? Lecsúsztathatja? Leírhatja? Tudom, eléggé
felvágták a nyelvemet. De csak írásban. És csak akkor, ha bizonytalan vagyok.
Leo, maga elbizonytalanít engem. Egy biztos: igen, szeretném, ha továbbra is írna nekem e-maileket, már ha nem esik nehezére. Amennyiben nem voltam elég
határozott, akkor megpróbálom még egyszer: IGEN, AKAROM!!!!!!! E-MAILT
AKAROK LEOTÓL! E-MAILT AKAROK LEOTÓL! E-MAILT AKAROK LEOTÓL!
KÉREM! MEGVESZEK LEO E-MAILJEIÉRT!
És most feltétlenül el kell árulnia, mit jelent az, hogy bár nem volt oka, hogy érdekelni kezdjem, de valami „alkalmat adott rá”. Ezt ugyanis nem értem, bármilyen izgalmasan hangzik. Nagy-nagy szeretettel, és még egy „naggyal”, Emmi.
(PS: Pazar volt az előbbi levele! Abszolút humortalan, de tényleg pazar!)
Két nap múlva
Tárgy: Boldog karácsonyt
Tudja mit, kedves Emmi, szakítok a szokásainkkal, és ma elmesélek magának valamit a magánéletemről. Marlenének hívták. Három hónapja még úgy írtam volna: Marlenének hívják. Ma már csak hívták. Öt év jövőtlen jelen után végre kilyukadtam a közös múltnál. A kapcsolatunk részleteitől megkímélem. A legszebb
mindig az újrakezdés volt. Olyan szenvedélyesen szerettünk újrakezdeni, hogy
pár havonta újra és újra megtettük. „Életünk nagy szerelme” voltunk a másiknak,

92

tiszatáj

de sosem akkor, amikor együtt voltunk, csak amikor épp megint az egymásra találáson törtük magunkat.
Szóval így. Aztán ősszel végül eljött, aminek el kellett jönnie: talált valaki mást,
olyat, akivel nemcsak azt tudta elképzelni, hogy összejöjjenek, hanem azt is, hogy
együtt legyenek. – (Miközben az illető pilóta egy spanyol járaton, de nem tesz
semmit.) Amikor megtudtam a dolgot, egy csapásra olyan biztos voltam benne,
mint még soha: ő, Marlene „Életem Asszonya”, és nekem mindent meg kell tennem, hogy ne veszítsem el örökre.
Heteken át meg is tettem mindent, és egy kicsivel még többet is. (Újfent megkímélem a részletektől.) Már tényleg nem sok hiányzott, hogy adjon nekem, azaz
kettőnknek egy utolsó esélyt: karácsony Párizsban. Azt terveztem – nevessen
csak ki, Emmi, szíve-joga –, hogy ott majd megkérem a kezét, én, komplett idióta. Csak azt kellett kivárni, hogy a „spanyol” hazarepüljön, és Marlene elmondhassa neki az igazságot rólam és Párizsról. Úgy vélte, ezzel tartozik neki. Pocsék
egy érzés volt, mi az, hogy „pocsék”, egy spanyol Airbus feküdte meg a gyomromat, amikor Marlenére és az ő pilótájára gondoltam. Ez volt december 19-én.
Délután kaptam tőle – még csak nem is egy hívást, hanem egy katasztrofális emailt. Azt írta, „Leo, nem megy, nem tudom tovább csinálni, Párizs is csak egy
újabb hazugság lenne. Kérlek, bocsáss meg nekem!” Vagy valami hasonlót.
(Nem, nem valami hasonlót, hanem szó szerint ezt.) Rögtön visszaírtam: „Marlene, feleségül akarlak venni! Eldöntöttem. Örökre veled akarok lenni. És tudok
is, ebben biztos vagyok. Mi ketten összetartozunk. Utoljára bízz meg még bennem. Párizsban majd mindent megbeszélünk, jó? Kérlek, mondj igent Párizsra.”
És aztán vártam a válaszra, vártam egy órát, kettőt, hármat. Közben 20 percenként eltársalogtam a süketnéma hangpostájával, régi szerelmes leveleket olvastam a számítógépen, szerelmes fotóinkat nézegettem, amelyek mind számtalan
kibékülő utunk valamelyikén készültek. Aztán megint a képernyőt bámultam
megszállottan. Ettől a rövidke, szívtelen hangjelzéstől, ami minden bejövő üzenetnél megszólal, ettől a tálcán megjelenő nevetséges kis borítéktól függött az
életem Marlenével, vagyis, akkori nézőpontomból, a továbbélésem.
Elhatároztam, 21:00-ig állom a próbatételt. Ha addig nem jelentkezik, akkor
fuccs Párizsnak és ezzel az utolsó esélyünknek. 20:57 volt. Majd hirtelen: hangjelzés, boríték (áramütés, szívinfarktus), üzenet. Néhány másodpercre behunyom
a szemem, összekaparom pozitív gondolkodásom minden nyomorúságos maradékát, a hőn áhított üzenetre koncentrálok, arra, hogy Marlene rábólintson a párizsi édes kettesre, egy olyan életre, amelyben mindig vele lehetek. Kinyitom
a szemem, rákattintok az üzenetre. És abban mit olvasok? Na mit? Na mit? „Kellemes karácsonyt és boldog újesztendőt kíván Emmi Rothner.”
Ennyit a köremailfóbiás jókívánságpszichózisról.
Szép estét! Leo!

2008. december

93

Két órával később
Re:
Kedves Leo! Ez egy ritka jó történet. Leginkább a csattanója nyűgözött le. Valósággal büszke vagyok rá, hogy ilyen sorsszerűen belejátszottam a dolgok menetébe. Remélhetőleg a maga számára is világos, hogy nekem, a „virtuális alaknak”,
az illuzionisztikus fantomképnek az imént rendkívüli dolgot árult el. Ez aztán
magánélet a javából, hamisítatlan „Leo, a nyelvpszihológus”.
Ma már túlságosan fáradt vagyok, hogy valami épületessel álljak elő. De holnap
tisztességes elemzést kap tőlem, ha megengedi. 1-es, 2-es, 3-as ponttal, és így tovább. Aludjon jól, és álmodjon valami értelmeset. Tehát ne Marlenéről, ha szabad tanácsolnom. Emmi.
Másnap
Tárgy: Marlene
Jó reggelt Leo! Nem bánja, ha egy kicsit megszorongatom?
1.) Szóval maga olyan férfi, akit egy nő csak az elején és a végén tud érdekelni:
amikor meg akarja őt kapni, és mielőtt végleg kicsúszik a keze közül. A köztes idő
– nevezhetjük akár együttlétnek is – magának túlságosan unalmas vagy túl megerőltető, vagy ez is, meg az is. Nem igaz?
2.) (Ezúttal) valami csoda folytán elkerülte a házasságot, de ha ezen múlik, hogy
egy spanyol pilótát ki tud-e katapultálni a majdhogynem-exe ágyából, mégiscsak
képes volna lazán oltár elé lépni. A jelek szerint maga nem becsüli olyan nagyon
nagyra a házassági fogadalmat. Nem igaz?
3.) Volt már egyszer házas, nem igaz?
4.) Plasztikusan látom magam előtt, ahogy a jó meleg, pihe-puha önsajnálatába
burkolózva szerelmes leveleket olvasgat, és régi fotókat nézeget, ahelyett hogy
inkább tenne valamit, ami egy nőt is gondolkodóba ejt: hogy talán mégis dereng
magában valami, egy leheletnyi szerelem vagy a csendes óhaj valami tartós iránt.
5.) Na igen, és aztán az ÉN sors-mailem pottyan bele a maga léten és nemléten
uralkodó mailboxába. Olyan, mintha minden időpontok legideálisabbikában
végre kimondtam volna, ami Marlenének már évek óta ott kellett hogy legyen
a nyelve hegyén: LEO, VÉGE VAN, MERT EL SEM KEZDŐDÖTT! Vagy más szavakkal, sejtelmesebben, költőibben, hangulatosabban: „Kellemes karácsonyt és
boldog újesztendőt kíván: Emmi Rothner.”
6.) De most, kedves Leo, maga tesz egy megkapó gesztust. Válaszol Marlenének.
Gratulál a döntéséhez. Azt mondja: MARLENE, IGAZAD VAN, VÉGE VAN,
MERT EL SEM KEZDŐDÖTT! Vagy más szavakkal, sejtelmesebben, energikusabban, erőteljesebben: „Kedves Emmi Rothner! Igaz, egyáltalán, sőt semennyire
sem ismerjük egymást. Én azért mégis megköszönöm szívélyes és kifejezetten
eredeti kör-emailjét. Hadd mondjam el: roppant kedvelem ezeket a kör-emaileket, főleg, ha nem tartozom a körükbe. Üdv.: Leo Leike.” Ki gondolná, hogy ilyen
jó, nemes lelkű és stílusos vesztes, kedves Leo!

94

tiszatáj

7.) Most pedig jöjjön a döntő kérdés: Még mindig akarja, hogy e-maileket írjak
magának? Szép délelőttöt! Emmi.
Két órával később
AW:
Jó napot, Emmi!
1.)-hez: Nem tehetek róla, hogy egy olyan férfira emlékeztetem, aki nyilvánvalóan – mint azt az első pontban oly elegánsan leírta – csalódást okozott magának.
Kérem, ne higgye azt, hogy jobban ismer, mint amennyire ismerhet. (Egyáltalán
nem ismerhet engem.)
2.) Ami a házassági kötelékbe való végső kibúvómat illeti: nem volt elég a saját
fejemhez vágni, hogy „komplett idióta”? Nem, Emmi, a harminchetes lábú szarkasztikus erkölcscsősznő a hitvesi fogadalom tisztességének megmentésére ezt is
megtetézné, vélhetőleg összehúzott szemmel és habzó szájjal.
3.) Sajnálom, de még sosem voltam házas! És maga? – Többször is, nem igaz?
4.) Lám, megint itt az 1.)-beli férfi, akire emlékeztetem, a férfi, aki inkább idejétmúlt szerelmesleveleket olvas, mint hogy bizonyságát adná tartós szerelmének. Talán több ilyen férfi is volt az életében.
5.) Igen, abban a pillanatban, amikor beérkezett a karácsonyi üdvözlete, éreztem,
hogy elveszítettem Marlenét.
6.) Azért válaszoltam akkor magának, hogy addig se gondoljak a kudarcomra. És
máig úgy tekintem a köztünk folyó társalgást, mint a Marlene feldolgozására
szolgáló terápia részét.
7.) Ah, igen, írjon csak! Írja ki magából a férfiak miatti összes frusztrációját. Legyen csak gátlástalanul öntelt, cinikus, kárörvendő. Ha ettől maga jobban érzi
magát, máris volt értelme az email-címemnek. Ha nem, hát ne sajnálja magától
(vagy az édesanyjától) az újabb Like-előfizetést, és mondja le csak a „Leiké”-t.
Szép napot! Leo.
11 perccel később
Re.:
Na tessék! Sikerült megsértenem. Pedig nem akartam. Azt gondoltam, ki fogja
bírni. Túl sokat vártam magától. Most bezárkózom, és magamba szállok. Jó éjt!
Emmi.
PS: A hármas ponthoz, hogy voltam-e már házas: voltam – és vagyok is a mai
napig!
TOLNAY ADRIENN és FENYVES MIKLÓS fordítása

2008. december

95

ARANY MIHÁLY

A történelem sötétjében

Robert Menasse az osztrák jelenkori irodalom „középgenerációjának” írója, aki germanisztikát, filozófiát és politikatudományt hallgatott Bécsben, Salzburgban, majd Messinában; mind a három szakterület jól érezhetően visszaköszön írásaiban, hiszen nemcsak
szépíró, hanem esszéista is, különösen Das Land ohne Eigenschaften (’A tulajdonságok
nélküli ország’, 1992) című esszékötetét idézik gyakran, melyben osztrák identitás, kultúra
és politika kérdéseiben foglal állást. Öt regényt publikált ezidáig, első regényét, a Sinnliche Gewissheit (’Érzéki bizonyosság’, 1988) címűt a magyarul A regény kora címet viselő mű (Selige Zeiten, brüchige Welt, 1991) követte. E két, valamint az 1995-ös Schubumkehr (’Csúszásirányváltó’) kötetét trilógiaként olvassa egybe a szakirodalom (lásd Dieter
Stolz tanulmánykötetét1), sőt hozzájuk kapcsolható a regények elméleti alapjait kibontó
Die Phänomenologie der Entgeisterung (’Az elszellemtelenedés fenomenológiája’, 1995)
pszeudofilozófiai írás is. Ezután a terjedelmes Kiűzetés a pokolból (Vertreibung aus der
Hölle, 2001) keletkezett, majd a legutóbbi Don Juan de la Mancha oder die Erziehung
der Lust (’Don Juan de la Mancha, avagy az érzékek iskolája’, 2007) zárja pillanatnyilag
a sort. Menasse európai hírű író, magyarországi recepciója ugyanakkor némileg visszafogott és ellentmondásos. Munkáihoz átfogó, magyar nyelvű tanulmányt Bombitz Attila
Mindenkori utolsó világok című könyvének Menasse-fejezete kínál.2 A szerző itt főleg
A regény korát állítja középpontba, miközben összegyűjti és kijelöli Menasse írói-pszeudofilozófiai világának sarokpontjait, úgymint például az érzéki bizonyosságot, vagy a Hegel pozitív fejlődéstörténetének ellentétes teóriájaként megalkotott „elszellemtelenedést”.
A tanulmány utal Menasse történelemhez való sajátos viszonyára is: „Az abszolút szellem
megvalósulásának semmi esélye, Hegel idézése cirkuszi show. Menasse viszont nem áll le
a posztmodern nihilizmus »itt a vége, fuss el véle«-tendenciánál, fintorogva és fityiszt mutogatva újra és újra kezdi a történelem történetét, mert a történelemnek, a művészeteknek
nem lehet vége, ha egyszer elkezdődtek: the show must go on, a megváltozott, az így vagy
úgy alakult viszonyoknak megfelelően.”3
Menasse legutóbb magyarul megjelent művéhez három magyar nyelvű recenzió nyújthat segítséget. A regényben elszórtan fellelhető, zavaros történelemszemléletre utal Bárány Tibor kritikájában.4 A Menasse sorain átszűrődő történelemfelfogás olyan, a haza és
1

2

3
4

Stolz, Dieter (szerk.): Die Welt erscheint unverbesserlich. Zu Robert Menasses Trilogie der
Entgeisterung. Frankfurt am Main, Suhrkamp 1997.
Bombitz, Attila: Mindenkori utolsó világok. Osztrák regénykurzus. Kalligram, Pozsony 2001. 161189. p.
Uo., 163.
Bárány, Tibor: Sötétben minden elképzelhető. In: Élet és Irodalom, 2008. április 25., 17. szám.

96

tiszatáj

az identitás fogalmait is hallgatólagosan ütköztető esetpéldákból rajzolódhat ki, mint
a történésznek készülő Viktor párbeszéde saját múltjával, vagy a pokollá vált hazáját elhagyni kényszerülő zsidó kisfiú, Mané története. Hogy e két főszereplő életén keresztül
valóban egy „önmagát variációsan ismétlő, mégis célelvű történelem víziója” olvasható ki,
az némileg kétséges, hiszen éppen alap és cél nincs a történet-történelem mögött, és maga
Menasse számolja fel egy költői kérdésben a „történelem immanens értelmét és célját” sokat idézett, az 1995-ös, 47. Frankfurti Könyvvásár megnyitóján elmondott beszédében.
Ebben pontosan azt a hipotézist fogalmazza meg, miszerint „talán a »történelem« volt az
emberiség legnagyobb történelmi tévedése”, vagyis az, hogy értelmes folyamatként létezik
a történelem.5 Bombitz Attila recenziója már címében is utal a Menasse műveinek általános jellemzőjeként megfogalmazható „tézis nélküli tézisalkotásra”, vagyis a „lecke” nélküli
történelemre, mely többszörösen rétegzett lepedőként értelem és értelmezés nélkül hagyja
magát elmeséltetni, számot vetve a megragadható kezdet következetes hiányával.6 E pozitív kicsengésű recenziót követi az ellenvélemény: Radics Viktória szókimondó kritikájában kifogásolja – többek között – Menasse „feltűnés nélküli”, „simulékony”, „újabb és
bátrabb meglátások, a szokásosnál merészebb ábrázolás nélküli” nyelvét és a regény – jóllehet kompozícióját tekintve „meglett”, ugyanakkor – nem annyira művészi-szépírói, hanem sokkal inkább „köztudomású értelmiségi” gondolatokat és minőséget felvonultató témáját.7
A Kiűzetés a pokolból nyomokban tartalmazza Menasse írói világának történeti-történelmi esszenciáját, miközben a zsidó származású szerző reflexiót ír saját nevéhez, saját
eredetéhez.8 A mű Samuel Manasseh ben Israel, a 17. században élt rabbi, és a 20. századi
Viktor Abravanel, vélhetően a híres rabbi utolsó leszármazottjának párhuzamos történetét
beszéli el úgy, hogy a két zsidó főszereplő életpályája mintegy a zsidó sorstörténet sajátos
archetípusát adja egy műfajilag is hihetetlenül összetetté rétegzett szövegben, melyet főként történelmi, vagy máshol családregényként9 is emlegetnek.
Menasse történetvezetésében jellemző, hogy gyakorta olyan események elbeszélésével
kezdi egy komplexebb történet elmondását, amelyek már egy bizonyos történés után állnak, és sokszor sokáig várat magára a kérdés megválaszolása. Így az egyébként lineáris elbeszélés helyenként kacskaringókat ír le: keringünk a történetben/történelemben (Geschichte), miközben elejtett információként szórja elénk az író az előtörténetet. A Kiűzetés
5

6
7

8

9

Ld. Menasse, Robert: „Geschichte” war der größte historische Irrtum. Rede zur Eröffnung der 47.
Frankfurter Buchmesse 1995. In: Uő.: Hysterien und andere historische Irrtümer. Sonderzahl
Verlaggesellschaft m.b.H., Bécs 1996. 21-36. p. ide ld. 27-28. p.
Bombitz, Attila: Történelem – lecke nélkül. In: Új Könyvpiac, 2008. június, 38. p.
Radics, Viktória: Álnagyregény. In: Magyar Narancs, 2008.07.10., 28. szám, 36-37. p. Itt jegyezzük meg, hogy Menasse más írásaiban, így például a Frankfurter Vorlesungenben (’Frankfurti
előadásaiban’) is tükröződik, hogy a szerző kevésbé a szépíró, sokkal inkább az esszéista, a politológus, vagy a (pszeudo)filozófus regiszterét, gondolatmenetét, téma- és szövegvezetését mutatja.
Vö.: Pollak, Anita: Schubumkehr in der Geschichte. In: Kurier, Wien, 2001.7.13. http://www.
lyrikwelt.de/rezensionen/dievertreibung-r.htm [2008.08.04.]
A műfaji összetettség lehetőségéről-lehetetlenségéről ld. Luchsinger, Martin: Nihilistisches
Höllenspektakel. Vielfach modulierter Schrei: Robert Menasses „Die Vertreibung aus der Hölle”
zieht alle Register. In: Frankfurter Rundschau, 2001.12.22., illetve http://www.lyrikwelt.de/
rezensionen/dievertreibung-r.htm [2008.08.04.]

2008. december

97

a pokolból története két párhuzamos idő- és cselekményszálon fut. A kis Manénál kezdődik, a 17. századi portugál városban, Comecosban élő zsidó fiúnál, aki sokáig nem is ismeri
származását. A kisfiú, akinek sok neve van, nevek, amik elleplezik és egyben fel is fedik
titkos zsidó voltát: Manoel Dias Soeiro. Manoel – a beilleszkedés vágyával adott név, a legkedveltebb férfinév a keresztény családok körében. A név eredetije a látnok és próféta Samuel, Izrael utolsó bírája. És a név becézett alakja, a Mané, mely a portugál köznyelvben
butuskát, illetve hiszékenyt jelent. E hármas sajátos összjátékának tekinthető a kis Mané
gyermekkori története. „A kisfiúnak sok neve van. A Manéből kicsendül már az is, amelyet
majd később kap meg a gyerek, Amszterdamban, a szabadság földjén, ahol a marranók
végre levethetik álcázó nevüket, és nyíltan vállalhatják a zsidót: így lesz belőle Manasseh.”10
A nevek eredője egy „földrajzi és egzisztenciális otthontalanságba”11 mutat. Mané későbbi testi és identitásbeli meghasadtságát mintegy megalapozva, a gyermekkor a védő
bizonytalanságban és tudatlanságban telik, olyannyira, hogy a kis Mané elkezd nyomozni
társaival titkos zsidók után, maga is bekapcsolódik a megkeresztelt, de vallásukat titokban
gyakorló zsidó családok ellen irányuló üldözésekbe. Mígnem az inkvizíció letartóztatja apját, majd hamarosan anyját is. Ekkor érti meg Mané az összefüggéseket, ekkor válik meghasonlottá a titkos zsidó családokról gyűjtött adataival, a fejében lévő „archívummal”.
Azért kellett mindig hazaszaladni sötétedésig, hogy ne tűnjön fel, hogy szombatonként
időben otthon van, hogy megtartsák a sabbatot. Szülei letartóztatása után nővérétől is elválasztva a jezsuitákhoz kerül egy kollégiumba. A kollégiumban szorongás az élet, a cél:
összezsugorodni, láthatatlanná és ugyanakkor a jeles tanulmányi eredményekkel kiválóvá
válni. A zsidó kisfiú – a kivétel. A „más” a többiek közt. Mindez, a kivétel kiterjesztett fogalma sajátos jelentésmezőt kap egy latin nyelvtani példán keresztül végigvitt allegória
kapcsán. „Mané szabályokat tanult a jezsuitáknál. És azt, hogy rettegjen a kivételektől.
A kivétel gyűlöletes volt. A kivételek gyűlölete tette igazán kőkeménnyé a szabályt. […]
Épp elég ok, hogy az ember gyűlöljön minden kivételt. Így saját magát. […] Ha maga is a-ra
végződő masculinum volt.”12 Az -a a latinban – néhány kivételtől eltekintve – a nőnemű
főnevek végződése, ezt a párhuzamot használja fel az elbeszélő, kétségtelenül szerencsétlen módon összekapcsolva a kamaszodó fiúk szexuális vágyainak nyers ábrázolásával, és
más – még szerencsétlenebbül és inadekvát módon felhasznált – névpárhuzamokkal…
Egyfajta fordulatot jelent, hogy Mané, miután az inkvizíció comecos-beli pokla után
a kollégium poklát megjárta, visszatérhet megkínzott, élő-halott, kényszerkeresztény szüleihez, akikkel megszökik Amszterdamba, a „jó helyre”. Itt kezdődik a második nagyobb
egység Mané, illetve a „szabad” világban eredeti nevén szólított Manasseh életében: az út
egészen a tanítói voltáig, ami megfeszített tanulással és a szülők lassú elvesztésének leírásával telik. S az elérhetetlen vágy: a mindig egy lépéssel előrébb járó Aboabbal szemben
főrabbivá lenni. Ennek kudarca után egyetlen lehetősége marad, hogy nevét emlékezetessé tegye: egy szerencsés házassággal beírja magát az Abravanelek családfájába, amelyet
a zsidók Dávid-házának egyenes ági leszármazottjaként, és így az eljövendő Messiás családjaként tartanak számon.
10
11
12

Menasse, Robert: Kiűzetés a pokolból. Ulpius-ház Könyvkiadó, Budapest 2008. 29. p.
Luchsinger 2001.
Menasse 2008, 227-228.

98

tiszatáj

Viktor Abravanel – a család talán utolsó leszármazottja a huszadik században, apai
ágon zsidó. A regény jelenbeli, mondhatni metatörténetének keretéül egy este elbeszélése
szolgál: Viktor huszonötödik érettségi találkozója, egy vacsora – nota bene: az Arany Borjú nevű étteremben –, mely botrányba fullad, mikor Viktor elkezdi sorolni volt tanáraik
NSDAP-tagkönyvszámát. „Érettségi után történész szakra iratkoztam be […]. A történelem tanulmányozása nem más […], mint hogy saját sorsunk meghatározó körülményeit,
gyökereit kutatjuk.”13 A felháborodásban csak egykori beteljesületlen szerelme, a szintén
zsidó származású Hildegund marad mellette. S kezdetét veszi egy hosszú este, Viktor emlékezés-újraélés-vándorútja, mind földrajzilag, körbejárva Bécsben, mind emlékeiben,
párhuzamosan egykori ősének történetével.
A párhuzamokban talán a zsidóüldözések változatlan, állandó karaktere formálódhat
ki, így Mané Viktor prefigurációjának tekinthető,14 és a zsidó sors(tragédia) sajátos „archetípusa” jelenítődik meg. Mané álmát, hogy nem tud időben hazaérni Viktor hasonló
álma követi. A korai emlékek sötétek, mert „[s]ötétben minden elképzelhető”.15 „A legrégebbi emlékképek, amelyeket Mané őrizgetett, a szó szoros értelmében sötétek voltak […]
Ennek a kövér kisfiúnak mindjárt szaladnia kell haza, amilyen gyorsan a lába bírja.
Hányszor ért haza még időben, napnyugta előtt? Szinte mindig. Emlékeiben azonban,
azon a néhány sötét képen, soha. […] Attól rettegett a legjobban, hogy valamilyen oknál
fogva hirtelen nem bír szaladni többé. […] Már kicsi gyerekként volt egy folyton visszatérő
álma. Megdöngetik a kaput. […] Kiles az ablaktáblák résein, és sok embert lát a ház előtt,
egyesek ököllel verik a kaput, éjszaka van, […] egyszerre kövek repülnek az ablaknak, leguggol, ugyanakkor anyja hátrarántja, elvonszolja a ház hátsó frontján lévő ablakig. De ott
is állnak már emberek, ő meg ösztönösen rohanni akar, elrohanni – de hova? Semerre
sem szabad az út, ő mégis futni szeretne, legalább a nagy ládáig vagy a szekrényig, de
mozdulni sem bír […]”16
Hasonlóképpen a már semmiféle üldöztetést el nem szenvedett Viktornak is ilyen álmai vannak, ezért nevezhetjük a jelenséget archetipikusnak, amelyre Manénál is találunk
utalást, hiszen a Mané álmában megjelenő anya képe egyértelműen nem az ő anyja volt,
hanem egy tipizált, egyszerre előre, a jövőbe vetített, és vissza, a múltba vetülő szorongás
képe, egy történelmen átívelő üldözés álomban kódolva. „[…] én gyerekkoromban sokszor
álmodtam azt, hogy jönnek értem, pontosabban az anyámért és értem, hogy elvigyenek.
[…] A Gestapótól voltak. Fogalmam sincs, hogy honnan tudtam, de tudtam.”17 Vagy Menasse Phänomenologie der Entgeisterung című írása utolsó fejezetének ismeretében még

13
14

15
16
17

Uo., 21.
Vö. Apel, Friedmar: Die Hölle Heimat. Robert Menasse spielt mit Unzugehörigkeit. In: Frankfurter Allgemeine Zeitung, 2001.09.01., illetve http://www.buecher.de/shop/Oesterreich/Die-Vertreibung-aus-der-Hoelle/Menasse-Robert/products_products/content/prod_id/21781096/#faz
[2008.08.04.]
Menasse 2008, 665.
Uo., 65-67.
Uo., 73-74.

2008. december

99

egy értelmezés adódik: az üldöztetések álmai „idézetté” válnak, melyek folytonos másolatokat keresnek, variációkat a zsidó sorsra. 18
Ki lehet-e lépni egy ilyen sorsból, életté lehet-e változtatni azt? Viktornak az érettségi
találkozón a többiekhez hasonlóan az életéről kellett volna beszélnie, ő azonban kérdez –
kik voltak a tanáraik? Továbbgondolva: kik azok, akik az életüket meghatározták, és az üldözés sorsát szabták ki elődeikre? A sors és az élet, illetve a köztük lévő különbség Menasse (pszeudo)filozófiai elképzelései között kiemelt helyet kapnak a szerző egyik frankfurti előadásában. A sorssal mint a felvilágosodás kora előtti felfogást tükröző kifejezéssel
szemben megjelenik az alternatívákban gondolkodó, a többé nem meghatározott és elrendelt, hanem szabad választási lehetőségekkel jellemezhető modern élet fogalma.19 Folytatva a gondolatot, ez az úgynevezett élet (látszólag) mentes, „szabad” a befolyásoló narratíváktól. A befelé forduló Manasseh, aki elfogadja az egymásra következő napokat, és szülei
elvesztése után is azon – áltató – mondatokkal legitimálja saját cselekedeteit, hogy „apa
mindig azt mondta…”, feloldozást keresve gyermekkori bűnei alól a tanulásba burkolózik,
míg testvére, Esther a saját döntés fontosságát hangsúlyozza: „Tegyél, amit akarsz, de légy
szíves, azzal a szöveggel, hogy a saját akaratodból teszed. És ha fél éjszaka görnyedsz
a könyveid fölött, ne mondd azt, hogy a szüleink kívánják tőled. […] Minthogy a szüleink
nem élnek, tartozz magadnak azzal, hogy jól alakítod a saját életedet!”20
Viktor, Esther érvéléséhez hasonlóan, a választás mezején mozog, választ politikai elköteleződést és elméleti alapokat, láthatóan mégsem tud kilépni saját neveltetésének, miliőjének determinációjából: „Vajon miért azonosult Viktor szívvel-lélekkel e tételekkel
[értsd: a marxista tételekkel – A. M.]? Nem azért, mert egyeztek a tapasztalataival, hanem
mert számára, akinek nem volt semmilyen tapasztalata, mindez átfogó magyarázatát adta
a világnak.”21 Átfogó világmagyarázat, egészlegességre törekvés, valláspótlék. Viktor a katolikus vallásról egy részeges hittantanártól hallott, a zsidó hit pedig csak egy homályos
családi hátteret jelentett számára. A marxizmus átfogó magyarázat, amelyben Viktor
– Menasse korábbi regényhőseihez hasonlóan – az Egész után kutat, akárcsak 17. századi
előde. Maga a zsidó háttér a történész Viktornak történeti-történelmi érdekesség, illetve
feltárnivaló: apja és nagyszülei is sokáig hallgatnak a múltról, emlékezetük zárva van
a kérdezősködő Viktor előtt. Kié hát a szégyen? „Megalázó volt, hogy sohasem válaszolt
[Viktor nagyapja arra a kérdésre, hogy hogyan élték túl a náci időket – A. M.]. Végül Viktor felfogta, hogy talán a nagyszülei számára megalázó a kérdezősködése és az, hogy újra
meg újra emlékezteti őket arra a korra, amelyre nyilván nincsenek szavaik.”22
Egy párhuzamokon, összefüggéseken keresztül formálódó „történelemfilozófiai gondolatjáték”23 szűrődik át a regény sorai között, s mind az egyén, mind a nép történetével
18

19

20
21
22
23

Vö. Menasse, Robert: Phänomenologie der Entgeisterung. Geschichte des verschwindenen Wissens. Suhrkamp Verlag, Frankfurt am Main 1995, 82–83. p.
Menasse, Robert: Die Welt, in der ich schreibe. In: Uő.: Die Zerstörung der Welt als Wille und
Vorstellung. Frankfurter Poetikvorlesungen. Suhrkamp Verlag, Frankfurt am Main 2006. 9–32.
p., ide ld. 17. p.
Menasse 2008, 532–533.
Uo., 485.
Menasse 2008, 431.
Friedmar 2001.

100

tiszatáj

kapcsolatban felteszi a kérdést: vajon az elbeszélés, az emlékezés, a fejekben tárolt adatarchívum konstituálja-e a történetet/történelmet? „Kezdet nem létezik. Minden történet
eleve azzal a mondattal kezdődik, hogy »Ami eddig történt…«, és maga csupán folytatás,
még akkor is, ha így hangzik a címe: »Ennek soha többé nem szabad megtörténnie!«” 24
A sokat tematizált emlékezés-felejtéskultúra Viktor esetében rejtettebb, finomabb szálakon mutatkozik meg, mint az üldözést konkrétan átélő Manasseh-nél, akinek apja pontosan az emlékeztetni akarás és a felejteni nem tudás kettősségétől szenved. Az apa az emlékezés és emlékeztetés szavait terjeszti az amszterdami zsidó fiatalok körében, miközben
éjszakai nyugalmát a kínzás rémálmai zavarják meg újra és újra, amiket nem tud elfelejteni. Ugyanakkor az író itt is feloldja az illuzórikus felhangokat: „Néha úgy tódított az apja, hogy neki még a lélegzete is elállt, Manasseh szerint nagy élvezettel, szinte szemérmetlenül színezett ki olyan közhelyes dolgokat, amiket szavakba tudott foglalni […]”25
A regény szóválasztékában érthető módon frekventált helyet kapnak a portugál é s
a héber kifejezések. Ezek a szavak képesek uralni a szöveg egy-egy szekvenciáját: az apa
titkos-zsidó voltát elfedő és tekintélyét kiemelő senhor szó, vagy a héber elnevezések,
mint a makom, vagy a rabbi történetében a mindennapi szükséget egyetlen rövid kifejezésbe sűrítő „Precisa-se…”. Az eredetivel szemben a magyar kiadás e szavakat dőlten is kiemeli. Az idegen szavak mindenkor világok határjelölői is, a portugál éra és a héber világ
találkozásából születnek, azok összeütközéséből nyernek értelmet.
Az egész regény egy párhuzamhalmaz: az üvöltésből és üvöltésben, sikoltásban és tolongásban megszülető Mané és Ausztria szabadságának kikiáltásakor világra jött Viktor
párhuzamos születéstörténete, vagy Mané jezsuita kollégiumi napjai és Viktor internátusbeli éveinek egymásra vetülése éppúgy arra utalnak, mintha az elbeszélő egy egységes,
„archetipikus” zsidó sorsot vázolna fel. A kollektív sorstragédiába, melyet a zsidóság Mané
vonalán valós, illetve Viktor történetsíkján álombeli üldöztetése jelent, beágyazódik az
egyes ember életének tragédiája. A gyerek szemben áll a nappal, ami kitakarja a lényeget,
a megélt, szülei válása előtti gyermekkortól kezdve, melyre Viktort fényképek emlékeztetik: „Minden akkor készült fénykép egy fájdalmasan eltorzult arcú, hunyorgó Viktort mutat: merthogy mindig a napba kellett néznie, ha fotografálta az apja.”26 Mané pedig, Samuel, a látnok nevének megfelelően a regény egy pontján elkezd látni végre: „Nem értette,
de látni már kezdte.”27
Futni kell – és nem lehet elfutni, lélegezni kell, vajon „[m]eddig lehet úgy élni, hogy
nem vesz mély lélegzetet az ember?”28 A bemutatott sorsok sebhelyes életek, egy seb, amit
Mané kétszeresen is elszenved, és ezzel a meghasadtsággal azonosul: „[Mané] arcán pedig
hamar begyógyult, behegedt a seb. Néha, ha Mané kibámult az ablakon, úgy rémlett,
mintha apja nézne be hozzá, egy sebhelyes árnyat látott, ez az arc az utcai tülekedésben
kapta a sebet, az ő, Mané születése napján. […] Mané hosszan nézte az apai arcot, amíg
a sajátja nem lett újra, a tulajdon tükörképe.”29 A körülmetélésnél, a circumcisionál el24
25
26
27
28
29

Menasse 2008, 35.
Uo., 464.
Uo., 61.
Uo., 126.
Uo., 123.
Uo., 239.

2008. december

101

szenvedett sérülése révén is a kettéhasadtság konnotációját hordozza, személyében a regény végletes hánykolódásának megfelelően a hontalanság fejeződik ki, miközben újra és
újra visszavágyódik pokollá vált otthonába, Comecosba. De az identitásbeli meghasonlottságot jól példázza általában a szereplők soknevűsége is, amire Manénál már utaltunk, és
hasonlóan posztfigurájának, Viktornak is gondjai vannak a nevével: családnevén mindenki meghökken, és egy osztálykiránduláson kell megtudnia, mit jelent Abravanelnek
lenni… Hildegund többszörös elnevezése – Gundl, Hilli, Maria – szintén egy rájátszás, talán az asszimiláció variációira.
Viktornak a szülei válása után, már gimnáziumi évei alatt kell igazán szembenéznie
zsidó származásával. Addig csak elszórt események, mint neve furcsa hangzása válik számára gyanússá. Egy kiránduláson hittantanáruk végigvezeti családfája történetén. Ez motiválja, hogy történelmet hallgasson az egyetemen. Az egyetemi évek előtt néhány karakteres és meghatározó történetet kivéve, amelyek a „Viktor és Hildegund estéje” kerettörténet elbeszéléssíkjába is beszűrődnek, tulajdonképpen egy 60-as, 70-es évekbeli fiatalember átlagos történetét olvashatjuk. A zsidó sorstragédiák nyomai olyan mikrotörténeti szálakon jelennek meg újra, mint például az iskolás Viktor verekedése a kis Feldsteinnel,
a szintén zsidó kisfiúval, amikor az „ütőpozícióban” levő Viktor később tudja meg, hogy
„saját maga volt az, akit arcul csapott.”30 Az ilyen és hasonló jelenetek mind egy sajátosan
elszórt, de koherens képet végül mégsem alkotó zsidó identitás egy-egy darabját jelenthetik. A későbbi, egyetemi évek bemutatásakor megnyílik a regény: freudizmus, baloldaliság, feminizmus, feyerabendi tézisek és regresszió tarkítják az elbeszélést. Viktor baloldali
aktivista, trockista munkája megbukik a Renátával folytatott affér szerencsétlen kimenetelén – ezzel megint visszahozza Menasse a gyerek-embrió-magzat már korábban is terhelten felhasznált konnotációját.
Manasseh, a tanító, nehezen ugyan, de nyugvópontot lel felesége oldalán, miután annak folytonos könyörgésében, a szükséget jelző „Precisa-se” panaszai hatására értelmiségi
utakon, könyvkiadással próbálja előteremteni a napi betevőt. A megkeseredett mindennapokban altatópirulákhoz nyúl a tanító, s ebből az állapotból sem családja, sem kedves
tanítványa – Baruch (Spinoza) – nem tudja kiemelni, míg egyszer újra értelmet talál az
életében: Angliát akarja diplomáciai kapcsolatokkal „meghódítani” a zsidóknak. A végső
szöglet, angle de terre, amelyen még nem élnek zsidók. A Messiás-várás gondolata vezérli, hogy miután egy kiterjesztett népi-kulturális értelmezéssel megállapítja, hogy a németektől a hollandokig, de még az Újvilág indiánjaiig tulajdonképpen mindenki zsidó, népének újra bebocsátást érhessen el Angliába.31
A nyugvópont és a találkozás Viktor történetében is bekövetkezik, mintha Menasse
gondolatmenetében a történet-történelem a kiűzetés-üldözés-találkozás-nyugvópont állomásokon haladna végig. Viktor tulajdonságait, eddigi történetét a regény egyik utolsó
jelenetében, a – nota bene – Éden bárban Spazierer tanár úr summáza a legtalálóbban.
A tanár, aki egyike azoknak, akiknek a fejére Viktor néhány órája olvasta rá – alaptalanul –
az egykori nácipárttagságot, hiszen mint a regény legvégén kiderül, Viktor vaktában lövöldözik, és maga alkotja meg a tanárai születési dátumaiból azok (ál)párttagkönyv számát. Két tanáruk esetében mégis ráhibázik: „Zseniális munka, de nem felelt meg a fel30
31

Uo., 133.
Ld. uo., 637-641.

102

tiszatáj

adatnak. […] Jó munkát végeztél, fiam! […] Csak azt nem tudom, hogy tragédiát vagy komédiát írtál-e.”32
És Viktor elindul Amszterdamba, a Spinoza-kongresszusra, hogy Spinoza tanáráról,
Manasseh ben Israelről tartson előadást… A két történetszál összeér, Viktor egy imaginált
síkon „tetten éri” Manasseh-t, és benne talán önmagát, mint a rabbi utódját. A ManassehViktor párhuzamot a folyamatos önreflexió is jelzi, mintha kívülről szemlélné Mané önmagát, mintha Mariat Hildegundként, és Hildegundot Mariaként látnánk, mígnem az elbeszélő a mikro-makrotörténet összemosásaként a rabbi tollába adja a regény és egyben
Manasseh rabbi utolsó mondatát: „Sötétben minden elképzelhető.”33
Menasse fentebb említett, a Frankfurti Könyvvásáron mondott beszédében már utalt
későbbi regénye egyik főszereplőjére, Samuel Menassére. A párhuzamok ötlete alighanem
innen származik, hiszen a rabbi gondolatát, miszerint „ami egyszer valós volt, az örökké
lehetséges marad”, évszázadokkal később az auschwitzi haláltábor kapcsán Adorno ismétli
meg, illetve fogalmazza meg ugyanúgy.34 (Az osztrák középgeneráció egy másik, nemzetközi hírű alakjának, Christoph Ransmayrnek írói fogásaival, felhasznált motívumaival –
születés és üvöltés, távolságtartó apa, párhuzamos, útismétlő történetmondás, a „kő” mint
végső válasz a kérdésekre stb. – Menasse regénye sok ponton mutat hasonlóságot, jóllehet
nagyon is könnyedén olvasható nyelve meg sem közelíti írótársa gondosan kimért mondatait.)
A Kiűzetés a pokolból sok párhuzama olykor erőltetetté válik: személyek, mint természetesen Mané és Viktor, Maria és Hildegund (a keresztségben szintén Maria), Rachel és
Renata, Uriel és Viktor – a kiközösítés jelenete, a zsidó közösségből és a baloldali elvtársak közül. Ugyanígy gesztusok, jellemvonások, sőt földrajzi helyek (például Anglia mindkét kontextusban előfordul) párhuzama, párhuzamok, amik végül egy „jó helyen”, fikcionalizált és nem elbeszélt végtelenben találkoznak.
De hová tart a történet? Viktor saját bevallása szerint még csak ateistává sem válik…35
Akárcsak Manasseh, ő is a teljességet, az Egészet keresi. Esther, Manasseh testvére a vallást magát ignorálja, és a hétköznapiságokhoz tapadó életbe kapaszkodik. Úgy tűnik, a regény a vallást problémának tekinti, és nem látja meg annak mélyebb jelentésmezőit, pontosan azon lényegét, amiért a zsidó megtartja a sabbatot, vagy a keresztény hajlandó
a zsidó rabbi könyvét is elolvasni. „Adonáj, ez nem én vagyok. Kérlek, adj engem vissza
magamnak!”36 – ez az egyetlen értékelhető utalás a Szent felé történő gyenge megnyilatkozásra, semmi több.
A regény mindkét oldallal „leszámol”, helyenként durvábban és sértőbben is, mint
szabadna. Leszámol az inkvizíció korának betűhöz ragaszkodó kereszténységével, mely
a vallás alaptételeit eltorzítva, azt mások kívülrekesztésére és megsemmisítésére használta
fel. De nem kegyelmez a zsidó vallásnak sem: a keresztény elemekkel díszített zsidó temető, Uriel, a kiközösített zsidó ember esetének bemutatása – akinek története során a zsidók maguk játsszák el az inkvizíciót –, vagy a circumcisio problematikáján keresztül a zsi32
33
34
35
36

Uo., 654-655.
Uo., 665.
Ld. Menasse 1996, 26-27.
Vö.: Menasse 2008, 192.
Uo., 614.

2008. december

103

dó értékeket is relativizálja. A túlrészletezett, olykor naturálisan nyers és a kontextusban
megszólaltatott témához sokszor a legkevésbé sem illő írás materializálja és banálissá teszi az értéket. Nem ismeri (fel) a szent dolgok lényegét, sőt helyenként – például a keresztre feszített macska esetén keresztül – durván sérti is azt. A regény legnagyobb hiányosságának éppen az tűnik, hogy túl földhözragadttá, testivé transzformál olyan kérdéseket is, amelyeket nem lehet materiális kontextusban megérteni. Ezek mellett az elbeszélő több ponton az alaptematika szempontjából teljesen lényegtelen részletekben veszik el,
így helyenként igen terjengőssé válik a szöveg. Olyan általános dolgokra, közhelyekre tér
ki, mint egy az elvált szülők gyermekeként felnövő, családosan is árva kisfiú hétköznapjai,
melyek a szülői ház helyett hol kávéházak, hol fürdők, illetve az anya vagy a nagymama
aktuális munkahelyén zajlanak. Vagy Viktor egyetemi évei, mikor a freudizmus vagy a marxizmus rögös útvesztőit járja, mígnem – hogy egyedivé váljon némileg a történet – botrányosan felhasználja a zsidóüldözéstől terhes náci bűnösség fogalmát is azzal, hogy tanárainak fejére olvassa azok születési dátumaiból kreált ál-NSDAP-tagsági könyvük számát.
A mű pszeudofilozófiai alapjaiban érzékelhető a materialista alapokon álló elbeszélő, és
talán a lukácsi tükrözéselmélet parafrázisait is megtalálhatjuk.
A Kiűzetés a pokolból utolsó soraiban visszahozza az „archetipikus” álom sötét képeit.
A sötétséget, amelyben „minden elképzelhető”, a megfáradt és élete alkonyát megélő rabbi
sötétjét, az idő sötétjét, a közösségen kívüliség, a Viktor által is megtapasztalt „semmi” sötétjét, az inkvizíció sötétjét, a társtalanság sötétjét… A „minden elképzelhető” nem az élet
lehetőségének szabadságára utal, hanem azon borzalmak sokaságát emeli ki, amik a sors
sötétjében, a szellem sötétjében, az elvakultságban megtörténhetnek.
A regény minden báját-baját egybevetve megválaszolatlanul marad a kérdés: pontosan
mire játszik végül az író, de ne legyenek illúzióink: „Csattanó nincs. Ha volna, rég véget
ért volna a történet. De nincs tovább. Csak a pokol – és a kiűzetés a pokolból. És kiegészítőül egy aprócska titok.”37 Ezt a titkot kell megfejtenie a kitartó olvasónak.

37

Uo., 191.

104

tiszatáj

D ANIEL KEHLMANN

Hol van Carlos Montúfar?

Amikor először léptem be a göttingeni csillagvizsgálóba, már majdnem befejeztem A világ fölmérése című regényemet. Itt élt és dolgozott egyik fő alakom, és
meglepett, mennyire megilletődtem, amiért hirtelen ilyen közel kerültem hozzá.
Könyvemben a férfi, aki ezekben a helyiségekben lakott, zseni ugyan, de szenvedélyes bordélylátogató és a rossz hangulat szörnyetege is. Ha még élne, semmilyen kifinomult esztétikai elmélet sem védhetne meg – egy rágalmazási pertől,
a haragjától.
A csillagvizsgáló a tudomány tizenkilencedik század elején klasszicista stílusban épült, impozáns temploma. Kupolája mindazonáltal tiszta díszítmény, nem
nyitható, a teleszkópokat a bejárati kapu melletti lőrésszerű nyílásokon keresztül
irányították az ég felé. Bent egy lépcső vezet a néhai igazgató lakóhelyiségeibe. Itt
függ eredetiben a híres olajfestmény, ami Carl Friedrich Gaußt ábrázolja fekete
bársonysipkájával a fején, és ami meglepően kicsi, ez azonban ismert festmények
esetében sokszor előfordul. Mellette a legendás távírókészülék, amit ő talált fel,
hogy érintkezni tudjon a városközpontban dolgozó munkatársaival.
Egy elbeszélő valóságokkal operál. Attól az óhajtól indíttatva, hogy a jelen lévő valóságot a képzete szerint korrigálja, kitalál egy második, magánjellegű valóságot, amely néhány nyilvánvaló és sok jól elrejtett pontban eltér az elsőtől.
A hosszú álmot, írja Schopenhauer, rövidek szakítják meg, és végeredményben
ez minden; egy elbeszélő számára a hosszú történetet rövidek szakítják meg, és
ami bosszantja, az nem a történet szubsztanciális egyneműsége, hanem összekeveredése, tehát a határok teljes megsértése. Például a váratlan szembesülés egy
nagyon is valóságos géppel, amit valaki kifejlesztett, akit az elbeszélő bizonyos
pillanatokban már saját találmányának tart.
Könyvem végén az egyik jelenetben feltűnik ez a távírókészülék. Az öreg és törékeny Gauß professzor az ablaknál áll, és jeleket küld, félig Weber munkatársával beszélgetvén, félig önmagával, egyúttal azonban az élete során megdöbbentően meggyarapodott számú elhalálozottak világával is. Ezzel a készülékkel azonban, és erről a csillagvizsgálóban lévő készülékre vetett egyetlen pillantás meggyőzött, nem lehetett beszélgetéseket folytatni. A vevőtű kilengése olyan gyenge
volt, hogy távcsövön kellett egy skálára meredni. Ez viszont azt jelentette, hogy
az adónak először követet kellett küldenie a vevőhöz, hogy közölje vele, mikor
akarja kezdeni az üzenetközvetítést – ez bizony egy Monty-Python-konstelláció.

2008. december

105

Még Gauß szobájában, a vevőkészülék, az ablak és az olajfestmény között úgy
döntöttem, hogy megmaradok saját változatomnál.
Talán ezért bizalmatlanok olyan sokan a történelmi elbeszéléssel, akik a könyvekben a tényeket keresik. Olvas az ember, és közben soha nem szabadulhat meg
a gyanútól, hogy amit olvas, az nem igaz. Körülbelül így tanultam az egyetemen,
dr. S. proszemináriumán. Mi, germanisták, jobban tesszük, mondta a meggyőződés hangján, ha elkerüljük a történelmi regényeket; megbízhatatlanok és triviálisak.
Mind?
Mind, felelte dr. S. Az ember éljen a mában, és aki más korok felé fordul, az
eszképizmus áldozata lesz.
Dr. S.-nek dülledt szeme volt, beteg bőre, és alkoholgondokkal küzdött. A vizsgákon kiment ugyan a teremből, hogy másolhassunk egymásról; mindenesetre
nem kedvességből tette, ahogy később rájöttünk, hanem azért, mert azt remélte,
ha hallgatóinak jobbak az eredményei, előléptetik. Dr. S. szomorú ember volt,
nem szeretett olvasni, és úgy tűnt, hogy különösen nem a mában él. Ám meggyőződései megingathatatlanok voltak.
És Tolsztoj, kérdezte egy orosz hallgatólány.
Hogyan, kérdezte dr. S. Miért épp Tolsztoj?
A Háború és béke miatt.
De hisz az nem történelmi regény. Amikor Tolsztoj írta… Dr. S. megakadt,
ezen a területen nem érezte magát otthon. A háború utáni bécsi irodalom szakértője volt: a komoly neodadaista költészeté, amit Wehrmacht-katonák fiai ápoltak.
Amikor Tolsztoj ezt a regényét írta, még a tizenkilencedik századot írták!
Tolsztoj a Háború és békét, mondta a hallgatólány félénken, több mint ötven
évvel a napóleoni háborúk után írta.
Pontosan, mondta dr. S., ez rég volt. Akkoriban másként mentek a dolgok.
Erre a verdiktre még akkor is pontosan emlékeztem, amikor évekkel később
megpróbáltam egy nem egészen a közelmúltban játszódó regényt írni. Talán soha
nem mertem volna megtenni néhány mű előképe nélkül, melyek ellentmondtak
dr. S. szigorú szabályának: mint például Thomas Mann Lotte Weimarban, John
Fowler A francia hadnagy szeretője, E. L. Doctorow Ragtime, John Barth A dohányárus és Thomas Pynchon felvilágosodásról, tudományról és őrületről szóló
eposza, a Mason & Dixon című művek. A modernség egész mellékáramlata próbál olyan dogmákat, mint dr. S.-é ad absurdum vinni, vagyis nemcsak történeteket, hanem történelmet is elbeszélni, és ennek a ponyvairodalom által elfoglalt
zsánernek látszólag komolytalan jellegét tényekkel és fikciókkal való játékokra
felhasználni. A regény műfaja talán hatékonyabban ásott alá uralkodó véleményeket, mint bármi más – és ennek egyik leghatékonyabb fajtája az, ha a múltat
újra elbeszéljük, és a hivatalos változattól eltérünk a kitalált igazság birodalma
felé.

106

tiszatáj

Az igazság ilyen kitalálásának egyik példája és egyúttal egy elmúlt korszakhoz
való egyik legsikerültebb közelítés Stanley Kubrick Barry Lyndon című filmje,
egy elsüllyedt világ aprólékos rekonstrukciója, nem azért, mert arra tekint, ami
megmaradt belőle, hanem arra, ami múlt benne, nem azt emeli ki belőle, ami közös velünk, hanem szigorúan azt hangsúlyozza, ami elválaszt tőle. A lehető legnagyobb pedantéria mellett való döntés a legerősebb művésziesség mellett való
döntést is jelenti; mert természetesen minden ismert részletet több tucat követ
(ezt minden kutató megtapasztalja), amiről nem tudhatunk eleget – és amit ezért
ki kell találni, hogy meg lehessen ismerni őket. Egy filmes számára ez a probléma
még drasztikusabban jelentkezik, mint egy regényíró számára; az író sok mindenben csalhat, de a részletekre vetett filmes pillantás totális és teljes, nem ismeri a merészség szürke zónáját. Az autentitás ebben a formában talán soha többé
el nem ért látszata Kubricknál onnan származik, hogy filmje éppenhogy nem a tizennyolcadik század valós életét kísérli meg ábrázolni, hanem annak visszatükrözését a művészetben. Ahol hétköznapi eseményeket ábrázol, azok életre hívott
rézmetszet-zsánerjelenetekként hatnak, tájai Watteau-festmények reminiszcenciái, speciális NASA-objektívekkel gyertyafénynél felvett belső felvételei Wright
of Derby interiőrének árnyjátékát és felfokozott világos-sötét-kontrasztjait mutatják, az orgiajelenetek látszólag sematikus elvontságukban egyenesen Hogarth
A kéjenc élete című képciklusára nyúlnak vissza. Itt semmi sem spontán, és
a legkevésbé sem realista; mert hisz már Thackerey alapul szolgáló könyve is egy
olyan korról szóló történelmi regény, melyet a szerző nem élt meg. Minden jelenet azt közli, hogy a művészet lényegében elvonatkoztatás és stilizálás; és soha
nem volt annyira az, mint a tizennyolcadik században, és semmiképp sem közelíthetni hozzá jobban, mint ha következetesen lemondunk a közvetlenségről. Ez
egy olyan kezdeményezés, melynek párja az épp Thomas Pynchon Mason &
Dixonjához kitalált angol nyelvezet: olyan művészi idióma, melyet így se 1750ben, se nem máskor nem beszéltek, és melyet anakronizmusok, burleszk nyelvi
újítások és egy nyelvformáló minden határt áttörő alakító akarata gazdagított,
aki az olvasót épp pimasz hamisításaival hozza közelebb a beszélés elpusztult
formájához, sőt minden nyelv történetiségének jelenségéhez, mint ahogyan arra
a filológiai akríbia képes volna.
Amikor elkezdtem írni regényemet Gaußról, Humboldtról és a világ kvantifikáló fölméréséről, felvilágosítókról és tengeri szörnyekről, a német kultúra nagyságáról és komikumáról, hamarosan világossá vált számomra, hogy ki kell találnom dolgokat. Elbeszélni annyit jelent, mint kifeszíteni egy ívet oda, ahol még
nincs, és a fejleményeknek épp ott kölcsönözni struktúrát és következetességet,
ahol a valóság nem szolgál velük – nem azért, hogy a világnak a rend látszatát,
hanem hogy leképezésének tisztaságát nyújtsuk, ami nélkül a zűrzavar ábrázolása nem lehetséges. Ha épp arról akar írni az ember, hogy a kozmosz kaotikus,
és ellenszegül a fölmérésnek, komolyan kell venni a formát. El kell rendezni a dol-

2008. december

107

gokat, fényt és árnyékot kell létrehozni. Főképpen második fő alakom, a különös
Alexander von Humboldt báró, aki, Don Quijote és Hindenburg keresztezése,
követelte meg a túlfokozást, a lecsökkentést és kiélezést. Ha valóban tett egy több
mint hat éves, nem éppen drámai utazást, akkor nekem nemcsak hogy sok mindent ki kellett hagynom, hogy beszélhessek róla, hanem kapcsolatokat kellett teremtenem, és elszigetelt eseményekből egy összefüggő történetet kellett építenem.
Így alakítottam át Aimé Bonpland-t, a báró segédjét, a hűséges és vélhetőleg
inkább jelentéktelen botanikust, a báró ellenlábasává. Humboldt valójában
többnyire egy állandóan váltakozó összetételű csoporttal utazott; nemesek és tudósok csapódtak hozzájuk, amíg kedvük és érdeklődésük kitartott, a missziós állomásokon egy időre néhány szerzetes is csatlakozott hozzájuk. A roppant távolságnak csak igen kis részeit tette meg Humboldt egyedül Bonpland-nal. Az én
Humboldtom és Bonpland-om nagyon sok időt fognak együtt eltölteni, ezt kezdettől fogva tudtam. Bonpland-om megtanulja, mit jelent végigküzdenie magát
a dzsungelen egy egyenruhás, elnyűhetetlen, örökké lelkes és minden fejtetű,
minden kő és minden kis földlyuk iránt érdeklődő porosz társaságában. Vagyis le
kellett mondanom Carlos Montúfárról.
Quito kormányzójának a fia 1802 elején csatlakozott a két férfihoz; egy tinédzser, aki megragadta a grand tour lehetőségét, amilyenre soha többé nem lett
volna alkalma. Ott volt a Pichincha és a Chimborazo vulkánok megmászásánál,
elment Jefferson elnökhöz az Egyesült Államokba, elkísérte Humboldtot Európába, és hét évig lakott nála Párizsban. Aztán visszament az újonnan alapított
Ecuadorba, hogy részt vegyen a szabadságharcban, néhány hónappal később elfogták a spanyolok, és statáriális eljárás alapján agyonlőtték. Híresztelések szerint Humboldt Carlos miatt égette el úti beszámolója negyedik részét. De bármi
rejtegetnivalója volt is a bárónak, és bármi történt is valójában közöttük – az én
változatomban a harmadik kísérő nem veszített semmit. Az én alakjaimnak olyan
vitatkozó párnak kellett lennie, mint Don Quijote és Sancho, Holmes és Watson,
Waldorf és Satler. Valószínűleg tucatnyi ember barangolta be Humboldttal a kontinenst, de az én dramaturgiám azt követelte, hogy Humboldt és Bonpland csupán néhány mellékalak társaságában egyedül maradjanak.
„Elhatároztam, hogy a történelmi eseményeket nyersanyagként használom fel
egy regényhez, melyben teljesen szabadon helyzeteket változtathatok meg, alakíthatok át és találhatok ki, miközben a történeti hátteret csak kiindulópontként
használom, hogy megalkossak valamit, ami lényegénél fogva fikció, irodalmi kitaláció.” Így nyilatkozik Mario Vargas Llosa a Háború a világ végén című regényéről, melyben Euclides da Cunha brazil író tudósítására támaszkodva újra elbeszéli a tizenkilencedik század végén a Sertão tartományban kitört polgárháború történetét. „Elhatároztam, hogy követem a négy történeti epizódot, a négy katonai expedíciót, és irodalmi alakként felhasználok néhány történelmi személyi-

108

tiszatáj

séget, de nem veszem figyelembe az életrajzukat, és csak azt veszem át szabadon,
amit használhatónak tartok célom megvalósításához.” Vargas Llosa nemcsak forrásként használja da Cunha háborúról szóló korszakalkotó művét, de szerepelteti
is Cunhát, méghozzá tragikomikus alakként: Cunha rövidlátó, örökösen tüsszög,
félénk, egyáltalán nem hősies és félig vak. Elfogják a felkelők, és Canudo főhadiszállásán a felkelőkkel együtt átéli a felkelés utolsó heteit. Csakhogy eltörik a
szemüvege. Szemtanú, és mégsem lát semmit; közvetlen közelről éli át az eseményeket, de olyan homályosan, hogy semmire sem megy vele. Miután kiszabadul
a pokolból, életét annak szenteli, hogy rekonstruálja az átélteket, és kutatásai révén lassanként ő lesz az egyetlen ember az országban, aki megérti, mi is történt
annak idején Sertãoban.
Szigorúan vett történelmi értelemben ebből semmi sem igaz. Euclides da
Cunha nem volt hadifogoly, rövidlátó, és az sem ismeretes, hogy tüsszögött volna. Éppen félénk sem volt, több párbajt vívott, az utolsót nem élte túl. Vargas
Llosát azonban a nem-értés motívuma érdekli minden változatával együtt; miként a rövidlátó újságírónak semmit sem használ, hogy jelen volt az eseményeknél, úgy a regénynek sem használna, ha ragaszkodna de Cunha életrajzának tényeihez. A Háború a világ végén tanulmány arról a körülményről, hogy a társadalom meghatározó részei nem ismerik egymást: a kormány azt hiszi, hogy a felkelés hátterében birtokos nemesek állnak, mert nem érti a zsellérek fanatikus hitét, akik a köztársaság kikiáltásával a Sátán birodalmának eljövetelét látják. Az
értelmiségiek ezt a mozgalmat baloldali forradalomnak tartják, és nem értik, miért épp az egyház támogatja a vélt forradalmárokat a katonasággal szemben,
melynek tisztjei számára a hadjárat ugyancsak kapóra jött alkalom arra, hogy
nekimenjen a nemességnek, melyről tévesen azt gondolja, hogy befolyással és
hatalommal rendelkezik. Az újságíró rövidlátása a kulcs ahhoz, hogy az igazság
– ha egyáltalán – csakis utólag és megfelelő distanciával válik láthatóvá, és az elbeszélés a történetírással szemben mást kíván, mint a tényekhez való hűséget.
Ez a különbség a pusztán tényszerűen helyes és az igaz között, amit minden
történelmi regény érint, áll a középpontjában J. M. Coetzee Foe című művében,
ami újra elbeszéli Robinson és Péntek történetét. Coetzee változatában él még
egy harmadik személy is a szigeten: Susan Barton, akit a hullámok sodornak
partra, és aki később a két férfival együtt megmenekül. Cruso – itt így hívják
a remetét – meghal a hajón; visszatérve Angliába Susan felkeresi Foe írót (aki
osztozik Daniel Defoe életrajzában és munkásságában), hogy beszámoljon élményeiről, és az író feljegyezze és történetté alakítsa őket. Susan tudja, hogy erre ő
nem képes: „Mr. Foe, a lényeget adja vissza, amit elveszítettem; ez leghőbb kérésem. Mert történetem az igazságot adja ugyan vissza, de nem az igazság lényegét
(ezt tisztán látom, ne is áltassuk magunkat). Ahhoz, hogy az igazságot teljes lényegében beszélhessük el, nyugalomra van szükség meg egy kényelmes székre
távol mindentől, ami elvonhatja a figyelmet, és egy ablakra, melyen kinézhet az

2008. december

109

ember; és aztán arra a képességre, hogy hullámokat lásson ott, ahol szántók terülnek el előtte, és érezze a trópusi napot, amikor hideg van; és ujjhegyén a szavakat, hogy megragadja velük a látomást, mielőtt elillan. Belőlem hiányzik, magában megvan mindez.” A szövevényes regény csattanója elmarad, és csak annak
az olvasónak válik érthetővé, aki megérti, hogy Robinson remete története ugyan
világhírnévre tett szert, de Susan Barton már nem szerepel benne. Az anyag történetté alakításának lényege, amire Foe megbízatásszerűen vállalkozik, épp az,
hogy kihagyja belőle Susant – miként azt nekem is meg kellett tennem szegény
Carlos Montúfárral.
Humboldt tudósítása Bonpland-nal és Montúfárral együtt tett kísérletéről,
miszerint 1802. június 23-án megmászták a Chimborazót, tények józan felsorolásából áll, ami nyilvánvalóan nem hagy megválaszolatlanul egyetlen kérdést sem;
a tizennyolcadik századi expedíció leírásának jellegzetes, szuverén stílusában
íródott, a kutató- vagy hódítóutaknak magabiztosan nekivágó európai ember stílusában: kíváncsian, ám dacolva a viszontagságokkal, fegyelmezetten, hűvösen,
tartózkodón. Ebben a hangnemben tudósított Samuel Johnson a skót Hebridavadonról, ebben a hangnemben üdvözölte egymást Livingstone és Stanley a vadonban, ami szállóigévé vált, és csak V. S. Naipaul hozta vissza az egykori gyarmatokról az anyaországba, amikor is arra használta, hogy ábrázolja a brit provinciát.
Aki azonban olvassa a kortárs alpinisták szövegeit, nagyon pontosan megtudja, mi történik egy magashegyi sziklamászóval. Ebből elárult valamit Humboldt
is, de sok mindent elhallgatott. Még a legjobb erőnlétben lévő emberek is egyfolytában hánynak, halálosan nyomorultul érzik magukat, és hallucinálnak. Ha
nagy magasságban próbálnak beszélgetni, olyan artikulátlanul beszélnek, mint
a részegek, és nem tudnak tisztán gondolkodni, vérzik a nyálkahártyájuk, sőt
még a szemük is. Humboldt, Bonpland és Montúfar esetében sem lehetett másként. Vagyis Humboldt szuverén-hűvös hangnemben írt tudósításában nincs föltétlenül kevesebb fikció, mint a zűrzavar és botladozó céltalanság epizódjában,
amit én csináltam belőle. Egy hangnem konfrontációja a valósággal, melyet a valóság elleplezésére találtak ki, így vagy úgy, de mindig művészi szatíra – olyan
összeütközés, melybe a hang belebukik, és a gondosan betanult tartás megtörik.
Regényemben Humboldt és Bonpland beszélgetései (mint a regényben minden
dialógus, amit a kötőmód látszat-distanciája szűr meg) hegymászás közben egyre
kuszábbak és ittasabbak, és csak akkor közelítenek fokozatosan újra az értelmes
beszédhez, amikor lefelé jönnek a hegyről. Ennyi fáradság és tartás, az alacsony
valóság ilyen tagadása, a saját gyengeség ekkora leküzdése szükséges a weimari
klasszicitáshoz, ez a nagyság és, ha nem sikerül, a komikus benne. A Chimborazo-tudósítás az én változatomban az alpinista realizmus hozzátételével épp ezt
kívánta láthatóvá tenni: Weimar macondoi követét segédjével együtt őrület, rosz-

110

tiszatáj

szullét, szédülés, szorongás és zavarodottság fogja el a vulkán gerincén – vagyis
mindaz, aminek a tagadása nélkül a klasszikus egyáltalán nem definiálható.
Egy másfajta tagadással 2004 nyarán, röviddel a csillagvizsgáló megtekintése
előtt akadt dolgom. A Hartz-tüntetések hetei, a Bukás-film hónapjai, a Németországszerte késésben lévő gyorsvonatok évei voltak ezek, amikor egy nagy író,
aki Humboldtnak százötven éve több kiadásban kapható fő művét egy szép új kiadásban újra megjelentette, a médiumoknak azt nyilatkozta, hogy a báró igencsak feledésbe merült. Humboldt, akiről a földtekén több helyet neveztek el, mint
bárki másról, és akiről csak a múlt évben két új monográfia is megjelent (többek
között Gerald Helferich kitűnő és sajnos sehol nem említett Humboldt Kozmosza
című műve) hirtelen föltűnt a SPIEGEL borítólapján, dupla oldalt szenteltek neki
a színes magazinok, és tucatnyi tévéadás foglalkozott vele. Egy kutató, akinek
geniun tragédiája, hogy egyrészt nem sikerült úti élményeit olvasható elbeszéléssé formálnia („Te egyszerűen nem tudod, hogyan kell könyvet írni!” kiáltott fel
barátja, Arago), másrészt pedig, hogy lényeges tudományos írásait már életében
meghaladták, hirtelen újra iskolások példaképének számít, mint egyszer már
a tizenkilencedik század végén, és akiknek ezer oldalas kései művét ajánlják olvasmányként. A világűrt, olvasták benne, éter tölti ki, az ember megbetegszik
a rossz miazmáktól, az ember második legnagyobb meggyalázása a rabszolgaság,
a legnagyobb azonban az az állítás, hogy a majomtól származik. A médiumok érdeklődése épphogy nem Humboldt ügyességére irányult, mellyel tudományos intézményeket alapított, sem politikai széles látókörére – nincs egyetlen kijelentés
sem Latin-Amerikáról szóló művében, amely ne igazolódott volna be –, de még
csak A természet nézeteiben gyakran megvillanó elegáns leíró prózájára sem.
E helyett az öreg báró utolsó kísérletére, a Kozmoszra összpontosult, melyben a világ minden tényének összegyűjtése révén még egyszer megpróbálta leigázni az őt
egyre jobban elkerülő világot.
Ez a kitalálás és valóság olyan konfrontációja volt, amilyennel nem sokszor
találkozik az ember. Azt az alakot, akit a munka során olyan intenzíven a magamévá tettem, hogy úgy éreztem, mintha én találtam volna ki, a külvilág a leghangosabban visszakövetelte. Ez a kreatív folyamat összekuszáló, ám üdvös megzavarása; nem árt emlékeztetni arra, hogy egy történelmi alak senkié, egy történet
pedig mindig azé, aki épp szeretné elmondani. Minden bizonnyal a Humboldtfivérek, Alexander és az összehasonlíthatatlanul riasztóbb Wilhelm, voltak a legszívósabbak, a klasszicitás legelkötelezettebjei a weimariak között. Mindegy,
hogy az egyikük felküzdötte magát a Chimborazóra, a másikuk pedig egy dandártábornok szigorával újra feltalálta a német egyetemet, pusztán megfeszített akaratuk révén mindig is klasszikusok maradtak. Épp ez az egész életükre jellemző
megfeszítettség, ami minden humanitásuk ellenére E. T. A. Hoffmann embergépeihez teszi őket hasonlóvá, volt a német nyilvánosság számára oly gyakran példaszerű bennük; sokáig ezt Wilhelm tisztelete alapozta meg, ma, egy megválto-

2008. december

111

zott korhangulatban, Alexanderé. Mintha csak meglehetősen szilárdan a Hitler
és Ludendorff előtti Németországot kellene visszavágyni, és a vágy máris valósággá válna, vagy, mintha a nagy kartográfus tisztelőjeként legalábbis annak az
esélyét, hogy újra késés nélkül lehessen eljutni Heidelbergből Mainzba.
És persze van itt még egy szempont. A kellemetlen érzés a Gauß, Darwin, Einstein, Gödel és Heisenberg felfedezései révén ingataggá vált világrend miatt még
mindig nagyobb, méghozzá mindnyájunkban, mint ahogy tisztában volnánk vele.
A Kozmosz sikere 2004 nyarán – vajon nem magyarázható-e azzal, hogy van abban valami erőt adó, hogy az ember egy vaskos könyv alakjában még egyszer
kezében tarthatja egy jól elrendezett világépítmény áttekintő tervét, egy olyan világmindenség emlékművét, melyben a tér nem görbül, az idő nem tágul, és senkinek a családfáját nem komprommitálják majmok, és a realitás még nem tolódott el a statisztika vakmerősége felé? Manapság nem könnyű ezt a tudományban egykor oly szilárdan gyökerező szerkezetet melankólia nélkül szemlélni; milyen messzire került időközben, milyen poétikus hatású, és milyen idegenszerű.
Mert már akkor, amikor a politikailag haladó, makkegészséges báró végigsietett
a földgolyón, hogy térképeket készítsen, a konzervatív és beteges Gauß profeszszor anélkül, hogy elhagyta volna Wesztfália királyságát, megállapította, hogy az
euklidészi geometria nem lehet az igazi, hogy a párhuzamosok a végtelenben találkoznak, és a tér, melynek földi kiterjedéseit Humboldt fáradhatatlanul beutazta, minden pontján komplexebb és nehezebben felfogható, mint ahogy az iskolai
tudás álmodta. Humboldt rend- és harmóniatereiből táplált entuziazmusa a legtalálóbban talán már ezért is korreszpondál a sikertelenségre ítélt asztronómus
melankóliájával. Annak a füzetnek egy lapján, melyben hiába próbálta kiszámítani a Pallasz planetoid pályájának zavarát, egyenletek százai mellett, a következő szavakat firkálta a lapszélre: „Inkább a halál, mint egy ilyen élet.”
A csillagvizsgáló körül ma szinte idillikus kert terül el. A vasmentes lak, melyet Gauß azért építtetett ide, hogy a föld mágneses terét mérje benne, már rég
nem áll. Göttingen megnőtt, ez a terület már nem a város széle, hanem a legjobb
lakónegyed. Valószínűleg az időbeli távolság, és csakis az szünteti meg a személyiségjogokat és engedi meg, hogy újra kitaláljunk olyan embereket, akik valóban
éltek, gondoltam, amikor eljöttem az obszervatóriumból. A regény legvégén
Gaußom, a fiktív alak, átugorván száznyolcvan évet egy pillantást vet a jelenre és
látja, amit épp én látok. Kíváncsi voltam a reakciójára.
Nem, mintha azt gondoltam volna, hogy ezzel megvásárolhatom a feloldozásomat. Amint végigmentem az utcán, ahol hajdanán Gauß rézhuzala húzódott, és
a világtörténelemben először elválasztotta egy ember jelenlétét a testétől, tisztán
kivehető mormogást képzeltem el. Dr. S. hangját hallottam, aki még egyszer
megfontolás tárgyává tette, hogy aki a mában él, és képzeletét egy időre autók és
atomerőművek nélküli korra irányítja, az menekül a valóságtól, aztán meg Gauß
professzor hangját hallottam, aki amiatt panaszkodott, hogy olyan távírókészülé-

112

tiszatáj

ket írtam le, amely soha nem működhetne, és egyébként is csak ritkán járt bordélyba, és hogy mit meg nem engedek magamnak, aztán pedig Bonpland hangját
hallottam, aki úgy érezte, balekot csináltam belőle és kigúnyoltam, majd Humboldt hangját, aki a növények, állatok és történelmi alakok katalógusára hivatkozott, amitől teljesen szükségtelenül eltértem, merthogy az igazi költészet mindig
realista, és tárgyilagos leírásban oldódik fel, ha elérte célját – és végül Carlos
Montúfar hangját hallottam, aki azt szerette volna tudni, hogy tulajdonképpen
hol a pokolban maradt.
Azt felelhettem volna nekik, hogy egy elbeszélő semmi másnak nem elkötelezettje, csakis a történetéé, és hogy még az sem az övé, még ha azt hiszi is. És hogy
a művészet másodlagos ugyan a természethez képest, néha azonban hozzá kell
tennie valamit, mert a valódi nem mindig, nem minden esetben az igaz. Vagy hivatkozhattam volna arra, hogy egy művész, bármennyire tiszteletre méltónak kíván is feltűnni, alapjában véve nagyon jól tudja, hogy nem egészen komoly dologra vállalkozik, és hogy soha nem küzdi le rossz lelkiismeretét, mint ahogy szeretné elhitetni magával és másokkal. Humboldt és Gauß legalább ebben a kérdésben ritka egyetértésben igazat adtak volna nekem – persze semmit sem
mondtak, mivel a holtak senkihez sem szólnak, semmiképp, holtbiztosan halottak, és különös mód ezt a legnehezebb elfogadni –, mert egyikük sem volt nagy
véleménnyel a művészekről, még nagy kortársaikról sem. Ezért azzal sem törődtek volna, ha ott, útban a csillagvizsgálótól a városközpontba egy másik regényíróra hivatkoztam volna, és a Háború a világ végén befejezését idéztem volna,
ami még egyszer leírja a fikció fölényét az adatokkal szemben, a tanú különös átalakulását elbeszélővé és az anyagét történetté. Egy tiszt a felkelők holttestei közt
João Abadét, a lázadók vezérét keresi, végül egy öregasszonyra talál, aki azt állítja, tud róla.
„Láttad meghalni?”
A kis öregasszony a fejét rázza, és cuppant a nyelvével, mintha szopogatna valamit.
„Vagyis megszökött?”
Az elfogott asszonyok tekintetének gyűrűjében az öregasszony újra tagadóan
rázza fejét.
„Arkangyalok vitték fel a mennybe. Láttam őket”, mondja, és cuppant a nyelvével.
HORVÁTH GÉZA fordítása

2008. december

113

T HOMAS GLAVINIC

Hiszen ez én vagyok
( RÉSZLETEK A REGÉNYBŐL)


Délután elmegyek kajálni az indiai étterembe. Aztán átgyalogolok az 1-es metróhoz a Taubstummengasséra – az adottságaimhoz képest nem kis séta –, mivel
azt hiszem, hogy az 1-es metró áll meg a Kardinal-Nagl-Platzon. Csakhogy az valójában a 3-as, át kell szállnom a Stephansplatzon.
Rohadt meleg van, az állomás hőmérője 22 fokot mutat. Mivel szokás szerint
attól tartok, hogy fázni fogok, két pulóvert tartok a kezemben. Rádöbbenek, micsoda marhaság, és rájövök, miféle összefüggés áll fenn a Naschmarkt indiai éttermében folytatott szakadatlan táplálékbevitel meg ama félelem között, hogy túl
kevés réteget veszek magamra. Lassan tényleg kezdem felfogni én is.
A Kardinal-Nagl-Platz-i megállótól csak pár lépés a Rabenhof Színház. Ott olvas fel ma este a nyugati világ legnagyobb sztárszerzője.
Thomas Gratzer, az igazgató, meg Roman Freigassner, a házi dramaturg azzal
a harsány szívélyességgel üdvözölnek, amelyről úgy vélik, ez az érintkezés bevett
formája a művészkollégák között. Roman körülugrál, üvöltözik, a vállamat lapogatja, elmesél egy történetet, hátrálok, utánam nyomul, szinte nekiszorít a falnak, csaknem kiégeti a zakómat a maga sodorta cigarettájával. Minden alkalommal ugyanez a műsor, elég nehezen viselem, viszont Freigassnert mint embert
kedvelem, és nem visz rá a lélek, hogy megmondjam neki: normálisan szeretek
beszélgetni az emberekkel, még ővele is.
A nyugati világ legnagyobb sztárszerzője még nincs itt, a ruhatárban viszont
összeakadok Daniellel, aki a Marco nevű haverjával érkezett, meg a Frankfurter
Allgemeine kritikusnőjével, ő tartja a bevezetőt. Elegáns és vonzó, ráadásul még
okos is. Tetszik az arca. Megint egy olyan arc, amelyről lerí, hogy a tulajdonosa
gondolkodik. Talán azért tűnik fel ez most annyira, mert előtte a tükörbe néztem.
Leülök az előcsarnokban Daniellel meg Marcóval. A bárban kapható bor nem
kimondottan az esetem, de alkohol nélkül nem bírom ki az ilyesfajta rendezvényeket, úgyhogy fröccsözök. Marco Heineckent iszik, Daniel almalét.
Barátságosan rám köszön egy nő. Visszaköszönök, pedig fogalmam sincs, kicsoda. Kis idő múlva mégis eszembe jut. Ott volt a Foer-vitán a Wild vendéglőben. Roman barátnője, Nora. Tiszta és ropogós, akár egy alma. Lebilincselőnek
találom az ilyesfajta nőket, pedig a legkevésbé sem érdekelnek: olyanok, mintha

114

tiszatáj

legalább két órán át áztatnák magukat naponta kétszer, természetesen egy olyan
kádban, amelyben valami pH-semleges citrus-joghurt-keverék habzik. Sportolnak, nem isznak mást, csak ásványvizet, ötször mosnak fogat naponta, és tökéletesre manikűrözik a körmüket. Közben, vagy mindezzel párhuzamosan spanyolul
tanulnak, vagy pedig orvosi szakkönyveket olvasnak. Ráadásul tényleg kedvesek
is. Az anyjuk mindenesetre büszke lehet rájuk. Az ilyen nők úgyszólván testetlen
módon vonzanak. Ez ironikusan hangzik, pedig komolyan mondom.
Daniel üdvözli a lektornőjét, aki egyszersmind a nyugati világ legnagyobb
sztárszerzőjének a lektornője is. Bemutat bennünket egymásnak, a lektornő egy
kicsit leül hozzánk. Mit mondjak, kommentár nélkül visszadobta az Éjszakai
műszakot, és jóllehet szimpatikus, aligha fogok hosszan bájcsevegni vele, mert
aki visszadobálja a könyveimet, az eleve az ördöggel cimborál.
Kezdődik a felolvasás, az utolsó sorba ülünk, ott több a hely. Megállapítom,
hogy máris be vagyok rúgva. Pedig nem volt több mint négy pohár. Bosszant
a dolog, úgyhogy gyorsan kiugrom egy ötödikért.
A nyugati világ legnagyobb sztárszerzője meglepetésemre tud németül, mégpedig egész jól. Daniel és Marco mégis minden alkalommal felujjong mellettem,
amikor beszéd vagy felolvasás közben angolra vált. Nagyjából úgy viselkednek,
mint az előző generációk tagjai, ha feltűnt a képernyőn Mr. Spock. Nekem viszont már ez is mindegy, újra kimegyek borért. Egy belső hang azt súgja, feltartóztathatatlanul rohanok a szakadék felé, de nem hallgatok rá.
A felolvasás után egy bárszéken találom magam. Mellettem Klaus Nüchtern,
a Falter című városi újság szerkesztője. A közelemben ácsorog Mailath-Pokorny,
az önkormányzat kultúrtanácsnoka is, két méter magas, és úgy néz ki, mint egy
kazuár. A nyugati világ legnagyobb sztárszerzője, aki láthatólag jól ismeri Karl
Kraust, „Szervusz, Pokorny!” felkiáltással üdvözli. A városi tanácsnok nem érti az
utalást, és zavarba jön. A hátam mögött Gratzer és Freigassner döntik magukba
a bort, rengeteg a betépett ember, vedelnek és kurjongatnak mindenfelé. Mivel
nem találok semmi értelmes elfoglaltságot, belecsípek Nüchtern seggébe. Úgy
fordul felém, mintha kést szúrtam volna belé. Szitkozódik, én meg röhögök.
A Neu-Wienben úgy helyezkedem, hogy senkit ne kelljen felállítanom a helyéről,
ha vécére kell mennem. Velem szemben ül Daniel meg a nyugati világ legnagyobb sztárszerzője. A nyugati világ legnagyobb sztárszerzőjének oldalán a városi
tanácsnok – a házi fotósa időnként rászól, hogy csússzon egy kicsit balra, vagy
dőljön előre. A városi tanácsnoktól balra ül a Frankfurter Allgemeine kritikusnője, esélye sincs, hogy onnan részt vegyen a beszélgetésben. Danieltől jobbra ül
a német lektornő, a bal szélen Gratzer és Freigrassner urak ordibálnak, mellettem pedig (jobbról) a színész Maertens és (balról) Klaus Nüchtern foglal helyet.
Elhatározom, hogy mostantól megfontoltabb leszek, annál is inkább, mert
a helyiséget mintha egy legföljebb 20 wattos villanykörte világítaná be. Az az ér-

2008. december

115

zésem támad, hogy bandzsítok. Először csak egy pohárral, aztán majd meglátjuk,
gondolom, és megpróbálok bort rendelni, csakhogy a városi tanácsnok magára
vállalta a választás feladatát, és nem kapkodja el. Gratzer felordít: „Glavinic!
A Glavinic válassza ki a bort!” Ideges leszek. Kimegyek a vécére, és visszafelé jövet rendelek magamnak egy fröccsöt. A sörösök előtt már ott állnak a korsók,
a városi tanácsnok meg még mindig bújja a borlapot.
Mailath-Pokorny tósztot mond. Németül. Hangot ad ama reményének, miszerint a vendég jól érzi magát Bécs kies városában – „Látott már valamit?” –, és
hogy nemsokára visszatér közénk. A jeles nap tiszteletére mindenkinek pörköltet
rendeltek, pörköltet szalvétagombóccal. A városi tanácsnok házi fotósa a vakuját
villogtatja, van, aki tapsol. Aztán megérkeznek a tányérok, mindenki nekilát az
ételnek, az osztrákok közül némelyek evés közben se hagyják abba a dohányzást.
Eszem én is, mivel nincs jobb ötletem, ugyan hogy nézne ki, ha egyszerűen csak
iszogatnék tovább, miközben a többiek pörköltet esznek szalvétagombóccal. Nem
muszáj, hogy bárki is úgy gondolja: nekem már annyi.
Mégis, a pörkölt ellenére is egyre jobban elsötétül körülöttem a világ. Szóba
elegyedem Nüchternnel, csakhogy a nyugati világ legnagyobb sztárszerzőjének
jelenlétében olyan elesettnek érzi magát, hogy szakadatlanul provokál, és egyre
jobban felingerel. Már túlságosan részeg vagyok ahhoz, hogy elengedjem a fülem
mellett a megjegyzéseit, a beszélgetésünk következésképp értelmetlenségbe fullad.
Nem így velünk szemben. Ott Daniel meg a nyugati világ legnagyobb sztárszerzője épp a frázis természetéről cserél eszmét, természetesen angolul. Bal felől
a városi tanácsnok próbál újra meg újra benyomakodni a nyugati világ legnagyobb sztárszerzőjének látókörébe: „Tudja, mi bécsiek szeretjük ám a pörköltet!”
A nyugati világ legnagyobb sztárszerzője bólogat és mosolyog, közben pedig
olyasfajta pillantást vet a városi tanácsnokra, amilyennel az elmebetegeket szokás megnyugtatni. Daniel érdeklődve vizsgálgatja a mennyezet stukkóit, miközben a nyugati világ legnagyobb sztárszerzője alapos kioktatásban részesül az
osztrák konyha jótéteményeiről. Amikor a városi tanácsnok végre elnémul, a nyugati világ legnagyobb sztárszerzője visszafordul Danielhez, és most Thomas Bernhardról kezdenek beszélgetni. A nyugati világ legnagyobb sztárszerzője igen nagyra
tartja Bernhardot, kiváltképp a humorát. Daniel szerencsére ellentmond.
Közben megittam öt további fröccsöt, és közvetlen szemkontaktus nélkül társalgok az asztal túloldalán ülő rabenhofosokkal. Mindegyikünk egyenesen maga
elé motyog, úgyhogy a szemben ülőknek szükségképp az az érzésük támad, hogy
hozzájuk beszélünk, és csakugyan: a rabenhofosok felől ülő német lektornőt meg
a nyugati világ legnagyobb sztárszerzőjét az én oldalamon láthatólag egyre jobban feszélyezi a dolog. Azt meg végképp nem lehet mondani, hogy halkan beszélgetnénk. Ide-oda röpködnek a szokásos, kölcsönös sértések és provokációk. Magam is belátom, hogy úgy viselkedünk, akár a gyerekek, amikor a rossz magavise-

116

tiszatáj

letükkel akarják felhívni magukra a látogató figyelmét, de már elveszítettem az
önkontrollomat.
Épp ennél a gondolatnál járok, amikor fél füllel meghallom, hogy a városi tanácsnok a gyerekeiről kezd el beszélni. Ez a téma felkelti az érdeklődésemet,
úgyhogy megkérdem, vajon hatvanöt centivel születtek-e, ami nem vált ki éppen
tomboló lelkesedést. Megpróbálom összeírni, mit ittam eddig, a cédula azonban
két tollvonás között titokzatos módon eltűnik a kezemből. Így aztán végighallgatom, ahogy Nüchtern bemutatkozik a nyugati világ legnagyobb sztárszerzőjének,
aki időközben már a materializmusról értekezik Daniellel.
Nüchtern azt mondja, egy, a Village Voyce-hoz hasonló városi újságnak dolgozik. Megpróbálok közbeszólni, de már nem tudok értelmes szavakat kiejteni.
Balról Gratzer üvölt a fülembe: „Glavinic, igyál egy kávét!” Az tényleg nem lenne
hülyeség, mindazonáltal szánalmas állapotom ellenére még nyugtázom a mosolyt, amellyel a nyugati világ legnagyobb sztárszerzője megajándékozza Nüchternt. Tényleg barátságosan mosolyog, még csak nem is leereszkedően, mert a leereszkedés már túlontúl szívélyes volna.
De jó lenne, ha én is így tudnék mosolyogni!
A városi tanácsnok közelebb hajol a nyugati világ legnagyobb sztárszerzőjéhez, és határozottan kijelenti: „Még mindig elég sok fiáker van a városban!”
Igen, látott is egypárat, feleli amaz, rátölt a vörösborára, aztán újra Danielhez
fordul.
Úgy érzem, megtáltosodtam, és szeretnék a nyugati világ legnagyobb sztárszerzőjének elmagyarázni valami fontosat Capote-ról. Vesztemre angolul próbálkozom, és csak a „Truman” meg a „Capoti” szó jut eszembe, amit a rabenhofosok
féktelen röhögéssel nyugtáznak. Megpróbálom újra, ezúttal németül, de magam
is érzem, hogy a próbálkozás kínos kudarcba fullad. A nyugati világ legnagyobb
sztárszerzője engem is business smile-ban részesít. Daniel azt mondja neki: „Thomas írt egy igen jó könyvet, a Kamerás gyilkost, az épp neked való lenne”. Ez úgy
feldob, hogy nyomban a Carl Haffner, avagy a döntetlen vonzalma című első
könyvemről kezdek mesélni a nyugati világ legnagyobb sztárszerzőjének. Azt legalább lefordították angolra. Olvassa el azt, a Kamerás gyilkos jobb ugyan, de
csak németül van meg.
„Nyugi – Daniel bal felé bök az ujjával, ahonnét a nyugati világ legnagyobb
sztárszerzője mosolyog és mosolyog és mosolyog rám rendületlenül – olvas németül.”
„Ja, tényleg” – felelem, és a rabenhofosok zajos gúnykacajától kísérve egy
időre kivonom magam a társalgásból.
„Jó minálunk a levegő” – fordul a városi tanácsnok a nyugati világ legnagyobb
sztárszerzőjéhez. Fenti állítását a bécsi Village Voice munkatársa is megerősíti.
A nyugati világ legnagyobb sztárszerzője bólogat, arcáról továbbra sem hervad le
a mosoly, miközben halkan odasúgja Danielnek: „Szívesebben hevernék kiterítve

2008. december

117

a hullaházban, mint hogy itt idétlenkedjek.” Aztán folytatják eszmecseréjüket
a materializmusról. Eszembe jut egy szép hely a Svejkből, az, amikor a részeg tábori lelkész kijelenti: „Alkoholt inni a legalantasabb materializmus!” Magam sem
értem, miféle indíttatásból – talán hogy tovább emeljem a társaság már amúgy is
emelkedett hangulatát –, megpróbálom elmesélni, de valami érthetetlen hebegésnél többre már megint nem futja.
Miután egy időre alámerültem a sötétségben, üres helyeket fedezek fel az asztal jobb szárnyán. Úgy emlékszem, kezet nyújtottam valakinek, alighanem a német kritikusnőnek is. Tudatára ébredek, hogy ismét rettenetes dolgok zajlanak
körülöttem. A bécsi Village Voice munkatársa láthatólag már jó ideje rám szállt,
soha nem láttam még ilyen elesettnek. Alacsonynak és hájasnak nevez. Mivel legrosszabb esetben is csak kissé dundi vagyok, alacsony viszont nem, kerek perec
a szemébe mondom, hogy hülyeségeket beszél. A rabenhofosok közbekiabálnak,
röhögnek és kurjongatnak, én meg arra kérem a bécsi Village Voice munkatársát,
hogy ugyan ne foglalkozzon már annyit a testemmel. Kiejtem a számon a homoszexualitás szót. Felháborodva vág vissza: „Micsoda? Még hogy én? Ugyan ki csípett bele az előbb a seggembe?”
A nyugati világ legnagyobb sztárszerzője ebben a pillanatban előrehajol, és
mosolyogva azt mondja a német lektornőnek: „Ulrike, could we leave now?”
Miután mindenkitől – még tőlem is – rendíthetetlen szívélyességgel elbúcsúzott, visszaülök a helyemre, és meredten bámulok magam elé. Szóba elegyedem
valakivel, de fogalmam sincs, ki az, míg végül nagy nehezen felismerem a kazuárpofát. Itt vannak még a rabenhofosok is. A városi tanácsnok Gratzerrel beszélget.
Fogalmam sincs, mennyi idő telik el, míg egyszer csak újabb vitába keveredem
valamelyik rabenhofossal (a hangok egymástól való megkülönböztetésének képességét már rég elveszítettem), és úgy döntök, ennyi elég volt. Búcsúzkodás és
fizetés nélkül távozom.
A taxi ablaka nyitva. Megkérem a sofőrt, hogy húzza fel. Neki aztán tökmindegy.
*

Mikor felkelek, Else már nincs itthon. Mielőtt elindult Stanislausszal a gyerekorvoshoz, még készített nekem egy termosz kávét. Küldök neki egy sms-t: Köszönöm! Jó reggelt! Szeretl. Aztán átfutom a beérkezett üzeneteket. Daniel azt írja,
vegyem meg az új Volltextet, van benne egy érdekes cikk. Ifjúkori barátom,
Gerfried Göschl, aki épp most jött vissza az Everestről, megírta, mikor lenne alkalmas neki, hogy találkozzunk a szülőfalujában. A Herceg pedig ezt írja:
már megint leitattál te rohadék
Tegnap halat ettünk vacsorára Umarnál. Ezt minden hónapban megtesszük
egyszer, aztán leöblítjük borral. A Hercegen érdekes jelenség figyelhető meg: ha
berúg, elveszíti a kontrollt az arcizmai felett – többé vagy kevésbé, az alkoholizáltság mindenkori fokától függően. A szája lassabban nyílik, a tekintete mind-

118

tiszatáj

untalan oldalra kalandozik és üveges. Egyébként semmi különös, nyilván sok
emberrel előfordul, de csak rajta látom ilyen világosan. Aki ránéz, nyilván azt
gondolja, ez az ember egész nap ivott. Pedig valójában soha nem iszik többet két
pohárnál.
Tegnap megint a kutyájával jött. Alapjában véve félek a kutyáktól, ugatnak,
némelyik ráadásul még harap is. Ha meglátom az utcán a szomszéd házban lakó
tetovált izomagyút a még csak szájkosarat sem viselő harci kutyájával, rögtön elfelejtek minden nagy fáradsággal belém nevelt humanizmust, és elképzelem, hogyan lehetne mind a kettőt elintézni egy-egy tarkólövéssel. A kutyát is, meg
a gazdáját is. Aztán persze nyomban megfeddem magam, mondván: minden gonosz cselekedet a gonosz gondolatokból fakad, és ettől lelkiismeret-furdalásom
támad. De a kutyák meg én – két külön világ. Baldurral viszont nincs semmi
gond. Nem tudom, milyen fajta, a Herceg minden alkalommal elmagyarázza, de
valahogy nem bírom megjegyezni. Mindenesetre még a pórázát is megfogom, ha
a Hercegnek esetleg vécére kell mennie, és rendszerint még a biztonságérzetemet
sem veszítem el tőle túlságosan.
Hát igen, tulajdonképpen nem is érzem magam olyan nagyon rosszul. Mármint olyankor, amikor azon kapom magam, hogy a tarkólövésről fantáziálok.
Tudom, hogy az ilyesmi nem helyénvaló, de bizonyos értelemben nem több, mint
jogos lelki önvédelmi kihágás. Mégis rossz tőle a közérzetem. Nem tudok szabadulni attól az érzéstől, hogy egyszer esetleg még olyan helyzetbe kerülhetek, hogy
megfeledkezem magamról, ami viszont azzal a következménnyel járhat, hogy
vagy a börtönben, vagy a kórházban kötök ki (az utóbbinak a valószínűsége jóval
nagyobb).
Rendbeszedem magam. Végiggondolom, nálam van-e minden. A téli gumik
már a csomagtartóban, elrakom a papírokat. Nem egy öröm, hogy nekem kell
a műhelybe mennem, de muszáj elintézni ezt is, különben megkapom Elsétől
a magamét.
Ahogy kilépek a lépcsőházba, két nő áll a szomszéd ajtó előtt. Egymás háta
mögött. Az egyik jóval alacsonyabb a másiknál, akinek a vállára tette a kezét,
mintha zakatolni készülnének, akár a gyerekek. Az alacsonyabbik megszólít:
„Segítene, kérem? A hölgy kulcsa nem megy bele a zárba!”
Az agyam pillanatnyilag nyilván ki van kapcsolva. Csakis ezzel magyarázható,
hogy nem fogom fel, amit magam előtt látok. Illedelmesen odalépek hozzájuk, és
megpróbálom bedugni a kulcsot a zárba – hasztalan. Még mindig gyanútlanul
vizsgálgatni kezdem.
„Nem a kulcsot tévesztették el, hanem a lakást. A kulcs az 1/c-hez való, ez viszont itt a 18-as lakás. Menjünk le a legalsó szintre.”
Mondom mindezt ostoba mosollyal, aztán felemelem a tekintetemet, ránézek
az egyikre, ránézek a másikra – és hátralépek. Hiszen ez a kínai nő a pincéből.
Bambán vigyorog rám. Az arcán zúzódás, a homlokán úgyszintén. Csak a háta

2008. december

119

mögött álló apró termetű nő segítségével képes úgy, ahogy megállni a lábán. Vastagon árad belőle a piaszag.
„Mi történt?”
„A járdán hevert pár házzal arrébb” – suttogja az apró termetű nő. „Azt mondja, a másodikon lakik.”
„Akkor bizony téved.”
Megmutatom neki a kulcsot, rá van írva, hogy 1/c. Épp csak az ujjam hegyével
tartom, undorítóan meleg, ráadásul az ilyen helyzetekben mindig rám tör a félelem, hogy esetleg megfertőződöm hepatitisszal. Segítek az apró termetű asszonynak, valahogy bepakoljuk a kínai nőt a liftbe, de gondosan kerülök minden közelebbi érintkezést. Szótlanul megyünk lefelé. Kinyitom a lakás ajtaját.
„Ne hívjuk ki a mentőket?” – kérdem.
„Azt mondja, ne.”
„Ismeri?”
„Nem.”
Tanácstalanul álldogálunk a nyitott ajtó előtt. Az alkoholista szomorú mosolylyal pillant rám, mintha én lennék az oka az összes bánatának, mintha mondjuk
nemrég hagytam volna el, de bizonyára ugyanígy nézne akkor is, ha egy szarvas
állna itt a helyemen.
„Elboldogul… elboldogul egyedül?” – kérdem az apró termetű nőt.
„Igen.”
„Én azért mégis csak telefonálok” – mondom.
Örülök, hogy elszabadulhatok, részeg nőket felmosni és ellátni a sebeiket, ez
valahogy nem az én világom. Az autó felé menet felhívom a mentőszolgálatot.
A diszpécser rögtön azt kérdi, kért-e a páciens orvost.
„Nem, sőt kifejezetten azt mondta, hogy nem kér. De ahogy kinézett, mégiscsak…”
„Akkor teljesen felesleges kimennünk. Hogy valakit az akarata ellenére orvosi
ellátásban részesítsünk, azt tiltja a törvény.”
„De hát az a nő beszámíthatatlan állapotban volt!”
„Az mindegy. Csak a rendőrség rendelheti el a kezelését.”
„Most akkor hogy is van ez? Ha berúgok, betöröm a fejem, és zavarodottságomban nem akarok orvost látni, akkor a feleségemnek ki kell hívnia a rendőrséget?”
„Igen, valahogy így. Ez esetben persze…”
Megköszönöm a tájékoztatást, és kinyomom a telefont. Egy pillanatra felötlik
bennem, hogy talán tényleg ki kellene hívni a rendőrséget. De elvetem. Az apró
termetű asszony – de ki volt vajon, ki lehetett? – magabiztosnak és talpraesettnek tűnt. Biztos megteszi, amit tenni kell. De hát ki lehet? Ki az, aki részegeket
szed össze az utcán, hogy ágyba dugja őket?

120

tiszatáj

A műhely felé menet több különböző lehetőséget vázolok fel, egyik vadabb,
mint a másik. Előfordulhat, hogy egy tébolyult gyilkos kezére bíztam a kínai nőt.
De az is megeshet, hogy csak az ékszereket lopja el az apró termetű asszony. Vagy
szexuálisan visszaél a kínai nő magatehetetlen állapotával. Talán tényleg teljesen
el van szállva, és miszlikre vagdossa a ruháit. Minden lehetséges, alapjában véve
bárhol és bármikor lehetségesnek tartok bármit.
A kocsit a műhely előtti parkolóban hagyom. Az irodában két dohányzó, ötven
körüli férfit találok, meg egy farkaskutyát. A kutya az egyik sarokban fekszik,
alatta mocskos takaró, azt csapkodja a farkával. A levegő áporodott, a kis helyiségben vágni lehet a cigarettafüstöt.
„Fölraknák nekem a téli gumikat?” – kérdem barátságosan.
„Persze” – feleli a kopasz. „Felnivel, vagy felni nélkül?”
„Felni…?” – felelem vontatottan.
„Na, hát felnin vannak vagy nem?”
„Hát, hogy is mondjam… a felni… szóval nem tudom…”
A két férfi jelentőségteljesen összenéz. Gondolkodom. Mit jelentsen ez, mi
a fenét akar a tag? Persze hogy van a gumiban valami, az a fém szar, amit nevezhetünk akár felninek is. De ki tudja, talán nem is úgy hívják. Mert ugyan mi értelme lenne a guminak enélkül a bizonyos „felni” nélkül? Vagy van, aki csak az
üres gumival jön ide? Lehetséges az egyáltalán? Szóval könnyen meglehet, hogy
a felni valami teljesen mást jelent, mint amit én idehoztam.
Megpróbálom benső meghasonlottságomat megértetni a két férfival, de hasztalan. Újabb jelentőségteljes pillantást váltanak.
„Na, álljon be a kocsival a csarnokba.”
Igyekszem mielőbb kijutni. Beindítom az autót, és végiggondolom, mi lesz, ha
abbéli igyekezetemben, hogy kiköszörüljem a csorbát és bizonyságot tegyek autóvezetői képességeimről, meghúzom valamelyik parkoló autót. De megy minden
simán. A férfi vet egy pillantást a csomagtartóban heverő gumikra.
„Na, hát felnin vannak.”
Rámosolygok. Visszamosolyog, de a szeme nem. Visszamegyünk az irodába.
„Ki is centírozzuk a gumikat?”
„Kicentírozni?”
„Legalább az elsőket.”
Ránézek. Elönt a forróság. Lövésem sincs, mit jelent az, hogy kicentírozni, de
rohadtul nem is érdekel. Mindig is nagy ívben szartam az autókra, utálom ezt
a műhely-fílinget, az olajszagot, a mocskot, a kék overallos szerelőket, ezt az egész
szellemtelen és vigasztalan atmoszférát. Csakhogy – semmi kedvem még azt is
elmagyarázni a kopasznak, hogy gőzöm sincs, mi a fenét jelent a centírozás.
Úgyhogy megrendelem az első kerekek kicentírozását. A kopasz megint öszszenéz a kollégájával – amaz szótlanul, szájában a füstölgő cigarettával támasztja

2008. december

121

az íróasztalt –, és kitölti a munkalapot. Kijelentem, hogy két óra múlva visszajövök az autóért.
Éhes vagyok. A Naschmarkt itt van a közelben. De nem akarok az indiai vendéglőbe menni, nem és nem, nem fogok mindennap indiai kaját enni. Pár hete
emésztési zavarokkal küszködöm, hol emitt csikar, hol amott szúr, és nagyjából
naponta ötször attól tartok, hogy hamarosan kénytelen leszek mentőt hívni, mert
egy készülődő bélperforáció előjeleit vélem felfedezni ebben a hascsikarásban.
Szóval egy hónapig semmi chiken methi.
De akkor hol egyek? Ilyenkor?
Az Umar mellett döntök. Aranykeszeget eszem chilis tésztával, mint tegnap
este a Herceggel. Hozzá egy kis fehérbor. Az étel jó, mégsem tudok szabadulni attól az érzéstől, hogy egy party utolsó túlélője vagyok. Szemügyre veszem a szomszéd asztalt, ott ültünk tegnap este.
Csak evés után horgad fel bennem a kétség, hogy táplálkozástechnikai szempontból vajon tényleg a chilis tészta-e az indiai kaja ideális alternatívája. De addigra már késő. Úgyhogy beülök az Amacordba egy nagy pohár grappára. Mire
megiszom még kettőt, ideje elindulni az autóért.
„Milyen modell volt?” – kérdi a kopasz.
„Hmmm” – felelem.
Egy hajszál választ el az összeomlástól. Felteszem magamnak a kérdést, vajon
miként lehetséges, hogy képtelen vagyok megjegyezni az autó modelljét. Nyakamat nyújtogatva sandítok kifelé.
„Az ott – az a fehér! Haha!”
„Jó, de milyen modell?”
„Az isten szerelmére, mit tudom én, milyen modell, tudja, ez voltaképpen a feleségem kocsija. De már ő is az anyjától kapta.” Sunyi mosoly. „Olyan ritkán járok vele, hogy fogalmam sincs, milyen…” Torokköszörülés, állvakargatás. Cinkos
pillantás a szótlanul dohányzó kolléga felé.
„A kulcs miatt kérdem. Van itt vagy tíz darab kulcs. Milyen modell?”
„Ha jól emlékszem… Mitsubishi. Nem?”
„Mitsu… igen, van itt egy. Gunther van a kulcstartóra írva.”
„Az az, persze! Gunther az apósom, hehe… Hohó!”
Leírhatatlan pillantások. A férfi halk sóhajjal kezembe nyomja a kulcsot, aztán a pulton keresztül elém tolja a számlát. Fizetek. A számlát meg a visszajárót
begyömöszölöm valamelyik zsebembe. A kutya minden látható ok nélkül ugat.
Este taxival megyek be a belvárosba. Heidi List, Thomas Maurer barátnője ma 35
éves. Belépek egy étterembe, amely első pillantásra igen elegánsnak tűnik. Úgy
érzem magam benne, mintha rossz helyre tévedtem volna. Négy asztal van
mindössze. Körülnézek, nem látok ismerőst. Sötét bőrű pincér lép hozzám, SríLanka-inak nézem, de ki tudja, lehet, hogy pakisztáni vagy indiai, vagy talán

122

tiszatáj

máshonnét való. Hogy mit akarok. Nyersen teszi fel a kérdést, hajlok arra, hogy
ezt a nyelvi nehézségek számlájára írjam, mert a beszéde alig érthető. De van itt
még valami: az apró embernek – egy fejjel alacsonyabb nálam – barátságtalan
kisugárzása van.
„List” – mondom. „A List névre foglalt asztalt keresem.”
„Szlcs, szlcs, nnn?”
„Tessék?”
„Szlcs! Szlcs! Haj!” A pillantása gonosz szikrákat lövell.
„Hogyan, kérem? Listet keresem! Listet! Vagy Maurert! Az asztalt! Amit foglaltak!”
„Szlcsna! Szlcsna! Haj!” – kiabálja.
Segélykérőn körülpillantok. A négy asztal közül kettőnél ülnek, a fiatalokat
azonban láthatólag nem hozza lázba a jelenet. Alighanem ők is végigélték már
ugyanezt.
„Na ide hallgasson! Nem tudom, jó helyen járok-e. Nem foglaltak itt asztalt
List névre?”
„Szülcsnap nnep?” – üvölt rám.
„Szülcsnap? Nnep? Igen! Hát persze! Hahaha!”
Szó nélkül sarkon fordul, és elindul hátrafelé. Ezt felszólításként értelmezem,
hogy kövessem. Úgy is van, egy hátsó szobába lépek, a közepén hatalmas asztal,
körülötte tíz, tizenöt, tizennyolc széket számolok össze hamarjában, épp az ekkora társaságokat kedvelem a legkevésbé. Én vagyok a harmadik vendég. Az asztalnál egy nő meg egy férfi ül. Üdvözöljük egymást. Indiántáncot lejtek az asztal körül, mert egyik helyet sem találom megfelelőnek. Végignézik a szerencsétlenkedésemet. Végül leülök velük szemben. Amikor már túlságosan nyomasztóvá válik
a hallgatás, teszek egy vicces megjegyzést. Viccelődnek ők is, a még jelen nem lévő ünnepeltről beszélgetünk (ők mondják folyton, hogy ünnepelt, nem én).
Lassanként megszomjazom, nemcsak azért, mert a fal mellett álló vitrinekben
több tucatnyi palack van kiállítva. A pincér az első meg a hátsó helyiséget összekötő folyosón ácsorog, és gonosz tekintettel bámul. Nem unottan, hanem gonoszul. Intek neki. Beletelik némi idő, mire kegyeskedik hozzám fáradni.
„Milyen fehérboruk van?”
„Hka hka, arbra hmnjumm!”
„Rendben van, akkor hozzon egy fehérburgundit, jó sok vízzel.”
Dühös képpel távozik. Három perc múlva egy pohár bort tesz elém az asztalra. Nem felejtette el a vizet sem. Belekortyolok a borba. Jó. Felötlik bennem a kérdés, hogy a pasas vajon nemcsak színészkedik-e. Képtelen akár egyetlen épkézláb
szót is kinyögni, de a fehérburgundit megérti.
Lassanként szállingóznak a vendégek. Nincs köztük egyetlen ismerős sem.
Nem ül le mellém senki. Aztán megérkezik Heidi, arcon csókol, és mellém telepszik. Mellé meg leül Thomas Maurer, körbeköszönget, aztán rám pirít, hogy mi-

2008. december

123

ért vagyok már megint nyakkendőben. Átadom Heidinek az ajándékot, egy finom
csokoládéból készült naprendszert, vagyis egy csokinapot meg kilenc kisebb, persze nem méretarányos csokigolyót, belga csokoládé az egész.
Rendelek magamnak még egy pohár bort, a pincér nem hozza ki.
További vendégek érkeznek. Egyikük hozott magával egy palack pezsgőt, és
megkérdi a pincért, megihatjuk-e. Nem éppen érdektelen végignézni a kézzellábbal folytatott társalgást. A pincér dühös képet vág, de most legalább van rá
oka. A vendég Heidihez lép, átadja neki a palackot, és sajnálkozva közli, hogy
nem ihatjuk meg a pezsgőt. Heidi bemutat bennünket egymásnak. „Clemens
Paulustor-Fellsenstein”, mondja felém fordulva. „Ő pedig Thomas Glavinic, tudod, aki a Kamerás gyilkost írta, Thomast – jobbra, Maurer felé mutat – láttad
már a színpadon.”
„Áááá!” – mondja Paulustor-Fellsenstein, és helyet foglal a bal oldalamon.
Integetek a pincérnek. Az mord ábrázattal épp az előre elkészített ételt töltögeti a tányérokba. Mint kiderül, húsos bab. Az illata nem rossz, de elég furán néz
ki. Csak azért kóstolom meg, mert eszembe jut, amikor Heidi legutóbbi partyján
Maurer a szememre hányta, hogy „nem vagyok elég nyitott az új élményekre”,
mivel nem akartam a vadonatúj, szuperéles kínai konyhakésével paradicsomot
vágni.
Maurer tekintélye végül mégis csak elegendőnek bizonyul arra, hogy az asztalra kerüljön néhány üveg bor. Kiszolgálom magam. Olykor váltok pár mondatot a mellettem ülő Clemensszel – nagyjából egyívásúak vagyunk –, de főleg Heidivel beszélgetek a 35-ös számmal kapcsolatos problémáiról. Amikor a többi
vendég lecsapja a kezemről, Maurer azzal traktál, hogy bérelni akar valahol Bécs
környékén fél hektár szőlőt. Saját bort szeretne csinálni. Tetszik az ötlet, úgyhogy
arra kérem, ne feledkezzen meg rólam, ha egyszer majd eljön a cselekvés ideje.
Meg is ígéri, rátöltök az övére is, a magaméra is, lassan sötétedni kezd körülöttem, vagy a világítást csavarta le valaki, vagy hatni kezd a délutáni pálinka meg
a mostani bor.
Jól érzem magam. Pár órája megtudtam, hogy az Éjszakai műszakot kiadja
a Hanser. Első osztályú kiadó. Csakhogy ezzel még mindig nincs vége a várakozásnak, várhatok tovább, amíg történik valami. Vajon ki fog felhívni? A lektorom? Az igazgató?
Iszogatok tovább. Az asztal körül lassanként fellazul a rend. Heidi átült a túloldalra, Thomas Maurer a Schalko nevű rendezővel ácsorog az egyik sarokban,
mellettem két ifjú leszbikus smárol, mégpedig úgy, hogy lehetőleg mindenki láthassa: ez a két nő naggyon-naggyon szereti egymást. Mellettük két másik rövid
hajú nő álldogál, és minden alkalommal, amikor átpasszírozom magam közöttük, csaknem tesznek rám valami megjegyzést. Nem tudom, sikerül-e megmagyaráznom ezt a csaknem-et: a két nő offenzív, már igencsak emelkedett hangulatban vannak, szemérmetlenül bámulnak az arcomba, amikor pedig átpréselem

124

tiszatáj

magam közöttük és visszafordulok, mosolyogva méregetnek. Van a dolognak valami némileg agresszív, de semmiképp sem barátságtalan jellege. Fontolóra veszem, hogy legközelebb inkább majd a túloldalon… csakhogy az gyávaság volna.
És különben is: valahol szimpatikusak.
Megállapítom, hogy be vagyok rúgva, és halálra unom magam. Azt teszem,
amit az ilyen helyzetekben mindig: előveszem a mobilomat. A hangulatom a mai
nap örömteli fejleményei ellenére egyre jobban közelít a mélypont felé. Felteszem magamnak a kérdést, vajon miért is adódnak folyton problémáim a kiadókkal. Elhatalmasodik rajtam a szokásos, második palack utáni önsajnálat, végigpörgetem a tárolt számokat, ki vagyok akadva az irodalmi életre. Nem sokat
gondolkodom, egyik számot törlöm a másik után, mert jelen állapotomban hivatali telefonszámoknak tekintem őket.
Heidi megint leül mellém. Valahogy könyvekre tereli a szót, megemlít néhány
címet, amelyeket épp most olvas vagy nemrég olvasott. A mellettem ülő Clemens
fél füllel meghall valamit, közbeszól.
„Micsoda?” – kiáltja. „Te írtad A világ felmérését?”
„Nem, sajnos nem.”
„Nem olvastam az egészet, csak egypár részletet, valami folyóiratban, mi is
a címe…”
„Volltext” – segítem ki készségesen.
„Igen, Volltext, előfizettem rá, és abban olvastam, tudod, azt a párhuzamos
életrajzot, Gauss és Humboldt, igen érdekes.”
Heidi ebben a pillanatban megint magamra hagy, egyedül maradok Clemensszel. Kezdetét veszi hát az, amit egyetlen partyn sem lehet megúszni: az irodalmi vita. Hadonászok, hogy a Srí-Lanka-i hozzon még bort, de esze ágában
sincs kiszolgálni. Az asztal túlsó végén felfedezek egy megkezdett üveget, amely
mindeddig elkerülte a figyelmemet. Megkérem Clemenst, hozza ide, azután majd
kérdezhet, amit csak akar. Megteszi nekem a szívességet, iszom egy kiadós kortyot. Faggatni kezd a maga udvarias, naiv, fesztelen módján. Egy idő után egész
rokonszenvesnek találom, csakhogy a téma – én, ill. az, amit írok – rettenetesen
az idegeimre megy. Kénytelen vagyok felsorolni az összes regényem címét, a Hogyan éljünk? láthatólag különösen felkelti az érdeklődését.
Fél óra múlva, miután két ízben is legalább egy percig farkasszemet néztem
a pincérrel anélkül, hogy bármi is történt volna, Clemens félbeszakítja a társalgást, és előrántja a diktafonját. Lenyomja a record gombot, és a helyiséget betöltő lármát túlharsogva beleüvölti a mikrofonba:
„HOGYAN ÉLJÜNK?… írta… GLA-WE-NITSCH… NA… MI IS A KERESZTNEVED?”
„Thomas” – suttogom.
„THOMAS!” – üvölti.

2008. december

125

Teljes sötétség vesz körül. Annyit mégis érzékelek, hogy a helyiségben mindenki, de tényleg mindenki minket bámul. Engem bámul. Még a pincér is. Rámutatok az üres poharamra. Erre elfordítja a fejét.
*

Este lesz az első felolvasásom az Éjszakai műszakból, a szabad ég alatt, a bécsi
Museumsquartierban. Az addig hátralevő órákban adnom kell egypár interjút, és
holnap reggel teszik közzé a longlistet.
Keveset aludtam az éjszaka Stanislaustól. Újabban vécére akar menni reggelenként ahelyett, hogy a pelenkájába csinálna, úgyhogy hatkor ki kellett vinnem.
Ő visszaaludt, én nem. Kilenckor ébred, visszafekszem, fél egy van, amikor felébredek. Fél óra múlva élő adásom van a rádióban, úgyhogy nem kéne feltétlenül
elkésnem.
Taxival megyek az ORF-hez, a műsorvezető már vár. Kaindlgruber úr; nem
láttam a Viennale-filmdíj zsűrijének ülése óta. A Napról napra közkedvelt műsor
az Ö1-en, az egyetlen osztrák kulturális adón. Betelefonálhatnak és elmondhatják
a véleményüket a hallgatók is. Eleinte ideges vagyok, és dadogok. Szedd össze
magad, te szerencsétlen, élő adásban vagy! gondolom, és meglepetésemre néhány mondat után már tényleg jobban működik a dolog. Kaindlgruber előzékeny,
igyekszik megkönnyíteni a helyzetemet, mindig van kéznél egy-egy újabb kérdése. Lassanként megjön az önbizalmam. Beszélgetésünk témája a magány és a félelem.
Kaindlgruber: És máris itt van az első hívás, Peschl úr. Parancsoljon, Peschl úr.
Peschl úr: Hát csak azt akartam mondani, hogy a 64. oldalon tartok a könyvben, és nagyon izgalmas.
Glavinic: Köszönöm szépen, nagyon örülök.
Kaindlgruber: Köszönjük, Peschl úr. A következő telefonálónk Mitterlöhner
asszony.
Mitterlöhner asszony: Csak azt akartam mondani, hogy az ilyen témák sokszor szinte benne vannak a levegőben. És manapság ilyen téma a magány! A magány nagy téma! Mert a társadalmunkban egyre több a magányos ember! Csak
ezt akartam mondani.
Kaindlgruber: Glavinic úr?
Glavinic: Igen, a magány nagy téma. De azért nem vagyok benne biztos, hogy
manapság tényleg magányosabbak az emberek, mint régebben. Vagy depressziósabbak, mert hát nagy téma a depresszió is, nem igaz, azt mondják, ma sokkal
több a depressziós ember, mint azelőtt, pedig lehet, hogy ez nem is igaz…
locsifecsi… szófosás… (Mi a francot beszélek itt összevissza? Hogy fogok lejönni
erről a baromságról?) Valahogy úgy vagyunk ezzel is, mint a finomporral. (Te jó
Isten.) Régebben még több is volt belőle, mint manapság, de nem tudta senki,
úgyhogy csak nemrég kezdtek el beszélni róla. (Nem hiszem el, hogy ezt én mondom.)

126

tiszatáj

Az irodalmi elődök kerülnek terítékre. Kaindlgruber Marlen Haushoferre tereli a szót.
Kaindlgruber: És közben újabb hívásunk érkezett, Plank asszony. Parancsoljon, Plank asszony.
Plank asszony: Szóval csak azt akarom mondani, hogy a szerző olyan motívummal dolgozott, ami már korábban is létezett, Marlen Haushoferra gondolok,
ugyebár. Mivel hogy azt írták, plágium, meg ilyesmi. Haushofer, igen, a hatvanas
években.
Kaindlgruber: Glavinic úr?
Glavinic: (Felbérelt ribanc.) Hát, amikor a könyvet kitaláltam, a barátaim főleg Rosendorfert emlegették mint elődöt, a Grosses Solo für Antont. De én nem
ismertem. Aztán kaptam egy levelet Herbert Rosendorfertől. (Én Rosendorfertől
kapok leveleket, hülye picsa, te meg a csomagküldő szolgálattól.) Az állt benne,
hogy tetszett neki a Kamerás gyilkos (bizony, bizony!), és kért tőlem valamit abba a dél-tiroli napilapba, amelynek az irodalmi rovatát szerkeszti. Visszaírtam
neki, hogy szövegem nincs, viszont van egy kérdésem… Leírtam neki a problémámat…
Kaindlgruber: Szóval Rosendorfer levele teljesen véletlenül érkezett, és semmi köze nem volt a Maga könyvéhez?
Glavinic: Semmi köze nem volt. (Hihi.) Az aggodalmaskodó levelemre meg
azt válaszolta, hogy ne izgassam magam, nem ő volt az első, akinek ez az ötlete
támadt.
Arról beszélgetünk, hogy nem tudok lámpafény és rádió nélkül aludni éjszaka,
legalábbis olyankor nem, amikor egyedül vagyok.
Kaindlgruber: Amikor bekapcsolja a rádiót éjszakára, olyankor az Ö1-et hallgatja?
Glavinic: (Na, ebből elegem van. Történjen már valami.) Az igazság az, hogy
sokszor nem is rádiót hallgatok, hanem Fredl Fesl-t.
Kaindlgruber: Persze, van az a jódlis.
Glavinic: A királyjódlis. De jódlizni azért most nem fogok.
Kaindlgruber: Ilyesmire nem is kértem volna. Itt a következő hívás, Musztafa
úr. Parancsoljon, Musztafa úr.
Musztafa úr: Ah, ah, ah. Ahhhh. Kösszönet a műssorér. Kösszönet! Hát, a feéllelem, azt tudok… az rossz, nagyon rossz…vidékenn… magányos… nagyon soksok feéllelem… kint… ah, ah, ah… ti meg a többi… aki egyedül van… külföldi
egyedül… a faluba… magányos… feéllelem… ahhhh, ah, ah…
Kaindlgruber: Úgy érti, Musztafa úr, magányosnak érzi magát, mivel Ön az
egyetlen külföldi a faluban?
Musztafa úr: Neeem magányosnak eérzi! Magányos!
Kaindlgruber: Köszönjük, Musztafa úr. A következő telefonálónk Schoiswohl
úr.

2008. december

127

Schoiswohl úr (artikulálatlanul): Hát, azt kell hogy mondjam, a szerzőnek
alighanem nincs ki mind a négy kereke, hogyha… hogyha Fredl Fesl-t hallgat!
Kaindlgruber: Legyen szíves, ilyet ne mondjon, Schoiswohl úr!
Schoiswohl úr: Én viszont, én EGÉSZ ÉJJEL az Ö1-et hallgatom! És nézem
a tévét… az ismeretterjesztő csatornákat! És több ezer… több ezer könyvet olvastam! Azét viszont, aki ott ül… aki ott ül a stúdióban… azét nem fogom megvenni,
mivel Freeedl Feeeeeesl-t hallgat!
A felolvasás előtt a Herceggel van találkozóm, megyünk halat enni Umarhoz.
Miközben átvágok a Karlsplatzon, csikorgásszerű zajt hallok, utána recsegést.
Egy teherautó nyitott rakodókarja beleakadt az utcában közlekedő villamos felsővezetékébe. Úgy tűnik, a sofőr semmit nem vett észre az egészből, csak erőlteti
tovább a kocsit, megint csattanás, a vezeték szikrázik, a közelben álló lámpaoszlopok vészesen meginognak. Az imbolygás és billegés terjed egyre tovább. A kábelek itt-ott leszakadnak a földre.
Felemelem a fejem. Közvetlenül az egyik villanyvezeték alatt állok, amely az
utca széle felé ágazik le a felsővezetékből. Félreugrok. Mellettem inogni kezd az
oszlop, csaknem kidől. Tíz–tizenöt járókelő csak az én viselkedésemből érti meg
végre, hogy nem csupán tanúi, hanem érintettjei vagyunk a balesetnek, szétszaladnak az immár mindenfelé a földre hulló villanyvezetékek elől. Nincs nagyobb baj.
Elcsodálkozom, milyen gyorsan reagáltam. De hát így van ez a gyáva nyulakkal: előre kiszimatolják a veszélyt. Figyelem még egy ideig, ahogy a rendőrség meg
a tűzoltóság lezárja az utcát. Káosz alakul ki, az összes villamos leáll. Remélem,
senki nem szándékozott tömegközlekedési eszközön érkezni a felolvasásomra.
A Naschmarkton összefutok a rossz lelkiismeretemmel. Köszöntjük egymást,
kezébe nyomom a kéteurós érmét, megköszöni, aztán rámutat az Éjszakai műszak példányára, amit a felolvasásra viszek magammal.
„Az meg micsoda?”
„Könyv” – mondom vonakodva.
„Milyen könyv? Mutasd! Ja, a Glavinic! Az marhajó, nem igaz?”
Értetlenül bámulom a fogatlan száját.
„Ismered az első könyvét?” – kérdi a púpos. „Azt a krimit, tudod. A kamerás…
a kamerás férfi.”
„Kamerás gyilkos?”
„Persze, Kamerás gyilkos. Látod, az jó könyv! Olvastad?”
„Alig van időm olvasni.”
Umarnál már vár rám a Herceg, farkassügért rendelünk, két személyre. Kihoznak egy hatalmas, hal formájú izét. Viszket a tarkóm. Odakapok, valami rovar, elcsípem és elhajítom. Mielőtt alábukik az asztal peremén, egy pillanatra
még meglátom: valami bogár volt, de nem tudom, miféle. Pár másodperc múlva
pokoli bűz terjeng az asztal körül. Mi a franc ez, teszem fel magamnak a kérdést,

128

tiszatáj

aztán megérzem, hogy az ujjaim bűzlenek így, az ujjaim meg a tarkóm. Sikerült
védekező reakciót kiváltanom egy bűzbogárból.
Kimegyek a mosdóba, és leszappanozom magam. A tarkómat addig dörzsölöm, amíg sajogni nem kezd, a kezemet vagy fél tucatszor öblítem le, a helyzet
azonban nem javul, bűzlök, akár egy budi.
A kérdés mármost az, honnét szerezzek a felolvasásig valami erős parfümöt,
amikor az üzletek már bezártak. Fél nyolc van, nyolcra a Museumsquartierban
kell lennem, fél kilenckor kezdődik a felolvasás. Felhívom Elsét. Épp indulóban
van, de megígéri, hogy hoz magával valamit.
A Museumsquartierban beállok a büfésorba egy sörért. A szervezőkkel beszélgetek, Gabi Hegedüssel és Christoph Möderndorferrel. Megérkezik Else, ideadja
a parfümöt. Kirohanok a klotyóba, befújom magam, idegességemben elvétem
a mértéket, és undorító illatfelhőben térek vissza a többiekhez.
Besötétedik. Felbukkan a városi tanácsnok, és üdvözöl: „Long time no see!”
Erre még a szavam is elakad, csak ácsorgok bambán, amíg valaki a kezembe nem
nyom egy újabb sört. Leülök az első sorba, a kazuár helyet foglal mellettem, a házi fotósa körülöttünk ólálkodik, és teszi a dolgát. Gabi rövid bevezetőt mond,
taps, felmegyek a pódiumra, köröskörül sötét éjszaka, távol s közel a pulton álló
olvasólámpa az egyetlen valamirevaló fényforrás, pillanatokon belül rovarok százai rajzanak körülöttem. Elkezdem a felolvasást. A rovarok a hajamba, a fülembe,
az orromba repülnek, behatolnak a számba, belefulladnak a sörömbe, lapozáskor
szétnyomódnak az oldalak között, én pedig egyfolytában hadonászok és olvasok.
Egész jól csinálom.
Utána nagyjából húszan maradunk. Itt van Else. Itt van Gerrit, a holland fordítóm, meg Beate, az orvos. Itt van Gabi és Christoph, itt van a Herceg, itt van
Michaela Puchberger a Hanser terjesztési részlegétől, itt van Schlieber a kiadó
képviseletében, itt vannak a rabenhofosok is, legalábbis egy ideig. Csak Daniel ül
otthon Till Fellnerrel, és nézi a Shiningot.
Idővel a Leopold kávéház tetőteraszán kötünk ki, és igazán kellemesen érezzük magunkat. A Természettudományi Múzeum felett kelőben van a hold. Ez az
első meleg augusztusi este, három héten át esett, ma viszont eltűntek a felhők. Jó
jel! Jó jel! Ujjatlan póló van rajtam. A lokál tulajdonosai egy üveg Metaxát állítanak az asztalunkra.
KURDI IMRE fordítása

2008. december

129

K ARL MARKUS GAUß

Peter Karlhuber képeihez

Peter Karlhuberral, a festővel rendre úgy járok, mint a képeivel. Valahányszor azt
hiszem, hogy végre ismerem, újra meglep saját magával. Amikor először hittem,
hogy jól ismerem, lenyűgözött a szerénysége. Túlzott, habár szeretetreméltó szerénységének tudtam be, hogy olyan határozottan elutasítja a művészeti cirkuszt,
és a legcsekélyebb erőfeszítést sem tette, hogy képeit egyáltalán kiállítsák. Micsoda életművészet, hogy valaki ennyit tud, és ilyen kevés felhajtást csinál magából! Később, amikor rájöttem, hogy igazában még egyáltalán nem ismerem,
bosszantani kezdett ez a visszafogottság. Vétkesnek tartottam, mert akinek van
mondanivalója, nem hallgathat örökké előkelően, amikor szót emelnek azok,
akiket nem illet meg, és akiknek nem is áll jól a szó. Helyesebben: aki olyan képeket fest, mint ő, annak nincs joga, hogy azoknak engedje át a galériákat, akik
sikeresen tudnak nem festeni. Még később aztán, most már elég régóta barátok
voltunk, és addig még mindig sikerült megtévesztenie, mintha hályog esett volna
le a szememről: hát persze, ez az oly csodálatraméltóan vagy oly bosszantóan
szerény ember valójában a testet öltött gőg! Hogy nem vesz részt, nem akar részt
venni, hogy erőszakkal sem lehet rávenni arra, hogy saját előbbrejutásáért tegyen
valamit, az számomra most már nagyon is tevőleges, aktív természetéről tanúskodott. Az elutasítás nem is tartás volt, hanem cselekvés, mégpedig módfelett agresszív; akit én megejtően ártatlannak hittem, igazában csúfot űz belőlünk, akik
hagyjuk, hogy űzzenek és hajszoljanak, s ilyen-olyan célokra törünk és vágyunk.
Ő a partvonalon állt, nézte, hogyan gabalyodunk bele játékainkba, és gőgösen
folytatta a magáét. A rá jellemző, töretlen szívélyességig csak az juthat el, aki rég
túljutott az olyan alantas dolgokon, amelyeket mi hajszolunk, lásd hírnév, pénz
és a többi. És aki abban tetszeleg, hogy toronymagasan felettünk áll. Ma már
azonban nem vagyok biztos benne, hogy ez csakugyan így van-e, és hogy barátomat egyáltalán valaha is megértettem-e. És már várom, hogy újfent meglepjen
saját magával.
Mivel lepnek meg viszont a képei? Némelyikük már hosszú évek óta az ismerősöm. De aztán hirtelen egészen máshogyan néznek vissza rám, hiába néztem
meg őket akárhányszor is már. Az asztal, amelyet megszoktam, több év után egyszeriben idegen nekem. A franciaágy, amelyet olyan jól ismertem, mintha már
feküdtem volna rajta, félelmetessé válik. A fürdőkádnak, amely sokszor késztetett mosolyra, újabban fekete árnyéka van, amely hosszú ideig fel sem tűnt ne-

130

tiszatáj

kem, most pedig már nem tudok ránézni anélkül, hogy ne egy hullaházra gondolnék. A szőnyegen, amely oly sokáig lógott a porolóállványon, és megadó csüngésével sokszor megnyugtatott, komor jeleket, talányos nyomokat vélek felfedezni. Megeshet persze az ellenkezője is, hogy nem az enyhe rémület fog el egy kép
előtt, amelyet azelőtt egyenesen békésnek éreztem, hanem hogy a nyugágy váza,
amely nem egy rémisztő gondolatot ébresztett bennem, váratlanul viccesnek tetszik; hogy a nyitott szemeteskukának egyszeriben nincs veszélyes torka, hogy
a betontalapzatból kiemelkedő négy csonk immár nem négy mérges fog. Sok-sok
dolgot, ami mindennapjainkban körülvesz bennünket, s amit már észrevenni
sincs erőnk, Peter Karlhuber képei adtak vissza nekem, csak azóta ötlenek a szemembe útjaimon, amióta az ő képein láttam őket. E képek visszaadják nekem az
érzéket a dolgok sokfélesége, észrevétlen szépségük, a szerkezetükben lakó szellemesség vagy éppen funkcionalitásuk rettenetessége, a leépülés kísértetiessége
iránt.
Apropó leépülés. Peter Karlhubernek meg nekem tizenöt éve szokásunk, hogy
évente egyszer fundamentális értékvitát folytassunk. Ilyenkor létezésünk alapkérdéseiről: vérzsírokról, gamma-GT-ről és annak valószínűségéről van szó, hogy
ezekből mennyire olvasható le egyikünk és másikunk leépülése. Ehhez mindig
iszunk néhány felest, és búcsúzóul biztosítjuk egymást arról, hogy legalább mi
ketten még őrizzük az értékeket.
ADAMIK LAJOS fordítása

2008. december

131

KIRÁLY EDIT

In memoriam Wendelin Schmidt-Dengler

Vonást keresek rajta. A tekintélyes ember. A vicces? A nagyharagú. A páratlanul
művelt. Ez volt? Ilyen lett volna Schmidt-Dengler? Nekem tanár úr – volt. Csakhogy olyan, akihez nem iskolát képzel az ember, hanem publikumot. Akiből fogalmat alkothat, ki-ki magának, a tanár lehetséges másféle dimenzióiról. Régi
vágású, tekintélyes, vicces, nagy haragú és páratlanul művelt. Ez már féligmeddig ül. Ilyenkor az ember, feltéve hogy kíváncsi természetű, hipp-hopp felkerekedik és megy Bécsbe tanárnézőbe.
Én Budapesten hallottam először, akkor, amikor már rég nem voltam hallgató, s csak arra emlékszem, hogy meglepődöm. Valaki azt mondta utána: tűzijáték. Pontosítanám: igazi akusztikus káprázat volt. De hogy megnyerő lett volna?
Nem mondanám. Túlságosan feszélyeztek a jelentékenység külső jegyei, amelyek
körülvették, az osztrák lektorok alkotta uszály és szerény viszonyaink feszes vigyázzba állása. Ott motozott a kétely, hogy nem túl pazar, nem túl nagyszabású-e
ez így hétfőn 9 és 10 óra között a nyolcas előadóban. Vajon jól vannak-e terítve az
erőforrások? Nem túl robbanékonyak azok az explozívák? Aztán úgy intéztem,
hogy legyen kedden és szerdán is – Schmidt-Dengler.
Nem tudom, hogy csinálta, de jelenlétében az emberek pillanatok alatt felfedezték magukban a tehetséget, hogy szájtátva hallgassák. Könnyedén és szellemesen lehetett körülötte közönséget játszani. Pedig (elhatároztam, hogy ezt sem
hagyom ki) nem volt nagy teoretikus vagy a matériával évekig bíbelődő tudós,
még kevésbé a kurrens tudományos fogalmi tár bajnoka. S ezzel nem azt szeretném sugallni, hogy: jobb is, ha nem volt. Inkább, hogy: valami mást tudott. Csodálatos érzéke volt a részletekhez, ténydarabkákhoz, s remek emlékezőtehetségének hála roppant mulatságosan tudta ezeket egymásba rendezni és folyamatos
verbális performanszának elemeivé alakítani. Az ő előadásában az irodalom sokféle szemszögből érzékelhető valóságossággal bírt, s egyetlen más germanista
sem jut eszembe, aki ilyen biztonsággal mozgott volna a kritikus, az irodalomnépszerűsítő, az írók támogatója, a klasszikus szövegeket kiadó szerkesztő, a kéziratokra vadászó archiváriusz, az egyetemi ember és a tudománypolitikai potentát szerepei között. Bizonyára voltak ennek a sokszínűségnek árnyoldalai. Ami*

Wendelin Schmidt-Dengler (1942-2008) egyetemi tanár, az Osztrák Irodalmi Archivum vezetője,
számos magyar Franz Werfel-ösztöndijas mentora volt.

132

tiszatáj

kor ösztöndíjasként Bécsben jártam, s némely reggelen az újságban cikkével találkoztam, a rádióban a hangjával, majd az egyetemen vele magával, sokszor nem
tudtam szabadulni a kísérteties kérdéstől, hogy „Úristen, hány Schmidt-Dengler
van?”. Mégsem vagyok benne biztos, hogy nem éppen ez adta-e a különösségét.
Az aprózódás erősen összefüggött a formátummal. A sokféle szerep együtt alkotta meg az irodalomról való beszéd nagyvonalú terét. Ezért gondolom, hogy bármennyire is sikerfinek számított, volt benne valami donquijote-os. Az irodalomról való beszéd utóbbi évtizedekben tapasztalható elképesztő technicizálódásával
szemben ő a megformáltságot képviselte, a számtalan határvonal szabdalta irodalomtudományi szegmentumokkal ellentétben az irodalom és az irodalomról
szóló beszéd közötti átjárhatóságot. Keringtek hírek, hogy benyújtottak hozzá dialógus formában írt disszertációkat, meg hogy egy neves író is szeretett volna a tanársegédje lenni. Róla szinte minden hihető volt. Egyszerre volt távolságtartó és
heves, jelenítette meg az egyetemi intézmény tekintélyét (egyesek szerint: maga
volt az intézmény) és forgatta föl az intézmény dögunalmát.
De kereknek gondolni nehéz, a törések, úgy tűnik, többet mondanak.

Tiszatáj-díj és -jutalom. A Tiszatáj Alapítvány Kuratóriumának döntése alapján
2008-ban Ferdinandy György vehette át a folyóirat elismerését. Az író a kilencvenes évek elejétől folyamatosan jelen van novelláival a Tiszatáj hasábjain. Személyében az eddigi huszonnyolc díjazott közül az első nyugati magyar szerzőt
köszönthettük. A lap ötödik alkalommal jutalmazta tehetséges fiatal szerzőjét.
Ezúttal Kiss László prózaíró a jutalmazott; két kötetét a Tiszatáj Könyvek adta ki.
A díjátadásra október 21-én került sor a Megyeháza Csongrád termében. Ferdinandy Györgyről Olasz Sándor főszerkesztő mondott laudációt, az íróval Kulcsár
Katalin, a Magyar Rádió szerkesztője beszélgetett. Kiss Lászlót – humoros, ironikus elemekben bővelkedő írásával – Orcsik Roland méltatta.

Tisztelt Olvasónk!
Szerkesztőségünk célja, hogy lapunk tartalmát olvasóink igényeihez folyamatosan igazítva, mindig érdekes és értékes olvasnivalót biztosítsunk Önnek.
Hogy ez ne csak egy jól hangzó ígéret legyen, ezúton szeretnénk megismerni az
Ön véleményét a Szonda Ipsos, a Nemzeti Kulturális Alap és lapunk együttműködésében történő kutatás keretében.
Kérjük, segítse munkánkat és töltse ki lapolvasási szokásokkal kapcsolatos
kérdőívünket. A modern technológia előnyeit kihasználva a kérdőívet az alábbi
weboldalon érheti el:
http://cawi.ipsos-szonda.hu/tiszataj
Lapunkról kialakított véleménye fontos nekünk, a kitöltők között 1 db 1 éves,
2 db féléves és 3 db negyedéves előfizetést sorsolunk ki!
A lap Szerkesztősége
Januári számunk tartalmából
TORNAI JÓZSEF, TANDORI DEZSŐ, SIMAI MIHÁLY, VILLÁNYI LÁSZLÓ versei
SÁNDOR IVÁN, GÉCZI JÁNOS esszéje
Tandori Dezső köszöntése (BÁLINT PÉTER, BEDECS LÁSZLÓ, TÓTH ÁKOS írása)
TVERDOTA GYÖRGY, GINTLI TIBOR, LAPIS JÓZSEF tanulmánya

Ára: 450 Ft
Előfizetőknek: 400 Ft

nka

Nemzeti Kulturális Alap

