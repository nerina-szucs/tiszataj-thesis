5%f27

tiszatáj
1979. N O V . * 33. ÉVF

Ágh
István,
Horgas
Béla,
Szepesi Attila versei;
interjú Bajor Andorral;
tanulmányok Németh Lászlóról;
műteremlátogatás
Végvári
Gyulá-

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

í

Kiadja a Csongrád megyei Lapkiadó Vállalat. Felelős kiadó: Kovács László
79-4633 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — 6740. Táviratcím: Tíszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenü.
vagy postautalványon, valamint átutalással a . KHI 215-96162 pénzforgalmi jelzőszámra. Egyes szám ára 10 forint. Előfizetési díj: negyedévre 30, fél évre 60, egy évre
120 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

>

i
i

Tartalom
XXXIII. ÉVFOLYAM, 11. SZÁM
1979. NOVEMBER
SZEPESI ATTILA versei: Sorstalan énekek
ÁGH ISTVÁN: Oda-vissza (vers)
BISZTRAY ÁDÁM versei: Időszámítás, Esti kaptár,
alvó cimbalom, Hármas gyűrűben
A humor méltóságáról (Beszélgetés Bajor Andorral; készítette: Ablonczy László)
BAJOR ANDOR: Tökéletlen Télapó
ESTERHÁZY PÉTER: Bevezetés a szépirodalomba
SPIRO GYÖRGY: Kalmár Béla kalandjai (elbeszélés) ...
HORGAS BÉLA: Egy vers és néhány tartozéka: előzetes futamok, utólagos munkák
KISS DÉNES versei: „Ma miért voltál a világon?",
Vers-szivárgás
PINTÉR LAJOS versei: Nagyanyánk felborult vödrére,
Ráolvasó a fiúra, Dúdoló
TÉGLÁSY IMRE versei: Kép, Magyar tengeri herkentyű
BÉLÁNYI GYÖRGY versei: Stációk után: az Időben,
Csillagtánc 1918

3
6
7
9
18
21
25
28
31
33
34
35

TANULMÁNY
KOCSIS RÓZSA: Feltámadás és Irgalom (Tolsztoj és
Németh László utolsó regénye)
37
CS. VARGA ISTVÁN: A sorsvállalás puskini példája
(Németh László: Csapda)
43

KELET-EURÓPAI NÉZŐ
Szovjetunió
MISLEY PÁL: Dmitro Pavlicsko
50
DMITRO PAVLICSKO versei: Csillagok hullnak az égről ..., Lelkem lassú mélyű folyómeder, Híd, Öszi

levél, Antoine de Saint-Exupéry, Tavasz (Tandori
Dezső fordításai)
51
CS. VARGA ISTVÁN: Oleg Rosszijánov: A realizmus az
ú j magyar prózában a 20. század 60—70-es éveiben 54
KÁNTOR PÉTER: Barangolások az örök tavasz parkjában (V. Katajev: Gyémántos koszorúm)
56

KRITIKA
ALFÖLDY JENŐ: Benjámin László: Vallomások, viták
VARGA LAJOS MÁRTON: Esterházy Péter: Termelési
regény
ISZLAI ZOLTÁN: Szerelem Velencéig (Ács Margit: Beavatás)
PÁLFY G. ISTVÁN: A megmaradás diadala (Dobos
László: Hólepedő)
GRÓH GÁSPÁR: Duba Gyula: ívnak a csukák
LACZKÓ ANDRÁS: Kiss Dénes: Égi folyó
SZIGETI LAJOS: Nyomozás és leleplezés (Levendel Júlia—Horgas Béla „Négykezes" és „Nyomolvasás" című könyvéről)
MOCSÁR GÁBOR: Ördögh Szilveszter: Bizony nem
haltok meg
CS. VARGA ISTVÁN: Raffai Sarolta: Legyen krizantém
HORPÁCSI SÁNDOR: Takács József: Nincs válasz
VEKERDI LÁSZLÓ: Csetri Elek: Körösi Csorna Sándor
indulása
POMOGÁTS BÉLA: Kicsi Antal: Tompa László

59
63
66
69
73
76
78
81
83
84
86
89

MŰVÉSZET
TANDI LAJOS: Műteremlátogatás Végvári Gyulánál ...

92

Szerkesztői asztal

96

ILLUSZTRÁCIÓ
Végvári Gyula munkái a 8., 20., 36., 49., 58. és a 91.
oldalon (Enyedi Zoltán reprodukciói)
Végvári Gyula arcképe a 92. oldalon (Enyedi Zoltán felvétele)

SZEPESI

ATTILA

Sorstalan énekek
ALKONYI ETŰD
vallató űző szaggató
e könnyű nap
évszakok körfűrésze
jár
szeretteim
zuhannak
emléktelen
tükrét veszti az értelem
arcok
szavamból-elevenedő
sikátorok hol nem éltem soha
dohánybarna
lépcsők űznek
tovább
a kapuk
fogsorában
mint részeg
kántor
ki temet folyton és már nincs szava
e könnyű nap tüntén
ülök egy
kőpadon
oly régi város ez tán senki sem
emlékszik égő
emberhúsra
a zászlók
üszkeire
évszakok körfűrésze
jár
műhelyek párás ablaka
mögött
a görbehátú mesterek
sehol
közel a bálványok
kora
kihűlt kövek vasak körül
táncolunk majd egy
éjszakán
írja-e
valaki
történetünket
görnyedve
gyertyafénynél
mint egyiptomi
írnokok
sort sor alá
hajókürtök messzi
szavában

KÖVEK
hegyipatak
sodorta
asztalomra
a fekete
kavicsot
Elura sziklabarlangjából
fénylik az odvas
a lófej Erebuniból görgött
ide
kivájta
szél
ráncosra hasogatták hajnali
fagyok
gyökerek vájták belé
alagútjaikat
vizek-űzte
viharok-szabdalta
idolok
ősasszonyok
mozdulatlan
kőmadarák
mélyükből
hallatszik zuhatagok
zenéje
erdők
zúgása
épül bennük ahogy bennünk az éjszaka
szavak nélkül
terebélyesül

ROUAULT: AZ ÖREG BOHÓC
elporzottak
a seregek
sújtó vasak bűzlő
tevék
a romvárosok
zöldbe-borulták
épültek új városok
a halotti leveleket föld
borította
készültek új halotti
levelek
a kőtáblákat
a kőtáblákat
más nyelven
más nyelven

összetörték
újra-írták
az egy-igét
az egyetlen

beszédet

népek születtek kihaltak
születtek
a régiek beszédét
megtanulták
fából kőből kihallották a régvolt
szavakat
megértették
nap hold és csillagok
járását
majd újra
elfeledték
az agorán nem történt
semmi
csak hemzsegett és harsogott a délidő
a hajókat és szekereket
kirakták
ércen cseréltek
életet
húst árultak és olajat
áldozati edényt
gyümölcsöt
vásznat és rönkfát
a próféták
elmerültek

sarui alatt
az éjszakák

ösvényei

kristály

a prófétákat
eltemették
született helyükbe
más
a tüzeket a kulcsokat
a fóliánsokat
vigyázni
valami folyton
elveszett
és fokról fokra
megkerült
valami folyton
elveszett
és meg többé sosem
került
éjek nappalok
összeforrtak
sugallat nélkül évre év
hús hússal sejtelem a kővel
kalmárének
öröm és korbács
távol? közel? tenger vagy erdő
magányában nem tudható
toronyban barlang
éjszakáján
éltek
férfiak
kívül az elhamvadt tüzek
körén
félrevetetten
és kiválva
őrizték egymaguk az összetört
időt
rongyaikkal
melengették
a hűlő
parazsat
késő volt már
szavukat nem értette
senki
dadogásükra nem volt kíváncsi

senki

öltöttek csörgősipkát
bohócruhát
visszatértek
a városokba
kínálták mutatványaikat
és
beszéltek
tapsot
arattak
de beszédükre nem hallgatott
senki
ámultak csak
nyaktörő
gyakorlataikon
aztán hogy egyre mélyebb lett az éjszaka
sűrűbb a folyó és néptelenebb
az erdő
hangoltak könnyű dalra ők is
senki sem tudta
él-e valaki még
a tengerparti
őrtoronyban
á
kavicsőkkal-elzárt
öblök mennydörgő
szirtjei
fölött
szembenéz-e
a nyitott
látóhatárral
a tenger újult
lovasrohamaival
torlódó tájak
küszöbén
tanulja-e a mozdulatlan
utazást
5

AGH

ISTVÁN

Oda-vissza
Építünk
várromokat
csonka
kúpra
aztán meg
kijavítjuk
kővel mésszel deszkával
cseréppel
a csonka csúcson
megépül védő
szállásunk
Nagy vigasságot
csapunk
lerágott
csontból
aztán meg degeszre
lakunk
jövendő
csirkecombból
várjuk
ellenségünket
kiirtott sasok
visítoznak
a lobogókon
feketék
baglyok egyetlen faja
maradt
a
halálmadár
eledele egerünk s mi
halhatatlanok
öleljük öljük
asszonyunkat
s ki-ki a gyerekét
berugunk
alszunk
álmodozunk
a reteráton
vége a pusztulásnak
isten
áldjon
Ellenség
Ellenség
vége a pusztulásnak
isten
áldjon
álmodozunk
a reteráton
berugunk
alszunk
s ki-ki a gyerekét
öleljük öljük
asszonyunkat
Eledele az egereknek s mi
halhatatlanok
a
halálmadár
baglyok egyetlen faja
maradt
a lobogókon
feketék
kiirtott sasok
visítoznak
várjuk
ellenségünket
jövendő
csirkecombból
aztán meg degeszre
lakunk
lerágott
csontból
nagy vigasságot
csapunk

Megépül védő
szállásunk
a csonka csúcson
kővel mésszel deszkával
cseréppel
aztán meg
kijavítjuk
csonka
kúpra
Építünk
várromokat.

BISZTRAY

ÁDÁM

Időszámítás
Csak azt nem tudod meg soha,
az ELŐTTE előtt mi
lehetett.
Csak azt nem tudod, benned meddig
tart,
a fecske gyors szívében
meddig,
s hová nyújtózik
a fejedelmi
hárs
város alá bújt
gyökerén.
Hosszú kín a részed vagy szűk öröm,
homokóra kelyhével
egyformán
méretik,
gyerekarcon
éjféli piros láz.
Minden öblöt kitölt az egyenlőn MAGAS és MELY,
átviharzik a leszúrt cöveken, hogy hol
kezdődik,
de annyit ér, amit belőle felfog a fájdalom.
Es arany Íriszébe fogja egy
találkozás,
ismerkednek
egymással villannyal
befutott
ujjak,
ölelkező, felhevült
menyétek.
Addig van, míg benned lüktet és hordoz
téged,
könnyű árnyékát sima, tavaszi ág.

Esti kaptár, alvó cimbalom
Csicser oldalában a körtés elvirágzik
lassan,
áteső fényben a rőt gyepen fehér pille,
virágvasárnapi
messiás a kert.
Nem látod többé,
kard éléről lecsúszik a pillanat.
Árkolt, gömbölyű kövekkel telidobált utcád felett
egy másik
kanyarog.

Folyód a fák közé villog fel,
gázló vékony ezüstjén lobban

át.

Ne ijesszen, hogy nem ismernek
fel,
de magad akartad így,
láthatatlan,
Köpenyed
foszló kannavirág, de a sok közül
Köréd pergeti hangos gyöngyeit
a harmat,
többé ne
kopogtass,
maradj a hűlő
udvaron,
megbolydulna
benti béke és lélegző
homály,
mint esti kaptár, alvó
cimbalom.

melyik.

Hármas gyűrűben
Téged kereslek,
pusztító,
és szolgáidba
ütközöm,
márvány, levegő és tenger
hármas gyűrűben fognak
körül.
A parázs hangja mögött
hallgatsz,
míg elvesztő útján lökdös engem,
lépcsőid síkos éje.
Hátrálsz előlem vagy
körülfolysz,
ködökből kővé csomósulsz
össze,
nincs arcod, arcodban
csont,
de egy vállszíjas Mauser ágaskodik
célgömbje rajtam sétál, mint a légy.

VÉGVÁRI GYULA M U N K Á J A

kezedben,

A humor méltóságáról
BESZÉLGETÉS BAJOR ANDORRAL

Elképzelt Gross Arnold-metszet: törékeny, szemüveges ember, bokáig érő nadrágban, tarka, kívül viselt ingben bátorkodik botladozni a világegyetem nagy zajlásában. Kifelé vagy befelé tart az utca áramában? Nem is tudni. Nézőpont kérdése.
Virágok, fák között lépked, fönn rigók dalolnak, de ő a folyóba tekint, s mintha egy
krokodilus nézne vissza rá. Aztán megtorpan egy étterem előtt, Bodoni elvtársat
nézi, aki éppen betérni készül. Majd elhalad egy kis kerekeken álló házacska előtt,
ahol Bongár elvtárs éppen beosztottját rúgja hasba; teheti, mert Bongár elvtárs jó
elvtárs. Aztán betér az optikushoz és szemüveglencsét kér; ebből majd távcsövet is
lehet készíteni, amely a Mindenséget is közelbe hozza! Kilép a boltból. Föltekint.
Odafönn egy léghajó úszik.
Utazzunk, kedves Bandi! Hadd tartsak Veled, s kérlek, álljunk meg a játékbolt
előtt és tűnődjünk. Egy kis füstös húzza a vonatot emlékezetünk vasúti pályáján, s
ha jól látom, a terepasztalon az állomásépületen ez áll: Oradea. Köztünk való egyértelműséggel : Nagyvárad.
Gyermekkorod terepe . . .
— Nagyváradról érkeztél az irodalomba — a Holnaposok otthonából, amely
Ernőd Tamást, Nagy Endrét is magáénak tudja, és Szigligetit, a Liliomfi íróját.
Váradot az operett otthonának mondják, ahol a szatírát hajlamosak könnyebbre
hangszerelni. Magam is tapasztaltam: közönségét a Tamási-féle nyelvi-játékos derű
nehezen lobbantja kedélyre. Mint vélekedsz szülővárosod humorérzékenységéről?
— Nagyváradon régóta, ezt évtizedekben lehet számolni, Budapest hatása érződik; manapság ez egyebek között a televízió hatása. Váradon sokan nézik a televíziót, s a pesti humor bizonyos fokig besugarazza Nagyváradot. Azonkívül Nagyváradnak nagyon komoly operetthagyományai vannak, ami a színjátszást illeti. Én,
mint váradi, bírálat tárgyává nem tehetem ezt, ahogyan az ember az édesanyját
vagy az édesapját föltétlenül tiszteli. Én váradi vagyok, Kolozsváron mint váradi
emigráns élek.
Váradon vannak kiváló és nagy művészek, mint amilyen jeles rendező Szabó
József, rendkívül becsülöm Farkas Istvánt is, mint rendezőt. De bizonyos fokig
tovább él a kabaréhagyomány. Annak ellenére, hogy én Váradot nagyon szeretem,
a váradi kabaréhagyományért, amely kissé felületes és kissé felelőtlen, nem lelkesedem.
Gyermekkoromból olyan emlékeim vannak, hogy nagyon sok embernek volt természetes humorérzéke. S ez a természetes humorérzék Várad változatos történetében
az embereken nagyon sokat segített. Mert hiszen vannak helyzetek, melyeket csak
humorral lehet áthidalni. Nagyváradnak nem a jelenére gondolok ebben a pillanatban, hanem arra a múltjára, amelyet én is átéltem. Amikor nehéz helyzetbe kerül
valaki, akkor vagy káromkodik, vagy egy magasabb szinten szemléli önmagát. Bölcsen látja, hogy ami ővele történik, az nagyon sok emberrel megtörténik a világon
— ez adja meg a humoros szemlélet alapját. Ha jól emlékszem, egy nagy személyiség, XXIII. János pápa időnként így imádkozott: Uram, add meg nekem, hogy a
mindennapok folyamán ne veszítsem el a humoromat.
— Életeden segített-e a humor?
— Nagyon sokszor segített. Humorral vészeltem át a fasizmusnak meglehetősen
kegyetlen helyzeteit, amelynek félig-meddig tanúja voltam; humorral vészeltem át a
bombázást, humorral vészeltem át zűrzavaros pillanatokat és az emberi élet nehéz
helyzeteit. Ez, hogy úgy mondjam, sorsomnak nagy adománya.
— Elődeidként a méltatok és az irodalomtörténet leggyakrabban Swiftet és Ka9

rinthyt emlegeti. Azt hiszem, másokra is hivatkozhatunk. Topírceanura például, akit
fordítottál is.
— Mindazok, akik magyarul írnak, azok ennek a nagy humoristának és humanista gondolkodónak, hogy pontosabban megfogalmazzam, humanista gondolkodtatónak, aki Karinthy volt, valami módon utódai. De az elődeink közül, akiktől én tanulhattam — ha másképpen nem, hasonló társadalmi helyzetben voltam, vagy hasonló viszonyom volt az emberekhez, az egyszerű emberekhez —, Tomcsa Sándort
kell említenem. Aki, sajnos, Magyarországon ismeretlen, ö is nagy humorista és
nagyon mélyen humanista író volt. És akit te is említettél: a román humorista és
humanista alkotó, akit én sokszor és nagy szeretettel fordítottam: Topírceanu. Jellegzetesen iasi román költő és író. Nagyon mély kapcsolatban volt a román néppel, a
román egyszerű emberekkel.
— Egy beszélgetésben említetted, hogy egyik különbség közötte és Karinthy között az, hogy míg Karinthy inkább városi kötődésű, Topírceanu inkább a falusi szegénységhez k ö t ő d i k . . .
— Nagyon sok olyan emberhez, akinek az ízlése sok vonatkozásban nem annyira
kifinomult. Lehet, hogy fogalmazásom nem egészen pontos, mert nem is kifinomultságról van szó. Hiszen a magyarországi parasztságról is beszélhetünk ilyen vonatkozásban, de alapvetően én a romániai magyar parasztságot és a román parasztságot
ismerem, ezeknek rendkívül fejlett ízlésük van. Amit bizonyítanak népdalaik, népballadáik. Ennél magasabb rendű alkotást nagyon kevés író és költő tudott teremteni. Gondoljunk arra a sok szép székely népdalra, a csodálatos, a világirodalom
gyöngyszemei közé tartozó román népballadára. Csak példaképpen említem ezeket a
népi alkotásokat, mert hiszen nagyon sok mást is említhetnék. A Báránykát, románul
Miorija, Illyés Gyula fordította, csodálatosan, de többen lefordították, nálunk Kiss
Jenő is. Ez is rendkívül szép fordítás.
— Rólad szólva, gondolom, hogy a magyar irodalmi hagyományokhoz való kötődésedben rétegzettségek vannak.
— Ügy tudom, Kosztolányitól származik az a mondás, hogy minden igazi költőben és minden igazi íróban a humor valami módon jelen van. Akár nyíltan, akár
olyan mélyen, mint a földben a talajvíz. De enélkül a talajvíz nélkül a növények
nem tudnának létezni. A humor nedvességet is jelent. Petőfinél és Arany Jánosnál
ez a humor nyíltan is jelen van. Arany János humoros verseiből össze lehetne állítani egy kötetnyit. De Arany János paródiát is írt, többek között a dilettáns nyelvészek ellen. Petőfi Sándor A helység kalapácsában megalkotja a romantikus eposznak a paródiáját. Amely a magyar paródia nagy elődje. Csokonainál is állandóan
jelen van a humor. A magyar irodalomban ez a népi humor, amely ezekben a szellemóriásokban a világirodalom legnagyobb rangjára emelkedett, állandóan jelen van
és állandóan színezi az ő lírai közlésüket. Csokonai humorát még egy különleges
szín is jellemzi, ez a deákos humor, ami pedig kissé vaskos, kissé latinos. A debreceni kollégium közössége humorának a kikristályosodása. Csokonaira is jellemző,
hogy a humor mindig jelen van, lírai verseiben is. A Karnyónéban megfigyelhető,
hogy ez a vaskos diákhumor a németesítő tendenciákkal szemben rendkívül határozott és kemény állásfoglalás is. Nem öncélú diákhumor ez, hanem a magyar kultúrát veszélyeztető kifinomult érzelmesség, vagy érzelgőséggel szemben egyfajta
pajzs. Sőt fegyver.
— Az anekdotizmust, főleg Mikszáthtal kapcsolatban, egyesek avitt társadalmiesztétikai eredményként emlegetik. Miként vélekedsz erről?
— Írtam néhányszor népszerűsítő formában Mikszáthról. Azt mondtam róla
mindannyiszor: végigvezet bennünket egy úton, amely különös sárga virágokkal van
teli, és ha megnézed, az a pokol kénvirága. Mikszáthot, akit sokan adomázónak tekintenek, teljességgel félreértik. A kérdésben Adyra hallgassunk, aki azt mondta
Mikszáthról, még Mikszáth életében: nem tudjátok, hogy kit dicsértek. Azt hiszitek,
hogy egy anekdotizálót dicsértek, holott a társadalom egyik legmélyebb ismerőjét.
Aki a Beszterce ostromában arra vállalkozott, hogy a magyar Don Quijotét í r j a meg.
10

Csak abból valami egészen más sikeredett, mert a magyar Don Quijote egészen sajátságosan hamis úri magyar tudat. Akinek fogalma sincs, hogy mi van a világban,
mi van azzal a néppel, amelyért tulajdonképpen felelős volna. Don Quijotére még
hivatkozik is a Beszterce ostromában ez a nagyon nagy író, mert Mikszáthot a legnagyobb magyar írók közé sorolom. Az úgynevezett anekdotizáló, pipázgató, pipafüst
mellett elhangzó szöveg, az csak egy színező eleme annak a pokoli szatírának, amit
a millenniumról és a millennium körüli Magyarországról írt.
— A humor a mi életünkben, a mi irodalmunkban, Arany János kifejezésével
élve, sokszor keserves kacajként nyilatkozott meg . . .
— Kelet-Európa népei, ezen belül a magyarság, sokszor került nagyon nehéz
vagy tragikus történelmi helyzetbe. Ezekben a helyzetekben mentőöv volt a humor.
S ez végigkísérhető egészen Tamási Áronig, aki káromkodás helyett mindig valamilyen jót, valami meglepően humorosat mondott. Tamási Árontól, aki hivő lélek
volt, természetesen az a káromkodás, amelyért a középkorban az emberek nyelvét
kitépték, idegen volt. Tehát az a pszichológiai tartalom, ami a primitív embereknél
káromkodásban tör ki, Tamásinál mindig egy meglepő humoros fordulatot eredményez. Amely stílusában is állandóan jelen van. A mikroanalízisben is kimutatható
egy mondaton belül a csavaros, humoros fordulat, de kimutatható írásai nagy részében is.
— Színpadi megjelenítésben: amikor végső kétségbeesésbe fordul a történet, így
szól az írói utasítás az ösvigasztalásban, vagy például a Tündöklő Jeromosban: és
táncra
perdülnek.
— Erről van szó! Én is erre gondolok. Tamási Áron, mint a XX. század egyik
legnagyobb írója, nagyon nagy humorista is volt.
— Sütő András mondotta egy beszélgetésben, hogy tanulmányban készül összevetni Tamási és Creanga humorát. Te miben látod hasonlóságukat?
— Hasonlóság Tamási és Creanga között, hogy mind a kettő mélységesen népi
alkotó. Nem véletlen, hogy Creanga a román irodalom egyik legtiszteltebb klaszszikusa. Az egyik kritikus Daumier-hez hasonlította Creanga humorát, és úgy gondolom, hogy ebben a merész hasonlatban nagyon sok igazság van. Mert Daumier is
a kisember pártján állt mindig. Akkor is, amikor rendkívüli értékű, karikatúraszerű
alkotásait készítette, és akkor is, mert nagy festő is volt, amikor a festészetet művelte. Creanga és Tamási viszonya a kisemberhez igen-igen hasonló.
— Szellemben és ábrázolásban hosszasan elemezhetnénk azt a lebecsülő, hátbaverő parasztkodást, amit karikaturisták, humoristák évtizedek óta lapokban, rádióban, televízióban és pódiumon művelnek. Azt hiszem, ennek hagyománya van: Gárdonyi Géza Göre Gábora és a harmincas évek műszékelykedése, a Dani bá'-zás, ami
Hosszú Zoltánnak jelentett országos népszerűséget. Romániában tapasztalod-e ezt a
megalázó, lefokozó mentalitást?
— Az a benyomásom, hogy az említettek csak panoptikumban láttak parasztot.
És hogyha a parasztról írnak, akkor az a szint, amelyen a magyar parasztságot ismerik, az a háztartási alkalmazott szintje. Tehát a parasztságot a szolgalegény és a
Pesten csetlő-botló cselédlány színvonalán ítélik meg. Holott a parasztság volt az, és
nemcsak Magyarországon, amely a nyelvet fenntartotta a legnehezebb időkben is.
És amely saját rendkívüli tehetségével óriási irodalmát, a népköltészetet megalkotta.
Tehát a parasztságot én intellektuálisan ugyanolyan szintű társadalmi kategóriának
tartom, mint az értelmiséget. Lehet, hogy megdöbbentő, amit mondok, de egy paraszt
legalább annyit tud, mint egy magyar értelmiségi, csak másfajta az a tudás, amit az
a paraszt tud. A paraszt azt a világot, amelyben él, ugyanolyan mélyen ismeri, ha
nem mélyebben, mint amilyen mélyen ismeri a városi értelmiség adott esetben a
várost, a várossal kapcsolatos adatokat, információkat és a kultúra információit.
A parasztság még ma is óriási és kiaknázatlan kincsesbánya, amit eddig megmutatott az irodalom, az csak a felszíni fejtés.
Göre Gábor egy általam rendkívül tisztelt és szeretett írónak, Gárdonyi Gézának
a balfogása. Gárdonyi, ha csak Göre Gábort írta volna meg, ha szabad ezt monda11

nom, akkor csak a korábban emlegetett humoristáknak lenne az elődje. Valóságosan
Göre Gábor csak egy adalék, egy teljességgel mellékes adalék Gárdonyi Géza rendkívül értékes életművéhez.
Lévén, hogy ez a göregáborkodás egy felelőtlen magatartás és a nép valóságos
kérdéseinek a félreismeréséből, talán tudatos félreismeréséből született, ezért számomra, s úgy gondolom, hogy az én romániai kollégáim számára is, mélységesen
idegen. Romániában élünk és Romániában írunk, és nagyon közvetlen kapcsolatban
vagyunk az olvasó közönséggel. Ez kiterjeszthető, mert nem sajátosan a romániai
magyar alkotók tulajdonsága, hanem a román írók nagy részének is sajátja. Hiszen
Ion L. Caragialenak, aki az egyik legnagyobb humoristája, szatirikusa a világirodalomnak, olyan a humora, amelyet a legegyszerűbb ember is közvetlenül élvezni és
érteni tud. Lehet, hogy nem eléggé ismert, pontosabban a rangjához mérten nem
eléggé ismert, mert rendkívül nehéz fordítani. A bukaresti külváros bölcsességét,
humorát emeli be vígjátékaiba, szatíráiba, és magyarra ezt az úgynevezett makalai
humort rendkívül nehéz lefordítani. Tele van olyan fordulatokkal, amelyek a magyar
külváros nyelvén nem adhatók vissza.
— Egyhelyütt beszéltél arról, hogy belekezdtél Caragiale fordításába, de nem
érezted eléggé hívnek, s abbahagytad. Az elkészült fordításokról miként vélekedsz?
— Kellemetlen erről beszélnem, lévén, hogy ezek a fordítások bármilyen jószándékúak, bármilyen becsületesek, bármilyen felelősek, ezekre is vonatkozik az, hogy
Caragialét nem sikerült úgy lefordítani magyar nyelvre, mint amilyen jó románul.
Az ő rangjához csak egyetlen adatot: nem véletlen, hogy az egyik enciklopédiában
a Caragialeről szóló részt Ionesco, a huszadik század egyik legeredetibb merész kísérletezője írta. Ionesco ugyan tagadja, hogy ő román, de én hallottam őt a román
televízióban románul beszélni. Ploiestiben született, Caragialetől is nagyon sokat tanult. Nem vagyok illetékes, hogy Ionescót bíráljam, de Ionesco egy más kultúrkörhöz tartozik ma már, ezt a nyugati kultúrkört bizonyos fokig az öncélú játék jellemzi. Másfajta az ő elkötelezettsége. Caragialét azért is említem, mert ugyanolyan
elkötelezettsége volt népével szemben, mint amilyen például Tomcsa Sándornak van,
és mint amilyet én is szeretnék életem folyamán és írásaimban megvalósítani.
— A kelet-európai humort talán jellemezhetjük úgy, hogy itt a realizmus fordul
a groteszkbe, ellentétben a nyugat-európai abszurddal, amely a lét általános képtelen-közérzetét parodisztikus vagy lírai absztraktban fogalmazza. Jól látom-e a
különbséget?
— Egyetértek veled. Ionesco egy nyugat-európai író, aki végső fokon tőlem idegen. Azért idegen, mert nála csak elvont az az elkötelezettség, ami benne jelen van.
Én elvont elkötelezettséget nem ismerek. Az elkötelezettség mindig konkrét, hozzákapcsolódik a társadalom nagy közösségéhez. Másrészt az abszurd irodalmat abszurdumnak tartom, mert hiszen az élet bármilyen képtelen, sohase válik abszurddá.
Az élet bármilyen nehéz és bármi történik, akkor is élet, akkor is egész és teljes
élet. Teljes és egész élet, amelyben jelen van mindig a javító szándék. Mert hisz az
emberiség javíthatatlan, de elronthatatlan is. Mindig jelen vannak a javító törekvések, mindig jelen van az, hogy megszületnek azok az emberek, akik felelősséget
éreznek a közösségükért. És akik nem játszani akarnak a társadalmi jelenségek
apropójából, hanem a társadalmi jelenségekkel kapcsolatosan egyéniségükön átszűrve,
tehetségükkel megpótolva akarják kifejezni az élet valóságát. Az életben nagyon sok
képtelen helyzet adódik, de az élet maga sohase képtelen. Az abszurdok pedig azt
akarják elhitetni, hogy milyen képtelen világban élünk, és maga az emberi lét képtelen. Ez hazugság. Az abszurd irodalmat lényegében esztétikailag abszurdnak tartom. Hogy azt higgyem, hogy az élet képtelen és az élet eszményeihez kapcsolódni
nem lehet, ehhez nincs szükség íróra. Ehhez elég egy éneklő kórus.
— Farkas Árpád írta születésnapi köszöntőjében: jellegzetesen kelet-európai
vagy . . .
— Természetesen, mert hiszen Kelet-Európában élek, és ahogyan az apámat,
anyámat nem tagadhatom meg, úgy nem tagadhatom meg Kelet-Európát sem. Úgy
12

gondolom, hogy Kelet-Európában Európa nagy hagyományai tovább élnek, és KeletEurópának talán még óriási hivatása van a világkultúra kiteljesítésében.
— Olykor talán figyeled a magyarországi humort. Mint vélekedsz erről a humorról? Arról a cinizmusról például, ahogyan Árpád, II. Rákóczi Ferenc, István koronája, a 48-as szabadságharc ebben a szellemben az alantas gúny tárgya lehet. Amely
a közösség önbecsét sározza össze valamiféle „deheroizálás" szellemében. Egyetlen
nép se engedné meg ezt magának. Képzeljük el: Nagy Péter a szovjet k a b a r é b a n . . .
— A szovjet nép mélységesen tiszteli saját haladó hagyományait. És eszébe nem
jutna, hogy valamilyen módon sárbarántsa. Többször előfordult már, hogy remekművek ellen merényletet követtek el. Egy szerencsétlen pszichopata vagy talán őrült
volt, aki szét akarta rombolni a Pietát. De követtek el már merényletet a Mona
Lisa-, a Rettenetes Iván-kép ellen is.
Én, aki paródiákat szoktam írni jelenkori jelenségekről, azért írok, hogy az eszménybe vetett hitet erősítsem. Számomra ez a jelenség mélységesen megdöbbentő.
Azért mondtam hasonlatként merényletet a remekművek ellen, mert itt is a nagy
emberek ellen a tehetségtelen, kisszerű és morálisan sérült emberek lázadását érzem
a nagyság ellen. Ahhoz hasonlatos ez, mint amikor valaki össze akarta törni a
Pietát.
A nagyság és a remekmű provokálja a tehetségtelenséget és az emberi végletesen kisszerű kárhozottságot. Ez a kárhozottaknak, a kisszerűeknek és a tehetségteleneknek a lázadása a remekmű ellen. Azt is szoktam mondani, hogy azok, akik ezt
végrehajtják, azok fondorlatosan félrevezetik a közvéleményt. A közvélemény összetéveszti Jacket, a hasfelmetszőt, a harakirit elkövető szamurájjal. Valóban hasonlítanak. Mind a kettő hasat metsz; de a szamuráj a sajátját, Jack a másét.
A kabaré szelleméről, a deheroizálásról még. Ha ezt el szabad mondanom, lévén,
hogy én Románia állampolgára vagyok, nehogy az legyen a látszat, hogy én valami
idegen ügybe avatkozom be.
— A barát, főképpen a testvér őszinte véleményét igényli a valamennyit magára
adó ember . . .
— Minthogy tisztán és emberien kérdezel, köteles vagyok tisztán és emberien
válaszolni. Meg szokott döbbenteni az, hogy nevetség tárgya lehet, ha valakinek három gyermeke van. Vagy mondjuk egy leány, aki nagyon erkölcsösen akar élni, és
az erénnyel gúnyolódnak. Az erények ritkák, mert hiszen az emberi természet gyarló.
Az erények mindig ritkák voltak, de sohase kellett ezeket szégyellni. Most az a megdöbbentő állapot következik be, hogy az erény szégyenletes. Ennél képtelenebb közvéleményt és társadalmi-lélektani állapotot el se tudok képzelni, amikor az embernek rosszabbnak kell magát hazudnia, mint amilyen rossz. Elég, hogy ha csak olyan
rossznak mutatják, mint amilyen a valóságban. Megdöbbentő dolog az, amikor az
erényt titkolni, sőt szégyellni kell. Nem tudom megérteni azt a jelenséget, amikor
némely tollforgató arra akarja késztetni az embert, aki állandó harcban van a jó és
a rossz között, hogy ha benne a jó, a felelősség, az eszmény győzedelmeskedik, titkolja el, hajtsa le a fejét és csak a földet nézze.
Egyébként én nagyon sokszor írtam a deheroizálás ellen, nagyon határozottan
fogalmaztam olyankor. Az volt a kérdésem: mikor deheroizálják már a deheroizálókat? Sajátságos módon a deheroizálóknak már héroszai is vannak.
Még egy megdöbbentő ellentmondásra hívom fel a figyelmed. Hogy akkor, amikor Damjanich nem hős, és Avram Jancu nem hős, és Dugovics Titusz nem hős, és
sorolhatnám, mert hiszen a történelem a hősök termőtalaja, ezeket a hősöket a nép
és a társadalmi viszonyok szülik, de az ő nagy emberségüket senki meg ne merje
támadni, megdöbbentőnek tartom, hogy miközben a deheroizálás folyik, időnként megjelennek emberek rettenetes dekorációval, ami az ő hősiességüket jelzi. De a nevüket se tudjuk. Damjanichnak a mellén nem voltak ilyen dekorációk. Kik ezek a
hősök, akik ezeket a kitüntetéseket viselik, és ezeket már mikor deheroizálják, ha
már ilyen következetes a deheroizálás? Azonkívül nem tudom fölfogni azt, hogy ha
mondjuk Dugovics Titusz nem hős, akkor Pityi Palkó mitől az?
!3

— A valóságos hősök tisztelete mellett a kreált hősök beépítése egy nép történelmébe, tudjuk, a történelmi értékelés, a tudatteremtés alapos gondja. Mi több, a
huszadik század drámája. Hogyan lehet ebben ítélkezni?
— A hősök természetesen emberek voltak. A hősök a történelem szellemének
egy különös ajándékával rendelkeztek, mert hiszen népüknek, társadalmuknak, az
osztályuknak az akaratát önzetlenül ki tudták fejezni, és bármilyen sorsot a küldetésük miatt, a kiválasztásuk miatt el tudtak vállalni. Ezek voltak a hősök. Én nem
azt mondom, hogy ezek istenek voltak, azt mondom, hogy ezek rendkívüli emberek
voltak, akik nekünk mindenféleképp a példaképeink. Csak a legnagyobb tisztelettel
állhatunk meg az emlékük előtt. Nem arról beszélek, hogy a hősökről hazudjunk.
Hogy találjunk ki velük kapcsolatban olyan történeteket, amelyek a hősiességüket
fokozzák és nem igazak. A hősökkel kapcsolatban elég, ha csak azt mondják el,
amitől ők hősök.
— Sokszor még ennél is veszélyesebb módszer tapasztalható: a hősök, a hősiesség
k r e á c i ó j a . . . Vagy a hősök kisajátítása.
— Vannak kisajátított hősök is, ez is az emberi, társadalmi gyarlósággal függ
össze. És benne van az évszázadok osztálytársadalmának történetében, hogy az ember mindent ki akar sajátítani. Ki akarja sajátítani a magnót, a sörnyitót. Nyugaton
ki akarja sajátítani a bankot, a gyárat, mindent. Hát a hősöket is ki akarják s a j á títani. Természetesen végső fokon nem lehet kisajátítani, mert minden nemzet hőse
az egész emberiségé.
— ötvenedik születésnapodra írott köszöntőjében Sütő András azon tűnődik,
hogy míg a generáció jó része személyes kínjaival volt elfoglalva, te szinte készen
álltál elő. Valóbari ilyen egyszerű volt számodra a készülődés, vagy csak írásaid kevéssé mutatják gyötrődéseidet?
— Ilyen vonatkozásban bizonyos fokig előnyöm volt, lévén, hogy elhibázott kritikákkal jelentkeztem, és idejében rájöttem, hogy nem vagyok kritikus. Az elhibázottságot nem úgy értem, hogy amit írtam akkor, azt megtagadom, de azok a kritikák nem voltak eléggé mélyek. Húszéves koromban írtam őket; természetesen ma is
a sajátomnak vallom, hiszen alapvető elveimet soha nem tagadtam meg és nem
fogom megtagadni. Azért volt némi előnyöm a többiekkel szemben, mert én szatírával, paródiával és humoreszkkel jelentkeztem. Mások ódákkal vagy idilli képekkel;
a szatírától, a humortól az idillizálás eleve idegen. Kezemben volt mindig egy
iránytű, amely jelezte északot. Tudtam mindig, hogy merre van a sarkcsillag. Egyetlen olyan írásom sincs, amelyet megtagadnék, de én magam tudom, hányszor mentem át válságállapoton, hogy megküzdjek a kifejezésért. Ü j r a azt kell mondanom,
hogy nem az én saját adottságom. Mindenki, aki bármilyen művészettel foglalkozik,
akár írással, akár festészettel, akár zenével, az összeomlásokon keresztül jut el magasabb és magasabb színvonalra. És ez az a nagy képesség minden alkotónál, hogy
miután válságba került, a válságon tovább tud lépni és egy újabb szintézishez eljutni. De hiszen ez Sütő életművében nagyon jól követhető. Sütő első írásait is
nagyon becsülöm, mert sokan abban a hiszemben vannak, s talán kritikusok is leírták, hogy Sütő legutóbbi írásai előzmény nélküliek. Én akkor, amikor Sütő Andrást
köszöntöttem, azt írtam, hogy megelőző munkái, amelyek között igazán kiváló írások
voltak, szervesen összefüggnek ezekkel a remekművekkel. Az ő élete felkészülés volt
ezekre a remekművekre.
— A szatirikus nézőpont kialakulásához nem járult-e a kijózanodás ténye? Hogy
személyes és társadalmi-politikai felismerésben nyilvánvalóvá lett: kegyetlen eseriaényekhez is tapsolni kellett.
— Végigparodizáltam a proletkultot, de akkor parodizáltam, amikor a proletkult
uralkodó áramlat volt.
— Nem voltál veszélyhelyzetben?
— Én legalábbis nem tapasztaltam. Ügy jártam, mint Chaplin az Aranylázban,
aki a szakadék fölött megbotlik, de nem tudja, hogy szakadék fölött botladozott.
Nem érzékeltem a dolgok veszélyét. Talán azért, ahogyan azt Marcus Aurelius vallomásaiban mondja: a sors engem jó barátokkal és kiváló környezettel ajándékozott
14

meg. Akkor, amikor Kolozsvárra érkeztem, kiváló írókkal, Asztalos Istvánnal, Nagy
Istvánnal kerültem kapcsolatba. Gaál Gábornak tanítványa voltam, akivel nekem
nagyon sok elvi vitám volt. De ezek a viták nem személyi viták voltak. Nagy István
rendkívül nagyvonalú ember volt, aki az elvi vitát sohasem alakította át személyes
kérdéssé. Abban az elvi kérdésben, hogy szabad-e szatírát írni, nem rám haragudott, hanem az általam tévesnek ítélt álláspontomra. Ebben különbözött az ördögűzőktől és a boszorkányűzőktől. Nagy István az emberből akarta kiűzni az ördögöt
és nem az ördögből az embert.
— Rólad szólva, többen is az összefoglaló szatirikus mű hiányát említették. Miért
késik a regény?
— Azért, mert én pontosan tudom, hogy mi a regény. Sok regényelméletet olvastam és tudom azt, hogy egy regényt egy csúcsról lehet megírni. Egy olyan csúcsról,
amilyen például nálunk a Radnai havasokban az Unő-kő vagy a Nagy Pietrosz.
Ahonnan legalább hat hegyvonulatot látsz. És rengeteg várost. Állítólag — nagyon
sokszor voltam fenn ezeken a csúcsokon — tiszta éjszakákon el lehet látni Kolozsvárig. Tehát erről a csúcspontról lehet megírni azt a nagy társadalmi összefoglalót,
ami a világirodalom szóhasználata szerint az igazi regény. A többi részletekre vonatkozó megfigyelés az álcázott regény. Olvastam egy rendkívül primitív meghatározást
a regénnyel kapcsolatban: a regény terjedelem kérdése.
A regény nem terjedelem kérdése, hanem a regény a szintézis képességének kérdése. Fölvethető az a kérdés, hogy a mi korunk, amely világszerte atomizált, amely
tele van veszélyekkel, amelyet az emberiség maga teremtett, amikor veszélybe hoztuk a tengereket, veszélybe hoztuk a hegyeket, az erdeinket, veszélybe hoztuk világrészeinket, sőt magát az emberi életet is, akkor ebben a különös ellentmondásos
világban, amikor a legprimitívebb közlekedési eszköz mellett jelen vannak a szputnyikok és a holdkompok, akkor, amikor bizonyos távoli területeken még létezik a
kannibalizmus; ugyanakkor, amikor nagy humanisták is élnek körülöttünk a világban; ebben a rendkívül ellentmondásos korban, amely megteremti annak a lehetőségét, hogy a földön abszolút boldogság legyen; ugyanakkor ott kísért, lehet, hogy
a föld pokollá változik, mert hiszen itt van mellettünk az atombomba és a hidrogénbomba állandó fenyegetettsége; ebben az atomizált, hihetetlenül problematikus
világban éppen az abszurd irodalom tükröz. De hiszen minden irodalom tükröz! Az
abszurd irodalomról egy mély társadalomtudományi elemzésre van szükség. Nem
tudom, hogy létezik-e ilyen elemzés; úgy mondjam marxista—leninista elemzése. Azt
gyanítom, hogy ez a nézőpont egy bizonyos értelmiségi rétegnek a felelőtlenségét, a
néptől való elszakadását és a teljes hitetlenségét tükrözi. Ez egy veszedelmes irányzat, mert olyan hangulatot teremt, hogy nincsenek már értékek, nincsenek már olyan
eszmények, amelyekben hihetünk. Különösen hangzik, lévén, hogy én szatírát és
humort írok, hogy én állandóan eszményekre hivatkozom. De eszmény nélkül az irodalom elképzelhetetlen. Hősök nélkül az irodalom és a művészet elképzelhetetlen.
— Morális tartás minden körülmények között szükségeltetik tehát.
— Igen. Megítélésem szerint erkölcsi tartalom nélkül nincs esztétikum. Amorális
vagy immorális irodalom elképzelhetetlen. Az az irodalom, amely öncélúan rombolni
akar, nem tekintendő irodalomnak. Nem is lehet az. Akkor, amikor például Baudelaire megírta A romlás virágait, a rothadás szépségét írta le, és litániát írt többek
között a sátánhoz — ez megdöbbenést keltett a saját korában. De utána jöttek azok
az érzékeny és modernebb kritikusok, akik észrevették ennek a mélységesen nagy
pozitívumát és az eszményeknek a jelentkezését.
— Humor és cinizmus között milyen különbséget látsz? Azt hiszem, az eszmény
léte és hiánya a kettő közötti különbség.
— A művészet antianyagának tartom a cinizmust. Rettenetes veszélyt jelent az
emberi gondolkodás számára. A fogalmat finomítanunk kell; mert hiszen vannak és
voltak nagyon nagy költők, akik látszat szerint adott esetben cinikus verset írtak.
József Attilának Nincsen apám se anyám, se istenem se hazám kezdetű verse látszat szerint cinikus, valójában a művészi remeklés miatt nem az. Egy tettetett cinizmus fedezhető fel itt, amely egy sértett hitet és egy sértett eszményekért való küz15

delmet tükröz. A kettőt tehát ne tévesszük össze. A cinizmus lényegében népellenes.
Irodalom- és művészetellenes. Szilágyi Domokossal kapcsolatban is felmerült kritikusok körében ez a vélemény, hogy többször írt cinikus verset. Ha mélyen elemezzük
Szilágyi Domokos költészetét: nem igaz. Tudniillik egy látszat téveszti meg őket.
Pontosan az a remeklés, ahogyan ezt kifejezte, jelzi, hogy Szilágyi Domokos az eszményeiben volt megsértve. Mégpedig a XX. század jelenségei miatt. Mert ő az emberiség gondjait magára vette, ugyanúgy izgatta az atomháború veszélye, mint ahogy
izgatta a baszkok elnyomása. Izgatta a rengeteg abszurdum, az erőszak állandó jelenléte, a fasizmusnak a fenyegetése, amely fizikailag le van győzve ugyan, de lelkileg még mindig nincs; a XX. század végén és a XXI. század elején pszichológiailag
kell a fasizmus lehetőségét megszüntetni. Ezekben a sértett eszményekben ő kifejezett bizonyos fajta hitetlenséget. De ez a hitetlenség az eszményeinek a fönntartásából és sérelmeiből született. Ne tévesszük össze és ne higgyük azt, hogy Szilágyi
Domokos valójában cinikus volt. Mert cinikus irodalom nincs. Cinikus művészet
nincs. Marháskodás van, hülyéskedés van, de ez nem tartozik a művészet kategóriájába.
— Humorban ismersz tréfát?
— Semmiben sem ismerek tréfát. Mert a tréfa felelőtlen, semmilyen f a j t a elkötelezettséget nem ismer. A tréfa hülyéskedés, s a hülyéskedés nem méltó az emberhez. Azok, akik csak hülyéskedésre képesek, azok számára az emberiség m á r
régen kitalálta azt az intézményt, ahol őket kezelni kell.
— Az elmúlt őszön vita lobbant Sütő Andrásnak a Korunkban a közösségi gondokról írott cikke kapcsán. Te erőteljesen és szenvedélyesen közbeszóltál...
— Fizikai súlyomat is be kellett dobni a mérlegre, hogy jelezzem azok előtt,
akiket Sütő talán a tehetségével sért, tehetségének jelenvalóságával és hatásával.
Amint mondtam a deheroizálókkal kapcsolatban, az igazi alkotás tökéletesség, a tökéletlenséget provokálja. Nincs kizárva, hogy Sütő irodalmi teljesítménye, kiválósága
bizonyos embereket megsért pusztán rendkívüli tehetségének a létével. Ezért kellett
nekem olyan nagyon élesen és határozottan fogalmaznom. És erre a fogalmazásra
ma is büszke vagyok.
— A sajátosság méltóságát a saját írói, emberi létedben hogyan véled gyakorolhatónak ?
— Akként, a m i t . Sütő kifejezett ezzel kapcsolatosan, a képeket nem akarom
ismételni. Azt mondta, hogy tanúja volt egyszer gyermekkorában, hogy a cigányprímás ki volt terítve a szobában, és közben az ablakban benézett és kártyafigurákat látott, mert a virrasztók kártyáztak. És Sütő azt mondta, hogy amikor a
cigányprímás ki van terítve, az ablakban ne legyen tökfilkó. Ez egyes írókat sértett, mert úgy gondolták, hogy nem novelláskötetek vannak a kezükben vagy regények, hanem óriási tökfilkót tartanak. Rendkívül sajnálom őket, nem hiszem, hogy
tökfilkó lenne a kezükben, hanem hát írások voltak a kezükben. Ök, úgy látszik,
szigorúbbak saját magukhoz, mint amilyen szigorú vagyok én hozzájuk.
— Kikre figyelsz a magyarországi és a hazai irodalomból?
— Nem vagyok egészen illetékes, mert nem tudok minden könyvet elolvasni,
mert hiszen ennek vannak objektív akadályai. Csűr kát nagyon szeretem, rendkívül
sokra becsülöm Ottlik Gézát, becsülöm Granasztói Pált, szívesen olvasom Kolozsvári
Grandpierre Emilt. A romániai magyar irodalmon belül pályatársaim közül nagyra
értékelem és szeretem Bálint Tibort. Becsülöm és szeretem, mint személyiséget és
mint a jóság kifejezőjét, Fodor Sándort, a költők közül Kányádi Sándort, és szeretem Farkas Árpádot. Rendkívüli írónak és rendkívüli személyiségnek tartom Sütő
Andrást. Vele kapcsolatban használtam azt a képet, hogy olyan nagy személyiség,
hogy a kezében a zsebkendő is zászlóvá válik.
— Ügy tudom, témáidat jegyzetfüzetbe rögzíted, s ha megíródott, k i h ú z o d . . .
— Igen. Nagyon sok füzetem van. Csak három szó az, ami a témát jelzi, és
utána, amikor írok, előveszem ezeket a füzeteket és nézem, hogy melyik az, amelyikhez most hangulatom van. Rendkívül nehezen írom le az első mondatot. Előfordult, hogy három óra hosszat írtam az első mondatot. Van egy furcsa szokásom:
16

füzetbe írok, úgy, mint az iskolás gyermek, és ha az első mondat nem sikerül, már
pedig számomra az a leglényegesebb, ha elrontottam az első mondatot, kitépem a
füzetlapot és egy újat kezdek. Megtörtént, hogy egy egész füzetet eltéptem s a következő füzetbe le tudtam írni az első mondatot, s utána folyamatosan minden belső
gátlás nélkül meg tudtam írni azt, ami szándékomban volt.
— Nem takarékoskodsz a papírral?
— A papírral nem takarékoskodom. A nyomdafestékkel kell takarékoskodni
minden szerkesztőségnek. Csak a jó írást kell arra méltatni, hogy a nyomdafestéket
erre a célra felhasználja. A papírral végül is a gyermekek se takarékoskodnak.
A gyermekek papírrepülőgépet is készítenek ebből, rendkívül jogosan, mert azt is
ki kell próbálni. Azt is meg kell látni, hogy hogyan készíthető egy olyan eszköz, ami
kering és repül. Mindent meg kell az embernek próbálni, minden lehetőséget, ami
erkölcsös. Azt írtam valahol, hogy minden pecsétet föl kell törni, mert ez az ember
dolga.
— Legutóbbi színházi bemutatód Nagyváradon volt; Egy szürke délután című
játékodat láthattuk, ami az Igaz Szó drámapályázatra született. Utóbb egyfelvonásost olvashattunk az Utunk évkönyvben és a Gyöngyösi Gábor szerkesztette 12 egyfelvonásos című gyűjteményben. Alkalminak tetszik drámaírói munkásságod. Miért
nem írsz darabokat következetesebben; nem vonz eléggé a színház?
— A dráma is izgat és a színpad is természetesen nagyon vonz. Az ember
örökké tervekkel van tele. És minél idősebb az ember, annál inkább specializálódik.
Minden gyermek, amikor megszületik, akkor zseni. Mert hiszen Shakespeare is lehet
belőle, Bolyai János is; az emberiség totális képességeit tartalmazza egy gyermek.
Ahogy felnő, azáltal lesz biológussá, könyvelővé, íróvá, adott esetben Shakespeare-ré.
De Shakespeare, ez a csodálatos lángelme, még mindig szegényedést jelentett a kisgyermekhez képest, mert specializálódott. Tehát az emberi lehetőségek közül egy
csomót feladott. Föladta a festészetet, a zenét, föladta a tudományt. Természetesen
ne érts félre, az emberiség egyik legnagyobb lángelméjéről beszélek. Csak azt akarom mondani, hogy a gyermekben minden lehetőség benne van, és az idők folyamán
specializálódik, és a terveiből sokat nem tud megvalósítani. Én ezt a gyermekséget
büszkén őrzöm olyan vonatkozásban, hogy a terveimet még nem adtam föl. A drámaírást sem.
— Nem tartanak-e tőled a színházak, s ezért nincs túl nagy biztatás darabírásra?
— Nem hiszem, mert különböző színházaktól én több ízben kaptam ajánlatot.
Nagyon szívesen vették volna, ha színdarabot írok, bele is kezdtem, s ezt folytatni
fogom. De annyi tervem van, hogy nem tudom, a hátralevő időm elegendő-e ezeknek a terveknek a megvalósítására. Büszke vagyok ezekre a tervekre, önmagamban.
Csodálatos Marxnak az a szövege, amikor azt mondja, hogy a görögök azért hatnak
ma is, mert a görögök az emberiség gyermekkorát élték, és a legtisztább és a legegészségesebb gyermekek voltak. Nagyon másfajta példát említve: amikor Jézus azt
mondta: engedjétek hozzám a gyermekeket.
— Munkásságod jelentős ténye, hogy mesekönyveket írsz, s hozzá a Napsugárban is olvashatók a gyermekeknek szóló írásaid. Mit jelent a gyermekekhez szólni?
— Alapításától 1962-ig a Napsugárnál dolgoztam, de azóta is munkatársa vagyok
a lapnak. Igaz, hogy 62-től egy fél évig álnéven közölték az írásaimat. De én ezt is
vállaltam, nevemet is föladtam, csakhogy a gyermekekhez szólhassak. A gyermek
érzékenysége az irodalom iránt rendkívül nagy, és a gyermekek rendkívül megbízható kritikusok. És ha a történetben, amit az ember leír, humoros fordulatot fedeznek fel, hihetetlen élesen reagálnak, nagyon értik. A gyermek a leghálásabb közönség; ezért az írónak is mindent el kell követnie azért, hogy a gyermekeket az írás
tisztaságában, világosságában és az igazság győzelmével vonzani tudja. Mert a gyermekben rendkívül fejlett az igazságérzet, és nem tűri el, hogy az írásban az igazságtalanság győzzön. Azt szoktam mondani, minden írónak az a feladata, hogy győzze
2 Tiszatáj

17

meg az emberiséget: a szén igazi állapota a gyémánt, még akkor is, ha a levegő
füsttel és a föld korommal van tele.
*

Nem tudom, hogy Bandi most majd léghajóra száll, vagy jegyet vált a kisvasútra, netán kezében a távcsővel egy lovaskocsira kéredzkedik fel, amely a fenyőkkel
borított hegyek közé tart. Ahonnan talán közelebb fénylenek a csillagok. Az bizonyos: a lencsékre nagyon vigyáz; további gyermekkor adasson neki!
ABLONCZY LÁSZLÓ

BAJOR

ANDOR

Tökéletlen Télapó
Már kész kamasz voltam, sokoldalúan fejlett, ami azt jelentette, hogy
aránytalanul megnyúltam, és hol a bal lábam tűnt hosszabbnak, hol a jobb.
Mert magam sem voltam tisztában a valóságos helyzettel, könnyen zavarba
jöttem, és egyik lábammal gáncsot vetettem a másik elé.
Ilyen volt a külső és benső állapotom, amikor öreg tanítóm meghívott a
régi iskolám Télapó-ünnepélyére.
Bebotorkáltam az ismerős terembe, ahol fenyőágak és színes papírszalagok
között lelkesen szorongott a rövidnadrágos ifjúság.
— Gyere — ölelt meg a tanítóm. — Ülj le. És ha a Télapó f ö l s z ó l í t . . . beszélj úgy vele, mintha . . . ő lenne: a Télapó . . .
Értelmesen bólogattam, és az volt az érzésem, hogy kár az ilyesmit hangsúlyozni. Nyilván az a Télapó, aki felöltözik Télapónak. Ahogy az a bíró, aki
talárt ölt, és bemegy a tárgyalásra mint bíró. És az a szemetes, a császár vagy
a kéményseprő, aki megérkezik jellegzetes díszében, és viszi a szemetet, közli
császári bölcsességeit, vagy kotorja a kéményt. Én még a sintérrel is mindig
úgy beszéltem, mintha ő lenne a sintér. Sohase jutott eszembe, hogy a sintér
esetleg az állatvédők álruhás elnöke.
Leültem a kölykök közé, akik a tanító intésére kissé vonítva énekelni
kezdtek:
Hull a dara meg a hó,
Jöjj el, jöjj el, Télapó . . .
Csengettyűszó hangzott, kitárult az ajtó, és bejött egy bíbor ruhás, hószakállú alak puttonnyal.
A kis kölykök egy pillanatra megdermedtek. Látszott rajtuk, hogy meglepi
őket a mesebeli lény váratlan valósága.
— Köszöntünk, kedves Télapó — szólalt meg a tanító, mire a jelenés megállt, kissé imbolygott, majd körülnézett, és azt mondta:
— Hukk! Itt vagyok, fiókáim!
Elindult bizonytalanul az emelvény felé, de mint aki nincs meggyőződve,
hogy előbbi szavát megértették, megismételte fehér szakálla mélyéről:
— Hukk! Ide húztam a csíkot!
18

A tanító zavartan mosolygott.
— Drága Télapó — mondotta —, tudjuk, hogy hosszú útról jöttél, és a
szánod csíkot húzott, fáradt vagy, és ezért köszönjük, amiért meglátogattál
bennünket, csíkot húzó s z á n o n . . .
Télapó megállt az emelvényen, szelíden tántorogva.
— Bizony — bólogatott bíbor kucsmájában —, úgy megfáztam, mint a
vöcsök!
A jó tanító tisztelettel nézett reá.
— Drága Télapó — mentette a helyzetet —, értjük, hogy megfáztál, mint
a prücsök a megható m e s é b e n . . . melynek címe A prücsök és a hangya.
Télapó megrázta a kucsmáját.
— Ügy is megfáztam, mint a prücsök. De főként: mint a vöcsök.
Hegyes tekintettel néztem a Télapót, és fölismertem benne egykori iskolaszolgánkat, Misi bácsit, aki szünetekben kiflit és törökmézet árult.
És hirtelen az volt az érzésem', hogy ez csakugyan nem a Télapó. Misi
bácsi enyhe részegségével és mérsékelten emelkedett stílusával nem tudta megjeleníteni a jóságról alkotott amúgy is szerény elképzeléseinket.
— Hukk, csirkéim! — kiáltotta ismét, majd aranykönyvet vett elő a puttonyából.
Lassan megmikulásolta magát, csak néha cserélte össze ajándékozás közben
az aranydiót az aszaltszilvával.
Nagyjából folyékonyan mondta a könyvbe írt verseket. Jó tanítónk heteken át körmölte alkotásait.
— Szabó Károly — szólt a Télapó, mire remegve botorkált elő egy bűntudatos, lehajtott fejű ifjú.
A Télapó olvasni kezdett az aranykönyvből:
Mivel te vagy az osztálynak
Legjobb
tanulója,
Szorgalmad az aranykönyvbe
Arannyal van róva.
Leírsz mindig minden leckét,
Végzed a parancsot,
Ezért kapsz a Télapótól,
Hukk, egy szép narancsot!

i
Majd benyúlt a puttonyba, kotorászott, és átadott egy marék mogyorót.
Tanítónk az ál-Télapó füléhez hajolt, magyarázott valamit, mire Misi bácsi
bólintott, és újra szónokolni kezdett.
— A könyvben — mondta leleményesen — bizonyos följegyzéseket kicserélt a Krampusz. Szabó Károly nem a legjobb tanuló; sőt éppenséggel teli van
négyessel. Hanem mindaz, amit elmondtam, Kiss Sándorra vonatkozik. Gyere
ide, Sándor fiam, ne mondd, hogy Télapó nem úgy ismeri az érdemeiteket,
mint éjjel a sarkokon ácsorgó lányok a liliomot.
— A Télapó a- hosszú úton kifáradt — állt föl a tanító —, és attól tartok,
hamarosan tovább kell indulnia, mert az ideje d r á g a . . .
A Télapó imbolygott, legyintett.
— Frászt — jelentette ki. — Én vagyok a Télapó, és itt most én pofázok.
Ezután megnyálazta az ujját, lapozott, és engem szólított, összeakadó lábbal botorkáltam ki, ő pedig olvasott:
Te vagy, hukk, a mi iskolánk öreg növendéke,
De a szorgos tanulásnak soha sincsen
vége...
i
Ezután hozzám fordult, és félhangosan megkérdezte:
— Hogy kerülsz ide, vén marha?
2*

19

— Drága Télapó — dadogtam —, eljöttem, hogy lássam lelkes tanulóinkat
és Télapó hófehér szakállát...
— Akkor csókold meg a szakállamat — ajánlotta föl váratlanul.
Amíg eleget tettem ötletszerű kívánságának, súgva megkérdezte:
— Emlékszel, mennyi törökmézet vásároltál tőlem? Hej, azok voltak ám
a boldog idők!
— Emlékszem, drága, jóságos Télapó — feleltem gépiesen.
— Na — mondta —, most vedd be a nyúlport. Ne hallják, hogy járatjuk a
bagólesőnket.
Visszabotorkáltam, és beestem a padba. Nem az volt a baj, hogy Télapó
egy sikerületlen Télapó volt. Hanem hogy már Misi bácsi se volt Misi bácsi.
A télapói mesterség összekuszálta a fejét. És hiába beszéltem volna vele a régi
módon, közvetlenül és ezért tiszteletlenül: nem a Télapó gyarlóságainak bírálója lettem volna, csak a meghatott gyermekek oktalan ellensége.
A kölyköket ugyanis megbabonázza a hószakáll, a piros köpönyeg és a
kucsma.
— Látjátok — mondogatták Télapó nem is egészen önkéntes távozása
után —, mégiscsak van Télapó, és ahhoz képest, hogy millió gyerekhez siet,
nem is sokat téved.

VÉGVÁRI G Y U L A M U N K Á J A (KERÁMIA F A L I K É P )

20

o

ESTERHÁZY

PÉTER

Bevezetés a szépirodalomba
Megindult a hóolvadás. A lovak patája eltűnik a sárban. Hallani a vékonyuló jég alatt gyorsan és mind gyorsabban folyó ereket. Lehajol, nézi a légbuborékok változását. Megnyomja a jégfelületet, gyorsul a változás. Leírni nem
lenne könnyű. Elszámítja magát, beszakad a jég, mutatóujjával mintegy beleszúr a jégbe, megijed, visszarántja, az éles karimájú rés felhorzsolja az ujját.
Feláll, szopogatja. Sárban tapos. Az árok alján víz van, hólé. Nézegeti, hol
volna a legjobb átugrani. A nekifutás a nehéz, mert a sárban nem tud nekirugaszkodni, azonfelül az árok két szélén a kihányt föld magasságot alkot,
agyagos, csúszós masszát. Feljebb megy, fűzfa van ott. A lehajló ágba kapaszkodik, próbál az agyagvéd tetejére lépni. Bizonytalankodva áll, az elrugaszkodással nagy rizikót vállal. Elfelejti elengedni az ágat, áthúzza magával. A sár
felcsapódik, rögtön továbblép, nehogy visszaessen, az ágat még mindig fogja,
de ez a lépés már sok, a rugalmas ág ránt rajta, elengedi, de már késő, visszahuppan az agyaghalomra. Ahogy leért, már érzi is, hogy a nedvesség áttört a
nadrágján, vihar kabát ja nem védte, felcsapódott. Törülgeti magát, a keze sáros, ez a legbosszantóbb. Talál egy fehér foltot, abban akarja megmosni, de
ahogy sietve arra lép, egy sárkolonc kivágódik a bakancsáról a hófoltra. Mérgesen leguggol, leemeli a hóról a sarat. Alig marad hó, megmarkolja, mintha
hógolyót csinálna, s aztán evvel dörzsöli a kezeit. Csorog a sáros hólé. Visszanéz az árokba, lappadt tejeszacskó van a vízben. A lakásban szívesen fogadják.
Megkérdi, levegye-e a cipőjét, mert mocskos. Ugyan. Ennek örül, utálja a
papucsokat. Vizes rongyba, felmosórongyba törli a lábát. A lakás kacskaringós,
többféleképpen bejárható, a nyitott fürdőszobaajtón át belát a hátsó kisszobába. Megdöbbenve látja, amit lát. A tető leszakítva, gerenda lóg céltalanul,
mint egy törött borda. Az egész olyan, mint egy marcangolt hasüreg. Téglasor
látszik, kormosak a téglák. Tapintatosan elfordul. Kedves kis lak, mondja udvariasan. Volt, tegye hozzá, barátom, hogy volt, a háziasszony szomorúan néz.
Megismétli a mondatot, és hozzáteszi: volt. A háziasszony kicsit megsértődik.
A fiatal pár csillogó arccal, lelkesen köszönti őt. Rettentő magasak. A kisszoba
felé bök, aztán éjszaka belesnek-e a csillagok? Fölnevet a társaság, indulnak
befelé. Kezét hátul tartja, nehogy meglássák a vizes foltot. A fekete férj lehajol, másállapotban van, súgja, elpirul. A szalonba mennek, sárga lámpaernyők moccannak, faliszőnyegek vannak, a huzatok sötétek, de nem komorak.
Kedves szalon. A nyitott ajtón át belátni innét is á kisszobába, a téglasor, mint
vörös ínyben a fogak, a gerenda, mint egy törött borda, a korom, mint alvadt
vér. Az apa tapintatosan becsukja az ajtót. Hátrébb egy kis benyíló van, hálófülke, benne kényelmes ágy. Elnézést kér, és odaheveredik. Bakancsát lóbálja.
Csak nem a feje fáj, kérdi a háziasszony. Igen, válaszol. Csöndesen beszélgetnek. Hirtelen felriad, ö hol van? Csönd lesz, túl sok beszélgetést zavart meg
egyszerre. A mama, a háziasszony, lehajtja a fejét, az apa összeszedi magát.
A kisszobában. Bólint, elhelyezkedik a párnák közt. Puha párnák váltakoznak
keményekkel, ez a jó. Kis fészket csinál magának, összekulcsolt kezeit a tarkója alá teszi. Itt vagyok a puffok közt, gondolja. Volt nekem egyszer egy hegedűm, vagy húsz éve. Huszonöt, mondja az anya. Legfönnebb húsz, mondja a
fekete férj, hiszen még élénken emlékszem rá. Azt még a Stein Pipi csinálta,
mondja az anya vitázva. Nem. Ezt már a Feri bácsi. Az apa biztos a dolgában,
háromszáz éves hegedű, mondja neki. És mennyit ér? Nem tudom, von vállat
az őszülő férfi, nem nagyon érdekel. Ha eredeti, akkor több milliót. És nem
21

érdekli, hogy eredeti-e, csodálkozik. A becslés a becsült érték öt százaléka.
Nincs annyi pénzem. Megigazít egy párnát. Puhát cserél puhára, de ez utóbbi
huzata egyszerű fehér, az előbbin van hímzés, ami kezdetben vonzotta, most
zavarja. Sok szép pillanat volt az életemben, olyan, amelyre érdemes emlékezni, ilyen például az az eset, hogy kimentem a kisházba, de viszont sok volt
az olyan pillanat, amit nem érdemes elmondani, például, de tényleg nem érdemes, az apa maga elé néz, a kisházba a trágya miatt mentem le, ráterítem a
hóra, átszivárog, tavasszal megint minden zöldebb lesz és dúsabb. Ott megvan
mindenkinek a helye, hozzáragasztgattam annyi szobát, hogy meglegyen mindenkinek a helye. Az övé is? kérdezi halkan, de a háziak hallatlanra veszik.
Senki se volt a környéken, hátranéztem az utcában, s csak az én lábaim nyoma
látszódott, meg egy srégen átfutó kutyanyom. A hó szinte kékesen fénylett.
A kertben a fákat vastagon borította a hó. Fenyőfák. Tényleg, mintha bundakabátban álltak volna. Kinyitottam az ajtót, elég nehezen, mert a zár be volt
fagyva, kiszellőztettem, nagyon megállt bent a levegő. Akkor ott a küszöbnél
találtam egy kis vacak rádiót, valamelyikünk otthagyta, de ez az egész kicsi
vacak, biztos ismeri. És ahogy fölemeltem, megszólalt a Beethoven G-moll, épp
a hegedűszóló, nem tudom, ki játssza, de ott a kert és a nyiszorgó rádióból a
vékonyka, csenevész, de mindent elsöprő hang, a beethoveni hang — olyan pillanata volt ez életemnek, amire érdemes emlékezni. Följebb húzódzkodik az
ágyon. A fiatalasszony desszertet tesz eléje, jaj, egyet kinéztem, ne azt válassza,
mondja évődve. A fiatalember büszkén néz. Ránéz a lányra, nyilván ez az,
mutat egy kifli alakúra. Igen, hökken meg a lány, honnét tudja. Figyelnek.
Elmosolyodik. Titok, mondja, de rögtön elege is van a rejtélyeskedésből, ez az
egyetlen, amiből csak egy van, mondja komolyan. A férfi fölnevet, ja, jól van,
úgy érthető. A magyarázat, láthatóan, mindenkit megnyugtatott. A ritka pillanatokban, fordul az apa felé, érezhetni valóban az egységet a természettel, és
erre az egyik legalkalmasabb lehetőség az egybefüggő hótakaró, illetve minden,
ami érintetlen, amiről látszik, hogy érintetlen. És tiszta, teszi hozzá bólogatva
az apa. Csak az a bökkenő, hogy egyre kevesebb az esély az ilyes önfeledt észlelésre. Bizony, sok szép mellett elmegyünk értetlenül. Nem erre gondolok, hanem arra, itt fölemelkedik puha s kemény párnáiról, felkönyököl, a mozdulattól görcsszerű fájás áll a fejébe, a lüktető fájdalom megmerevedik a tetőponton, félkézzel a homlokához kap, mint mikor erős fény vág a szembe, figyelik,
nem erre gondolok, hanem arra, hogy előbb jut eszünkbe: ez szép, aminek
örülni kell vagy lehet, előbb, mint maga az öröm. Hallgatnak, körbetekint,
visszafekszik. A plafont nézi. A kis repedésekhez történeteket talál ki. Fölfigyel a csöndre. A fekete férj a fiatalasszony kezét morzsolja. Bocsánat, bocsánat. De ez olyan, mint a nyögés. Rosszul van, barátom? Szóval háromszáz
.éves a hegedű. Az apa felderül, most látszik, milyen kényelmetlen volt az
előbbi jelenet vagy rosszullét. Annyi, XVII. század. Egy padláson találtam. Két
hegedű volt, egy hibátlan cseh, meg ez. De ez teljesen romos volt. Ujjnyi vastag por fedte, szól közbe az asszony. A díszvendég, aki nem én voltam, a csehet választotta, egy unokaöccse hegedült, annak kellett, de az teljesen hibátlan
volt, azért választotta. Érthető, mondja, a lába már fent van a terítőn, szívesen
megnézné, megemelve a lábát alánézne, hogy összepiszkolta-e az ágyát. Azt
gyanítja, igen. Mikor itthon mosogattam a fáját, akkor döbbentem csak meg,
micsoda gyönyörű fa! Rögtön elvittem a Feri bácsihoz, öreg hangszerkészítő.
Jó? Hogyhogy jó? Jó szakember-e? kérdezi fáradtan. A fekete férj odaül a
zongorához, felhajtja a tetejét, kezét a billentyűkre teszi, hangtalanul, gyönyörű keze van, a fiatalasszony nézi. Elsőrangú szakember, - egy évig csinálta,
először teljesen szétmállasztotta, úsztak a darabok, mert annyi volt a ragasztás
benne meg a toldás. Centinként tette össze. És végre eljött a nap. Vettem egy
üveg pecsenyebort, sonkát és kalácsot, és fölmentem az öreghez, aki ünnepélyesen átadta nekem a hangszert, ott állt mellette a kislánya, tízéves kislánya
22

volt, az pukedlizott, leültem a hokedlire, odaillesztettem a vonót. Mindenki
nagyon figyel. Megvakarja a derekát. Megmozgattam az ujjaim, mutatja, és
rázendítettem...
volna, de a hegedű nem szólalt meg. Hogyan? Hogyan lehetséges az, kérdezi, vakarva közben a derekát. Olyan sok apróságon miilik. A lélek távolsága, illeszkedése etc. Tudja, mi a lélek. Abbahagyja a vakarást,
hogyne. Hosszú idő után először van zavarban. Ott néhány milliméter is számít. Aztán leküldtük még két üveg pecsenyeborért a kislányt, és jól berúgtunk,
sokat kellett még aztán dolgoznia rajta, de aztán nagyon szép hangja lett.
Most is csinálnak jó hangszereket? Nagyon fáj a feje, megint lüktet, úgy érzi,
beszippantja a fájdalom a halántékát, mint a vákuum. A fiatalember leüt egy
billentyűt. Bocsánat. Nem. Nem tudnak a fa miatt, nincs olyan jó fa, és még
most sem ismerik a glancokat. Mindegyik mesternek külön glanca volt, szól
közbe a mama. És a vegyelemzés, kérdezi. Megvonják a vállukat. Hátrahajtja
a fejét, besüpped a párnába. A fiatalasszony és a mama kihátrálnak a szobából, közben mosolyognak. Kérdőn néz az apára, szemöldöke felmozdul, homlokán összegyűrődik a bőr, ajkai is megfeszülnek kicsit. Mennek a konyhába,
válaszol az apa, ő is mosolyog, addig a fiam játszik valamit. A fekete férj játszani kezd, először A traktoros balladáját, aztán régi kuplékat etc. Feláll az
ágyról, kicsit megszédül, megfogódzkodik a szekrény kulcsába. Az apa fölnevet.
Ez jó! Hogy ön is abba a kulcsba kapaszkodik, nem mondja tovább. Nem kérdez. A zongorához megy. Odakönyököl. A magas fiú halkan dudorássza a szöveget, egy-egy szót hangosan mond, például: a mi szerelmünk, boldog ez a etc.
És ezek tehetséges emberek, kiáltja az apa. A fiatalember a száját biggyeszti.
Játéka egyszerre paródia, önparódia és játék. Élvezi. A kisszobából füst tör be.
A füst zavarja, de most, a színek melegével együtt, olyanná teszi a lakást, mint
egy presszó. Buja, otthonos presszó. Mélyen a fiatalember szemébe néz. Az elpirul, melléüt, bassza meg, mondja halkan, mintha ez is szöveg volna. Még
senkit nem hallottam ilyen szépen káromkodni, súgja. Gondoltam, veszek egy
alumínium csónakot, de aztán inkább fából csináltatok, az apa közbe akar avatkozni. Nem veszi le a tekintetét a zongora játékosról, figyelembevéve a zene
ütemét és csöndjeit, válaszol. Nagyon hosszú ideig tart a válasz, miért, az alumínium nem megfelelő? Az apa hangosan beszél, a szél nagyon dobálja, és ami
a fő előnye lenne, a tartósság, az sincs meg, mert a víz szétmarja. Tetőzik a
fájdalom röviden. Szét? Igen, olyan a víz összetétele, odaáll a fia háta mögé,
kezét a vállaira teszi, a dallam kicsit megperdül, a fekete férj egy ideges mozdulattal lerázza magáról a kezeket, az apa áll mögötte, a fiú játszik tovább.
Nézi. Van olyan damil, amelyet két hét alatt megesz a víz, rántom, és kész.
Mutatja, hogy halkabban, hogy hallgassák a zenét. Az apa bólint, suttogva
folytatja, de van egy cseh damilom, az tizenöt éves, azt nem eszi a víz. Mindjárt kész a vacsora, hajol be a fiatalasszony, szépen játszik, ugye? Nagyon,
feleli. Drága, a kedvencemet játszd el, azt. A fekete férj csinál egy levezető
futamot, leveszi a kezét a billentyűkről, összekulcsolja őket és megropogtatja.
Ahogy a kezek elválnak, értenyúl, megszorítja. Nem kézfogás ez, oldalról fogja,
a hüvelykujja egészen becsúszik a tenyér közepéig. Scott Joplin, mondja a
fiatalember ünnepélyesen. Visszahúzódik, nem megy el a hálófülkéig, leül egy
fotöj elé, lábait maga alá húzza, combtöve fáj. Szép zene van. Az apa frakkban
ül. Kész a vacsora, hallatszik a konyhából. A fiatalasszony sarkon fordul, kiszalad, rögtön jön vissza, beletúr a férje éjfekete hajába, a kedvencemet játszd.
Űj motívumba kezd a férj. Nem. A férj többel próbálkozik, a fiatalasszony
szomorúan rázza a fejét, mint akit megcsaltak. Simogatja a szőnyeget, durva
szövésű, szép szőnyeg, most nem érdekli a zene, olyan mint egy házastársi pörlekedés az most. A férj végre rátalál a kedvencre, felesége megcsókolja a haját. A zene feltűnő. Ügy érzi, ugyanúgy ráng, mint az ő fájdalma a fejében,
feláll, indul a konyha fele. De a fiatalember végigjátssza a zenét, a lány és az
apa mozdulatlanok, úgy kell kerülgetnie. Furcsa. A háziasszony homloka izzadt,
23

leves van, kis finommetélttel és csirkemáj. Fogja a csészét a levessel, és a
fürdőszobán át a kisszobába megy. Közben hallja, ahogy a többiek vonulnak
a konyhába. Az ajtó mögött van az ágy, rézágy, nem is lehet kitárni az ajtót
egészen. A csészét nézi, amíg nem csukja be az ajtót, nem emeli föl a tekintetét. Szervusz, drága. Drága. Hoztam a levest. Jó, hogy csészében hoztad, olyan
ügyetlen vagyok mostanság, az asszony sápadt, eltűnik szinte a hatalmas párnákban. Kilátni a hegyoldalra, úgy érzi, mindjárt továbbszakad a szoba. Ekkor
mondja az asszony, ne lépj tovább, leeshetsz. Hozzáér a kormos téglákhoz.
A szélen kis dohányzóasztalka van, előtte kis ülőpárna. Biztos benne, hogy volt
másik párna is, s az leesett, és a másik párna, kérdezi. Az asszony a levest
szürcsöli, meg se csókolsz? Visszanéz. Az asszony szájából lóg a metélt, megszívja, hihetetlen gyorsasággal tűnik el a tészta. A párna és a fal között, törmelékkel kissé fedve, egy bugyi van. De így is látszik, milyen piszkos, egy
hosszú, sötétes csík, és mélyvörös, illetve barna foltok. Lehajol, úgy tesz, mintha
az asztalka intarziáit nézegetné, a szag odáig terjed, hozom a következőt,
mondja, az ajtót megint neki veri a rézágy támlájának. A fehér festék hiányos.
Lehet, hogy vaságy? A csukott ajtón át hallja a sírásos kiáltást, nem kell! nem
kell! A konyhában is hallani ezt. Belép a konyhába. A fiatalember az egyetlen,
aki nem emeli föl a fejét. A kulcsot azért említettem az imént, mondja az
a p a . . . Maga is eszik, vág közbe a ház asszonya, a homloka izzadt, kétségbeesetten mosolyog. Nem, orra megtelik a csirkemáj szagával, lát rizst is, krumplit is. A háziasszony a kezét egy ananászkonzerven tartja. Visszamegy a kisszobába. Most ne csókolj meg, mondja az asszony, mosolyában semmi fájdalmasság sincs. Leül a dohányzóasztallá mellé, nézi kint a dombot. Egy hófolt
van már csak összesen. Milyen bátor vagy ma, mondja az asszony. Rajzol a
koromba. A korom zsíros tapintású. Az asszony még mindig kanalaz. Valamit
észrevesz, felugrik, de, drága, miért nem szól? Most akartam, feleli az asszony
a szemét lesütve, leöntötte magát levessel, a nyakán finommetélt csúszik. Kukacok, megakadnak a kulcscsont körüli mélyedésben. Odanyúl, ujja alatt mállik a tészta. A bőr sápadt, májfoltos. Teszi vissza a csészébe a tésztát. Az
asszony közben zavartalanul eszik, egy metélt darabka becsúszik a nagy, lapos
fehér mellek közé. Utánanyúl, ahol megfogja a tésztát, kettéválik, mint a giliszta. Hagyja a maradékot lejjebb csúszni tovább, ami maradt, fölemeli, be a
tányérba. Éjszaka leestem az arcomra, mondja az asszony, fölnevet, háromszor
csöngettem föl őket az éjszaka! kacag, amikor azt mondja, és a végén bepisiltem. Érezni a szagot. Eszébe jut egy nő, négykézláb áll őfölötte, a mellei lógnak le, lefelé, erősen rázza a farát, a mellek lengenek, lábai közt a hajszálgyökérzet csüng, talányos, finom árnyékot vet a salétromos falra.

24

SPIRÓ

GYÖRGY

Kalmár Béla kalandjai
ÁMOKFUTÁS
Kalmár Béla szombaton délben a tömött villamoson rájött, hogy az embereket
ki kell irtani. Megörült, hogy mégis lesz programja a hétvégére. Eltűnődött, hol
szerezzen puskát. Amikor leszállt a villamosról, rájött, hogy ráadásul még az eső is
szemerkél.
Kalmár Bélának soha nem voltak szülei, felesége és gyermekei, viszont emberemlékezete óta volt egy anyósa. Az anyósa undokul fogadta.
— Már megint esik az eső, mi? — kérdezte az anyós dühtől remegő hangon.
— Az eső — felelte Kalmár Béla.
— Hány óra van? — kérdezte az anyós rosszindulatúan.
— Fél három — mondta Kalmár Béla.
— Folyton fél három van — jegyezte meg az anyósa elégedetlenül.
Az anyós végül behozta a tejbegrízt, és Kalmár Béla enni kezdett. Az anyós kinézte a szájából a falatot. Evés után Kalmár Béla megkérdezte, hol az esernyő.
Anyósa nem válaszolt, ehelyett förtelmesen hallgatott. Béla rájött, hogy a legnagyobb dolgok apróságokon buknak meg.
— Ügy látom — szólt Béla a fogasra pillantva —, hogy ott lóg a fogason.
Anyósa hallgatott, Béla pedig elbizonytalanodott. Erőt vett magán és leakasztotta az ernyőt a fogasról. Előérzete nem csalt: az ernyő mégse lógott a fogason.
Immár balsejtelmektől eltelve kopogtatott be a társbérlőjéhez. Társbérlője itatóssal még leitatta a feljelentését, amelyben az állt, hogy őt Kalmár Béla tegnap
ölte meg utoljára, ajtót nyitott és barátságosan köszönt.
— A távcsövét szeretném kölcsönkérni — mondta Kalmár Béla akadozva.
— Mire kell? — kérdezte a társbérlő.
— Világosabban akarok látni — mondta Kalmár Béla.
A társbérlő hozta a távcsövét, és a lencséket kicsavarta belőle.
— Piszkosak a lencsék ugyanis — magyarázta.
Kalmár Béla megköszönte és eltelt hálával.
Amikor kilépett az utcára, már nem szemerkélt az eső. Ettől függetlenül a távcsövét a nyakába akasztotta és eltűnődött, vajon merre a legnagyobb a forgalom.
De nem sokáig tűnődhetett, mert a forgalom odasodorta. Az Emkéhez. Ott Kalmár
Béla megfelelő épület után nézett. Némi tűnődés után fölmászott a lebontott Nemzeti Színház tetejére, észrevétlenül és kényelmesen elhelyezkedett, és ahogy az újságokból tanulta, a távcsövet az esernyő végére kötözte és célzott. Aztán újra célzott.
Sietnie kellett, mert a járókelők mozogtak.
Estefelé, amikor a Blaha Lujza teret a legutóbbi népszámlálás szerint már kétmillió hulla borította, Kalmár Béla kinyitotta az esernyőt és leereszkedett a madártávlatból a tömegek közé. Körülnézett és megállapította, hogy függetlenül attól, milyen lesz a vasárnapja, ez a víkend kellemesen telt el.
T E R M É K E N Y ÖL
Kalmár Béla kedden nyugtalanul aludt. Kora hajnalban ébredt és azonnal eszébe
jutott, hogy Erzsikének a hivatalban aznap van a születésnapja. Virágot kell neki
venni. Kalmár Béla feküdt az ágyon és szomjas lett. Kiment a konyhába vizet inni,
de a víz nagyon klóros volt.
Kalmár Béla felöltözött, a kredencből elővette a vésőt meg a kalapácsot, és le-

ment az udvarra. Az udvar négy fal között volt található és aszfalttal volt borítva.
Pitymallott. Kalmár Béla negyed nyolcig a kalapáccsal meg a vésővel felszedte az
aszfaltot, hátha talál alatta artézi kutat. Azt nem talált, talált viszont egy félkilós
bombát. Rozsdás volt és henger alakú. Kalmár Béla dühösen rávágott a kalapáccsal,
a bomba erre ketyegni kezdett. Kalmár Béla az órájára nézett, negyed nyolc múlt
egy perccel.
Kalmár Béla felvitte a bombát az albérletébe és úgy találta, hogy szép, szép a
virág, viszont nem tud ketyegni. A probléma az volt, hogy nem adhat ilyen piszkos
bombát Erzsike kezébe. Kalmár Béla smirglit keresett; megtalálta. Eltűnődött, hogy
ez a különbség a smirgli és az artézi kút között. Háromnegyed nyolcig lesmirglizte
a bombát, a bomba meglehetősen ragyogott. Aztán bekente cipőpasztával, utána lekefélte a bombát és a cipőjét, és fogat mosott.
A bomba húzta az aktatáskáját. A villamoson mindenki megnézte az óráját.
Nyolc óra közelgett, minden óra ketyegett. Kalmár Béla arra gondolt, hogy olykor
nagyon érik az idő. Ilyenkor az idő gyorsan múlik, az ember pedig gyorsan felejt;
így Kalmár Béla is, aki a hivatalba érve elfeledkezett a bombáról.
Aznap mindenki hamarább lett éhes. Kalmár Béla akkor fedezte föl a bombát,
amikor elő akarta szedni az elemózsiáját.
— Ezt magának hoztam, Erzsike — mondta Kalmár Béla és elpirult. Egészen
piros volt a füle.
Erzsike átvette a félkilós bombát.
— J a j de cuki, hol vette?
— A sógorom küldte Kanadából — füllentette Kalmár Béla.
A kollégák összeröffentek.
— Szexbombát a szexbombának — jegyezte meg Ságiné sárgán.
Később napirendre tértek. Kalmár Béla aláírta az aktákat, utána kiradírozta az
aláírását. Néha előbb radírozott és aztán írt alá. Időnként anyagtakarékossági okokból nem írt alá és nem radírozott.
Nem sokkal ebéd előtt bekukkantott a főnök. Meglátta az asztalon a bombát.
A bomba ketyegett.
— Mi ez? — kérdezte a főnök szigorúan.
— Ez egy bomba — felelte Erzsike.
— Működőképes? — kérdezte a főnök.
— Remélem — válaszolta Erzsike kacéran.
A főnök elhúzta a csíkot. Pár perccel később bejött a titkárnője morcosan.
— Utász már látta? — kérdezte ellenségesen.
Utász még nem látta. Ebéd előtt a hivatalt lezavarták az utcára, mert az épületet életveszélyesnek nyilvánították. Erzsike büszke volt, az utász fent dolgozott a
hetediken, az autók dudáltak, és elterjedt a híre, hogy az egész kerület alá van
aknázva.
— Már rájöttek? — kérdezte Pálfalvay, a reakciós.
Később elmentek ebédelni. Ebéd után ismét az utcán röffentek össze. Ságiné
kávét főzött az úttesten, a szőke Molnár csiholt hozzá tüzet, két macskakövet ütögetve egymáshoz. Fél három tájban detonációt észleltek.
— Az első — mosolygott Pálfalvay titokzatosan.
Miután betódultak, szóltak a takarítónőnek. A takarítónő morgott, hogy m á r
megint micsoda koszt csináltak, és kiöntötte a felrobbant utász földi maradványait
a vécébe. Erzsike örömmel vette tudomásul, hogy a bombának szerencsére semmi
baja sem történt.
Azon a héten a hetediken még nyolcan felrobbantak. A bombának nem esett
baja. Erzsike és a bomba ragyogott, a bomba ketyegett is.

VÉGÁLLOMÁS
Kalmár Bélához az utcán odalépett egy négyéves kisfiú és így szólt:
— Ügy tudom, a bácsi az apám.
26

Kalmár Béla eltűnődött.
— Nincs róla tudomásom — felelte —, de nincs kizárva sem.
— Akkor panaszt teszek — mondta a kisfiú. Szőke volt, szeplős és pisze.
Kalmár Béla bólintott.
— Mélységesen elégedetlen vagyok a dolgok jelenlegi állásával — jelentette ki a
kisfiú.
Kalmár Béla elszomorodott.
— Nem tehetek róla — mondta.
— Hát ki tehet róla? — kérdezte a kisfiú az ifjúság bohó szigorával.
Kalmár Béla szétnézett az utcán. Nem messze tőlük egy öreg szivar álldogállt
és csak álldogált. Kalmár Béla rámutatott.
— Lehet, hogy ő az apám — mondta a kisfiúnak. — Én mindenbe csak beleszülettem, ő viszont engem mindenbe belenemzett. Talán ő a hibás.
A kisfiú odament az öreg szivarhoz. Kalmár Béla látta, hogy az öreg szivar szétt á r j a a karjait, mond pár szót, és a kisfiú elindul a temető felé.
A kisfiú kopogtatott az első keze ügyébe eső sírkövön, mire megjelent egy siralmas állapotban levő csontváz. A csontváz széttárta a karjait, az egyik k a r j a leesett
és nagyot koppant.
Miután a kisfiú végigjárt néhány középkori, római kori, vaskori és kőkori tömegsírt, a jurán meg a krétán át eljutott az állatkertbe.
A majom széttárta a mellső karjait. Az emlősök széttárták az emlőiket. A kisfiú
eljutott az egysejtűig.
— Végállomás — mondta az egysejtű és széttárta az állábait. — Utánam már
csak egy feltáratlan, ám nagyon dialektikus ugrás következik az élőből az élettelenbe.
A kisfiú kedvetlenül végezte aznapi gyerekkori önkielégítését. De kissé koraérett
volt, így egyik ondója azt mondhatta neki:
— Kisfiú, elégedetlen vagyok a dolgok jelenlegi állásával.
— Mit csináljak? — kérdezte a kisfiú.
Az ondó elégedetlenül megcsóválta a farkincáját.
— Nincs kedvem megtermékenyíteni — jelentette ki határozottan.
— Mit akarsz — mondta a kisfiú szomorúan —, nekem nem is volt még ifjúságom.
De alapjában jólelkű kisfiú volt, így aztán elégedetlenkedő ondóját elvitte az
egysejtűhöz. Amikor pár nap múlva visszament hozzájuk, éppen nagy viháncolás
kellős közepén csípte el őket.
— Mégis megtermékenyítettem — mondta az ondó és kissé elpirult.
A probléma ilyeténképpen szerencsésen megondódott.

27

HORGAS

BÉLA

Egy vers és néhány tartozéka:
előzetes futamok, utólagos munkák
(EGY S E M M I S É G FÖLJEGYZÉSE)
Megjelent egy kottafejű kis fióka,
dudorászva zártam be a
fülfiókba.
(RÉSZLET VALAMIHEZ)
Zsíros lószőr-vonót rángat a fekete
szél,
vinnyog a sodrott
birkabél,
fagyos hold-hal foszlik egy kutya
fogsorában
s a macska farkára
kötött
tavalyi disznó fölfújt
hólyagjában
kukorica csörög. (Állati
éjszaka.)
(KEZDÖSOROK

UGYANAHHOZ)

A vadrózsa kemény
gyümölcseiben
egy lekvárfőző álma érik —
Irkalapon toll iramlik türelemmel
át,
a rózsa-cél egy idill istenével álmodik —
Vadrózsa-árnyak
illegnek ott
és rókafül lángol alkonyveresen

—

(SZÓPRÓBA)
bicske bicska
bricska
lepke álma lámpa lángja bánja
el-roncso-locsko-mocsko-lódom

bánya

(KÉPSZEMLE ÉS D A L L A M K E R E S É S )
Hideg héj az éj. Havazik.
hajlik a dombhát
Hajlik
Lángol

Tokba

bújt a

íve eget a földdel

a dombhát íve vörösbe,
lángol a rózsabokor
a rózsabokorban

Sötét-fehér.
Kalapként
karként óriás fakanalat

egy isteni
rézüstöt,
emelget

—
—
fő —
(lenget).

hold.

(ELHATÁROZÁS)
Papírszobámban
föléled a lámpa,
lepke-lélek száll a lenge lángba.
E G Y V E R S : V A L A M I SEMMI
Cserépfazékban
őszi
vadrózsaág:
nézni s érezni nyelvemen
a bicskeíz
fakó zamatát — elég.
Mihez?
Valami
semmihez,
csöndes kószasághoz, sehonnani
sehovaihoz,
kezem valami semmi szövésen
motoz,
a mintát ámulva
megtapintja,
nincs bölcsebb mint a kezem kicsi ujja,
tündéri
biztonságom,
a bejáratot így
megtalálom
ing hasadékán, meleg
öl-völgy-mélyben,
pompázik a vadrózsa barna-zöld
cserépben,
mögötte domb domborul az égbolt alá
s alatta
fortyog a fakó
bicskelekvár,
csattog asszonyi szövőszék, hold
megérik,
világhírek rezgetnek alkonyi fésűt az
éjszakában,
hajam borzong a
lámpavilágban,
azt mondom:
kontinensek,
rímem rá: senkinek
sem,
körmölök, mert rámragadt a járvány,
dőzsölök egy rózsabokor
árnyán,
képzeletben
mázas
cserépedénybe
helyezem az ágat,
legyen tehát tettese a nagy
nekifutásnak,
gondoljak majd vissza: ott a dombon
ezt,
és nem mást, így és most
akartam,
—fészkeljen egy madár is a piros
bokoraljban,
csiripeljenek
kis kottafejű, kopasz
fiókái,
húzza lószőr vonóját az éjszakai szél
hülyén,
egy szál szőrt hasogasson a hold-él
gondosan,
hasaljak vadrózsa sátramban,
kibontakozva
kicsinyes hiúságom héjából és eltaszítva
a néhai nagyratörés visszalopakvó
ordasát,
kalapos árnyat a falon,
kövessek valami
semmiséget,
hogy bicskelekvár-koromat
glóriába ne vonja
poshadtságuk,
(faggyúszagú
kéz lógna képembe, ernyedt
tőgy,
kesztyűje
a herélt
bizalomnak)
kibújni
ebből,
közülük
átvágni
a birkatürelem
irkalapjain,
rózsa mint cél, illegjen
hiába,
jó nekem ez a barna váza,
vadrózsa-bogyó-semmiség,
édes kitalálás-ellenállás
.a péntek-éji
éjben.

(EGY VERSKEZDET FOLYTATÁSA)
Vadrózsa-árnyak
illegnek ott
és rókafül lángol
alkonyveresen
a csalános ligetben,
egy tündérkirálynő
holdfényes
tompora
fölött falánk szúnyoghad
zöngicsél,
kecskesíp szól, zsombékos rét cuppog,
a kópé isten rekettye-ágat
hoz
és elhessenti a szárnyas felhőt.

(MÁSODIK FOLYTATÁS)
Vadrózsa-árnyak illegnek ott
és rókafül lángol
alkonyveresen,
apám mesebeli
gumicsizmája
surrog, a fölmagzott
lósóskák
térdét verik, jön, vállán kasza,
vasutas zubbonyán hideg szamócavér.

(EGY RÉSZLET KIDOLGOZÁSA: „VILÁGHÍREK")
A csillagöv állatai hidegen
ragyognak az éhségöv lakói
elérhetetlenek.

fölött:

(MENTEGETŐZÉS)
Ha koslatnak a poshadtak
és faggyútól bűzlik az éj:
illúzió a rózsa-cél.

(ALKONYI FÉSŰ: EPILÖGUS)
Óriásfésűn
zöngicsél,
járkál gyümölcstől megkönnyebbült
kertben,
a vastag szájra darabka selyempapír
tapad,
az ujjak szórakozottan billegetnek egy
dallamszerűt,
a séta körkörös, a tekintet
figyelmes,
a meztelen kar libabőrös,
sapka fönn, cipő lenn, középen ő maga:
valami létező.

KISS

DÉNES

„Ma miért voltál a világon?"
1
E magamnak írt sort
tizenöt éve látom
S tudom már
tudom
egyforma hosszú úton
közelít
halálom
s
halhatatlanságom
(S épp ilyen hosszú lesz
tudásom és
tudatlanságom)
2
Rég írt vers után
sután mozdul az ész
a kéz nem tettre
kész
riadt s tétova
tovasietés
a papíron
Nem is én írom ma
iromba
ákom-bákom
köré a verset
A vers lesz
végül

rejtett
elismerés
a kéz tanult
elégtételéül
Úgy fogyasztok
belőle
mint
remete
maradék
ételéből
mely mindig sok
de sohasem elég
Mégis
mindennap
elszánt hittel elé ül
s megrágja
emészthetetlen
étel-tételét

Vers-szivárgás
i.
Kiégett homlokú
házaknak
elporladt
nevetéseknek
nem
fütyülök
nem
szitkozódom
azért sem írok verset
Mosolyom nem
zászlóztatom
csalánkiütéses
falaknak
József utca
Lujza utca
Koszorú
utca
Mit vétettek
kik itt laknak?
31

(Albérlő itt a
századforduló
cifrálkodó
kocsik
kussadjatok
a
járdaszélhez
a csöndek szürke
üledéke
lucskos
söröslónyeritéses
Italboltokba
visszajárnak
hajdani kocsmai
vendégek
Osonva járok én is erre
— eltévedt
időutazó —
nyomomban
nem jön éles
árnyék
Részegek bűzlő
káromkodása
nyomán imbolyog a lámpa
Az úttest folyamának
partján
dinnyehéj-sajkák
kis hajók
Költészet
álszent
hiedelme
itt ne segíts!
Kés-szívűek
a sóhajok
suttyannak
lélek-elevenbe
Kimagozódik
a csönd
ahogyan lassan talpra áll
Baross utca szemetével
köszönt
proletár-szél
fúj erre
s lakik itt sok
proletár
proletár
pro- proproletár)

II.
Itt élek suttyó
késszelídítő
Koronám fehér
alkonyat
Mint a szél süvölt az idő
s nem mossa — piszkítja!
—
a
kapualjakat
Ülepít nehéz
emberszagot
Szívem szappanát elejti a kéz
elcsúsznak rajta részeg
szabadszombatok
Cigánykodó női szem
hiába igéz
(Én itt félek)
Kocsmazajból
rak
barrikádot
járdára
úttestre
az este
Lépéseim
kapkodó
fejszeélezések
Surranok alkalmi
késszelídítő
át a töppedt Koszorú
utcán

hol csorba házsor kap
éles
metszőfogakkal
föl a Napba
Elvadult ez a proletár tartomány
Csak megtartson
hatalma
Koronám
Szitkoktól
míg a Baross
éggé foszlik

alkonyat-ezüst
kormozódom
utca fölött lassan
a fekete
füst

PINTÉR

LAJOS

—

Nagyanyánk felborult vödrére
Lépked a fürj-léptű
nagyanyácskánk,
nyitja az ajtót,
elfut az udvari sippegető sok kiskacsa
mellett.
— Két vödör csáva karja hintáján méri le súlyát. —
Meztélláb jár s hexametert
ime, csattog a talpa.

Ráolvasó a fiúra
Múltat vagy jövőt keresek benned, újszülött
fiú?
Huszonhat évvel visszanéző
múltat,
lélegző kő: mikor anyámból
kifordultam.
Vagy huszonhat év múltán
eljövendőt?
Mikorra önmagadhoz oly közel kerülsz te,
mint az énhez éppen én
kerültem.
Mikorra önmagamról én meg azt tudom
már,
mit önmagáról tud folyó s folyondár.

Dúdoló
Sérti arcom a fényes

szélcsend.

TÉGLÁSYIMRE

Kép
Ablakom
vásznán
szántóföld,
tanya.
Mozdul a kép:
kerékpárt
tol be
egy öreg
paraszt.
A vázon
madzaggal
kötött
kapa.
Kötődni
ehhez s ahhoz
— forgatom
nyelvemen.
Felkötni kardot,
állat,
zászlóra
pántlikát
s még mi mindent lehet. ..
Megkötni lovat,
magát,
megkötni
kocsikereket.
Előtte úszik
minden.
A múltba
veszett,
amit
gyűlölt,
vagy amit
szeretett.

Ez itt már mind
semmi.
Nincs benne már harag,
már nem
kötözködik.
Padlásra megy, kofferra
hág
és
elköltözködik.
Mint benne az az oldhatatlan
ok,
nyakán feszül a begörcsölt
hurok.
Megy ő is, ballag. Most
megáll.
A porból felvesz
valamit,
megnézi,
visszaejti.
Nem sejti ő se,
hogy isten hova rejti
valódi
titkait.
Kiment a képből.
Vége.
Vége, kész a snitt.
Lélegzik itt a versben,
zihál.
Vetíthetik.

Magyar tengeri herkentyű
A parti kövek közt hányódó
moszatok
tépett színházi
függöny,
keleti szeráj ócska
rongyai.
Szétszórtan
szakadt papucs, nád,
meg hínár lebeg s az éjjeli
viharban
sérült csónakok
roncsai.
Mindez a Badacsony fölé függesztett
Nap
— olcsó kép, ide illik —
reflektorfényében.
Egy idős úr borzongva söpri
testéről
a zöldre vált vizet. Moslék — mondja ki
jócskán undorodva, majd elvonul
dohogva
félpúpú hitvesével
egy messzi
sivatagba.
A stég ma várrá
változott.
Kölyökhad
megszállóként
a bűzös
iszapot
bombaként
hajigálja.
Marhalepény-repeszdarabok.
A nők. Bőrük alá nem lát más, csak a Nap.

Hevernek kinn a parton, ájult fű, híg kövek
közt
jóllakott, lusta fókák, nyújtózkodó
vadak.
Ha egy-egy férfiszépség
elvonul A t-hen,
pillájuk meg se rebben a nagy
szeretkezésben:
ius primum Solis est. 6h. Bírja még a Nap.
Kevélyen néz szét háremén, újabb nőket
kutat.
Már nem talál, ezért hát útnak indul.
Végigsimít
a Bakony
szőrzetén,
szeméremdombok
között tűnik el.
Az aktusnak
A színházban

itt vége. A hölgyek
hazatérnek.
most taps zúg, felpattannak
a székek.

BELÁNYI

GYÖRGY

Stációk után: az Időben
Vérembe robbant minden
stáció
s új csöndek siklanak ki
szívemből
Fekszem arcomra rácsozott
térben
hová az időzített Idő dől
Fülembe ritmust sípol a semmi —
morzéznám
verslábra
üzenetét
hogy partizán kóddal a dal időm
negatív jeleit sorozza szét
Szabadság így sem választ:
szőkévé
sütött hajam holdra
visszalibben
Viszem terhed Idő mint
anyámat
hordozom most
betegségeimben
Teát iszom akár ecet volna
reggelre ezüstöt old
torkomban
Csillaggá fagy amit az éj könnyez
Szemembe
fény verejtéke
csobban
Görcsül a hiány bennem már
gyönggyé
s törvényt nem utaztat a fegyelem
Kísértsen ige téged is Idő
versemben
amíg egy leszel
velem
Fekszem létemmé rácsozott
térben:
arcomra időzített idő dől
Vérembe robban minden
stáció
és csöndek siklanak ki
szívemből

Csillagtánc 1918
Igen: rácsörren a csönd arra —
míg szavának csillag-szurony át
hordják:
holdharangkondulásra
masíroznak sorban éj-bakák
—
aki hajnal-homloka
mögött
vörösborból
vöröslő
Napot
álmodott az
ugar-asztalra
és maga magja
körül
forgott:
vérré lobbant tűzben
forrongó
fejét ha fordította
ölbe
nem Léda volt — de:
forradalom!
(szíve jaj az rándult
ökölbe)
mert asszonytalan
éj van mikor
ágyúszájba szorul a haza
s Dunának hangját
regruta-szél
torka száz hangon
visszhangozza
mert himbálódzik
a hasas hold:
köldök-zsinór
rántja a Napot

Abortált
őrző a

faj fölött tépi az
mindenség-harangot

Virág-szívét
muharsörényű
lovak rögökbe mért
taposták?
Fehérül
Saturnus-kantárba
a homlok s ráncolják a rózsák:
ősz van — Készülő tél
könyveli
a magyart:
ki élő és ki holt
Széllel tömött
bakazubbonyon
rozsdavert
érem verdes: a hold
ömlik a bor Tört üveg a szó:
szurony csorbul fagyott
asztalra
Vérben marad ki
fölemeli
igen: rácsörren a csönd arra
Eszme ha volt is ember
nincsen
tiszta hó-inget adni
rendre
Legények!
Fényesre az eget!
Csillagtáncot
jár Ady
Endre
1977

VÉGVÁRI GYULA M U N K Á J A

36

KOCSIS

RÓZSA

Feltámadás és Irgalom
TOLSZTOJ ÉS NÉMETH LÁSZLÓ UTOLSÓ REGÉNYE

A tolsztoji világképhez való érzelmi és eszmei kötődést indulástól kezdve a
pálya végéig nyomon követhetjük Németh László életművében. Tolsztoj élete, a
Kelet és Nyugat értékeit ötvöző művészi iránya, valamint Kelet-Európa és a világ
válságából kiutat kereső erkölcsi programja már a Tanú-korszakban is a némethi
minőségidea és kultűrateremtés egyik példája volt. A negyvenes-ötvenes évekbeli
fordítások és nagy tanulmányok révén pedig Tolsztoj világa szerves részévé vált Németh életművének. Már nemcsak moralista-gondolkodói eszmekörében éreztette hatását, hanem regényírói szemléletén is nyomot hagyott.
Nem azt akarjuk mondani, hogy Németh László bármiféle formában is átvette
volna Tolsztoj eszméit, hanem hogy kelet-európaiságukból következő problémalátásuk és emberi-művészi-gondolkodói alkatuk rokonsága hasonló úton és módon, hasonló cél felé sarkallta mindkettőjüket. Németh saját eszményeinek a rokonát és
céljainak az igazolását találta meg Tolsztoj életművében, ezért vállalta a tanítványi
szerepet s odaadását tanúsítva nevezte magát az „inasának".
A „Tolsztoj inasaként" című nagy tanulmányában — amit Sőtér István a magyar
Tolsztoj-irodalom „legkiemelkedőbb alkotásának" ítél —, a regényírói módszeren keresztül elemzi az életművet úgy, hogy a magyar irodalomra is utal vele. Az első
korai Tolsztoj-írását szintén a regény problémájával indítja, a magyar próza „konokul természetrajzi" voltát kárhoztatva, amely csak az „élet alaktanát adja s az embercsoportokat mint faunákat írja le". A tolsztoji s általában az orosz regényre, mint
az „örök problémák" felé mutató példára tekint.
Némethet indulásától kezdve foglalkoztatta a magyar regény megújításának lehetősége. Kritikusi, esszéírói, később pedig fordítói tevékenysége nagyban hozzájárult,
hogy a kelet- s a nyugat-európai regény klasszikus és modern módszereiben egyaránt elmélyüljön. Jól tudva, hogy a nagy regényirodalmak mögött tápláló közösség
és az általános emberit képviselő kultúra áll. Az 1948-as „Regényírás közben" című
tanulmányában éppen azt fejtegeti, hogy az igazi nagy regényirodalmakra, mint az
angol, a francia és az oroszra, olyan közösségek nőttek fel, akiket foglalkoztattak
azok a problémák és kérdések, amelyek a kort kifejező műveket életre hívták és
táplálták. Ezért merült fel benne, hogy: „Pótolhatom-e, ami egy regényben nem az
én részem, hanem az egész népé."
NÉMETH G O N D O L A T I REGÉNYMODELLjE
Németh László regénnyel kapcsolatos vívódása a Móricz utáni magyar próza
alapvető problémája. Miként lehet a történelmileg-társadalmilag szükséges mondandót az általános emberivel összefüggésbe hozni, intellektuálisan megemelni és lélektanilag elmélyíteni.
A XX. századi európai regény ugyanis nem csupán egy történetet akar elmon37

dani, hanem a történetben rejlő probléma foglalkoztatja inkább. A kor intellektuális
igénye a gondolati regényt helyezi előtérbe. A „filozófiától viszolygó" magyar prózának is utat kell találnia az életes epikai ábrázolás és az elvont gondolat szükségszerűen helyes egyensúlya felé.
Béládi Miklós szerint Németh László a „lélektörténet elmélyítésében próbálta
megkeresni az egyetemes emberihez fűző szálakat". A magyar realista hagyományt
őrizve és folytatva, gondolati-lélektani vonatkozásban törekedett az újításra. Realista
módon kivetített intellektusa ugyanis a korabeli létezést és az örök emberit kívánja
jelképezni egyszerre. Nem a szubjektív lényegintuíció sugallta általános felől, a
különös révén utal az egyedire, hanem a valóság jegyeivel ábrázolt egyedi nála egyszersmind az általános szimbóluma. Realista módszere racionalista világképéből következett, jóllehet e módszeren belül felhasználta az irracionalista lélektani-esztétikai koncepciókkal összefüggő művészi eszközöket is.
Indulásakor a lélektani ábrázolás tanulmányozása céljából fordult a görög sorsés jellemtragédiák felé. De példa volt számára a prousti tudatregény intellektuális
problémákat és valós élethelyzeteket egyszerre felidéző képtechnikája is. Németh
Proust módszerének a saját regény építésében való alkalmazásáról több ízben nyilatkozott, ezt a technikát idézi utolsó regényének a képszerkesztése is. Előbb említett
korai Tolsztoj-írásában viszont azt is hangsúlyozta, hogy közép-kelet-európai viszonyok közt, az egyetemes emberit képviselő orosz regény — így a tolsztoji, dosztojevszkiji — hathat a magyarra abban a vonatkozásban, hogy a felszín ábrázolásán
túllépjen és az „örök emberi problémák" felé utat találjon. Később a negyvenesötvenes évekbeli Anna Karenina és egyéb művek fordításai révén úgy belemélyedt
Tolsztoj életművébe, hogy regényírói szemléletén is nyomot hagyott. Még indulásakor inkább a nyugati mesterek módszereiben tájékozódott, addig utolsó művei már
pályájának a „tolsztoji fordulatát" jelzik.
KELET-EURÓPAISÁG ÉS R E A L I Z M U S
Az 1956-os „Tolsztoj inasaként" című nagy tanulmányában szintén a regényírás
felől közelíti meg az életművet. Tolsztoj érdemét abban látja, hogy egyaránt művészetébe tudta olvasztani a Kelet és a Nyugat értékeit. A francia analitikus regény
módszerével úgy ábrázolta a kelet-európai embert és világát, hogy az egyetemes emberi képviselőjévé tette.
Németh saját eszményeinek a megvalósítóját ünnepelte Tolsztojban, aki világirodalomba emelte a „nép lelkét", ami neki, a Gyász, az Iszony, az Égető Eszter és
az Irgalom írójának is célja volt. Szerinte a kelet-európai művészet olyasmit adhat
a túlérett nyugati kultúrának, ami már hiányzik belőle. Az elgépiesedett civilizáció
figyelmét a létet fenntartó erők, az ember és természet kapcsolata felé fordíthatja.
A világtól elidegenült s individualizmusába zárkózott nyugati szellemet pedig visszavezetheti az emberség ősi forrásaihoz és a kollektív tudatú világképhez. Efelől nézve
ugyanis a nyugati fejlődésből kiszorult kelet-európai ember „elmaradottsága ellenére
nagyobb, teljesebb a nyugatinál". Ám ennek világirodalmi szintű kimondása „csak
az oroszoknak adatott meg a nagy siker jogán — itt az orosz regény világsikerére
céloz —, hogy ezt a nevetség veszélye nélkül kimondhassák". Tolsztoj nagyságát —
mint ahogy Bartókét is — éppen abban látja, hogy szintézist teremtett a Kelet és a
Nyugat értékei közt. A kelet-európai szellemet nyugati módszerrel ábrázolta, így
tette képviselőjévé és szószólójává a közös örök emberinek. Hasonló igény sarkallta
a regényíró Németh Lászlót is.
A szóban forgó tanulmányban Tolsztojnak voltaképp azokat a regényírói vonásait hangsúlyozza, amelyek saját módszerére is jellemzőek. A kelet-európaiság mellett realista ábrázolásmódját elemzi, amely az övéhez hasonlóan a szubjektum
anyagi voltának, azaz „biológiai magvának" mélyéből halad a lelki folyamat és a
gondolati anyag objektív szférába való kivetítése felé. Tolsztoj módszerében a XX.
századi irodalom „orvos-alkattani iskoláinak az ősét", az ábrázoló elvű, lélektani
38

realizmus modern formáját csodálja. Akik ismerik Németh László munkásságát, tudják, hogy természettudományos felkészültsége milyen szerepet játszott életművében.
A gyakorló orvos korában írt „státus praesens" óta az alkattani tényezők figyelembe
vétele, sőt vezérelvként való érvényesítése jellemzi nemcsak szépirodalmi műveit,
hanem tanulmányait és kritikáit is. „Alkat és sors" összefüggését tanúsítja minden
műve, és Tolsztojhoz hasonlóan, ez határozza meg realizmusát is.
Ahogy Tolsztoj a biológiai-pszichológiai adottságokból bontakoztatja ki a hőse
életét meghatározó problémát, úgy hordják Németh hősei is alkatukban a sorsukat.
Karenina Anna, Kurátor Zsófi vagy Kárász Nelli önmagának a végzete. Ebből következően nincs szubjektum objektív szféra nélkül. Az alkattani tényezők csak konkrét történelmi-társadalmi helyzetben valósulhatnak meg és tölthetik be a sors szerepét, mint ahogy az egyén intellektusában is benne van az általa érzékelt mindenség. Németh az 1948-as „Regényírás közben" realizmussal foglalkozó részében épp a
külső-belső tényezők összefüggését hangsúlyozza és Tolsztojhoz hasonlóan feladatának tartja, hogy egymást fedő kettősségüket ábrázolja. Tolsztoj és Németh lélektani
művei ezért társadalmi, család- és történelmi regények is egyben.
A negyvenes években Tolsztoj tehát avval hatott Némethre, hogy a célul kitűzött kelet-európai lelkiséget, alkat és sors összefüggését az erkölcsi választás felé
hajlítva, történelmi folyamatba és széles társadalmi képbe ágyazva mutassa 'fel. Az
1948-as Égető Eszter Németh pályájának egyik legnagyobb vállalkozása. A Gyász és
az Iszony mitikusra hangolt lélekállapotát ötvözi benne a tolsztoji lélektani-társadalmi, valamint a család- s a pedagógiai regényformával. Sajátos közép-kelet-európai sorsú és lelkiállapotú emberek körképét adja, központban az erkölcse révén sorsa
fölé magasodó nőalakkal. Noha ebben a művében is az erkölcsi eszményt képviselő
példaembert keresi, Égető Eszter áldozatos életével csak a természetből fakadt,
ösztönös erkölcsöt tudja példázni.
IDEOLÓGIAI TÉZISREGÉNY
Németh Tolsztojhoz hasonlóan, erkölcsi vonatkozású életfilozófiát hirdetett. Tolsztoj valláspótló messianisztikus humanizmusa és Németh minőségideája egyaránt az
ember erkölcsi fejlődését kívánta elősegíteni. Noha gondolatkörüket tanulmányokban
is kifejtették, szükségük volt egy másik műfajra is, amelyben az életet szolgáló
eszmekört az élet közegébe állítva, az élet nyelvére fordítva tehették közzé. „Az én
szépirodalmi munkáimat az üdvösségharc-ábrázolás fűzi egybe" — vallotta Németh.
Tolsztoj pedig a Feltámadásban sűrítette mindazt, ami véleménye szerint „hasznos
lehet az embereknek". A moralista gondolkodók célja már nem tisztán szépirodalmi, hanem megváltónak hitt eszmék közlése.
Hogyan érvényesül az életfilozófia az életben? — A kérdés teljesebb igényű
megválaszolására a regényformát tartották alkalmasnak. Gondolati anyagukat lehetőség szerinti életes cselekménybe és megfelelő alkatú hősbe oltották, hogy figyelemmel kísérhessék a fejlődését. Ennek következtében került előtérbe Tolsztojnál és Némethnél is a lélektani vagy tudatregény fejlődési-nevelődési változata. Ilyen keretben jobban kifejthették, főként pedig továbbadhatták eszmekörüket, mint egy elvont,
tudományos igényű tanulmányban.
Korunkban több életfilozófiát képviselő regényirányzatot sorolhatnánk fel, amelyek időben közelebb állnak Némethhez, mint a korábbi nemzedékhez tartozó Tolsztoj világa. Mindjárt a negyvenes-ötvenes évekbeli egzisztencialista iskola jó néhány
képviselőjét említhetnénk. Ideológiai tekintetben azonban Némethet Tolsztojhoz köti
moralista volta, a már említett közép-kelet-európaiság problémája, ebből fakadó eszmei rokonságuk, valamint művészetük iránya.
Gondolatkörüket mindketten életrajzi ihletésű közegben és rokon alkatú személyiségtudaton keresztül bontakoztatták ki. A Feltámadás Nyehljudov grófja, vagy az
Irgalom orvostanhallgató Kertész Ágnese ha nem is szerzőjük alakmása, de hasonló
társadalmi miliővel és biológiai-pszichológiai adottságokkal rendelkező személyiség.
39

Németh egyik leggazdagabb életrajzi anyagú műve az Irgalom. Saját orvostanhallgató ifjúságának az emlékeit, szülei és tágabb családja hiteles történetét használta
fel benne olyan mértékben, hogy a regény némelyik részlete, mint például Kertész
tanár úr naplója, dokumentum értékű közleménynek is felfogható. Ám a rokonhős
és története csak eszköz, hogy a szerző üdvösségtanának minden programpontját, ha
úgy tetszik, tézisét, a tanítás hangsúlyával kifejthesse.
Tolsztoj és Németh utolsó művében úgy tartotta meg a hagyományos regényformát, hogy túllépett a határain. A fejlődésregény szerkezetét követő ideológiai tézisregény már erősen szubjektív tendenciájú, és az önelemző, „álcázott lírai tanulmány" felé mutat.
A főszereplők belső lelki folyamata alig egy év alatt pereg le, de felöleli a távolabbi múltat és az esetleges jövőt is. Intellektuális vívódásuk a jelen-múlt-jövő
dimenziójában mozog. Az említett egy évnyi időtartamba a szerzők saját lelki-tudati
fejlődésük több évtizednyi eredményét építették, mint ahogy a hősök által érzékelt
és láttatott külvilág is a kor sűrített tényanyagát taralmazó és a belső lényeget kifejező társadalomrajz. Mindkét szerző a cselekménymozzanatokba iktatott esszéizáló
betétekkel tágította a kor intellektuális látóhatárát, egyszersmind lassította és mindinkább az illusztráció szintjére helyezte magát a cselekményt.
Az objektív külvilágban végbement cselekményepizódok a belső lelki fejlődés
állomásai, egyben az eszme tézisei. Erre a gondolati anyagot célja felé segítő belsőkülső ritmusra épül mindkét regény szerkezete. Az első rész a felismerésé, második
a kivonulásé, végül a harmadikban következik be a hős lelki feltámadása. Nyehljudov és Kertész Ágnes a szerzői ideológiának megfelelően, egyaránt önmaga adásával, az emberiség tudatosan vállalt szolgálatában találja meg léte értelmét.
Az említetteknél fogva az Irgalom irodalmunknak már nem a leíró, hanem az
intellektuálisan értékelő törekvését jelzi. Az elmúlt évtizedekben a modern gondolati
epika többféle iránya tűnt fel nálunk, amelyen belül Németh László utolsó műve az
ideológiai tézisregény esszéizáló változatát képviseli. Hatalmas anyaga a XX. századi
magyar értelmiség útkeresését és szellemi tájékozódását juttatja kifejezésre. Ezekre
az értelmiségi szinten felmerült problémákra kíván a regény a sajátos némethi
ideológiával választ adni.
Németh az Emberi színjáték és az Utolsó kísérlet során már kísérletezett az
esszéregénnyel. Eszmeköre lényegét azonban a szóban forgó tézisregényébe sűrítette a
tanítás hangsúlyával és a szellemi végrendelet igényével. Ebből következően a művészi teljességet és a lélektani hitelt is, mint minden ilyen műfajú alkotás, az eszme
érvényre jutásának rendelte alá. Ez jellemzi egyébként Tolsztoj utolsó regényét is.
FELTÁMADÁS ÉS IRGALOM
Tolsztoj majd két évtizeden át készült a Feltámadásra, amit 1899-ben kezdett
publikálni és utána már alig foglalkozott szépirodalommal. Németh pedig az Égető
Eszter után tizenhét esztendővel, 1965-ben tette közzé utolsó regényét, az Irgalmat,
amelynek ajánlásában arról beszél, hogy ez a műve egész írói pályáját átöleli a
„fényrejutás káprázó keresgélésétől a fénytől megválás búcsúszaváig". Ahogy Tolsztoj
emberi-művészi világképe is három nagy regénye, a Háború és béke, az Anna Karenina és a Feltámadás összefüggése révén teljes, úgy az Irgalom is a némethi regényvonulat gondolatkörének a záróköve.
A közép-kelet-európai irodalomban mi állítja egymás mellé a több mint fél évszázadnyi időkülönbséggel napvilágot látott két művet? — Az említetteken túlmenően és a lényeget tekintve: ideológiájuk azonossága.
Tolsztojt és Némethet a történelmi-társadalmi problémákra átfogóan feleletet
adó, egyben azokon túlmutatni vágyó erkölcsi igény fűtötte. Életfilozófiájuk a mindenkort jövőt szolgálta, az önmagát formálni akaró emberiségnek adott erkölcsi
programot. Gondolatkörük, mint már említettük, az ember tudatos önalakításán és
erkölcsi tökéletesedésén alapul. A lelki feltámadás, meg az irgalmat gyakorló példa40

emberség magában foglalta a társadalomhoz és az emberiséghez való minőségi viszonyt is. Tolsztoj szerint az egyén erkölcsi fejlődése és a világ üdve összefügg egymással, ezért kezdi a Feltámadás Nyehljudov grófja a világ megjavítását először is
önmagán: „Nem őt (a többi embert) akarom megjavítani, hanem önmagamat." Evvel
összefüggően az erkölcsi tökéletesedés folyamata Németh eszmerendszerében is a
közös emberi vállalásához és a világ szolgálatához vezet. Ahogy Nyehljudov erkölcsi
belátásból feladja főúri életét, felosztja birtokát, Kertész Ágnes is belátásból nyesi
le vadóc ösztöneit, és fordítja az emberivel azonosuló irányba, hogy megszelídüljenek és életet szolgáló erővé nemesedjenek. Feladják individuális énjüket, hogy a
közös emberiben feloldódva valósíthassák meg önmagukat. Az erkölcs által rendezett
világképben az individuális én helyébe a „közös emberi" kerül.
Tolsztoj és Németh egyaránt hasonló társadalmi változást követelő és történelmi
sorsforduló előtt álló helyzetből bontja ki a problémát. A Feltámadás a forradalom
előtt álló századvégi Oroszországban, az Irgalom pedig a bukott forradalom utáni, a
Horthy-restaurációbeli félfeudális Magyarországon játszódik. Mindkét mű a keleteurópaisággal súlyosbított, széteső válsághelyzet kórképét adja.
Tolsztoj Nyehljudov párhuzamos szerkesztéssel biztosított felismerésein keresztül
döbbent rá arra az iszonyú társadalmi ellentétre, ami a főrangúak életvitele és az
orosz tömegek helyzete között van, amelyben „olyan életfeltételek alakultak ki, amelyek a pusztulásra jellemzőek". Erkölcstelennek és tarthatatlannak ítéli nemcsak osztálya, hanem az egész állam, az egyház, a kormányzás és a közigazgatás rendszerét
is. Kertész Ágnes pedig széteső családja kórképén keresztül ismeri fel a korabeli
magyar társadalom súlyos állapotát, egyszersmind a világ baját. Mindketten úgy
lázadnak az erkölcstelennek és tarthatatlannak ítélt helyzet ellen, hogy kilépnek
osztályukból. Nyehljudov az idegenné vált és bűnösnek ítélt arisztokrata világból,
Ágnes pedig a számára olyannyira ellenszenves úri-polgári miliőből. Egyformán utat
találnak a néphez és a válsághelyzetből kiutat kereső forradalmárokhoz.
A néphez való húzódás jellemzi mindkét regényhőst. Nyehljudov a parasztok
közé megy, felosztja földjeit, és feleségül akarja venni a miatta elzüllött majd elítélt
Katyusa Maszlovát. A politikai foglyok körében öntudatra ébredt Maszlova azonban,
noha szereti őt, visszautasítja ezt az ajánlatot. A természeti ember ösztönös áldozatkészségével emelkedik Nyehljudov fölé, akiről érzi, hogy nem szerelemből akarja
elvenni, hanem csak a vétkét jóváteendő erkölcsi belátásból. Mivel ő valóban szereti
Nyehljudovot, inkább a száműzött Szimonszonhoz megy, csakhogy erkölcsileg felszabadítsa. Éppúgy, mint Pierre Bezuhov Platón Karatajevtől, Nyehljudov is a néptől, a
természet gyermekétől kap példát az igazi emberségből. Hasonló élményekben van
része a paraszt rokonokhoz, meg a Halmi „lenti" világához kötődő Ágnesnek is.
A történelem alatt élő, de a természettel kapcsolatot tartó közép-kelet-európai
népi világkép segíti őket fejlődésükben. Mint minden primitív kultúrát, a közép-keleteurópai népit is olyan kollektív szemlélet táplálja, amelyet a lét jó irányú vállalása
és igenlése jellemez. E szemlélet alapja a létért vívott örökös küzdelem, amely, mint
a természet, nem lehet elbukásra ítélt, hiszen önmagában hordja a győzelmet, a
mindig megújuló élet, az újjászülető természet, a lét jó erőinek szükségszerű diadalát. Ebben a folyamatban az ember nem egyéniségével kiemelkedő individuum, hanem az életet szolgáló és megtartó láncszem csupán.
Tolsztoj művészete ezt a fajta emberséget emeli fel úgy, hogy Török Endre meghatározását idézve, a „természet embere és a civilizáció embere közt az etikai koncentráció erejével — a születő ú j világrend — harmadik embere" felé mutat. Németh László szintén ezt a szemléletet akarja a nyugati civilizáció tudatos racionalizmusával ötvözni. Ilyen irányú törekvés kezdettől fogva kimutatható művészetében,
de mint Tolsztoj hatására fellobbant célkitűzés, inkább csak az Égető Eszterben és
az Irgalomban. Ahogy a Háború- és béke Kutuzovja és Karatajevja a kelet-európait,
Napóleon pedig a nyugatit képviseli, úgy jelenik meg ez a kétféle emberség Égető
Eszter és Méhes Zoltán alakjában.
De Tolsztoj hatására Némethnek is az a végső célja, hogy e kétféle emberséget
a tanítás hangsúlyával, egy alakba sűrítve mutassa fel. Miként Nyehljudov, már
41

Kertész Ágnes is olyan ember, aki nemcsak ösztönös áldozatkészségből, hanem intellektuálisan értékelt tudatosságból vállalja az emberiség szolgálatát. „A sánta emberiséget, amelynek hitet kell adni, hogy futni tud, s a lábára is vigyázni közben,
hogy sántaságába bele ne gabalyodjék." Mert azok az elektrai, artemiszi vagy démétéri ősvonások, amelyek megszabják Kurátor Zsófi, Kárász Nelli vagy Égető Eszter sorsát, ott lapulnak Kertész Ágnes alkatában is. Belátó és az emberivel azonosulni akaró lelki feltámadása következtében azonban megszelídülnek, és életet szolgáló elvvé nemesednek. A természeti ember ösztönszféráját már a racionálisan gondolkodó civilizált kormányozza és nemesíti meg az irgalmat gyakorló minőségideával.
Nyehljudov és Kertész Ágnes világformáló igénye tehát erkölcsi vonatkozású. Az
erkölcsöt társadalmi célkitűzésekkel kapcsolják egybe, de az erkölcsi megtisztulás
nélkül bekövetkező változást nem tartják üdvözítő megoldásnak. „A társadalmi feltételeket hiába változtatja meg, ha ezt az őrültséget bennünk, magunkban nem
tudja megfékezni — vitázik a minőségideát képviselő Ágnes a szocialista világképű
Halmi Ferivel. — A megváltozott társadalmi feltételek nem máról holnapra, de azt
is megfékezik — mondta fojtott hangon de elszántan Halmi." Ágnes, éppúgy mint
Nyehljudov, a forradalmárokhoz mint eszményekért küzdő emberekhez közeledik.
Nyehljudov Marja Pavlovnán, Szimonszonon, Novodvorovon és Krilcovon keresztül
ismerkedik meg a korabeli forradalmi mozgalmak különböző képviselőivel. Nyehljudov a kiutat kereső embert értékeli bennük, de megerősítik abbéli hitében, hogy az
erkölcsi megtisztulásra nekik is éppúgy szükségük van, mint mindenkinek. Katyusa
Maszlova azonban közöttük ébred ember voltára, és hatásukra jut el a lelki feltámadásig.
Ágnes Halmi Feri révén kerül kapcsolatba a magyar mozgalom embereivel, mint
ahogy a fogságból hazakerült történelemtanár apa szovjetbeli emlékei, benyomásai
is az ú j világ felé fordítják figyelmét. Mindezek hatására, az úri fiú Vetési, és az
úri társadalomtól űzött szegény sorsú és sánta lábú Halmi közül az utóbbit választja
élettársul. Mert Halmi társadalmi vonatkozásban képviseli a gyógyító elvet, s annak
következtében, hogy „hisz valamiben", az erkölcsi világrend mellett áll.
Ágnes az ú j világ felé lépő Halmi lelkéért küzd. ö n m a g a adásával a k a r j a megváltani, mert voltaképp nem szerelemmel, hanem belátó, irgalmat gyakorló, nővéri
érzéssel szereti, hogy Halmi lelke az öntökéletesítő erkölcsi ideával kiegészülve váljék teljessé. Feláldozza önmagát, hogy az erkölcsi világrend érvényesüljön, hogy a
jövő ne a másokat tipró Vetésieké, hanem a „közös, emberiért" élő Halmiaké legyen.
Mindkét regényben kiutat kereső vagy jövő felé mutató igénnyel jelennek meg
a korabeli forradalmi és szocialista törekvések. Tolsztoj eszmeköre — Lenin meghatározását idézve — a nagy forradalom előtti „paraszti-polgári forradalom" problémáját és útkeresését „tükrözi". Az Irgalom pedig a szocializmust minőségideával
beoltani kívánó némethi eszmekör hordozója.
E tanulmánynak nem az a célja, hogy Tolsztoj vagy Németh felfogását értékelje,
hanem hogy a szóban forgó két mű közös eszmei vonásaira hívja fel a figyelmet.
Mindkét szerzőnek ugyanis az a nyilvánvaló célja, hogy a bekövetkező ú j társadalmi forma, egyszersmind a rákövetkezőnek az emberével is, mint közös emberi
érdeket fogadtassa el az erkölcsi önnevelés gondolatát.
Az irgalomelv mint alapvető erkölcsi kategória vezérli mindkét művet. Ágnes
jelképes értelmű orvosi hivatásával vállalja gyakorlását, mert a „sánta" emberiség
szenvedésein, a világ baján, szerinte csak irgalommal lehet segíteni. Mint ahogy az
irgalmat gyakorló mítoszbeli Antigoné sem tett különbséget bűnös és bűntelen testvére közt, az irgalomelvet Ágnes is, Nyehljudov is egyformán kiterjeszti mindenkire.
Élére állítva mutatja ezt a problémát Nyehljudov és Krilcov osztályharccal kapcsolatos vitája. Olyan jellegzetesen forradalmi helyzetben, amikor az uralmon levők
embertelensége már elviselhetetlenné válik, a szenvedő Krilcov „elsöprésüket" javasolja. Nyehljudov a „közös emberire" kiterjedő irgalom nevében utasítja el javaslatát: „De hiszen ők is csak emberek." Egyszersmint ennek nevében kívánja az embertelennek ítélt magántulajdon megszűnését is, mert: „Mindenkinek egyformán joga
van a földhöz és mindazokhoz a javakhoz, amelyeket a föld termel." 1965-ös regé42

nyében Németh az irgalomelvet inkább a lelki- és a magánélet területén érvényesíti, és a legyőzött „lelki őrültség" példáin keresztül utal a társadalmi változatokra.
Az idea valóra válthatóságának problémája feszíti mindkét művet. Céljukat
azonban, hogy miként valósul meg az életfilozófia az életben, a szerzők voltaképp
megválaszolatlanul hagyják. Mindketten csak a lelki feltámadásig vezetik hősüket.
A Feltámadás utolsó mondata így hangzik: „Hogy mivel végződik életének (mármint
Nyehljudov életének) ez az új korszaka, azt a jövő fogja megmutatni." Németh
Tolsztojhoz hasonlóan szintén nyitva hagyja a kérdést, hogy az irgalmat gyakorló
Kertész Ágnes viszonya a „sánta" Halmihoz, egyszersmind a „sánta" emberiséghez
fakaszt-e virágot és milyen gyümölcsöt terem.
Tolsztoj és Németh utolsó művében a történelemformáló erők, az élet irgalmatlan realitása és az irgalomért esdő erkölcsi ideavilág közti egyensúlyt keresi. A megvalósulási lehetőséget mindketten a jövőben jelölik meg, amikor az objektív létszféra és a szubjektum belső világa harmonikusan fonódhat össze, mert egy szeretetközpontú, közös emberi-tudatú erkölcsi világrend köti össze őket egymással.
Tolsztojnak és Némethnek a közép-kelet-európai emberségből kibontakoztatott
messianisztikus humanizmusa a jelent és a jövőt kívánta szolgálni. Az önmagát formálni akaró emberiségnek adott erkölcsi programot, „hitet", hogy a közös emberit
és a lét jó erőit szolgálva „futni", de szárnyalni is tudjon a mindenkori jövendő felé.

CS. VARGA ISTVÁN

A sorsvállalás puskini példája
NÉMETH LÁSZLÓ: CSAPDA

„Int a végzet ujja:
Meging a költő szótlanul,
S kezéből a pisztoly kihull."
(Anyegin)
Puskin magyar recepciója 1825-től napjainkig követhető nyomon. Nem egyművű
íróként, de sokáig mégis inkább csak az Anyegin költőjeként élt az európai és a
magyar köztudatban. Gyulai, Arany, Vajda, Jókai, Bérczy Károly, Ady Endre, Szabó
Endre, Áprily Lajos, Illyés Gyula, Szabó Lőrinc nyomán vált a magyar irodalmi
köztudat szerves részévé.1 1945 után új fejezet kezdődött magyar fogadtatásában.
A legszebb Puskin-képet Németh László alkotta meg kismonográfiájában és a
Csapda című drámában.
I.
Németh számára Puskin többet jelentett egyszerű olvasmányélménynél. Benne a
szellemi és alkati rokonságot, a sorsban rejlő drámaiságot ismerte fel. önjellemzően
szép Puskin-képet rajzol kismonográfiájában 2 (Puskin, Bp., 1967). A magyar irodalmi fejlődés lehetőségeit is fürkészve újraértelmezi a puskini örökséget. Alkattani
szempontból elemzi az orosz klasszikus tehetségét. Puskin természetében pólusok
szikráztak össze: nyolcadrészt afrikai temperamentumú, heves, lobbanékony, gyorsan
égő ember volt. Főként Pétervár szellemi, szociológiai közegében formálódtak eszméi,
43

nézetei. Örökösként kapta az északi főváros, az orosz kultúra világra nyitott ablakát,
„az esztétikai előkelőségnek ezt a függőkertjét". Az európai szellemi értékek rendkívül intenzív adaptációját szívós szerzőszenvedéllyel, erőteljes orosz kontrollal végezte. A modern „irodalomalapító" műfajban, élet- és valóságlátásban is ú j a t hozott.
Az orosz irodalom „növéstervét" tudta érvényesíteni. Lerakta mindhárom m ű n e m ben az alapokat, amelyekre ráépülhettek az írógéniusz utódok életművének pompás
emeletsorai. Puskin egy nép irodalomban megfogalmazott és valóra váltott minőségét
jelképezi. Egyéni sorsalakulását tragédia zárta le, de műveiben megvalósította a
költői önkifejezés lehetőségeit. Számára az írás sorssá váló hivatás, életszükséglet
volt: kísérlet a létlehetőségek kivívására. Eszménye az egyetemesség. Az orosz és a
világirodalom egyaránt áradó forrása kelet—nyugati szintézist teremtő művészetének. Biztos értéktudattal, végtelen problémaérzékenységgel, másokat is megértve
tudta önmaga jelentőségét felmutatni. Már fiatalon saját költői filozófiát, öntörvényű
eszmei fejlődést követett: dekabrista társaival is szövetséges vitát folytatott az orosz
jövő megítélésében (Borisz Godunov). Az eszmény és élet egyeztetésének korban
gyökeredző kudarcát, az „embersorssá kivetített vágyat" a Cigányokban fogalmazta
meg. Az orosz valóság analízisét prózai elemzésformákban is folytatta
(Belkin-elbeszélések, A kapitány lánya). Az Anyegin enciklopédikus összegzés, ö n m a g a lelki
testvérét, arcmását teremtette meg a címadó hősben, a „felesleges ember" típusának
irányszabó ősében. A toll áldozatos szolgálata alkotói magányt követel. Nem a család, a líceum maradt élete végéig az elveszett éden. Visszavágyott és visszajárt az
emlékezés és elmélkedés ifjúkori szigetmagányába, szellemi műhelyébe, amely a
szabadelvű gondolkodás oroszországi fejlődéstörténetében is fontos szerepet játszott.
Németh a Puskin-könyvben definiálja, a Csapdóban pedig kibontja és megjeleníti a költő léthelyzetének következményeit, tanulságait. Nem „melléktermék", lélekből fakadt alkotás a Csapda. Szervesen kötődik az életműhöz, az írói eszmevilághoz.
Erőteljesen érződik jellegzetes önábrázolási és értelmezési igénye. Puskin művén és
sorsán át saját, világhoz fűződő kapcsolatát is méri. A szellemi portré fontos adalékai rejtőznek a darabban. Hatalmas tragikai alakot választott hőséül. Puskin az
intrika balladai sötétségű udvari világában az embergyengeség tucatnyi hiteles alakjával vívja küzdelmét. „Németh Lászlónak a gondolat, az eszme: elsősorban drámát
jelent. Nézetei, meggyőződései... önemésztő, önmarcangoló benső drámákból születnek meg." 3 Az üldözött ember szituációi a leggyakoribbak: Széchenyi, Galilei, Apáczai. Ezt a sort folytatja és egyben lezárja a Csapda. Az írói értékelés így illeszti a
drámák sorába: „A Bolyai-drámák a nevelésről, a nevelő és nevelt végzetes egymásbanövéséről szóltak, a Nagy család a szentségről s annak közösségteremtő erejéről, a Gandhi halála a történelem eszközeiről, a Csapda a kelet-európai írósorsról." 4
Emberi magatartások összegzője a Puskin-dráma. A Papucshős tragikuma: az
ellenséges környezet és a tehertétellé váló család együttes hatására feladott küzdelem. A másik változat: a Szörnyeteg. A hős vállalja a harcot önmagával és a környezettel. Végzetesen elmagányosodik, szörnyeteggé nő. A Csapda a két pólus szintézise. A kelet-európai írósors személyhez kötötten bontakozik ki. Puskin emberként
is erkölcsi példává magasodik, vállalja a fizikai megsemmisülés tragikumát. A Csapda
az életművet eszmei, írói szempontból szintézisként lezáró Irgalomnak, a kisebb jelentőségű drámai ikerpárja. A végső üzenetek önjellemző tárháza, a sorskérdések
illusztratív olvasmánya.
A történés időtartama Puskin életének utolsó három hónapját fogja át. Két
színhelyen peregnek az események: az arisztokrácia világában és a főhős életének
családi színterén. Külön síkként jelenik meg az irodalmi tevékenység. A kicsapott
ajtó a nyitány. Az ajtócsattanás visszhangzik a névtelen levelekben, és az arisztokrácia válaszaként a végső pisztolydörrenésben.
Németh szerint „A drámát drámaivá a lelki történés teszi. Igazi színpada nem a
világ, hanem a lélek." „A görögök művészetében... a végzettel küzdő emberi lélek
nagyságát csodálta. Ibsen és az orosz dramaturgok pedig a modern ember jellemdrámája és lelkiismereti vívódása felé fordították a figyelmét." 5 Ennek a dráma44

szemléletnek az eredménye a Csapda. Nem hagyományos jelenetekből építkezik, hanem drámai képsorokból. A nyitányban már minden kész a csapdához. A kelepce a
görög dráma értelmében: ahogy a hőssel történik a tragédia, a modern drámafelfogás szerint: ahogy a hős cselekszik. (Euripidész Elektrájától a Hamleten át Dürrenmatt Fizikusokjáig
és Sardou Fedorájáig sok változata ismert.) Némethnél a
csapdamotívum a Széchenyiben a legteljesebb. Széchenyit a „hazafiság" ejtette ebbe
a csapdába. 6 A szerepvállalásból az író szerepértelmezése alapján lesz sorsvállalás,
amelyet főként a „romantika mérgével", a nemzeti érzés önzetlen szenvedélyével
indokol.
A Csapda fő motívumait a Puskin-könyvben találjuk meg: „Puskin élete a szűkülő körök s fogyó levegő története." 7 Az ördög találmányának tartja, hogy lélekkel
és tehetséggel Oroszországban született: fáradt elmék közé, akiknek az éberség a
hivataluk. „Aki a tragédiát görög módra a Sors kelepcéjének tekinti, körmönfontabb
hálót s iszonyúbb vergődést, mint a Puskiné, nehezen találhatna." 8 Az intrikusok a
szellem régióiban tehetetlenek a költővel szemben. A zseni tündöklete páncéllal védi:
„Mint író, tudják, sérthetetlen vagyok. A rámdobált s páncéllá keményedett sárrétegtől." De testi mivoltában halálosan sebezhető. Ezért készítik a hurokvetők a
csapdát a hétköznapok porondján: „A házasságom... ezen át folyik a vadászat...
társadalmilag akarnak fölszarvazni." 9
II.
A fölszarvazottság vádja az arisztokrata etikett alapján csak párbajjal oldható
meg. Már Gribojedov komédiájában elhangzik a tétel: a rossz nyelv rosszabb, mint
a pisztoly. Tudatosodik Puskin léthelyzete. Valódi drámai konfliktus jön létre. Puskin egyrészt a család foglya a szeretet kötelékével, de az udvaré is felesége és sajátos léthelyzete miatt, hivatása révén pedig az irodalom elkötelezettje. A plurális
determináció a társadalmi lét és a cselekvés ellentétét vonja maga után. A fokozódó
választási kényszer döntésre készteti. Az egymást keresztező kötelesség- és érdekrendszerek metszéspontján ontológiailag nincs lehetőség olyan cselekvésre, hogy
mindegyik kötelességszféra sértetlen maradjon. A főhős vállalja a párbajt, a csapdából való szabadulás reménytelen kísérletét.
Puskin az intrika csapdájában és öntüzében pusztul el. A Németh László-i tragikumfelfogás értelmében: „A környezet elpusztítja azt, aki túlságosan nagy neki."
Puskinra is érvényes tragikummeghatározása: „ . . . tragikus az, aki élete és vállalkozása nagyságával magukat megbosszuló sorskörökbe tipor b e l e . . ."10 A drámai konfliktust Puskin helyzete és jelleme együttesen hordozza, de halála végső soron a létviszonyok szükségszerű következménye. A létezés harcában a katasztrófa köré sűrűsödnek a lelki történések. Egymást metsző kötelesség- és érdekszférák fókuszában
megvalósul a hőslehetőség. Németh hőse megtalálja és kimondja az igazságot. Az
igazságvállalásért az ellenséges világ beléje tipor, elpusztítja. A párbaj kényszerű
kísérlet arra, hogy visszaállítsa a szuverén személyiség jogát. Bizonytalan a végső
megoldás lehetősége, de emberi méltóságtudáta megköveteli, hogy akár kilátástalan
helyzetben is cselekedjen. Az etikai helytállásból ered romantikus pátosza. Sértett
önérzete váddá erősödik. A magánélet szférájából lázad az életeket torzító cári
önkény ellen. Tudatos helytállással magasodik drámai hőssé. A VII. Gergellyel kezdődő, „bukva győző" Németh László-i hőstípust példázza. Puskin nemcsak vívódó, de
igazi bajvívó hős is, akit vívódásai tesznek emberibbé.
A jellemek rendszerében és a csapda kovácsai közt különös helyet foglal el
Natalja. A Puskin-könyv egyértelműen elítéli, de a dráma árnyaltabban világítja
meg „ártatlanságának" problémáit. A klasszikusan szép vonású és alakú nő férje
varázslatos nevével lett az irigység és gyűlölet tárgya. Szinte a hűvösségig hallgatag
és fegyelmezett. Ha ő megjelent, a többi nő szépsége kihunyt. Puskin megértő férj,
de látja Natalja eszközszerepét a csapdakészítők kezében. Elismeri és megadja az
örök nőiség és szépség jogát, de nem tagadja, hogy okot adott a pletykára. A szóbeszéd veszélyes: az udvar szereptudatában nem az igazság, nem a személyes hit a
45

fontos, hanem amit elhitet. A cselekedetek jellegét az emberek minősítése szabja
meg. A költő iránti gyűlölet lesz Natalja ártatlanságának uszálya. Puskin tudja, hogy
a hűség bizonyítékai mélyebben vannak a társadalmilag engedélyezett játékoknál.
A tragikus az, hogy a családban, a szerelem legszabadabbnak hitt birodalmában is
„páros magányra" kárhoztatott. A drámában is folytatódik Németh regényeinek
egyik központi problematikája, a f é r j és nő viszonyának elemzése, amelyben kétségtelenül világirodalmi rangú műveket alkotott.
Sorsszerű a költő halála. Élete „kozáktánc gúzsba kötve". A cári udvar históriái
kényszerű és halálosan ésszerű megalkuvások ördögi szövőszékén készülnek. Puskin
a cárral kötött kompromisszumból kizárta az önbecsapás illúzióját: önismeretben is
realistának bizonyult. Az egyetemes függőség világából visszavonul vívódásainak
pokoltölcsérébe. Feladatvállalásaiban „tellérkijelölő" képessége ellenére is magára
utalt. A csapda valódi kovácsai közé tartozó Uvarov kijelenti: „De Puskinnak pusztulnia kell. Ebben, azt hiszem, egyetértünk." „Veszett eb, akit csak lelőni lehet." 11
Az udvari arisztokrácia lidércnyomásnak érzi a költőt. Még származása, h a j a színe
is a megítélés indokaként szerepel. A diszkrimináció Othellótól Puskinon át sokféle
ürügyet talált elfogultságának, igazságtalanságának megokolására. Dolgorukov a dráma Jágója, Puskin ellenpólusa. Sánta, torzra sikerült cinikus. A rombolás gátlástalan
szellemének méltó partnere Bjeloszelszkaja hercegnő. Ez a fúria pecsételi meg az
intrikusok halálos ítéletét. A csapda kovácsainak a kezében d'Anthés csupán az
ürügy végrehajtó eszköze. Ö is csapdába esik: magánélete boldogtalan, tiszti becsületét elvesztette. Nem méltatlan ellenfél. A történeti források mutatják, hogy érzéketlen volt, de gondolatszegénységgel nem vádolható. 12 Megvolt benne a tetszeni
tudás képessége. Jelleme karakterisztikusan plasztikus. A főkonfliktus közte és a
költő közt válik látványosan tragikus eseménnyé. Az önhitt kérkedőben Puskin a
halált, az arisztokráciával való leszámolást kereste.
A főkonfliktust elmélyítő mellékkonfliktusok közt különös helyet foglal el Puskinnak az ifjabb nemzedékhez fűződő kapcsolata. A vád ellene: az udvar hisztoriográfusa, a cár eltartottja, ennek meg kellett rontania a költészetét. Két irányból
éri a kritika túlzása. Az udvar lazítással vádolja, gáncsolja egykori dekabrista kötődéseiért, szabadságszerető verseiért. A fiatalok — Belinszkij — vádja: a megalkuvás.
Különös léthelyzet: barátai Szibériában, ő pedig a cár barátságával dicsekedik. Valójában csak a cár markából érvelhet, védekezhet annak tudatában, hogy a cári cenzúra még a költői arcvonásokból is válogathat, kitörli a számára kedvezőtleneket a
művekből. Puskin önigazolása: „Mélyebbre vette be magát az én lázadásom." A válaszadás szomorú számvetés: „Magamra maradtam én, nincs kit lázítanom." 13 Belinszkij korai Puskin-kritikájára apellálva Németh egy nemzedék ítéletét sűríti a
vádba. Hogyan torolja meg a sértést Puskin egy felismert tehetségen. Sérelmében
is köti igazságszeretete: a Szovremenyik munkatársának kéri fel Belinszkijt.
A Puskin—Gogol dialógusban Németh elbeszélteti az orosz irodalom fejlődéséről vallott felfogását. A valóságban a drámai történés idején Puskin nem találkozhatott Gogollal. A két klasszikus drámabeli találkozását az eszmei, irodalmi folytonosság magyarázhatja. A csupán grófként jelölt Szollogub Puskinban csak a sikeres
költőt látja. A küldetéshez hűségét, tehetségéhez bátorságát megőrző költőt képtelen
megérteni. Erre csupán Gogol lenne képes, aki Belinszkij harcos elveibe beépítve
a megértést (az „irgalomtant") egy magas és humánus eszmeiségnek, elvszerűségnek
a képviselője. Testámentum érvényű szavak hangzanak el a küldetését megvalósító,
„feladatteremtő" költő és az örökség legfőbb letéteményesének tartott Gogol között.
Az alakteremtésben a főhős itt nyeri el végső formáját. Szoborszerűen kiemelkedik
környezetéből: tűnődő fenség és mélység, szóban és tettben elégő példaember. Megvalósul az írói hősképzet. A szoborszerűség a regényíró hősnőit, kariatidáit idézi.
A költő utoljára emelkedik albatroszként igazi lételemébe, a szellem magasába, hogy
a Gogol-jelenet után visszazuhanva bekövetkezzék a társadalmi végzet. A halhatatlanságba a költő reményével néz. „A halhatatlanságra készülés hazug, merevítő
fénye mindvégig hiányzik ebből a tüneményből." 14
46

Zsukovszkijjal
együtt három nemzedéket vonultat fel a dráma. Puskin szaggatott drámai dialógusban vallja meg. a különbemberség tragédiáját Zsukovszkij szelíden vádló szavaira: „Hisz neveltem magam. Több erőmbe került, m i n t . . . De közben vigyáznom is k e l l e t t . . . Hogy ne fogadjam meg túlságosan... Mert akkor nem
lettem volna Puskin." 15 Az orosz szellem emelkedő hullámán jutott magasra, de a
kor és az egyéni sors iszonyú szorításában a hivatás méltóságérzetével bontakoztatta
ki géniuszát.
A népi józanság, tárgyilagosság megtestesítője Valér. Puskin dadájának férfimása, a zárórészben a költő barátjává magasodik. Alexandra a rajongó, szerelmes
lélek empátiájával félti a sógorát. Zagriajszkaja néni józan orosz bölcsessége, észjárása, Zsukovszkij óvó szeretete ellenpontozza az intrika udvari világát, tudatosítja
Puskin emberi, írói nagyságát. A mellékszereplők a főhős alakját mélyítik el az író
drámaszemlélete szerint: „A dráma szertartás: a főhős lelke töretik meg benne s a
nagy ízlés nem engedi meg, hogy ebbe a szertartásba: egyéniségük hangos kolompjával ministráljanak bele a mellékszereplők." 16
III.
Németh aszkéta alkat. Nagy moralista, társadalomjavító szenvedély fűti. A Sajkódi estékben í r j a :
egy nagy mű, az író testiben, zsigereiben járni, mint Jónás
a Cethalban." Puskin élete és műve valóságos birodalom. Puskin-értelmezésében
mérkőző kedv érezhető. Németh huszonnégy évesen „a magyar szellemi erők organizátora" akart lenni. Több írónál és irodalomszervezőnél is. A kortársakra Puskin sem
oszthatta ki a lelkében élő feladatokat, önmagáról is írja, amikor Puskinról szól:
„Az irodalom-alapítók persze nem okvetlen azonosak a nagy író-toborzókkal." 17 Puskin folyóiratot indít Szovremennyik
címen. Németh maga írta és adta ki a Tanút.
Tanúságtevő szerepet vállalt. (Az ortegai Spéctadorral (Szemlélővel) szemben, a tanú
görögül mártírt is jelent!) önérzetük sok sebét égették ki mindketten műveikben.
Puskint sújtja a felvett kölcsön. Némethék házépítő kölcsöne az író szociális bűntudatának, a Bűn című regénynek a forrása. Puskin udvari apród érett férfikorban.
Nincs módja visszautasítani a megalázó cári kinevezést. Németh visszaadja a neki
ítélt Baumgarten-díjat azzal, hogy nem szabad „hatalmi eszközként" felhasználni a
díjak odaítélését. Puskin alkatában, tehetségének természetében a próteuszi lélek
sokirányú vonzódását a benne is meglevő feladatvállaló, „tellérkijelölő" szenvedélyhez hasonlónak látja. A puszta önértelmezés és az objektív Puskin-ábrázolás összefonódik, egybeolvad. A színlelt cári pártfogás Puskinban, a hazug reformígéretek
Némethben csak rövid időre kelthettek illúziókat. A keserű csalódás és számvetés
megerősítette a küldetéstudatot, az ifjúkori eszményeket őrző emberhitet. A Puskinkönyv és a -dráma közt számtalan egyezés, tartalmi, sőt szó szerinti egybevágás
figyelhető meg. Puskinnak tán legnagyobb tulajdonsága, hogy géniusza javára tudta
fordítani egyre súlyosabb léthelyzetét. 18 Társasági emberként a közszellem mozgását,
a társadalmi hullámverést is látja. Puskinra is érvényes Németh vallomása: „Én
mégis nyugodtabb vagyok, hogy nem az óvatosság, hanem erőm elfogyása hagyatja
abba a küzdelmet." 19 A hipertóniával küzdő Németh önvallomása is a hősével kimondatott gondolatsor: „Így is sok volt belőlem. Egy század kell, hogy megemészszék."20 Szinte puszta írói önjellemzésnek foghatók fel Puskinnak Belinszkijhez intézett szavai: „Én megérzem a tehetségszagot." 21 Mindketten a jellemegyenességet, az
emberi méltóságérzést tartották a legtöbbre. Az élők sorából fényes tehetséggel és
nagy reményekkel távozó Puskin fájdalmának és elégedetlenségének egyik oka: mindent megtett, hogy megválasszák akadémiai tagnak, de mindig akadt egy Uvarov,
aki akadémikusi megválasztását megakadályozta. 22 Az igazságszerető költőnek hatványozottan f á j t a méltánytalanság.
A Csapda a Puskin-könyvvel együtt a legjellemzőbb Németh László-i alkotásokhoz tartozik. A rokonító vonások mellett lényegi különbségek is vannak. Puskin
osztályhelyzete meghatározóbb. Alkata nem aszketikus, az eszmei, etikai példa sem
vonzotta annyira, mint Némethet. Távol állnak tőle a vívódó lelkek önjobbító, tár47

sadalomjavító és eszményteremtő kísérletei. Németh nagy érdeme, hogy objektivitásra törekedve elkerülte a didaxis csapdáját: „A konkrétság diadala: a Csapda legtanulságosabb e r e d m é n y e . . . a konkrét igazság művészi megragadásában feszülő s
ebből kisugárzó általánosító erő"
az értelmet emeli szenvedéllyé." 23
Joggal kérdezhetjük: a Csapda miért nem korszakos jelentőségű magyar dráma?
Ennek fő oka, hogy a gondolatilag telített lélektani dráma nem eléggé „színpadszerű". Németh szinte naplószerű hitelességre törekszik művében. Belső, gondolati
feszültség fogja össze a képsorokat, szoros logikai sorrend a puskini életmű végső
állomásait. Tehertétele az „epikusság", a krónikás jelleg. Krónikarészletekből, képekből épül a valóságot tolmácsoló, a költő életalakító hivatásáról szóló darab. A párhuzamos színpadok, az egyes képek elaprózódó drámai ereje károsítja esztétikai
értékét, művészi élményszerűségét. Németh a Csapdát az életműsorozatban a Kísérleti dramaturgia című kötetbe sorolta. A kísérleti jelző részben megnevezés, részben
lényeget jelölő értelmezés és értékelés. A csehovi lassúáradással komponált szituációk eszmékből születtek. A gondolati anyag drámaian színpadszerű formálása nehéz
feladatokat rótt az íróra. A szövevényes dialógusokban filozófiai viták, ragyogó
nyelvi és képi lelemények feszülnek. A klasszikus fegyelemmel épített dráma cáfolhatatlanul bizonyítja, hogy a szellem, az emberi és költői helytállás emlékműve
mindennél magasabb. A Csapda is többet nyújt az elmének és a képzeletnek, kevesebbet a szemnek. Németh nem a zsöllyék kényelmét, hanem a feszült figyelem padsorait kínálja, nem a közönségnek, hanem a hallgatóságnak.
Vállalkozásának világirodalmi előzményei: M. A. Bulgakov Az utolsó napok, és
a lengyel J. Iwaszkiewicz Álarcosbál című Puskin-drámája. A sok szereplőt mozgató
Bulgakov-drámából hiányzik a főhős, Puskin alakja. 24 Kiélezettebb a konfliktus Puskin és a cár, Puskin és D'Anthés közt. A politikusabb Bulgakov-drámában egy diák
Lermontovnak A költő halálára című versét idézi. Szorosan kötődik a dráma az
életműhöz. Alexandra a Téli reggelt énekli. A dal, az emberi szépség, az életöröm
szárnyal magasra. A mottót is az Anyeginből vette. Bulgakovot nem a személyes
életszféra, nem a nagy ember, hanem a művész tragikuma érdekli. A személyes tragédia motivációi nem nehezítik a drámát. Meggyőzőbbé, hatásosabbá válik az eszmei
tragédia. Bulgakov léthelyzetének meghatározó körülményei is tükröződnek. Az
1934—35-ben készült dráma a korabeli kultúrpolitika hibáit is érzékelteti. Minden
színi megjelenítésnél erősebben hat az alkotó művész és a hatalom konfliktusa, maga
a tragédia a főszereplő. 25
Iwaszkiewicz Puskin személyes, családi kelepcéjét, Natalja szerelmi kötődéseit,
hódításait jobban a középpontba helyezi. Elsősorban Vereszajev két vaskos, Puskin
korabeli dokumentumgyűjteményére támaszkodik. Vereszajev a cár és Natalja viszonyára vonatkozó minden célzást összegyűjtött. Puskin a drámában végletes, gyerekeit
verő, feleségére kezet emelő szenvedélyes férj. Az álarcosbál kerül a fókuszba. Megelevenedik az intellektuális színezet nélküli intrikaszövevény. A maszkjátékban Natalja romantikus „femme fatale" szerepet ölt. A könnyelmű szépasszony megtestesíti
a hódító nő típusát. Bulgakov és Iwaszkiewicz drámája közt kompozicionális a különbség. A lengyel drámaíró művének esztétikai értékét, hatását a melodramatikus
zárórész is csökkenti. Az Álarcosbál nem volt hatással a lengyel drámafejlődésre.
A kortárs Sz. I. Witkiewicz a harmincas években már majdnem „abszurd" drámákat
ír, amelyek az európai dráma fejlődésének fő vonalába tartoznak. A közönség kedvence pedig ebben az időben Jerzy Szaniawski, a népszerű darabok kedvelt szerzője.
Mindhárom Puskin-dráma írója az irodalomtörténeti realitást figyelembe véve
alkotó képzeletére is támaszkodott, önjellemző művek születtek. Szemléletben Németh műve Bulgakovéval tart közelebbi rokonságot. A Csapda jelentőségét és újszerűségét azonban nem a világirodalmi párhuzamok, összemérések, hanem az anyagban és a drámai megjelenítésben rejlő értékek adják, amelyeket az összehasonlító
kutatások is tudatosíthatnak. Egybecseng mindhárom Puskin-dráma alapgondolata:
Puskin tudta, hogy nem élhet így tovább, és hogy küldetését betöltve ércnél maradandóbb emléket állított műveiben. Németh intellektuálisan izgalmas szituációsorozatban dramatizálja a kiválóság tragikumát, az írói sorsvállalás puskini példáját.
48

JEGYZETEK
1. Vö. D. Zöldhelyi Zsuzsa: Orosz írók m a g y a r s z e m m e l . I—II. k. B p „ 1974.
2. Vö. Kiss F e r e n c : N é m e t h László é s az orosz irodalom. Tiszatáj, 1976. 5. sz. 99—106., é s Grezsa
F e r e n c : N é m e t h László v á s á r h e l y i korszaka. Bp. 1979. 287—316.
3. Sótér I s t v á n : Tisztuló tükrök. Bp., 1966. 371.
4. N é m e t h László: Kísérleti dramaturgia. II. k. Bp., 1972. 6. (A továbbiakban, i. m.)
5. Kocsis R ó z s a : „Szerettem az igazságot", N é m e t h László történelmi drámái. Tiszatáj, 1976.
5. sz. 91.
6. N. L.: Szerettem az igazságot. Bp., 1971. II. k. 90.
7. N. L.: P u s k i n . Bp., 1967. 20.
8. U o . : 39.
9. I. m . : 336.
10. N. L.: A m i n ő s é g forradalma. Bp., 1940. I. k. 90.
11. V ö . : i. m . 385. és 394.
12. J. I w a s z k l e w i c z : Pétervár. Bp., 1978. 46., é s Kortársak P u s k i n r ó l . Bp., 1978. 369. Válogatta,
j e g y z e t e k k e l ellátta: B a k c s i György, az előszót írta é s a kötetet lektorálta: Péter Mihály.
13. V ö . : i. m. 402. é s 391.
14. N é m e t h László: Európai utas. Bp., 1973. 184. S h a k e s p e a r e - r ő l írja e z e k e t a P u s k i n r a is
é r v é n y e s találó szavakat.
15. I. m . : 403.
16. N. L.: Két n e m z e d é k . Bp., 1970. 666.
17. N. L.: P u s k i n . 19.
18. Vö.: uo. 41.
19. I. m . : 6.
20. I. m . : 402.
21. I. m . : 346.
22. Kortársak P u s k i n r ó l . 319.
23. Pándi P á l : A Csapda ( N é m e t h László d r á m á j a a m i s k o l c i N e m z e t i Színházban.) N é p s z a b a d ság, 1966. okt. 22.
24. D. Molnár István: D r a m a M. B u l g a k o v a 1 J. I w a s z k i e w l c z a o P u s k i n é . Slavica, Debrecen,
KLTE, 1976. 155—166
25. v . S z m i r n o v a : Mihail B u l g a k o v — dramaturg. S z o v r e m e n n i j portrét. Moszkva, 1964. 314—315.

VÉGVARI GYULA M U N K Á J A

4 Tiszatáj

SZOVJETUNIÓ

Dmitro Pavlicsko
„Mi lehetek én? Hab, mely lepereg? / Csepp csak a sziklán?" — kérdezi a költő,
Dmitro Pavlicsko Tenger az emberiség című versében, s annak tudata, hogy „a
cseppben világidő él", kimondatja vele a biztató folytonosság felismeréseként: „Múlhatok én magam — él az öröklét, / Általam árad." Ez a teljességóhaj szinte m i n d e n
versében megszólal. Csillagvadonok tágas térségeiben bolyongó énekesnek vallja m a gát, világa mégis sok szállal kötődik a „földi" léthez, a jelenhez, a múlthoz. Az élő
természet részeként az erdő, a fák rokona a költő: „Ugyanolyan f a voltam, m i n t m a
ők: / Gyermeklelkű, ártatlan" — írja a Litván erdőben, — „Nagy erők / Vertek gondolatomban gyökeret, / Álmom esillagozta az éjeket. // E m b e r r é lettem mégis: távolok / Hívtak, miket f a még nem láthatott." Költősorsa értelmét az örök lángolásban,
a halhatatlan lobogásban látja. A tevékeny élet iránti igényt fogalmazza meg a Csillagok hullnak az égről kezdetű versében: „Órája, perce a n a p n a k : / Színarany
érték! / Munka ha nem gyarapítja: / Mintha nem élnék!" A költői hivatás terét s a
kifejezés lehetőségeit k u t a t j a ; vívódásaiban az egyetemes és a korproblémákra keresi
a választ. Hisz a költészet halhatatlanságában, tudja, hogy a költő nem l o b b a n h a t
el „szárnyszegetten", mert „van olyan igazság, / Mely az enyésző szívvel sose fogyhat. / Szárnyas kalászok lényed felmutatják, / Lelked tűnt láthatárán túl ragyognak." (Pörögnek már a levelek a tarlón.) Bízik benne, hogy újjászületik, tovább él a
jóság, a nemes szándék, mint a roncsaiból föltámadó híd (Híd). A másokért küzdők
jutalma ez a halhatatlanság. Az alkotás öröme tölti be lelkét, ha tehet v a l a m i t a
világért, a mi világunkért, s ezt az aktivitást mindnyájunktól elvárja. G y a k r a n
szembesül gyermekkora élményeivel, s általában szívesen szólongatja emlékeit. „Lelkem lassú mélyű folyómeder, / Hol sok-sok emlék, mint a kő, hever. / Nagy érzés
sodra kell, hogy megmoccanjanak, / S szóljanak némán a régi szavak" — m o n d j a
önnön belső világáról (Lelkem lassú mélyű
folyómeder).
Hagyománytisztelő költő. A népköltészet az ő verseiben is (akárcsak a kortársi
ukrán költészetben) meghatározó erő. Szereti a letisztult, zártabb formákat, kedveli a
szonettköltészetet, melynek u k r á n művelői közül Makszim Rilszkijt és Bohdan Ihor
Antonicsot tekinti mestereinek.
Dmitro Pavlicsko az idén ötvenéves. Első verse 1951-ben, első kötete 1953-ban
jelent meg. Évekig szerkesztette a Vszeszvit című kijevi világirodalmi folyóiratot.
Műfordítói munkássága jelentős, egyik legkitűnőbb u k r á n Ady-fordító. 1977-ben Sevcsenko-díjat kapott. Az Ukrán költők című antológia és a Nagyvilág több versét közölte magyar fordításban. Hamarosan önálló kötete jelenik meg az Európa Kiadó
gondozásában.
MISLEY P Á L

50

DMITRO

PAVLICSKO

Csillagok hullnak az égről.
Csillagok hullnak az égről,
Hullnak az éjben:
Talán sok jóravaló szív
Ott áll meg éppen.

Kevés az, szinte semmi,
Bármit is tettem;
De hogy mit ér egy szent nap,
Azt megértettem.

Csillagom is ugyanígy fog
Hullni, ha órám
Eljön — vár-e időmnek
Fele is még rám?

Örája, perce a napnak:
Színarany érték!
Munka ha nem gyarapítja:
Mintha nem élnék!

Elpazarolt napok árnya
Súlyosul, érzem.
Csillagok hullnak az égről,
Hullnak az éjben.

Lelkem lassú mélyü folyómeder...
Lelkem lassú mélyű
folyómeder,
Hol sok-sok emlék, mint a kő, hever.
Nagy érzés sodra kell, hogy megmoccanjanak,
S szóljanak némán a régi szavak.
Bennem a költő — halászként bolyong
Lelkem folyóján és a partokon;
Sok fürge gondolat-halat kézzel kifog,
És elgördítget pár kő-nyugovót.

Neki a folyó — mint a guillotine:
Jégtáblákkal nyiszálta a nyakát;
Kulcscsontját kosként törték áradáskor
Az augusztusi
hullám-csapatok.

Dinamitot raktak szíve alá —
S ó, mint furnér játéksárkány,
repült...
Nem maradt meg más, csak a cölöpök:
Akár a hold árnya a víz alatt.
De mindannyiszor újjászületett
Pillérei, gerendái: betonból
Vannak már, korhadás helyén

—
— acélváz.'

A halhatatlanság példája ez —
Az égben föltámad a megfeszített
Híd, mert igaz része az örök útnak!

Jávorfalevél,
Vadgesztenyelevél
Lángol pörögve;
Szeptemberi
bánat,
Sikolya
sirálynak:
Irgalmat
könyörögne.
Végtelen ködökbe
Tűnik, ami csak él —
Jávorfalevél,
Vadgesztenyelevél.

Eltündököl a nyár.
A szerelmes
évszak
Hova iramlott?
Megülik a mezőt
Apró-szitás esők;
Hidegek a tarlók.
Végtelen
ködökbe
Tűnik, ami csak él —
Jávorfalevél,
Vadgesztenyelevél.

A szív nem akar
Búcsúzni a nyártól:
Erzi még, hogy a dal
Fanyar őszi füstben
Fel-fellángol;
Késő ifjúság szülötte.
Végtelen ködökbe
Tűnik, ami csak él —
Jávorfalevél,
Vadgesztenyelevél.

Antoine de Saint-Exupéry
Miért is kell viszontlátni a földet,
Hol csak a háború gyötrelme vár, •
S Franciaországot álnok, sivár
Lelkek falnák föl, mint hernyók a kertet?

... Zárkájában védtelen repülőnek
Ott ül, oly biztosan, s mióta már!
Csupa gránátrózsa a láthatár,
Szirmok vörösei nyílnak,
letűnnek.
Lángol a gépe — hulló meteor tán?
Vagy most pörgeti meg egy magas orkán,
Hogy a sötétkék mélyekbe levágja?
Nevét a világ csillagokba látja;
Csak egy vak kígyó nem tud róla, mászva
A Líbiai-sivatag
homokján.

Tavasz
Mint kilobbant gyertya sötét kanóca,
Az út szélén egy magányos ja áll.
Fáradt és sárga, mint az öregek,
Körötte húnyt szemű havak hevernek.
De aranyhegedűjét már a cinke
Felhangolta, s dicséri a napot.
Zavaros víz futkos a jég fölött,
Mintha piszkos bárányok gyapja

hullna.

Remeg a szívem. És ránevetek
Egy ismeretlen lányra. Most az élet —
Biztosan csak egy tavaszi mosoly.
Felszállok majd, s a gólya, mely a fűzfán
Építi fészkét, mint egy templomot,
Kap tőlem ünnepélyesen egy ágat.
TANDORI DEZSŐ fordításai

Oleg Rosszijánov: A realizmus az új magyar
prózában a 20. század 60—70-es éveiben
Minden nép irodalomtörténetének színvonalát jelzi, hogy mennyire képes más
népek — főként világirodalmi érdekű — irodalmi értékeit befogadni, az elmélet f e j lődésébe és a praxisba beépíteni. A szovjet és a magyar irodalom közti kölcsönös
tájékozódás és tájékoztatás kiemelkedő egyénisége Oleg Rosszijánov, az ismert szovjet hungarológus. Eredményei, érdemei önálló tanulmányt igényelnének. Most csak
legújabb könyvéről szólhatunk, amely a moszkvai Nauka Kiadónál jelent meg. Címe:
A realizmus az új magyar prózában a 20. század 60—70-es éveiben. Könyve ú j a b b
bizonyítéka széles körű elméleti tájékozottságának és annak, hogy mélyen ismeri a
magyar történelmi fejlődést és a szociális gondolat magyarországi fejlődéstörténetét.
Bevezetőként a mítoszi gondolkodást és az antik realizmust elemzi, majd a keresztény középkor és a reneszánsz emberfelfogását tekinti át, vázlatosan felmutatva
a realizmus fejlődésvonulatát, ember és valóság viszonyának módosulásait. Kiemeli
a fausti embertípust, amely szociális aktivitásával nemcsak saját tetteiért, hanem a
világ dolgaiért is felelősséget érez. Az emberi jellem és a szociális környezet kölcsönhatásának figyelembe vétele hozza létre a realista műveket. Rosszijánov műfajelméleti vonatkozásokra koncentrál, fogalmi tisztázást végez. Hangsúlyozza, hogy a jövőt
alakító erőkkel, az ember és a társadalom humanizálásáért folytatott harccal szakító
író (például: Ezra Pound) elveszíti az „én" és a világ közti realista kapcsolat, és így
a realizmus lehetőségét is. A formalizmust és absztrakcionizmust elvetve rámutat
arra, hogy az aktivizmus, baloldali expresszionizmus pozitív eredményeket is hozott.
Ady forradalmi-hazafias és humanista költészete — amely oly sok közös vonást m u tat Blok lírájával — a 20. századi szimbolizmus eszközeit a mélyen nemzeti és egyben emberi tartalom révén újította meg. A futurizmus a fiatal Majakovszkijnál, a
baloldali avantgarde Aragon, Eluard, József Attila, Brecht művészetében nemcsak
színező, de gazdagító erővé vált, miközben eljutottak a szocialista realizmushoz.
A 20. században mélységben is gazdagodó realizmusnak Brecht szerint is nem a szűkösség, hanem a tágasság az ismérve. Sajátos igazságkifejező eszköz lehet a realizmusban a fikció is. A lényeg a fikció minőségében rejlik. A meggyorsult információcsere, értékbefogadás a szocialista országok irodalmát m á r évtizedek óta jellemzi.
A realizmusról folytatott viták, eszmecserék kölcsönösen termékenynek bizonyultak.
Király István gondolatát idézi: „ha a mai világkultúra »internacionalizál-« minden
nemzeti keretek közt létrejött tényleges művészeti értéket, akkor a másik oldalon
mi »nacionalizálhatjuk«, nemzeti kulturális fejlődésünk sajátjává tehetjük az internacionális méretekben felhalmozott újat, progresszívet".
Kitűnően elemzi Veres Péter műveinek jelentőségét, hőseit közelinek, rokonszenvesnek érzi. Beható ismereteinek előzményeihez tartozik a Moszkvában 1978-ban
megjelent szép, Veres Péter gyűjteményes kötet, amelyet Rosszijánov válogatott és
magvas előszóval ellátott. Veres Péter alakfelidézésében a személyes, bensőséges élményszerűséget és az objektív értékelést szerencsésen egyesítette. A magyar parasztság életének legjobb ismerőjét Szabó Pállal együtt párhuzamba állítja a kelet-középeurópai népek más íróival, M. Sadoveanuval és Frantisek Greckóval. Utal Karikás
Frigyesre, Hidas Antalra is, akikről hungarológus társa, Ivan Mehela írt értékes
könyvet (Proletarska szpivdruzsnyiszty — Proletár írói együttműködés, Kijev, 1978).
Az osztályszemlélet, az osztályszempont és az általános emberi egyeztetésének újabb
változatát jelenti Déry Tibor, aki a szocializmushoz vezető utakat nagy regényekben
epikus teljességgel ábrázolta (A befejezetlen mondat, Felelet).
A rövid műformák, novellák, elbeszélések, riportok, szociográfiai írások, esszéregények kerültek előtérbe a 60—70-es években a magyar prózairodalomban. Sarkadi
kisregényét, A gyávát tüzetes alapossággal elemzi. Kellő figyelmet fordít írodalom54

történeti jelentőségére, Éva alakjára, amelyet a tipizáció elmélyítésének mintapéldájaként értékel. Sánta Húsz óra, Somogyi Tóth Sándor Próféta voltál, szívem, Fejes
Rozsdatemető című kisregényét elhelyezi a magyar prózafejlődésben. Itt tér ki Kertész Makrájára, a munkásábrázolás és a hogyan éljünk kérdésével kapcsolatban.
Örkény Tótékját a múltelemzés tanulságos példájának tartja. Elismerően szól Fekete
Gyula kisregényéről, Az orvos haláláról. Ellenben más a véleménye Asperján György
Vészkijárat-bejárat
című, közkedvelten olvasmányos könyvéről. Munkásábrázolásáról
megállapítja, hogy csak a perifériális, elmaradott rétegek embereiről szól, és a Fejes,
Kertész vonulatban Asperján „mindössze csak naturalista epigon".
Külön vizsgálja a szerzői jelenlét és a groteszk-szatirikus jelleg érvényesülését,
szerepét. Pozitív funkciót tölt be a groteszk a Tóíékban. Karinthy Ferenc, Szeberényi, Moldova (több szinten, több műfajban is eredményesen, sikeresen dolgozik),
Kertész, Mesterházi az intellektuális hőst állítja a művek középpontjába. A szatíra
növekvő funkciója figyelhető meg Szakonyi, Hubay, Páskándi műveiben. Rosszijánov
leszögezi: a tényirodalom értéke nem egyszerűen a befogadóképességgel, eseménysűrítéssel, hanem a társadalmi fejlődés lényegi kérdéseivel, ismérveivel mérhető és
mérendő. A 70-es években a tényirodalom változatának tekinthető szociográfia és az
intellektuális regény szerepe ugrásszerűen megnőtt. Idézi Mocsár Gábornak az Innosztrannaja Lityeraturában
megjelent megállapítását: nem eseménykrónikát kell
írni, az író feladata a társadalmi fejlődés, az emberi, morális kapcsolatok, a társadalmi-emberi tartalmak ábrázolása, különösen akkor, ha azok drámai konfliktusokat
és tanulságokat szolgáltatnak a számunkra. Az intellektuális regény jelentőségét hangsúlyozza Mesterházi Lajossal kapcsolatban, akinek a Prométheusz-rejtélyről
szóló
vallomását is idézi: „Valamiképpen, összefoglalása az mindannak, amit életemben
csináltam." . . . „De a Prométheusz-rejtélyben az én hősöm, akivel azonosulok: Héraklész. Prométheuszban azt a lényt ábrázolom, akinek tragikus hibája, hogy csak jó
tud lenni. Mert ő abszolút jó. Tehát el kell tűnnie a feledésben. Ugyanakkor persze,
föl is mentem, át is mentem őt. Mert az epilógusban azonosítom a névtelen milliókkal, az emberiséggel, amely emberiség úgy, amint van, minden hitványságával, minden gyarlóságával együtt idáig még mindig fölfelé tört." Mesterházi vallomása összecseng Fagyejev realizmusfelfogásával, aki szerint a realizmus művészileg tudatosított történelmiség, forradalmi romantika, azaz nem más, mint mélyen átérzett pártosság. Mesterházi demitizálása azt jelenti a regényben, hogy a dolgokról, jelenségekről letépi a rémisztő leplet, az emberi élet reális közegébe helyezi és humanizálja,
az emberhez közelíti a mítoszt. Egészen más értékelést kap, szinte ellenpéldának
tűnik Kondrád György, akit a kvázirealizmus hívének, Camus-epigonnak tart Rosszijánov. Egzisztencialista és álhumanista mitizációnak, másodlagos, epigon jellegű műnek ítéli A látogatót. Kafkai hatást, nyugati impulzusokat érez a kérdésfelvetésben
és a regény formáló elvében. Vele szemben is Sánta Ferenc, Mesterházi, Fekete
Gyula, Gerelyes Endre eredményeit hangsúlyozza a jellemek és a körülmények realista, árnyalt ábrázolásában. Műveikben az elbeszélő aktív, személyes viszonyulása
érződik még a bonyolult lélektani motivációkban, az alakteremtésben és a formáló
elvben is. Az író pozitívan lírai vagy intellektuális jelenlétét a művekben a szocialista irodalmak megkülönböztető jegyének tartja. A szocialista realizmus nyitottsága, megújulni tudó képessége művekben igazolódik. A pártosság és a népiség változatlanul a legfőbb irányelv, amely az osztálykollíziók és a gyakorlati politikai nevelés révén mélyen pszichológiai és intellektuális szférákat nyitott meg az irodalom
számára. A nagy személyeknél is fontosabb a történelmet a mélyben alakító névtelen Prométheuszok hősiessége Mesterházi, Veres Péter, Sánta, Déry, Hidas műveiben. Az értékes előzmények, elősegítve az epikusság megújulását, újjászületését, beépülhetnek egy megírandó, összegző igényű regényszintézisbe — állapítja meg Roszszijánov.
A magyar irodalom 60—70-es éveinek prózáját a szovjet és az európai szocialista
országok irodalmaival együtt szemléli és átfogóan elemzi Oleg Rosszijánov. Véleménye szerint, bármennyire is a kis műformákra koncentrálódik az írók figyelme,
55

valóságelemző szándéka, a sok és sokirányú kísérlet nem a regény felbomlását,
hanem az epikai, regényi struktúra, a művészi kifejezőeszközök tökéletesedését szolgálja és jelzi. A műfaji közeledés, eltávolodás folyamata mindig dialektikusan, a
megújulás igényével történik. Erre példa a 60—70-es évek magyar prózairodalma is.
Rosszijánov könyvének jelentősége önértékén túl hatásában mérendő: a szovjet irodalmárok százainak nyújt lehetőséget, hogy irodalmi ismereteiket a magyar próza
jelenkori eredményeivel, értékeivel bővíthessék. Az pedig külön nyereség, ha a könyv
némely megállapítása további eszmecsere kiindulópontja lesz. (Nauka, 1979.)
CS. VARGA ISTVÁN

Barangolások az örök tavasz parkjában
V. KATAJEV: GYÉMÁNTOS KOSZORÚM

1978 novemberében, amikor Moszkvában jártam, már mindenki tudott Katajev
Gyémántos koszorújáról, de még mindig sokan nem jutottak hozzá a Novij Mir
augusztusi számához, amelyben a regényterjedelmű írás megjelent. Akkor már lefordítottak egy részletet a kékszeműről (Bulgakov), s egy hónappal később a Nagyvilág
egy tájékoztató előszó kíséretében, újabb részleteket közölt a könyvből. Moszkvában
többször hallottam emlegetni a királyfit és a mulattot, a kékszeműt és a lovaskatonát; egy ország becézte így, Katajev nyomán, íróit és költőit. Irigyeltem őket, akik
Paszternakot csak úgy egyszerűen mulattnak h í v j á k . . . Irigyeltem őket, akiket becenevükön fogadott be az u t ó k o r . . . Akiket Katajev az örök tavasz parkjába képzel.
A Gyémántos koszorúm szerzője is várja a tavaszt; várja Londonban, Párizsban,
Ravennában, Peregyelkinóban; városok forgatagában és csöndjében; előadások alatt
és előadások szüneteiben; repülőgépen, gyalogosan, volán mellett egy kereszteződésben — a zöld fényt, a tavaszt. És miközben vár, csapongó gondolatai a múltba
viszik — előre, az örök tavasz parkjába. Szirakúzában a madarász (Bagrickij) sorai
jutnak eszébe, Angliában az eszkeszéi (Kisszerman), Ravennában egy Blok-vers.
Moszkvában pedig — Moszkvában minden utca, mellékutca, tér, szobor a múltat
juttatja eszébe. Változik a város: ú j negyedek épülnek, régiek tűnnek el, helyüket
változtatják a szobrok, nevüket az utcák, épületek; Katajev egyszerre látja a régit
és az újat.
Nem emlékezni lehetetlen. Az idő tengerén ide-oda siklik Katajev könnyű csónakja, és ő alig érinti a lapáttal a víz csillámló felszínét, átengedve csónakját a láthatatlanul kormányozó, titokzatos szeleknek, az asszociációk kifürkészhetetlen törvényű akaratának.
Múlt és jelen képeinek színes mozaikdarabkái alkotják a Gyémántos koszorút.
Különös koszorú ez: a darabkák nem simulnak egymáshoz, nem szerveződnek térré,
formává — a párizsi Monceau park laza keretében úsznak, lebegnek, és mégis valóságos levegő veszi őket körül, a kor hiteles atmoszférája, az a lépték, amelynek
segítségével a térképész majd elénk vetítheti egy kontinens arcát.
Legendák, legendatöredékek a tizenhetes forradalom első évtizedéből. Színpadra
kívánkozó jelenetek. A háttérben — a történelem.
És premier planban — mondjuk, a királyfi (Jeszenyin):
Ülnek egy kocsmában, a királyfi, a madarász és Katajev. A királyfi és a madarász épp most ismerkedtek meg, Katajev révén. De tartózkodásnak már semmi
nyoma. Verseket szavalnak egymásnak, sírnak, ölelkeznek, isznak. A királyfira hir56

telen rátör a honvágy: haza kéne menni Rjazanyba, Konsztantyinovo faluba, meglátogatni öreg édesanyját. És mért is ne? Az út alig pár óra, a fogadtatás garantáltan ragyogó lesz, a hely csodálatos szépségű — menni kell, együtt, mind a hármuknak! A királyfival nem lehet ellenkezni. Hiába, hogy öt perce még eszük ágában se
volt elhagyni Moszkvát — mennek az állomásra, megveszik a jegyeket. De a vonat
csak két óra múlva indul. A királyfi dühöng — várni, arról nem volt szó! Add
Uram Isten, de azonnal! — Mit csináljanak? Beülnek egy közeli kocsmába, elisszák
minden megmaradt pénzüket, verseket szavalnak, csókolóznak, esküdöznek — a vonat még mindig nem indul. Akkor a madarász felajánlja, hogy váltsák vissza az ő
jegyét, neki úgyis rossz az egészsége, jobb, ha Moszkvában marad. Visszaváltják a
jegyet, elisszák a pénzt. A királyfi az Anna Sznyeginát szavalja, hirtelen legyint
egyet, visszarohan a kasszához, visszaváltja a másik két jegyet is. Óriási a megkönynyebbülés: nem kell menni Rjazanyba, abba a porfészekbe. Feledve az öreg édesanya, régimódi, ócska ködmönjében, feledve minden — csak az első, keserű szerelem
nem. És versek és ivás és versek — késő éjszakáig, kora hajnalig, v i r r a d a t i g . . .
És premier planban — mondjuk, a diótörő (Mandelstam):
Katajev elmegy a diótörőhöz, akinek a lakása egy alig bútorozott kis szobácska,
amely úgy fest, mint egy alkalmi szállás (a diótörő furcsamód mindig szegény, pedig
már jóideje az egyik leghíresebb költő). Katajev azért jött, hogy rábeszélje a diótörőt, kérjenek megrendelést agitatív versekre (az előlegből jól lehetne lakni). A diótörő fintorog, vonakodik, végül mégis elvonul Katajevvel a megrendelésért. A központban a megrendelést Natalja Konsztantyinovna Krupszkaja adja ki: elmondja
nekik, hogyan áll a helyzet pillanatnyilag vidéken — a falvakban mozgolódnak a
kulákok. A kulákok kijátsszák a törvényt, nem fizetnek adót; cselédekkel dolgoztatnak, akiket családtagjaiknak adnak ki. Erről kell leleplező, agitatív verset írni. Bevásárolnak, hazamennek, munkához látnak. Katajev máris kész egy szakasszal;
hamar túl akar lenni az egészen. Nem így a diótörő. Miután keményen megkritizálja
Katajev négy sorát, hosszas fejtegetésbe kezd a szatirikus vers lehetséges zsánereiről, felsorol féltucat világirodalmi és orosz példát, végül a krilovi példamese mellett
dönt. Katajev rosszat sejt. A diótörő sokáig járkál fel-alá a szobában, gondolkozik,
koncentrál. A felesége, akinek diktálni szokta a verseit, papírt és ceruzát készít elő,
a ceruza várakozóan lebeg a papír fölött. Végül a diótörő nagy büszkén megszólal
— egyetlen sort mond, amelyben ott a rá jellemző szójáték, de amelynek tartalma
csöppet sem a kívánt módon mulatságos, és a legkevésbé sem agitatív. Ez körülbelül
így hangzik: „Pahom kulák, hogy kijátssza a törvényt — adó helyett ágyast fizet!"
És kész. Ezzel be is fejeződött a diótörő próbálkozása az agitatív költészet területén.
És másutt, premier planban — a földgolyó elnöke (Hlebnyikov), a legendákkal
övezett, a jövő embere.
Állandó lakása nemigen volt a földgolyó elnökének (talán nem is tartott volna
rá igényt), hol itt, hol ott bukkant fel egy-két napra, esetleg hosszabb időre; bevette
magát egy fűtetlen lakásba és szavalta, szavalta a verseit, amelyeket egy párnahuzatban gyűjtött. A párnahuzatot, teletömve versekkel és titokzatos sorstáblázatokkal, mindig és mindenhová magával hurcolta. Néhány napig Katajevnél is lakott —
a földgolyó éhező elnöke. Akkoriban már hosszú ideje nem jelentek meg a versei, és
Katajev elcipelte őt az Állami kiadóba, hogy bármi áron is, de elintézze: adják ki
a műveket. A földgolyó elnökének az előcsarnokban kellett volna megvárni, amíg
Katajev beszél az illetékessel. Ám mire Katajev az igenlő válasszal visszatért az
előcsarnokba, a földgolyó elnöke már eltűnt, mintha a föld nyelte volná el. Bizonyára valamelyik hódolója hívta őt magához, úgy, ahogy pár nappal azelőtt maga
Katajev is. Katajev többé nem látta őt. A földgolyó elnöke valahol Oroszország távoli belsejében halt meg; egy művész barátjával gyalogosan vándoroltak, pénz, élelem, minden nélkül, hajléktalan koldusok módján. Először a barátja betegedett meg,
akit ő vígasztalt, mondván, hogy ne féljen meghalni, elsiratják majd a szelek. A barátja meggyógyult, de ő meghalt —, elsiratták a szelek. Azt hiszem, a földgolyó
elnöke nem is halhatott meg másként, ö valahogy kívül állt az emberi törvényeké"^.."
57

Egyesek önkezükkel vetettek véget az életüknek, másokat hozzásegítettek a halálhoz
— a földgolyó elnökét még az erdei vadak sem érintették.
Katajev kiváló mesélő. Az ember kedvet kap újramesélni azt, amit tőle hallott.
Ez történt meg velem is, ezért meséltem el ezt a három epizódot, hármat a sok
közül, amelyeket most már úgy őriz az emlékezet, ahogy Katajev írta meg, emléket
állítva ifjúsága hőseinek, a legendás húszas éveknek.
KÁNTOR PÉTER

v é g v a r i g y u l a munkája
58

Benjámin László: Vallomások, viták
Jelentős költő elméleti írásait olvasva, először a belőlük kiderülő ars poetica
kelti föl kíváncsiságunkat: hogyan fogalmazza meg indítékait, céljait, miként általánosítja a próza nyelvén azt, amit „költői világának" szokás nevezni? Milyen erkölcsiség ad verseinek tartást, hogyan viszonyul ahhoz a közösséghez, amelyből kivált, azért, hogy egy tágabb és szinte csak bölcseletileg s költőileg egységesnek látható közösség, az emberiség — és közben a nemzet — nevében szólhasson?
Benjámin László Vallomások, viták címmel kiadott prózakötete — melyet 1964
és 1977 között megjelent írásaiból válogatott egybe a költő — olyan ars poeticákat
tartalmaz, amelyek egyúttal közösségnevelő jelentőségűek. B.itkán találkozhatunk
ilyen határozottan körvonalazott, köntörfalazás és tetszelgés nélküli véleményekkel,
sőt — ezúttal a közhelygyanús kifejezés visszakapja eredeti, küzdőtérre utaló érzékletességét — elvi állásfoglalásokkal.
Ezek az írások és nyilatkozatok nem artisztikus önkifejezésre törekvő esszék,
nem kísérletező jellegű, meditatív műhelytanulmányok, noha a bennük elmondottakkal rokon gondolatok rendre föllelhetők a költő verseiben. A szándék itt is az, ami
a versekben munkál, csupán a munkamódszer más: közvetlen meggyőzésünkre
törekszik, érvel, vitázik, emlékezik, vétóz.
Munkásság, költészet, korszerűség címet viselő nyilatkozatában mondja el, hogy
életében is, verseiben is a munkáserkölcs, a munkásmagatartás kifejezésére és megtartására törekszik, s ez az ésszerűséget, egyszerűséget, nyíltságot, az egyértelmű
viselkedést és szólást, a szenvelgés és önzés elutasítását jelenti. Ez pedig — verseinek ismeretében hozzátehetjük — meghatározza viszonyát nemzeti költészetünk hagyományaihoz: mestereit elsősorban azok közül választotta, akik egyszerűen mondják ki a bonyolultat, s miközben az embert személyiségének lehető teljességében —
szenvedéseivel és örömeivel együtt — állítják elénk, puritán módon ragaszkodnak
ahhoz, hogy a lírai szenvedélyt ne önmagából szítsák föl, hanem a mű minél méltóbb válasz legyen a külvilág kihívásaira. Az ember társadalmi viszonylataiban gazdagon jelenik meg költészetükben, cselekvően, vagy a cselekvés lehetetlenné válásának mélyreható vizsgálatával, e tragikum megértésére törekedve, végképpen bele
nem nyugodva.
Mindezek formai, stiláris következményeit így látja érvényesülni Benjámin a
saját munkájában: „De ez határoz meg — sok egyéb mellett — még olyan formai
elemeket is verseimben, mint például a beszélt nyelv használata, a logikus szerkesztés, a kifejezés lehető pontossága, a homály kerülése." Az emberi kapcsolatok nemcsak azt szabják meg tehát, hogy mi „kerüljön bele" a műbe, hanem azt is, hogyan
„kerüljön bele" a mű az olvasó, a befogadó tudatába: „Igényt tartok rá, hogy a
munkásolvasó, az osztály maga megérthesse, s úgyszólván ellenőrizhesse, hogy valóban egy belőle való költő szól a nevében dolgairól." A közérthetőség és a stílusdemokratizmus elve általánosan, hatalmi szóval megkövetelve kártékony, végeredményében antidemokratikus, de ha egy költőnek ez a belső igénye, mert nagyjából
59

homogén, s meghatározott ízlésű és befogadóképességű közönséget képzel maga elé
verseit írva, akkor még jótékonyan ható, serkentő, teljesítményt növelő szempont
is lehet.
Fontos adalékok ezek Benjámin költészettananak megértéséhez, de önmagukban
még nem adnak magyarázatot arra, hogy a „munkásköltő" a saját közösségén túl
(mely, mint írásaiból kiderül, korántsem jelentett föltétlenül egyszersmind közönséget is!) miként válhatott képessé a nemzet és a nemzetközi munkásmozgalom költői
képviseletére. Munkásművelődés,
szocialista kultúra című nyilatkozata (mely A teljesség felé alcímet viseli) ez irányban is eligazít. Itt mondja el, hogy a munkáskultúra nem csupán a saját céljait képviseli, hanem — világtörténelmi hivatásához
méltón — az egyetemes emberi kultúráért harcol. Meg kell különböztetnünk a mozgalmi munka kezdeti színvonalán kialakult, egyelőre szűkebb keretek közé záruló
munkásirodalmat attól a szocialista irodalomtól, amely a munkásosztályból kiválasztódó, illetve a munkásmozgalomhoz eljutó értelmiség műhelyeiben formálódik —
szerencsés esetekben — egyetemessé.
Prózáinak egész sorában érinti Benjámin a magyar művelődéstörténetnek azt az
érzékeny pontját, melyen kitapintható, hogy a munkásműveltség miként hatott —
történelmi léptékkel mérve — rövid évtizedei alatt, hogyan kapcsolódott a haladó
irodalommal és művészettel, népiekével és polgári radikálisokéval, s hogyan magasodik föl József Attila országra-világra szóló költői életműve abból a korabeli kultúrából, mely elválaszthatatlan a magyar és nemzetközi munkásmozgalomtól és m u n kásműveltségtől. Benjámin személyes visszaemlékezései és időről időre hallatott felszólalásai nélkül szinte a teljes feledés fenyegetné a magyar munkáskultúra egyik
lényeges szakaszát. Ismeretlen vagy alig ismert költők alakját, s a tőlük származó,
értékes műveket fölidézve győz meg bennünket, hogy a munkásmozgalom legválságosabb korszakában, József Attila halála és a felszabadulás közötti években is létezett egységes vagy egységre törekvő, más haladó erőkkel szövetséget kereső munkáskultúra. Volt, méghozzá demokratikus szellemű, antifasiszta és egységfrontos; volt,
annak ellenére, hogy a szociáldemokrata berkekben erősen fenyegette az országosan
elhatalmasodó népi-urbánus ellentét, a kommunista illegalitásban pedig dermesztő
merevséggel osztályozta az embereket a dogmatizmus; elég, ha csak József Attila
esetére gondolunk.
Régi pályatársairól — Kis Ferencről, Vaád Ferencről, Berényi Istvánról, Salamon
Ferencről — megemlékező tanulmányaiból, dokumentálásán is értékes följegyzéseiből tudhatjuk: a munkásírókat először megtizedelte a háború és a náci üldözés, m a j d
a felszabadulás után először a közéleti tettekre sürgető mozgalmi munka szívta magába a munkásközösségekben kiművelődő értelmiségieket, később pedig a politikai
vezetés a sematizmus zsákutcájába kényszeríthette azokat, akik a történelmi kibontakozásban bizakodva, munkájukat alárendelték az irodalompolitika által előírt követelményeknek. Az a virágzást ígérő, korai kezdet, amelyet Benjámin a munkásnép
folklórjának nevez, sokáig helyrehozhatatlan törést szenvedett; fejlődése, folytonossága megszakadt. A legérzékenyebb össznemzeti veszteséget én a munkásdemokrácia
területén látom; a munkahelyeken, irodalmi életünkben és még számos fórumon még
ma is égetően hiányoznak, illetve minőségileg és mennyiségileg egyaránt gyöngébbnek bizonyulnak a munkásdemokrácia hangadói, mint az előnyösebb történelmi és
főként művelődési helyzetből induló polgári demokratikus és a Magyarországon még
nagyobb helyzeti energiát mozgósítani tudó népi demokratikus (paraszti) indíttatású
értelmiségi rétegek tagjai.
Méltán fájlalja tehát az olyan és hasonló szellemi közösségek szétzilálódását,
amilyenekből — elvegyülvén — ő maga is kiválhatott. A sajátjával rokon költészetfelfogást olyan kortársaiban ismerte föl, mint például Simon István vagy Csanádi
Imre, akik (a „külvárosi szegények" költőjétől, Benjámintól eltérően) a magyar falu
életéből hozták élményviláguk jellegadó emlékeit. Kívülük erős rokonszenvvel viseltetik az Illyés által „budapesti népköltőként" emlegetett Zelk Zoltán költészete iránt,
s egyik legfontosabb tanítómesterének tartja Illyés Gyulát. Személyes vonzalmainál,
60

realista és a nemzeti klasszikusok követőihez húzó ízlésénél is figyelemre méltóbb
azonban az elv, mely érzelmeit és szövetségkereső közeledéseit meghatározza: az
irodalmi egységfront elve. A munkásírók nagyrészt szétszórattak, de tehetségében,
látókörében legnagyobb formátumú képviselőjük megőrizte nemzeti és társadalmi
szempontból egyaránt rendkívül becses hagyatékát, a szövetségi politikát.
*

„Rossz akusztikájú társadalmi s még rosszabb akusztikájú irodalmi életünkben"
(ezek Benjámin szavai) különösen szükséges, hogy a lényegi igazságok minél árnyaltabban, mellékkörülményekre is kiterjedő figyelemmel, vagyis leegyszerűsítésektől
mentesen újrafogalmazódjanak.
Amikor azt mérlegeljük például, hogy „A pusztafit vagy az értelmiségit, a nótafát vagy a világköltőt, a nemzetiszínű dalnokot vagy az európai forradalmárt" illeti-e
a koszorú, amiként ezt a kérdést Lukácsy Sándor tette föl Petőfiről, alapjában igaz
szenvedélytől fűtött írásában, akkor jogosan részesítjük előnyben mindig az utóbbit
(az értelmiségit, a világköltőt, az európai forradalmárt), de kérdés, hogy a letűnt
korszakok Petőfit meghamisítva-kisajátító, vidékies-konzervatív irodalomfelfogásával
vitatkozva nem becsüljük-e le — jó szándékaink ellenére — Az Alföld, az Arany
Lacinak vagy a Befordultam a konyhára költőjét? Nem harsogjuk-e túl valamilyen
elvi fontoskodással Petőfi költészetének szívhangjait? Nem vezet-e az igazi, a teljes
Petőfi-kép önkéntelen megcsonkítására, ha kizárólag a forradalmi és szabadságharcos
költő munkásságát méltatjuk s ünnepeljük a kerekszámú évfordulókon és hétköznapjainkban, különös tekintettel az iskolai oktatásra és a Petőfi-hagyomány sajtóbeli
ébrentartására? Petőfi nem szorul népszerűsítésre — a mi érdekünk, hogy hiánytalanul éljünk teljes életművével. Nem indokolt így kérdezni: a „nemzetiszínű dalnok vagy az európai forradalmár", mert ezzel akaratlanul megsértjük a Nemzeti dal
költőjét — ugyanígy a „pusztafi" emlegetésével Az Alföld és A puszta télen, a
„nótafa" képzetével pedig a jelentős értékű népdalok szerzőjét.
Ne feledjük el: a múlt század közepe felé, mindössze néhány év alatt, egy bordalokat és szerelmi dalokat éneklő, hazafias verseket és nemesi eposzparódiát író
(tehát a haza és nemzet fogalmát már a kezdetektől a nép nevében újrafogalmazó!)
és a pórnép vágyait tündérmesébe álmodó siheder vívott esztétikai forradalmat, s
szerzett az értékes irodalomnak népes közönséget még az olvasni nem tudók tömegei
között is. Üt ja, ez igaz, nemzeti történelmünkkel és az osztályok harcának történetével egybefonódva, ennél is magasabbra vezetett, olyan régiókba, ahová a korabeli
köznép nagy része követni sem tudta, de korai pályaszakasza ezért még nem tekinthető pusztán átmenetnek valami máshoz; önmagában is nagy értéket hordoz. Inkább
a további „fehér foltok" felkutatásával használhatunk a költő utóéletének — az
irodalomtörténeti kutatómunka azóta is számos módon bizonyította, hogy vannak
még ilyenek. (Azt például, hogy micsoda szorongások, halálfélelmek mutatkoznak
„optimista" életművében, Fekete Sándor tárta föl.) Még mindig nem eléggé köztudomású, hogy rövid életének utolsó három-négy évében, a Vachot Imre szabatta
népies gúnyát levetvén, a magyar citoyen — a jogaival és kötelességével egyaránt
élő, azokat kiküzdő állampolgár — történelmünk új, máig és a messze jövőbe előremutató példáját állította nemzetünk elé, műveiben, életében sőt életformájában
egyaránt. E típus ismérveit az első pillanattól, már „népiesként" is magán viselte,
hiszen az akkori társadalmi és irodalmi életben a népiesség demokratikus jogaiért is
meg kellett harcolnia. Amikor a megriadott „dicsőséges nagyurak" vaklármája szerint a márciusi napokban negyvenezer kiegyenesített kaszás népfölkelővel állt Rákos
mezején, akkorra már a városi népnek és értelmiségnek is egyik vezető egyénisége
volt.
#

Az irodalomszemlélet egyoldalúságai (vagy azok veszélyét magukban hordozó,
elsietett kijelentések) közül nem a túlságosan nagyvonalú Petőfi-kép az egyetlen,
amelyet Benjámin a helyére rak. Vitairatai között azonban olyan is akad, amelyet
61

egy mai kritikus csak úgy ünnepelhetne, hogy közben az öröme méltán fúlhatna
köznevetségbe.
Kardos Györggyel és másokkal vitatkozó írásában (Mi marad listáinkból?) Benjámin megszámlálja kortársi költészetünket, elszámoltatásra készteti lírakritikánkat
— és a költészetet is, a kritikát is híjával találja: „(...) véleményem szerint az elmúlt évtized legfeltűnőbb, leglényegesebb jelensége: hogy ti. a líra megszűnt irodalmunk vezető műfaja lenni, helyét a széppróza foglalta el. Ennek akár örülhetnénk
is — hiszen a próza elsőbbsége az irodalom nagykorúságának az ismérve —, ha nem
volna a helycserének az a szépséghibája, hogy a műfajok akaratlan versenyében a
mai magyar széppróza egy lesántult költészetet előzött meg."
Lesántult költészet? Erős szavak ezek; szívesebben veszem azokat a szavakat,
melyek szerint (Benjámin mondja ezt is) politikai értelemben defenzívebb lett költészetünk. Én úgy gondolom, hogy bár fiatalabb novellistáink és regényíróink csakugyan sokat tesznek azért, hogy novellisztikánk a hatvanas-hetvenes évek fordulója
táján bekövetkezett hullámvölgyből kikerüljön —, a novella mégis akkor volt a legerősebb, amikor költészetünk: az ötvenes évek második és a hatvanas évek első
felében. Szabó István, Sánta Ferenc, Mándy Iván, Ottlik Géza, Cseres Tibor és mások akkor írták legjobb novelláik nagy részét, amikor Csanádi Imre, Juhász Ferenc,
Nemes Nagy Ágnes, Pilinszky János, Simon István, Vas István, Zelk Zoltán és maga
Benjámin László is a pálya csúcsán volt. (Olyanok nevét nem említem itt, akik később is fölfelé haladtak pályájukon.) Á regény fejlődése pedig azzal is magyarázható,
hogy idő és távlat kellett, míg a történelmileg ú j ' korszak, a háború utáni idők
élményei feldolgozódtak. (Még a háború „feldolgozása" is élénken folyik napjainkban.) De beszélhetünk-e a költészet lesántulásáról akkor, amikor (Benjámin cikke
1977-es keletű) Nagy László, Csoóri Sándor, Csorba Győző, Illyés Gyula, Kálnoky
László költészete — s néhány fiatalabb költővel együtt mások is megérdemelnék,
hogy közéjük soroljuk őket — legszebb gyümölcseit hozza?
Nehezebben vitathatom ezt a megállapítást: „(...) csak a mi életünkben hány
hangos sikert aratott könyv felejtődött el szinte egyik napról a másikra, hány egykor
nagy nevű író szorult a köztudatból az irodalomtörténetnek nem a fényes lapjaira,
hanem »futottak még« adathalmazába. Ami — vagy aki — közvetlen közelből nagynak látszik, egy emberöltőnyi távolságból talán már észre sem vehető. Bánjunk hát
csínján a »nagy« és a »maradandó« jelzőkkel."
Saját korunk irodalmának megítélésében a hóvaksághoz hasonló látászavar fenyeget bennünket. De alighanem bennünk is a hiba, nemcsak a költészetben, amikor színvonalas kismesteri műveket „nagynak" és „maradandónak" kiáltunk ki, s
aztán jön a csalódás, majd a méltatlan feledés. Irodalomszemléletünk akkor lenne
nagykorú, ha a költészet „kamarazenéjét" is meg tudnánk becsülni, nemcsak a szimfóniáit és versenyműveit. A nekünk tetsző kamarazenét nem kellene szimfonikusnak
elkeresztelnünk az irodalmi sajtószenzációk szertartásai kedvéért, részint mohó kortársi türelmetlenségből, részint azért, mert a fülek, rossz beidegződöttségük folytán,
hangerősítés reklámszövegeket hajlandók csak meghallani.
Benjámin László elégedetlenségének megvan az erős indokoltsága — történelmi
helyzetünkből, társadalmi viszonyainkból is fakad a költészet úgynevezett politikai
defenzívája, s a „nagy" költészet sokkal ritkább, mint ahogy ezt kritikánk sejteti.
De nem szabad elfelejteni, hogy ezeket a szavakat olyan költő mondja, aki eddigi
életműve túlnyomó részében csak olyankor szólalt meg, amikor társadalmi szempontból sürgetőt, közérdekűt vagy lényegbevágót mondhatott, s egyik szép versében,
a Köznapi dolgok igézeté ben épp a saját „kamaramuzsikájának" hiányát panaszolja
el (ha nem is ezzel a szóval). A „kismesteri" költészet a „nagy", társadalmi, bölcseleti, kozmikus természetű költészetek mellett vagy azok hiányában is fontos érték
lehet számunkra szerencsés esetekben, függetlenül az utókor feledékenységétől, vagy
a mai kritikának is tulajdonítható megtévesztettségétől. De még az is kisebb veszélyt
jelent, ha valamelyest elfogultak vagyunk a kortársi költészet javára, mint hogyha
lebecsülnénk. A durva kritikusi türelmetlenségnek és nagyvonalúságnak, a sztármenedzselő, ügyeteles zseninek hízelgő reklámozásnak és a „kismesteri" költészetet
62

sújtó érzéketlenségnek, antisznobizmusnak legalább annyit írhatunk a számlájára,
mint a sznob rajongásnak, a valóban nagyszabásút eleve gyanakvással kezelő kisszerűségnek, a beavatottságot mímelő, ínyenc finomkodásnak.
Ne beszéljünk a saját kortársainkkal kapcsolatban „maradandóságról" — ez nem
is a mi dolgunk —, de a feledésre ítéltség sejtetésével is csínján kellene bánnunk.
Ha fölidézzük, mi maradt a maga korában ünnepelt Kisfaludy Sándor, Kozma Andor vagy Szabolcska Mihály dicsőségéből, megállapíthatjuk, hogy a kegyetlenül igazságos és igazságosan kegyetlen idő elvégezte rajtuk a munkáját. De vajon nyugodt
szívvel gondolhatunk-e arra, hogy milyen hálátlan az utókor például Nyéki Vörös
Mátyás, Vályi Nagy Ferenc, Nadányi Zoltán vagy Dzsida Jenő iránt? S még hányan
jutnak olyan sorsra utókorukban, mint azok, akikért Benjámin perel: egy Berényi
István vagy egy Salamon Ferenc sorsára — s még jó ha így mondhatjuk: hányan
kerülnek az „antológiatemetőkbe"?
Nézzünk szembe azzal is, ami bennünket, kritikusokat még közelebbről érint:
„Ha elégedetlenül nézem mai irodalmi kritikánkat, csak azért teszem, mert nem
eléggé kritika: hiányzik belőle a hibákkal szembenéző határozottság, a jobbító indulat, a kockázatok vállalásának készsége. Szemet hunyni inkább a rossz jelenségek
fölött, jó étvágyat mímelve lenyelni minden blöfföt, behódolni bármely divatnak,
semmint ellentétbe kerülni az irodalmi élet agresszív csoportjaival vagy a protokolllista prominenseivel; sajnos, ez lett a kritika jellemzője. Nem bírál, hanem reklámoz; nem eligazít, hanem összezavar."
E szavakat annak a kritikusnak kell elsősorban magára vennie, aki még sosem
kapott vissza — nem egy, hanem több — irodalmi fórumon olyan kéziratot, mely
„prominens" protokoll-listavezetőről íródott. Nem kívánok én jogot az álradikalizmusnak, a szabadszájúságnak és b a j keverésnek. Csupán a parlamentáris hangú, a
méltányosság elvét tiszteletben tartó, az értékeket be nem feketítő, világos szavakkal
kifejezett bírálatot szeretném látni, amint visszahelyeződik jogaiba. Addig senki sem
csodálkozhat, hogy az irodalom ügyének elkötelezett kritikus csak arról hajlandó
beszélni, amit őszintén értékesnek tart, s nem fog nekirontani a protokoll-listákon
kívül maradott, védtelen íróknak; így addig megdicsőült dilettánsok is békésen sütkérezhetnek az elíziumi mezőkön, míg ez meg nem változik.
Köszönet a költőnek, a Nyílt szó, födetlen arc emberének, hogy könyvéről szólva
ezt elmondhattam a kritika gondjaiból. (Magvető, 1979.)
ALFÖLDY JENŐ

Esterházy Péter:
Termelési regény (kisssregény)
Voltaképpen két regényről van itt szó. Az első egy számítástechnikai intézetbe
vezet: már-már burleszkszerűen fantasztikus, kesernyésen mulatságos történet egy
sok hasznot ígérő programtanulmány sorsáról. A második az első regénye, a személyes élet a maga különös gazdagságában, amely a köznapok felől mélyít hátteret a
tényszerűségében is fantasztikus elsőnek. Az előbbit tehát mintegy rájátssza az utóbbira, a közvetlen társadalmit, közéletit a közvetlen személyesre (aminek személyesvallomásos voltán az sem változtat, hogy itt a „mester" történetírója, Eckerman beszél a regényhez fűzött, számokkal jelzett széljegyzetek formájában).
A kettő összefüggését jelezheti, hogy mint az első, a második is valami emberileg ígéretesnek a meghiúsulását követi, az edző, Armand úr küzdelmét azért, hogy a
külvárosi focicsapatot (melynek a „mester" csatára) megmentse a széthullástól. Az
63

első tisztán maga a probléma, ahogy egy fiktív eseménymenetben megragadható.
Bármi megtörténhet velünk — ez is. A második, elvetve mindent, ami feltételes, azt
állítja elénk, ami vele, az íróval megtörtént. A fikcióval szemben a tényeket. De
mert ezek tények, beszéljen akármiről, nyugati konferenciákról, Gitti asszonyról, fogadásról, kutatóintézetről, focimeccsről, kocsmai sörözésekről, rádiófelvételről vagy
az ötvenes évek falujáról, bizonyos távolságot tarthat — nem kényszerül azonosságot vállalni velük. Mondhatni: beleszületett mindabba, ami van, tehát el kell fogadnia, s meg is kell ismernie azt, mert az övé, de nem kell feloldódnia benne. A távolságtartás nem lehetett könnyű. Alighanem ezért volt szüksége Eckermanra.
A két regény kapcsolata első látásra is sokféle szinten, de egyazon irányba tartóan értelmezhető. Pro és kontra azt mutatja, némi egyszerűsítéssel fogalmazva, hogy
milyen helyzettel kell a teremtő életnek megbirkóznia, s hogy az adott, történetileg
kialakult, a személyes erők felől elháríthatatlan helyzetben milyen magatartás az,
aminek esélye van az érvényesülésre a személyiség korlátozása, komolyabb sérülése
nélkül. Azt mutatja, hogyan viselhető el, s fordítható át (ha egyáltalán átfordítható),
hogy abban legalább mint lehetőség, az emberi összefogás magasabb rendű f o r m á j a
is alakot ölthessen. Mert az ember nem élhet másként, mint másokkal összefogva,
ez az összefogás azonban nincs eleve adva számára. Magának kell ú j r a és ú j r a kiküzdenie.
Ne higgye senki, hogy ezzel a művel valami didaktikus célzatú munkát tart a
kezében. A Termelési regény nem tanít, s ha igen, csak mellékesen. Nem a gyakorlati megismerés eszköze ez a regény: életlátásunkat alakítja. Tehát nemcsak az a
fontos, amit mond, hanem az is, ahogy mondja. Sőt, szemlélete az igazi nóvum, csak
következmény az ismeret, az erkölcs és az esztétikum értékeinek művé ötvöződése,
akkor is, ha ez az ötvöződés bravúrosan, a magyar prózában eddig alig sejtett formában ment végbe.
Ami azt is jelenti, hogy Esterházy Péter könyve a hagyományostól eltérő olvasói
attitűdöt követel. Persze, mint minden jelentős mű, ez is olvastatja magát. Fölragyogó ötletei, eleven társításai, esemény menetének izgalma, a határozottan k i r a j zolódó jellemek, a sokféle élet azokat is megragadja, akik csak szórakozni akarnak,
a hétköznapokból kiszakadni, azok érdeklődését is ú j r a és ú j r a felcsigázza, akik a
mű felszíni hatásához tapadva igazán csak a maguk érzelmeinek, fantáziájának csapongó játékát élvezik, akiknek tehát a mű csupán az örömszerzés eszköze. S azoknak is emlékezetes élményt adhat, akik a műtől valamilyen praktikusat várnak,
elsősorban eligazító ismereteket, hitet, lehetőleg optimista hangoltságú életvezető
elvet. De ez esetben a lényeg másban áll. Esterházy Péter regénye azt akarja tőlünk,
miközben az ember és az élet mélyeibe hatol, hogy vele együtt érezzünk, örüljünk,
szenvedjünk és haladjunk, hogy képesek legyünk az övével azonos szemléletre, megteremtve ehhez a magunk részéről a nyugalom és eszmélkedés állapotát. Óvatosan
fogalmazva: tisztán esztétikai attitűdről, értelmiségi beállítódásról van szó. Az egész,
teljes mélységében, csak ennek számára válik igazán áttetszővé.
Nincs tehát könnyű dolga a Termelési regény olvasójának. A két mű egymásra
vonatkoztatása elágazások, betorkollások, váratlan társítások, reflexiók olyan sokaságát teremti meg, amiben tájékozódni csak az eseménymenet felől, szinte lehetetlen.
Az egész a mindennapok kuszaságát, a társadalom atomjaira bomlását, közélet és
személyes élet szétszakadását és eltávolodását, belső zavarait érzékíti meg, esetlegesnek tetsző eseményekben, alkalminak látszó magatartásformákon, megnyilatkozásokon át. Akartan a köznapiság szintjén. Félelmesebb s meggyőzőbb így, hiszen láthatólag nem keresi a jellemző jegyeket, azok tolakodnak elé minduntalan, s elháríthatatlanul. Az életet beszélteti, úgy, ahogy az megmutatkozik. Tény regény? A tények, mint festménynek a vászon, szobornak a kő, csak hordozói az indulati-szellemi háttérnek, feltételei, bár meghatározó feltételei annak az eszmélkedéssel súlyos
élménynek, ami előttünk történelemről és társadalomról, életről és emberről, m u n káról és művészetről megképződik.
Ennek az élménynek nincs előjele, ahogy a tisztességnek sincs. Olyan időben,
amikor „minden a tisztesség próbája lett", minden tény „olyan fontos, mint bár64

melyik másik". Esterházy Péter nem akar „se hős, se áruló" lenni: „tárgyra és emberre egyforma nyugodtsággal száll a tekintete". Az elfogulatlanság nyugalma ez,
amit egyebek közt főként humorának és óriási, olykor rejtetten, legtöbbször azonban
szövegszerű pontossággal jelentkező műveltségének, alapos tájékozottságának köszönhet.
Humora személyiséget kifejező, életszemléletet jellemző. Erejére vall, hogy részben igen változatosan nyilvánul meg grammatikai szinttől a kompozíciósig, a spontántól a mesterségesen kiélezettig, mindig funkciószerűen, magába ötvözve némelykor a személyiségtől kissé idegennek látszó irónia, szarkazmus és gúny lehetőségeit
is. Humora sose az érintett személyre irányul, hanem mindig a jelenségre, a történésre mint olyanra, ezért legyen bár mulattató, szemlélődő vagy ádáz, sose az ábrázoltak rovására derülünk. Ritka az ilyen: meghatározott élettapasztalat és érettség
szükséges hozzá (Eckerman történetírói tanúsága szerint az előbbiből fölösen is volt
része a ,,mester"-nek). S mert ennyire mélyről eredő, együttérző és jótékony ez a
humor, képes a komikusban a meghatót, a szeretetreméltót észlelni és észleltetni,
viccbe kívánkozó esendőségben is azt, ami szívszorító és tragikus. A Termelési regény még legkeserűbb és legkeményebb pillanataiban se enged a fölény, s a lenézés
érzésének. Ettől válik etikussá, ettől lehet Esterházy Péter számára is a maga legyőzésének eszköze. Humora a szuverenitás megőrzése a kiszolgáltatottságban is.
E humor erejére vall továbbá, hogy sose ragad meg a pillanatnyi eseménynél.
Sőt, minden, amire rámutat, mindig távolabbi életösszefüggésben válik igazán fontossá. Lelepleződik ugyan jelen idejű mivoltában is, de igazán és teljesen csak a
közelebbi-távolabbi következményekben. Derülhetünk a századvég parlamenti csatározásain, Tisza Kálmán beszédén (a parafrázisként megjelenített intézeti vitán), de
az már nem olyan mulatságos, milyen természetesen illeszkedik ebbe Rákosi Mátyás
orációja. Mert azon túl, hogy az ember az éppen időszerű frázisok mögött az üresség
azonosságára eszmél, arra is rádöbben, hogy egyik a másikkal ok-okozati viszonyban
összefügg, s hogy egyiknek is, másiknak is, milyen ártalmas következményei lettek.
A folyamatra látunk, amiben az emberek elvesztik mindazt, ami az egészben való
tájékozódás, a méltó részvétel elemi feltétele. >A folyamatra. látunk, amiben a teremtő
életek ellenzékiségbe szorulnak, méltatlan vállalkozásokba ölik magukat, vagyis
devalválódnak azok az értékek, amelyeken a mindenkori egészséges társadalom életfelfogása és életvitele, általában: az élet minősége múlik, s amelyek nélkül az emberi összefogás, a jövőképes közösség megteremtése lehetetlenné válik. A kisszerűség
felfuvalkodottságának komikuma a tragikusra mutat, mert Esterházy Péter humora
oda is nyomonköveti, ahol az ábrázolt már nem befolyásolhatja tetteinek következményeit, de ahol ezek a tettek komollyá és súlyossá válnak. Itt érthető igazán, miért
olyan fontos, hogy Esterházy Péter tartózkodik a személy megsértésétől, anélkül
azonban, hogy eltekintene attól a morális jelentőségtől, ami a személyhez, s tetteihez
kapcsolódik.
Talán ennyiből is világos e humor természete (s vele az életszemléleté), de lehetetlen nem utalni a második regény egyik fontos pontjára, a „mester" és Mikszáth
Kálmán szembesülésére, már csak azért is, mert bár kettejük humorában sok az azonosság, a különbség a fontos. Mikszáth a párbeszédben a maga humorára s vele
művészetére is úgy tekint, mint a körülötte zajló életre. Megengedően. „A szó nem
tör csontot" — mondja. Lehet, feleli a „mester" regénye egészével. De mint KözépEurópa újabb kori történelme bizonyítja, ennél sokkal nagyobb kárt tehet, s tett is.
Egynek lenni a szóval — kevés, ha ez nem belülről, az adott helyzetet előzményeivel
és következményeivel együtt ismerve, vállalva és kimondva érvényesül. De nemcsak
kevés. A szó inflálódása idején erkölcstelen is. Mert szükségképpen individuális érdekű, mert az önámítást, a maszlagolást szolgálhatja, a megalkuvást igazolhatja.
Nemcsak arról van szó tehát, hogy Esterházy Péter a tényeket beszéltetve távolságot tud tartani. Sokall inkább arról, hogy nem akar azonosulni. A tényszerűség, a
türelmes és szeretetteljes megértés: álláspontja konzekvens érvényesítésének feltétele. Egyben annak a vitának a feltétele, ami ott érezhető a maga teljes erkölcsi5 Tiszatáj

65

szellemi komolyságában a Termelési regény minden pontján. Igaz, rokonszenvezik a
fiatal számítástechnikussal, az edzővel, s annyi más, olykor csak pillanatra felbukkanó jószándékú emberrel, de felfogásukban nem osztozik. Ezért is tud olyan mélyről érvelni, ezért képes időben és térben olyan tágasan szemlélni mindent, ami
velünk kapcsolatos. Velünk, magyarokkal. Ezért állíthatja olyan meggyőzően, hogy
az életet nem szabad minden kicsiségre feltenni. Ha csak az a fontos, hogy a programtanulmányt elfogadják, ha csak az, hogy bármi áron, de együttmaradjon a focicsapat, akkor az ember elkerülhetetlenül helyzetének rabja lesz. El kell fogadnia
azokat a játékszabályokat, amelyek betartásával célja talán elérhető, de amelyek a
cselekvési tér leszűkítésével az életet is elszürkítik, a személyiséget is lefokozzák.
Igazodni a játékszabályokhoz — ennyi marad a teljességből. Eckerman kommentárjaiban az író személyes sorsára, az emberre enged látni. Sok mindenről fecseg ez az
Eckerman. Látszólag csupa esetlegesség egymás mellé emelve, egymásra játszva, töredékesen egy véletlenszerű élet alkalmi tényeiként. De mindebből ennek az életnek,
minden életnek az ismételhetetlen gazdagsága marad élményként. Mondhatnám: a
tét ölt alakot. A regény vitájának tétje. Közben, egy konkrétan is megítélhető ember
példájával érvelhet a lehet mellett ebben a vitában.
Ettől lesz világos az is, miért lényeges Esterházy Péter tényszerű, történetileg
okolt ön- és helyzetismerete, műveltsége és tájékozottsága, otthonossága abban, amit
nemzeti kultúrának mondunk. Ügy lehet személyes ügye minden, hogy semmit sem
veszít közösségi vonatkozásaiból. Elkerülheti az önkényes értelmezést, elkerülheti az
ellenzékiséget s a kormánypártiságot: minden pontról az egészre lát, s arra, ami
összeköt bennünket. S így, ha művében láncreakciószerűen berobbannak és fellobbannak a kérdések, fényüknél nemcsak személyes magunkat, de magyarságunkat és
közép-európai voltunkat is bemérhetjük. Olyannak láthatjuk magunkat, és csakis
olyannak, amilyenek múltunk felől lettünk, anélkül, hogy elveszítenénk annak tudatát (alighanem pontosabb itt a szó: élményét), hogy milyenek lehetnénk, milyennek
kellene lennünk. Fényüknél a magasabb feladatokra látunk.
Kimeríthetetlenül gazdag ez a könyv. Mint ilyen: önismeretünk dokumentuma.
Nem csodálkoznék, ha idő múltán Esterházy Péter regényét a magyar próza megújulásának első jeleként értelmeznék. (Magvető Kiadó, 1979.)
VARGA LAJOS MÁRTON

Szerelem Velencéig
ÁCS MARGIT: BEAVATÁS

Ha elemi szerkezetéig lebontjuk (az 1941-es születésű) Acs Margit első regényét,
a világirodalom egyik örök struktúrájához jutunk: a szerelmi háromszöghöz. Két
férfitestvér, meg az idősebbik felesége alkotják a praktikusan sokoldalú idom sarkpontjait. Az alakzat a rövid ideig, nem egészen három napig (csütörtök 11.31-től
vasárnap 05.13-ig) tartó cselekmény során először átrendeződik. Másodjára — a női
metszéspont kihullásával — összeomlik. Köznapibb szavakkal elmesélve a Beavatás
„sztoriját", az történik benne, hogy az idősebbik testvérsógort felesége megcsalja a
fiatalabbal, majd faképnél hagyja mindkettőjüket, mert életét egyikükkel sem tudja
elképzelni.
Bölcseletibb fogalmazásban ennek a háromszögtörténetnek az a teleológiája (egymást tételező impulzusa és kicsengése), hogy a hős(-nő), akiért az egész létrejött,
személyes tapasztalás (rádöbbenés-meggyőződés) útján bizonyosságot szerez korábbi
tévedéséről. Felméri addigi helyzete tarthatatlanságát, elszakítja magát spontán ki66

alakult, kritikátlanul elfogadott kötöttségeitől. Végül a tapasztalástól perzselten és
hegesedetten, de kötetlen szabadságban, bensőleg megújulva, öntudatra lelve vállalja
saját útját a következő — ismeretlen — állomásig, vagy megállapodásig. Végül metaforikusán: a mű azt mutatja be, miként telik meg és csordul ki attól a bizonyos
utolsó csepptől a „pohár".
Téved azonban, aki mindebből arra következtet, hogy a (Csak víz és levegő
című) novelláskönyve után második művével jelentkező, egyéni hangú írónő egyenes
vonalú, hagyományos lélektani regényt írt, ahol a külső történések katalizátorként
hatnak a főszereplőre, és mi ennek a komplex (egyszerre pass?ív és aktív) hatásmechanizmusnak működését kísérhetjük folyamatosan figyelemmel.
A műben ugyanis kevés a „pszichológiainak" értelmezhető mozzanat. Inkább a
cselekmény egy-egy fordulatától számlálhatunk vissza a változások bekövetkeztéig.
Addig, amíg a hősnőben észrevétlenül, lappangva egyre jobban felhalmozódnak a
cselekvést kirobbantó lelki motívumok. Az elbeszélés szemszöge általában és dominánsan az asszonyé. Ebből azonban az alkotó számára nem következik, hogy kizárólag az ő tudatán átszűrve érzékeljük a mű téridejében játszódó eseményeket.
A színtér: Velence; a mellék- de egyáltalán nem mellékes-szereplők, a „beszélő
személyek" száma szintén három. (Érdekes, hogy e három is — egymással igaz, kapcsolatba nem lépő — két férfi és egy nő.) A történet kerete a kilépés a megszokottból, a találkozás az addig merőben ismeretlennel: a nagybetűs külföldi Utazás.
Hogy mennyire szándékosan kerülni akarja Ács Margit a csupán női szemszögű
ábrázolást, annak ellenére, hogy a regény kifejezetten a gyógytornász hősnő kedvéért,
Lauráért íródott, azt rögtön bizonyítja már a bevezetés. Ez — utalva Velence színpadszerűségére — olyasféle, mint klasszikus drámák elején egy részletesebb szerzői
utasítás, amely röviden kitér a szereplők bemutatására. Szerzőnk itt csak harmadszorra említi Laurát, mint „nem értelmiségit a két Fráter fivér mellett". (Közülük
az idősebb, Károly építész, Ambrus viszont kiváló angolságú tolmács.)
Ha elkészítenénk a hősök megszólalási statisztikáját, látnánk, hogy beszélni
szinte mindvégig a férfiak beszélnek. Még pontosabban: csak ők jutnak szóhoz
szinte a teljes cselekmény során. Laura talonban tartását az író annyira következetesen h a j t j a végre, hogy lényegében hallgatásra ítéli még a fiatalabbik testvérrel,
Ambrussal való szerelmi jelenetében is. Pedig bensejében itt már lezajlik az, „amihez minden előkészület megtörtént". Laura — Ambrus kvalitásos közreműködésével
— megtudja, hogy valójában (a szó fiziológiai értelmében) milyen alapvető jó a
szerelem. Precízebben: mit jelent az, mikor a beteljesülés a kielégülés szinonimájává
válik. Emancipálódása, képessége az önálló döntés meghozatalára ezen a (muranói)
szerelmes kiránduláson alakul ki benne. Ezután a végkifejletig, a teljes szakítás
nyílt közléséig ismét majdnem eltűnik a — hatalmas vita tömbökkel és egy kínos
véletlennel (ír ismerősük betegségével) retardált bonyodalomban. Az utolsó szó és az
első, semmitől és senkitől nem befolyásolt elhatározás azonban az övé marad.
Laura háttérben-magáraébredő alakjának, partot omlasztó lassúvíz-figurájának
konzekvens kiteljesítése, megépítése a pályakezdő regényíró különleges teljesítménye.
Az asszony típusának általánosabb, társadalomkritikai jelentősége is van. Azzal, hogy
végül is kitépi magát a két férfi hangsúlyozottan intellektuális természetű és vezérelvű, fogalmi kerekekre járó, létfölötti látszatvilágából, bírálatot is gyakorol a jelenkori, kihívóan értelmiségi magatartások és életvitelek fölött. Az elítélés szájbarágástól mentes; a tanulság kimondatlan, bár felfogható.
Az intellektuális „tananyagot" azonban (melyet enyhe iróniával direkt túladagol
az író) az olvasónak — a főhősnővel ellentétben — érdemes alaposabban megemésztenie. Jóllehet a két entellektüel attitűdje, örökös megnyilvánulási, definiáló viszketegsége (a Laura által tisztességesen képviselt) köznapi tudat számára valóban kibírhatatlan és tűrhetetlen.
Ám amit e mindent túlfecsegő és agyondisputáló „szörnyetegek" mondanak, és
ahogy konfrontálnak külföldi férfipartnereikkel, az (a maga dialogizált esszéformájában) nem érdektelen. Mert egyfelől ez Laura (megértéssel bemutatott) vegetatív és
5*

67

szimpla vágyvilágának viszontbírálata. Másrészt megmagyarázza az első pillantásra
logikátlannak tetsző epilógust, melynek értelmében az asszony — bár testét-lelkét
kiszabadította a „rémes" Fráterek sokáig meg se kérdőjelezett hatalmából — mégis
rájuk gondol távozása „hideg, nyirkos" virradatában, a vaporettón, hol:
„...máris
elfogja a hiányérzet, édes, fájdalmas hiányérzet a két Fráter után s ettől az érzéstől
Laura, míg él, nem szabadul."
A gyógytornásznő ekkor érzi meg (s így kerek a művészi igazságszolgáltatás),
hogy odahagyott férje és szeretője — kik csak ketten tennék ki azt az egész embert,
akivel együtt lehefcie élni — minden taszító tulajdonságuk ellenére tartalmas
emberek.
Értékességük semmiképp nem abban manifesztálódik, hogy — kivált a mű elején — fölváltva felmondják a velencei irodalmi útikalauzt. Ebben a részben önmaguk karikatúráiként jelennek meg. De amikor a kedvtelésből utazgató ír fiúval,
Harryval találkoznak, szellemi létezésük önmeghatározóvá válik. Nemcsak magukat,
hanem a külföldre került, értelmesen gondolkodó, humánus és hazafias gondolatkörökben egyaránt honos, szellemiségüknek létfontosságot tulajdonító magyar értelmiségi harmincéveseket képviselik, akik kikerülhetetlen „két tűz közötti" helyzetük
miatt keservesen determináltak.
Fokozati különbség mégis van a fivérek között. A nehézkes Károly tiszteletreméltó, szilárd karakterről tanúskodó (hon)polgári nézeteit a lusta Ambrus ugyan jól
érti, sőt (tolmácsként) árnyalatosabban közvetíti a két idegen fiúnak, de nem teszi
magáévá. Mint ahogy a Laurával való (mesterfokon művelt) szerelmi együttlét után
is kívülálló marad, javíthatatlan egoista, ki teljes szívvel már semmit se tud vállalni,
mert minden pillanatban kész a „lelépésre", az odébbállásra. Súlyosabb szóval gyakorlott dezertőrtípus: a szökés a sportja.
A merőben egyedi problémákat meglepően kis terjedelemben sikerült összehoznia a nagy kérdésekkel Ács Margitnak. A regényt alkotó jelenetek adagolása, a történetet előremozdító egymásraépítése jól eltervezettnek és teherbírónak m u t a t j a a
kecsesre konstruált szerkezetet. A választott struktúrát azonban (könyörtelenül) túlrakodta intellektuális mondanivalóval. Ez első regénynél művészileg bocsánatos bűn.
Inkább dicséri az írói vállalkozókedvet és bátorságot, mint megkérdőjelezi a zsúfoló
nagyralátást. Az elmélkedő-összekötő részek túlsúlya mégis nyomasztó, mert elfedi Ács Margit kitűnő megfigyeléseit. Nem engedi eléggé érvényre jutni egyik fontos képességét, azt, hogy (ha engedélyezi magának) már egy-egy félmondattal finoman, sőt jelképesen tud szemléletes lenni.
A csaknem másfél évtizedes szépirodalmi-lektori tapasztalatokkal rendelkező,
példás gonddal dolgozó írónő következő művészi lépése nagyjából kiszámítható. Amit
novelláiban biztonsággal kamatoztat: megérzékítő tehetségét regényeibe is érdemes
átmentenie. Tág kitekintésre, széles horizont rajzolására késztető hajlamát továbbra
sem feledve (és nem feladva) ismét és ismét meg kellene azzal próbálkoznia, hogy
tartósabb harmóniába egyesítsen és rendezzen — minden kényszerítés nélkül — történést és reflexiót, elméletet és világnézetet, tanulságot és empíriát.
Alakjai karakteresek, viselkedésük hiteles, mozgásuknak elegendő teret ad a
regényszerkesztői fegyelem. Könnyen elképzelhető (s el is várható) hát, hogy az író
most már fölös túlbiztosítás nélkül sarkig tárja írószobája ajtaját, és tudatos vakmerőséggel beengedi magához a — művekben átélhetővé lényegülő — tömény életet.
(Szépirodalmi, 1979.)
ISZLAI ZOLTÁN-

68

A megmaradás diadala
DOBOS LÁSZLÓ: HÓLEPEDŐ

Az életfamintázó szobrászok hitével írhatta ú j regényét Dobos László. Igazolásul
és biztatásul, hogy minden élet — bármilyen körülményben — a nagy Élet s a történelem része; a lét a legnagyobb érték, mert „innen lehet csak elindulni bárhová
i s . . . " . Miként Ady leste el a maga szatmári embereinek ajkáról, hogy „az élet a
csodáké, a sorsé, s megrendülni nem szabad sem az életen, sem a csodákon, sem
a sorson", Dobos László is úgy látja, ha végigpillant szűkebb hazája tájain — a
Bodrogköztől a Csallóközig —, hogy nem megrendülni, meghatódni és könnyezni kell
a megmaradás csodáin, hanem értelmet adni az egyéni és a közösségi létnek, hitet
adni a legfőbb érték értelmes vállalásához.
A Hólepedő hősnője egy majdnem a halálba taszító tragikus autóbaleset utáni
bénultságban döbben csak rá, hogy sokkal több szál köti az élethez, mint ahogy azt
az önpusztító száguldás keserű kiábrándultságában gondolta. A szenvedés árán nyílik
meg a világ, s olyan — számára ú j — értékekkel, amelyekre addig nem volt fogékonysága. Amire az „egészséges" ember nem volt képes, az eszméletlenségből kitisztuló elme lesz képessé: felül tud emelkedni az emberi silányságok emlékén, s
hinni mer benne, hogy másfajta erkölcsi rend, másfajta létezés is lehetséges — csak
akarni, teremteni kell. Ez, az életutat ú j fényekkel megvilágító tragédia a könyv
legnagyobb, úgy ís mondhatnánk: egyetlen eseménye, hiszen minden más történés
csak üres mozgás, célját nem tudó keresgélés vagy nyomorult helyhezkötöttség a
kórházi ágy hólepedőj én. Ez az az értelmezési pont, ahonnan más értékrendbe sorolódnak az élet jelenségei. Szinte áll a cselekmény: az idő múlását sem az események
egymásutánja mutatja, hanem rendszerint az egyszerű s közvetlen írói közlés;
ugyanis a napok, hetek, a hónapok váltása helyett annak a felismertetése fontos itt,
hogy lehangoló egyformaságban, tartalmatlanul telhetnek el még a fiatal évek is.
Épp az a kisregény egyik legnagyobb erénye, hogy úgy tud megjeleníteni egy kétségbeejtően magányos és sivár életet, úgy tud érdekeltté tenni egy eseményszegény
küzdelemben, hogy az élet unalma nem ragad át az olvasóra, a külső történés hiányait pótolja a belső világ gazdagsága. Mintha nem is az „élet hosszán" haladnánk,
hanem a felszínre merőlegesen: a lélek mélységei felé. Csaknem egyetlen pontra,
egyetlen emberi tudatra szűkül a figyelem; egyetlen tudaton szűrődik át minden,
amit a világról megtudunk. E tudatos redukció mögött azonban a történelem alakította közép-kelet-európai sorsok kavargó sokasága, értékek, értékrendek és értékszempontok ütközése rejlik. Ezek villódzása adja a kisregény izgalmát, s az a mód,
ahogy a múlt és a jelen könnyed egybejátszatásával, az emlékek mozgósításával a
látszatok mögé néz az író; az egyedi lét, az egyéni élettörténet fordulatainak lélektanilag és társadalomtörténetileg egyaránt hiteles motivációját adja. Egy modern
regénytől bizton elvárható, hogy eszközeihez idomítsa mindazt, amit a mai tudomány
tud az emberről. Dobos László könyve azonban ennél is többet tesz: olyan tudományokkal szövetkezik, amelyeknek még alig vannak műhelyei, s így maguk is jórészt
az irodalom pártfogására szorulnak. Azaz elmond egyet s mást abból, amit a még
csak csíráiban létező nemzetiségszociológia és a talán még csíráiban sem létező nemzetiséglélektan eleddig nem tudott elmondani. S teszi mindezt úgy, hogy azzal nem
a partikularitás, hanem az egyetemes emberi felé nyit kaput.
Egy, más vonatkozásaiban irodalomtörténeti jelentőségű interjú (Irodalmi Szemle,
1979/5.) is ezt az írói szándékot jelezte: „Az emberi-női társtalanság okait, viszonyait, kísérő árnyékait próbálom... megfogalmazni — szól a nyilatkozat. — A társtalanság minden emberi közösség kísérője, így a mi közösségünk gondja is. A téma
így nemcsak kisebbségi, hanem általános emberi. Küzdelem — a regény lényege ez
a szó. Mindenkinek meg kell küzdenie az életért, a saját életéért. Élet és halál mezs69

gyéje a Hólepedő. Innen kell viszajönni, újraélni, kapaszkodni, megmaradni, az emberek közé emelkedni — ez a küzdelem regénybeli távolsága." S Dobos László „életközeiből" ismerheti ezt a küzdelmet, az újrakezdés kínjait, hiszen író számára a
hallgatás — melyben csaknem egy évtizedig volt része — a sír némaságával felér.
Szó sincs róla, hogy alakmást kellene keresnünk a kisregény hősében, de arról igen,
hogy az élet értelmének szenvedélyes hite az alkotóé; az ő semmiféle látszatvereségbe, kiszolgáltatottságba bele nem törődő, a túlélés biztos tudatát erősítő életkedve
adja a mű reményteljes távlatát. Ennek a bizodalomnak a hiteles megfogalmazásához kell a lélek- és sorsalakító kelet-európai, s méginkább a nemzetiségi történelem
ismerete. Enélkül ugyanis a leányregények kötelező pedagógiai optimizmusának
hangján szólhatna csak az életbiztatás, nem volna drámai tétje és kiterjedése a megmaradásért vívott harcnak.
A mai irodalom számtalan olyan léthelyzetet rajzol, amelyben még az elemi
értékek is elferdülnek. A groteszk, az abszurd, az abszurdoid jórészt ezekben a helyzetekben találja meg a maga világát, de viszonylag kevés mű vállalkozik rá, hogy
realista eszközökkel mutassa fel — miként Dobos László regénye teszi — nemcsak
egyazon korban, hanem egyazon életúton az értékek érvényességének látszólagos változását; azt, hogy nem is az értékek változnak olyan gyorsan, hanem a különböző
helyzetekben különbözőképpen mozgó ember, aki hajlamos rá, hogy a számára kevés
boldogságot hozó, többnyire inkább riasztó körülmények között elsősorban a negatív
hatásokra legyen fogékony. Pedig vannak értékek — éppen a legfőbbek —, amelyek
nem változtatják kaméleonként a színüket; nincs, mert nem is lehet negatív oldaluk:
csak észre kellene venni, meg kellene látni őket. Dobos László az életet látja a csúcsok fényességében, s a szabadságot, a hűséget, a közösségért vállalt
szolgálatot.
Minden más érték — falusiasság, városiasság; öregség, fiatalság; szegénység, gazdagság; tudás és tudatlanság; jellem és jellemtelenség; tisztesség és erőszak — ezek
felől értelmezhető. Az élet s a többi vezérlő érték sohasem válhat, nem volna szabad
a kisebb jelentőségű értékek s még inkább az unalom játékszerévé válnia. A fiatal
gyakran próbálja ki a veszélyt, az életveszélyt is akár — miként a
Földönfutók
egyik epizódjának hídkorlátról ugrálói, vagy most a Hólepedő száguldó hősnője —,
de későn döbben rá, hogy a vállalása értelmetlen, még csak nem is erőmérő; az
életet nincs joga feladni: más cselekedetekre kell megőriznie. Nem a bibliás világkép
tiltása, hanem a társadalomban a társadalomért felelős küldetéses lét fegyelme miatt.
Mert a maga helyén, a maga szintjén mindenkinek küldetése van.
A Hólepedő huszonéves biológia szakos tanárnője mégis úgy érzi, egyre kevesebb
kötelék fűzi a világhoz. A gyermekkori falu emléke kevés már megtartó érőnek;
kicsi lett az utca, a kert, kicsi a ház, amely karácsonyi melegével se t u d j a szentképi
rendbe gyűjteni a félelmekben és reményekben szerteszóródott családot. Levetette
őket magáról a hazai föld, ahol talán „fákká nyúlhattak volna, másutt így lettek
csak bokor. Szaporák vagyunk — mondja —, jutott belőlünk sokfelé, kicsiny embernek ...". Egy család, amelynek a csápjai Csehszlovákiából Magyarországra, Romániába és a Szovjetunióba nyúlnak, nem igazi közösség már, nem ad emléket, amelyet hősnőnk őrzőként emelhetne maga fölé. A sikertelen életek példája nem nyit
utat a jövő felé. Innen az ő negatívumokat látó szemlélete, mely ú j és ú j adalékokat
kap a falusi tanárság mindennapjaiban. A közösségben átélt nemzetiségi magánnyal
tetézett „nyilvános társtalanság kínja" az elviselhetetlenségig fokozódhat, ha nincs
mibe és kibe belekapaszkodni. Márpedig — úgy érzi — nincs. A kollégák „ k a p a r j
kurta" szemlélete, a magányos éjszakák forró vágyakozása, a lehetséges kalandok
olcsósága, a már mindenbe beletörődött, új bútorban és szőnyegben gondolkodó kolléganők futamodásra késztető életmintája olyan kisszerűnek és reménytelennek m u tatja az életet, amely elől valóban valahová messzire kell futni. A hazafelé vezető
utakat mesék és virágok nőtték be, minden, ami értéknek látszott valaha, csak a
nosztalgiák szintjén létezik, s ez a nosztalgia eltakarja a valós értékeket: a valahová
tartozás, az otthonosság élményének felemelő voltát; az akác példáját, ezét a ma70

kacs, igénytelen fáét, amely annak köszönheti az életét is, hogy „csoportokba szorul,
így védekezik ...".
De hiszen ettől a tegnapi, védekező mozdulattól is meg akar szabadulni a fiatal
menekülő élet, a háborút vesztett bakák emlékezetétől, az öregek félelmétől, amely
retteg minden változástól, mert a történelem tapasztalata szerint az mindig bajt és
szenvedést hozott. Védekezést, tétlenséget, befelé fordulást lát minden példában és
tanításban. Meg se fontolja a mélyben rejlő igazságokat. Az imádságos nagymama, a
türelemre intő anya, a sohasem az élen, a mindig középen haladás „eszményét"
sulykoló apa tanácsai inkább taszítják, mintsem vonzzák. Nem kell neki a „minden
oldalról védhető sziget"; fut a jövőt ígérő város „ezerkétszáz lépéses városiasságába",
ahol a hazulról az iskoláig és onnan ismét az albérleti „otthonig" vezető út az élet
kiterjedése. A tömegbe simulva, az ismeretlenség homályába burkolózva egy minden addiginál jobb és biztonságosabb fedezékben érzi magát.
Dobos László itt mutatja meg a legerősebben, hogy milyen gyakran válunk a
látszatok rabjaivá. Aki valamiben értéktelenséget sejt, sokszor ugyanazt a jelenséget
kezdi értékként tisztelni életének egy másik helyzetében, pedig a „fedezéklét" itt is,
ott is csak csökkent értékű lehet. Nem áll az író sem a falu, sem a város mellé, nem
enged meg magának ilyen könnyű lépéseket; azt bizonyítja inkább — amit a Hólepedő hősnője is hamar felismer, legfeljebb a megoldást nem találja —, hogy ha
akár a faluban, akár a városban nem a tisztesség szabályozza alapvető értékként az
emberi viszonyokat, ha az emberek általában nem tisztességesek, hanem erősek
akarnak lenni, akkor a becsület itt is, ott is fedezékbe kényszerül. Mert törvényt
nem a gyengébb szab, hanem akinek biztonsága van, s a gyengét a falu és a város
egyaránt tétlenségre és védekezésre készteti.
S erre a felismerésre válasz a rohanás, az autós száguldás, a látszólagos menekülés, amikor nem az unt helyzet, az elviselhetetlen állapot mozdul, hanem benne
az ember, s az igazi megoldás rendre elmarad. Ami van, az pusztán pótcselekvés, s
egy tragikus fordulat kell hozzá, hogy a sok apró, jelentéktelen élmény halmazából
mozgósuljanak azok az emlékek, amelyek mégis értelmet adhatnak a létnek; amelyek katartikussá erősödhetnek a talpra állásért, az újra emberré válásért vívott
iszonyú belső küzdelem során. „A szenvedés nagy, józanító tisztálkodás: mások
szeme láttára meztelenedik az ember. Mindenkit persze nem lehet poklok kínjára
ítélni, hogy megokosodjék... A felismeréseket magában hordja minden élet, ha r a j tam múlna — mondja a hősnő —, ezt tanítanám kötelezően kamaszkortól a késő
öregségig. A felismerések képességét."
A katarzis állapotában válik sokszínűvé a világ, ekkor világosodik ki, hogy a
mára negatívvá vált életmintákban is valaha ott volt egy másfajta lehetőség reménye. Ekkor rajzolódnak ki a mélybe tekintő miértek kérdőjelei. Miért lettek ilyen
kicsinyesek, kisszerűek, alázkodók és meghunyászkodók az emberek? Miért csak a
biztonságos szűk körben nyílik meg a büszke öntudatuk? Miért bizalmatlanok és
gyűlölködők? S mit lehetne tenni, hogy mások legyenek? Miért őrzik oly makacsul
a „fortélyos félelem" emlékeit? Mi erősíti bennük? Miért annyi itt a sértésre, bántásra érzékeny fül? S egyáltalán mi az, hogy mártír, áldozat, gyávaság és hősiesség,
kor és körülmények? Vannak-e az életformáknak áthághatatlan határai?
S ha mindez gondolkodóba ejt, hamar kiderül, hogy nincs szakadék a felfogások,
az értékek között — s ha volna, úgy hídépítővé kellene válniuk az áldozatosoknak
—; nemcsak antagonizmus az élet, hanem mindenekelőtt folyamatosság. A kórterem
halálos beteg öregasszonya nemcsak a tegnap értékeit; a holnapot, a jövőt is védi,
amikor azt panaszolja, hogy aki egyszer felviszi a nyoszolyáját a városi ház lépcsőjén, más emberré lesz. „Levedlenek magukról mindent: ruhát, nótát, mesét, ismerősöket, b a r á t o k a t . . . Utóbb a nyelvüket i s . . . Keverék nyelvet beszél mind. így se,
úgy se." Még az ő felfogásában sem a falu értékeit tékozolják tehát, hanem önmagukat, azt a valakit, akivel azonosak voltak egykor. „Milyen emberek lesznek
e z e k . . . ? Kinek fognak szolgálni hűséggel: mindenkinek vagy senkinek?" Ugyanazon kételynek — mondhatni —
— naiv, tapasztalati megfogalmazása ez, mint amit a
71

kiművelt emberfő már nem is kételyként, hanem bizonyosságként így összegez a
kötet más lapjain: „A minden és mindenki előli kitérőkből lesznek a koldusábrázatú
emberek. Az emberi szabadság megköveteli, hogy legelemibb dolgaink gyakorlásában
ne gátoljanak." Két különböző tudat két különböző szintjén születik ez a végül is
egybecsengő világmagyarázat. A tudattartalmak tehát rokoníthatók, s így az író
megteheti, hogy a többnyire jóban és rosszban, régiben és újban, bűnösben és üdvözítőben gondolkodó naiv világkép és egy minden értékrendet kételyekkel fogadó
értelmiségi számvetés elemeiből a kisregény bonyolult világképét alakítsa ki. Egy
olyan intellektuális világértelmezés megteremtésével próbálkozzon, amely — a már
említett módon — újrarendezi a mai világ értékeit, s közöttük — túl a mindenkori
társadalmi lét realitásainak felismerését jelentő értéken — az idővel szembeszegülő
küzdelem bátorságának és szépségének is kitüntetett szerepet szán.
A Hólepedő hősnője a kórházi ágyon döbben rá, hogy kiszakadni, kiugrani, kiszáguldani a valóságból csak a semmibe lehet. A történelemből tanulni kell; a jelent
pedig magunkhoz kell szelídíteni, s az csupán közösségi vállalással lehetséges. A védfalakat építő sértődöttség, a kivonulás újabb sér-tést és sértődöttséget szül, s elfecsérli az alkotó energiákat. Perel a jelzőkbe fogható életekkel. Mert hiába sorolja
— noha keserű tanulsággal — az apa, hogy „Mikor az első köztársaság idején állami
hivatalhoz jutottam, »becsehelt«, mondták rám. Amiért magyar iskolába írattalak, a
hivatali kollégák »magyarónnak« csúfoltak. Harmincnyolc után egy március tizenötödikén kokárdát tűztem a kabátomra, »Horthy-huszárnak« gúnyoltak érte. P á r t j á t
fogtam zsidó ismerőseimnek, »zsidóbérenc« lettem. És voltam ezenkívül hajbókoló,
talpnyaló, tapsikoló, s több mint egy évtizede kispolgár. Ha mozdultam" — mintha
csak az Egy szál ingben hőseit hallanánk — „rám csavarodott az idő, jelző ragadt
rám, olyan szó, amiért kárhoztatnak, vagy a kenyeremhez nyúlnak k é s ő b b . . . " ;
hiába a lefegyverző panasz, hiszen másokkal is — kivel így, kivel úgy — kemény
játékot folytatott az idő, és mégis — vagy éppen ezért — sokan voltak, akik a szenvedés fájdalmát kesernyés büszkeséggé, a cselekvés bátorságává nemesítették.
A kisregény néhány pontján olyasvalami villan az értékek közé: az
anyanyelv,
a nemzetiségi lét, ami önmagában nem is érték, csak akkor válhat azzá, ha veszélyben forog. A mű perlekedéseiben ez is ott van: ne is váljon soha minőségi kategóriává, legyen mindig a lét természetes velejárója. Dobos László hűséges olvasói a
Messze voltak a csillagok, a Földönfutók és az Egy szál ingben után bizonyára azt
várták, hogy az ú j kötetnek is ez lesz a főszólama. Nem az. A nemzetiségi lét csak
egyike a társadalomtörténeti motívumoknak, amelyek mögött az író nem lát örök és
minden életúton azonos hierarchiát. Azt vallja bizonyára ő is, hogy gyarlóság volna
az egyetemes emberiség megannyi népének, népcsoportjának és több mint hárommilliárd egyedének fájdalmait — akár „csak" a történelmieket — valamiféle mértékrendbe osztani, hiszen abból úgyis az derülne ki, hogy mindig az enyém, a miénk
a legnagyobb. Azt kell inkább tudatosítani — az írói tanács szerint —, hogy „egy
ember az emberiség is. Beszélhetünk, gondolkodhatunk sokféleként, de tulajdonképpen egy ember van jelen mindenütt, ugyanazokkal vagy hasonló érzésekkel és gondokkal. Talán e felismerés lesz az a nagy erő, amely enyészetre ítéli az emberi kicsinyességet és összeférhetetlenséget... Én sem akarok többet, mint ami e világ
minden emberének a természettől k i j á r . . . " .
Azt a felismerést kell tanítani „a kamaszkortól a késő öregségig", hogy az élet
csak a szabadságban válhat teljessé, a szabadság viszont a közösséghez való hűséggel, a másokért cselekvő szolgálat fegyelmével teremthető. Sohasem a kicsinyesség,
a bezárkózás, az önzés ad távlatot; a küzdőt nem fegyverezheti le, hogy olykor árnyékba borul az élet, hiszen ő a Nap embere, a világosságé, aki mindig reménylátó
szemmel néz az emberre, s az ember jövőjére. Ezt a hitet plántálja a kisregény hősnőjének tudatába a Nágy László-i életigenlés, a küldetéses lét igéző vonzása, amely
szinte parancsolatként hat a mű gondolati csúcspontján.
A napilapkritikák általában a forma megújhodásáról beszéltek. Nemigen csatlakozhatunk hozzájuk, hiszen az első és harmadik személyű elbeszélés, a párbeszéd
72

és a belső monológ filmszerűen könnyed váltogatása már a korábbi regényekben is
tökéletes volt, s a tudatregényformát is megelőlegezte már szinte mind a három
kötetben az írói jelenlét lírai személyessége. Igaz, azok nagyobb tömbökből építkeztek, itt gyorsabbak a váltások, s e váltásokból alakul ki a hiánytalan valóságegész
illúziója. A hősnő komolykodása modorosságba siklik ugyan olykor, a nyelv mégis
hajlékony, a jelképek tiszták és nem egyszerűsíthetők. Az életért, a megmaradásért
folytatott harc például nem értelmezhető közvetlenül a megmaradás nemzetiségi
értelmében.
Görömbei András azt írja: „A lét értelmének felismerését íróilag megfogalmazni,
ábrázolni nagyon nehéz. Ennek sikere Dobos László egyik legnagyobb teljesítménye."
Tegyük hozzá — egyetértően az előzőekkel —: bizonyos, hogy a Földönfutók vagy az
Egy szál ingben fontosabb marad mindig a csehszlovákiai magyarság életének irodalmi tanújaként, a próza azokban a fejlődés magasabb tetőit mutatta, a Hólepedő
viszont annak a kísérletező bátorságnak lesz a bizonyítéka, amely ú j szempontok
szerint meri felmérni az egyetemes létet, ú j utakat próbál ki a szlovákiai magyar
irodalom — Dobos László áhította — „irodalmiasítására". Csakugyan életfaállító
könyv, a hit, az életigenlés, az erkölcs tisztaságának könyve. Példa és tanulság.
(Madách, 1979.)
PÁLFY G. ISTVÁN

Ez a regény nem csupán Duba Gyulának legnagyobb, hanem a szlovákiai magyar irodalomnak is szinte egyedülálló vállalkozása. Ha az ívnak a csukákat ennek
ellenére nem elvárásainkhoz, hanem a megvalósulás tényleges lehetőségeit, esélyeit
determináló általános feltételekhez: a mai szlovákiai társadalom s azon belül a magyarság körülményeihez mérjük: ez a vállalkozás nem eredménytelen, noha teljes
megvalósítása kétségkívül elmarad.
Kevés íróra jellemző az olyan szigorúan következetes, szívós igényességgel épített pálya, mint Dubára. Szinte valamennyi művéről elmondható: a korábbi erények
továbbélnek benne, s egyben ígéret is a további előrelépésre. A korábbi munkásságnak tehát nemcsak összefoglalói, hanem újabb lépcsőfokot, minőségi fejlődést is
jelentenek. Érvényes ez az ívnak a csukákra is: témaválasztása, külső és belső kiterjedése, nagyívűsége egyaránt az előrelépést bizonyítja, ha az összefogottság, kiegyensúlyozottság még nem is képes ehhez mindenütt fölzárkózni.
Duba célja, hogy a klasszikus realizmus módszereivel egy regényben ábrázolja a
szlovákiai magyarság legkeserűbb éveinek: a II. világháborút követő időszaknak
megpróbáltatásait és a falu hagyományos világának fölbomlását három kamaszfiú
érésének, felnőtté válásának, egy történelmi nemzedékváltásnak tükrében. Ennek
megfelelően bontakozik ki a cselekmény két alapvető vonulata is: a fiúk és a falu
története. A „nagytörténelem" eseményei kívülrekednek a falun: ez a közösség nem
befolyásolja azokat, csak elszenvedi ránézve következetesen kedvezőtlen, olykor tragikus változásait. A sajátosan passzív szituáció rögtön meg is pecsételi a regény
kompozíciójának alakulását: mivel történelmi szinten szigetelődik el a falu, a belső
történések szerepe megnő, az igazi cselekedetek s a társadalmi tényezők szerepe
csökken. A légüres térben való élet így tűnhet a szabadság látszólagos birodalmának, jóllehet ez szinte a szabadság teljes hiánya. A történelmi vákuum nem tart
sokáig: de megszűnte után sem áll helyre az egyén és a társadalom, kisközösség és
a külső világ normális, kétoldalú kapcsolata. A kiszolgáltatottság ténye nyer csak
73

konkrét megformáltságot a konszolidáció során, mert bár a háború befejeződött, „az
embertelenség ördöge tovább tombolt". Mindez azonban a falu lakói számára csak
később vált világossá.
A regény kezdő és záró mondata egyaránt Füzesnyék főutcáját mutatja, azt a
„harmadosztályú kövesutat", melyet tönkretett ugyan a háború, de, melyre az utolsó
sorok szerint, mintegy ú j történelmi kor futáraként a sötétben messzire világító
traktor kanyarodik, 1948 tavaszán. Ezen az úton vezették haza az alig vánszorgó,
sebesült katonalovat a regény kamasz hősei, ezen indultak szántani. És ez az út
volt az is, melyen a „nagy, tíztonnás Mogürt-" és a „háromtonnás Mateosz-kocsik" a
kitelepítetteket s holmijukat a legközelebbi vasútállomás vagonjaihoz vitték. Ez az
út köti össze Füzesnyéket a külvilággal, a történelemmel. Nem nő azonban szimbolikus jelentőségűvé: mindez abból következik, hogy Füzesnyéknek ez az egy ú t j a
van. Mégis, jellemző Dubára, hogy konkrét leírásainak mindig van egy második
jelentése is, így tehát az egyedinek látszó elemek: tárgyak, építmények, élőlények,
olykor a történet mögött — hol élesebben, hol homályosabban — mindig fölsejlik
valami az összefüggések egyetemességéből. Előfordul, hogy ezt külön kiemeli (például a nagyapa temetésekor), de gyakran hagyja, hogy ezek a „rejtett analógiák" a
tudattalanban hassanak: ilyen például a sebesült ló felgyógyulásának története, mely
a Nagybene család s az egész falu életre kapásának része s jelképe egyben.
Meglepő, mégsem véletlen, hogy a regény főhősei kamaszkorukból a felnőttségbe
érő fiúk. Az ő világképük még szinte üres: szaporodó tapasztalataik dacára az élet,
a világ nagy fordulataival keveset törődnek, életkori sajátosságaiknák megfelelően
ezeknél fontosabb számukra nyiladozó ösztönviláguk problematikája. Képlékenységük
egyfajta jellegzetes közönnyel társul, s ez lehetővé teszi, hogy az író bemutassa: a
bűntelenség és az eseményektől távolmaradás sem nyújt menekvést a megpróbáltatások elől. Lehetőséget ad ez az írói perspektíva arra is, hogy világossá váljék: a
külvilág eseményeire nem sokat adó kamaszok valójában nem tudatlanabbak az idősebbeknél, sőt kötetlenségük miatt még alkalmazkodóképesebbek is. Világképük szűkössége azonban óhatatlanul a regény világ beszűkülését is jelenti: Duba visszatorpan
a sebhelyek föltépésének kockázatától, noha ezt sebek beforradásának megmutatása
is indokolttá tenné. E hiányosságot csak részben ellensúlyozza az, hogy a rá oly
jellemző paralelizmus — talán némileg szándékán kívül —, ismét érvényesül: egy
társadalom pubertáskori értékzavarainak távoli, más szférában létező rokona a kamaszok világképének zavarossága, s a változások utáni rendeződése. És ahogyan a
fegyveres handabandázást, az ön- és közveszélyes kalandok szélsőségeit fölváltja
a munka, úgy áll helyre a külső világ rendje is, a f á j ó s megmagyarázhatatlan sebek
gyógyítását az időre bízva.
A három kamasz közül az igazi főszereplő Péter, a rangsorban harmadik. Egyértelműen önéletrajzi jellegű figura, az író novelláiból már régi ismerős. Az ő alakján keresztül kerül a regénybe a legtöbb líra, s az ő szemén keresztül nézi az olvasó
is az eseményeket. Egyénisége társaiétól alapvetően eltér, szemlélődő, gondolkodó
típus. A többieknél érzékenyebb, így azok a kezdeményezők, ő gátlásosabb, inkább
visszahúzódó. Az ő igazi értékei nem a falu hagyományos értékrendje szerinti értékek: magábafordultságából fakadó differenciáltabb belső élete környezete számára
jóformán ismeretlen és teljesen közömbös; technikai érdeklődése is inkább csak
kuriózum. Sajátos, introvertált egyéniségéből adódik passzivitása: az ő története is
külön regény a regényben, mint hányatott sorsú barátjáé, Alberté. Ez a kiragadott ság, pontosabban zökkenve beillesztés a regény belső egyensúlyának billenését mutatja. A szereplők közül néhány kiemelten jól ábrázolt, hozzájuk képest a többiek
vázlatszerűek, s akármilyen találók, pontosak ezek a vázlatok, a regény egészében
nem juthatnak méltó szerephez. Ezek a kiérleletlenségek, döccenők, bár zavarják, de
alapvetően nem veszélyeztetik a regény egységét. A cselekmény két fő vonulatának
egybefonódása és különélése ugyanis gondosan szabályozott és mindvégig kézben
tartott, önmagán belül mindkét szál zárt egység, s egymással is harmonizálnak.
Kapcsolatuk azonban nem elég intenzív, részeiket a másik vonatkoztatási rendszerbe
74

nem lehet közvetlenül beilleszteni. Összeszövődésük nem elválaszthatatlan, nem igazán organikus: ennek következménye, hogy az olvasó sem képes igazán egységben
látni a .főhősök és a falu életét; a belső és külső eseményeket.
A regény legkidolgozottabb rétege a kamaszok fejlődéstörténete. Ez az, amit az
író legjobban ismer, amiről korábban a legtöbbet írta. A belső változásokat itt az
események, a magatartás jellemzik. Itt érvényesül legjobban Duba humora. Nem
viccel, nem nevettet, humora a realizmus kifejezőeszköze. A teremtett szituáció eredendő humora ez, nem nevetésre, hanem együttérző mosolygásra nyújtva lehetőséget.
Ha Duba leír egy ilyen mondatot: „a kocsmai közvélemény a gumicsizmát is kizárta
a futballisták felszereléséből", akkor ez egy adott gondolatsor logikus befejezése,
minden ironikus szándék nélküli konklúzió. Hogy mégis nevetséges, az az egész
helyzet önmagát parodizáló voltából következik. A három fiú világa adja a legtöbb
alkalmat az írónak a régi falu természettel együttélésének bemutatására. A természeti környezet számukra olyan alapadottság, amit többnyire észre sem vesznek: a
szó másik jelentésében természetes számukra. Egyedül a hajlamaiban, érzelmeiben
távolabb tekintő Péter az, aki észreveszi a tavasz szépségét: a többiek csak a következő munkákra gondolnak az előbújó virágok, pattanó bimbók láttán. A vadászat a
fiúk számára még nem sport: sokkal inkább egy ősfoglalkozás késői megnyilvánulása. A hagyományos világkép szerint a különböző élőlényekhez való viszony meghatározója a hasznosság: érzelmi színezete a zsákmányhoz való kapcsolatnak nincs.
Ennek a magatartásnak bomlását az író nagyon érzékletesen, finom megfigyelésekkel mutatja be: s nem véletlen, hogy éppen Péter az, aki megigazítja egy elejtett
nyúl fejét, hogy egy szalmaszál ne nyomja az élettelen szemet. Ugyancsak ő az,
akinek eszébe jut, hogy a megszigonyozott csuka „tiszteletet érdemelt. De sajnálatot
is érezhettek iránta, hogy ereje teljében, ösztöneit követve fölúszott a Pilinckéből a
Füzes-árokba s ezzel halálra ítélte önmagát". Ez az ú j természetszemlélet már éppen
gazdagsága miatt mutatja a bomlást: a részvét bizonyos távolságot is feltételez, a
hagyományos, organikus kapcsolat lazulását. Ez a változás része annak a nagy folyamatnak, melynek eredménye, hogy Péter, akinek a regény elején a lószerzés volt
vágyai netovábbja, végül a traktorral szánt, s a gép válik lelkesedésének tárgyává.
A hagyományos falu átalakulását Duba nemcsak külső körülményekkel magyarázza.
Egy korábbi írása szerint az „1945 utáni évek ennek a szilárd és homogén közösségnek a felbomlása, szétesése és lassú átalakulása közben teltek el. A változásnak nem
az államközösség megváltozása volt a közvetlen o k a . . . " Sokkal inkább a paraszti
szemlélet változása, s ennek egyik tüneteként kell értékelni Péter vágyainak átalakulását. Döntő szerepe mégis annak a — mondhatni — morális eróziónak volt, ami
a falun kívüli világ labilitásának következménye. A füzesnyékieknek „a gondolkodásuk is változott, a feketepiac árlehetőségei pedig erkölcsüket és kereskedői érzéküket változtatták meg. Minden lehetséges alkalommal és módon a saját hasznuk
érdekében ravaszkodtak..." A belső, az embereken belüli változásoknak azonban
mégis a világtörténelmi erők a mozgatói, s ezek ábrázolása a regény keretein mindenképp túlnőne.
Az ívnak a csukák viszonylag kidolgozatlan vonulata így éppen a „nagytársadalom" történéseinek ábrázolása. Problémát azért okoz ez, mert egyértelmű: a regényt
indukáló tényezők közül ez az egyik legfontosabb. Nagy vesztesége a regénynek,
hogy az eszmei hitel épp itt nincs művészileg kellően alátámasztva. Azok a figurák,
melyek Duba mondandójának egyik legfontosabb részét közvetítik: mellékszereplők,
s az egy nagyapa kivételével csak körvonalazva vannak, személyiségük a regényegészben perifériális. Feltűnő, hogy a legtájékozottabb, a külvilág eseményei iránt
leginkább érdeklődő szereplő a valóságtól teljesen elszigetelt, mert állandóan ágyhoz
kötött nagyapa: megint csak az analogikus szerkesztés példájaként egy népcsoport
elesettségét jelképezve. Az élettől, a társadalmi folyamatoktól elszakadva lehetséges,
hogy a mind gyakoribbá váló, fenyegető jelektől függetlenül „fanatikusan hitt abban,
hogy minden rendbejön". Aki viszont a valóságos eseményeket is követi: „végtelenül
tanácstalan". Az elveszett igazságot csak általánosságban keresik, máshol nem keres75

hetik: a kiszolgáltatottság közös, pártállástól független. Sem a középparaszt Nagybene András, sem a kommunista Kis Mihály nem szólhat bele sorsának alakulásába:
ebben a történelmi helyzetben nekik nem lehet igazuk. Ez sodorja őket, a vitatkozókat egymás mellé az igazság meghatározásában. „Igazság az, ha az emberek békességben dolgozhatnak, és saját akaratuk szerint élhetik le az életüket" — jelenti ki
a nagyapa, és ennek nem mond ellent, de mégis gazdagabb, messzebbre m u t a t ó a
másik megfogalmazás: „Az igazság a hitünkben és a tetteinkben van." Ezek a meghatározások próbálják betölteni a hiányzó magyarázat szerepét — hiába. Mert vajon
lehet-e magyarázatot találni annak a számára, akinek el kell hagynia szülőföldjét,
otthonát, ahol „a házba, kertbe és udvarba van beleépülve, szívós rostokkal beleszövődve, érzelmi szálakkal összebogozva, szétbonthatatlanul" ? És jelenthet-e valami
megoldást annak, akit kitéptek „a földből, melybe belegyökerezett, kérlelhetetlenül
elszaggatták azokat a szálakat, amelyek meghatározták helyét a világban"? Csak
részben elfogadható válasz, hogy „talán nem is kell egészen megérteni, m e r t az
emberi sors néha érthetetlen lehet. Hozzánk farkasként viselkedett a sorsunk, belénk
mart. De az eltört csont és a feltépett bőr összeforr, a lélek sebei is behegednek.
Élni kell tovább. Nem lehet nem élni és . . . jön m a j d a feledés". Ez a feledés csak a
sebekre vonatkozhat: a történtekre nem. A harcokat az emlékezés oldja békévé, nem
a feledés. Ha az összegezésnek szánt sorok ennek az elvnek ellentmondani látszanak
is, a regény megírásának ténye mutatja: Duba is ezt az elvet vallja.
Az Ívnak a csukák hibáival együtt jó regény. Az író, mint könyve Pétere, a
legnagyobb csukát kutatta sokáig, úgy keresi a célul kitűzött, a nemzetiségi sorskérdésekre választ adó nagyregény megírásának lehetőségeit. Mikor Péter a szigonynyal első ízben kísérelte meg a szúrást, érezte, hogy az kockázatos, „s a sikernek a
reménye is bizonytalan". Duba lehetőségei hasonlóak. De az allegorikus összevetéskor nem szabad elfelejteni: Péter végül is megfogta a nagy csukát. (Madách, 1978.)
GRÓH GÁSPÁR

Kiss Dénes lírai világának egyik meghatározó eleme az önemésztő, küzdő költői
én. A versírásra inspiráló alapszituáció nála viszonylag könnyen körülhatárolható: az
állandó önvizsgálatból, a megtett út felméréséből következő kétség indítja ú j és
újabb szembesülésre önmagával (másokkal, a világgal), és természetesen „vívásra"
(egyik versében mondja, aki vívódik, nem vív, vagyis a cselekvésre kerül a hangsúly). Kétkedése elsősorban az eredménynek szól, mert lírikusi feladatát, céljait —
a korábbi kötetek bizonyságaként — erőteljesen körvonalazta.
Az Égi folyóban a teremtés került előtérbe, illetve az ezért folytatott küzdelem,
a céltudatos munka és az emberi (költői) én erejének kontroverziája. Naponta szeretné újrateremteni önmagát, a világot, a kozmoszt, de kérdés, elég-e az idő és az
ismeret ehhez (Mindennapi gond). Ennél bizonyosabb abban, amit tagad, amitől
ódzkodik, amit mindenáron el akar kerülni: „emésztő időm ocsúdásom / ne gyávaságra némulásra / s tékozlásra legyek mérték" (Hajnali napló). Közvetlen természetességgel vállalja az áldozatot azért, hogy a teremtés, a leírt világ olyan legyen,
amilyennek elképzelte, önnön vérét ajánlja kötőanyagként az emberképre épülő emberarchoz (Tudósítás).
Ezeknek a lírai célkitűzéseknek megvalósulásához biztos háttér kell, m á r csak
azért is — amit Kiss Dénes maga mond —, mert a teremtés örökké kész és örökké
befejezetlen (Ki vigyáz?). Megelőző két kötetében (Kék kék kék, Hetedhét) láttuk
már, hogy A szilárd hátországot a gyerekkor adja. Itt a Hol TMJTÍI volt ciklusban
76

tekint vissza erre az időre, születésére, a gyermek és anya kapcsolatára. A kötetnek
ebben a részében különösen az Időkön túlról és a Hagyaték érdemel figyelmet. Ez a
két vers m u t a t j a leginkább azt a küzdést, amelyet örökségével folytat a költő, és
ezekben jut el a gondolathoz, hogy a gyermeknek ki kell hordania szülőit, majd önmagában elpusztítani — az (önálló) életért.
A fenti gondolatmenet arra utal, hogy Kiss Dénest a mindenség befogása, a törvények feltérképezése foglalkoztatja. A Hetedhétben tagadta a „percek divatját", de
már azt megelőzően is a legmagasabbra helyezte elérendő céljait. Az Égi folyó címadó versében a „törvényt" keresve kapcsolja össze az „égi-földi folyót", de a nagyobb
hangsúly a halállal való szembesülésre került. Ezzel kapcsolatos élményei (Gyertyák,
Hová ömlik, Csillagkalapáló) bő forrásai a költeményeknek. Nemcsak egy-egy emlék,
átélt tapasztalat megírására késztetik, hanem meditációra is. Mindez együtt allúzió
arra, hogy az Égi folyó karakterisztikus jegye a gondolatiság. Meg kell azonban
jegyezni, hogy Kiss Dénes elsősorban a gondolkodó ember (önmaga) megmutatására
törekszik. A kötet rövidebb lélegzetű darabjai leggyakrabban egy-egy felismeréshez
jutnak el, következtetéshez, amelynek kimondását önmaga számára fontosnak tartja.
Szűkebb vagy tágabb érvényességi körű kérdéseket vet fel és választ, megoldást
keres rájuk. A vállalt feladat nagy. Nem csupán azért, mert állandó készenlétet
kíván, teljesítéséhez szükséges még mély, alapos életismeret, filozofikus hajlam. Az
út végigjárásához inspirációt József Attilától kapott. A nagy előd lírája ösztönző forrás és kútfő Kiss Dénes számára. „Tisztult értelem rácsai mögül kinézve / a tűzfal
hát közepén a vörös vércse / nem ágaskodik mint az imént még — / s az udvar
sivár kő-edényében / haját mossa a sötétség" — a Hajnali napló e szakaszához hasonlóakat lehetne még idézni a könyvből, annak bizonyságaként, hogy Kiss Dénes
mennyire elevenen viszi tovább a kapott motívumokat. Elolvasva a Rögpörgető, Biztató, Aggódó című verseit, meggyőződhetünk arról, hogy eszközei között fontos szerepe van a játéknak. Utalhatunk itt az ismert szerkesztői üzenetre, amelyben József
Attila a játékot a magatartás, az erkölcsi normák, az élethez való viszony szempontjából elemezte. Kiss korábbi köteteiben és az Égi folyóban is sok helyütt ír a példaadóról. Itt úgy, hogy — az idézett Hajnali napló mellett — erőteljes versek sora
született a kötődésből (Föltámadás, Malom, Levelek, örökös táborozáson, Szó).
A Kék kék kék Dörömbölő ciklusától a Hetedhét Ragok regékjén át a jelen kötet több darabjáig számos példát lehetne sorakoztatni arra, hogy Kiss versvilágában
fontos a szerepe az oldottabb formáknak. A nyelvi lelemények beépítése az Égi
folyóban kevésbé szembetűnő, noha gyakran szól nyelvünk hajdani állapotáról és
gyerekkorának szójátékairól. A játék — akár a szavakkal is — „lehet véresen" komoly. Főként azáltal, hogy a költő önmagát áldozza fel: „Kaszabolnak ütemek formák" (Emberi tekintet). A látszat és a lényeg viszonyulása szempontjából sem közömbös ez az álláspont, amint a Forgolódóban írja: „Játszani-bátszani / halálosnak
látszani / ontani-bontani / de sohase mondani / ha nem lehetsz az ami / végzeteket
viselő / önsebekkel felelő."
Bármelyik oldalról közelítsük, szembeötlő, hogy Kiss Dénes nagy terhekkel birkózik s nem lehet megkerülni a kérdést, érett-e poézise arra, hogy a József Attila-i
inspiráció hatására gnomatikusan összegezze élettapasztalatait? Ez számára túlfeszített feladat — írta előző kötetének egyik kritikusa. Legelőbb azt kell világosan látnunk, hogy ez nála visszatérő ihletkör. Vagyis nem egy vagy két nekirugaszkodásról
van szó, hanem ismétlődő cselekedetről. József Attila-i hatások pályakezdésétől jelen
vannak Kiss Dénes könyveiben. Emellett líratörténetileg igazolt az az álláspont,
amelyik nem elégszik meg könnyen teljesíthető dolgok létrehozásával. Mély emberi
tartalmakat hordozó művek — nemcsak az irodalomban — mindig úgy jöttek létre,
hogy az alkotó megküzdött vállalt feladatával. A nyugtalanság, a „szelíd" lázadás
karaktervonása Kissnek. Csontváryban azt a művészt látta, aki „egyetérteni nem"
jöhetett, s a közvetlen mester, Csorba Győző példája is a „vívó mesterség" megtanulására intette (Köszöntő Csorba Győzőnek). Ezek alapján az ismételt nekirugaszkodás
inkább üdvözlendő. Ha a megoldásokban vannak is kívánnivalók, az eredmény azt
77

mutatja, hogy Kiss céltudatosan halad a kitűzött irányba. Feladatát az Égi folyóban
szinte végsőkig egyszerűsítette: „önismeret — világismerés!", de ebben — mint látszik — a belső, morális megerősítés és a horizont tágítása párhuzamos, összekapcsolható (Feladat). Kiemelendő még, mint a könyv egyik telitalálatos darabja, a Többlet.
Fölsej lenek ebben is a nagy költőelőd verseinek motívumai, de ezek nélkül is látszik
a „nagy kísérlet" a mai világ jellegzetes vonásainak felvillantására, egységbe fogására. A kinagyított költői én súlyos dolgokkal néz szembe; az emberi önpusztítással.
Ezzel a tehertétellel megnehezül minden, eltörik a szem „csillagága" (Földnehéz, Sötétedésem,), és méginkább szükség van a megerősítő hátországra, a „szülőtáj" üzeneteire (Halmazállapot). Önnön helyzetének minél pontosabb felmérése is elengedhetetlen, Eszembe jutott Ady Endre című versének befejező soraiban í r j a : „Ami vagyok
hiábavaló / ami lehetnék lehetetlen". A szembenézés kényszere, a magára szabott
feladat azonban ú j és újabb nekifeszülésre ösztönzi (Tanulgatom a zuhanásom).
Az Égi folyóval látszatra komorabbá vált Kiss Dénes költészete. Látszatra, mondom, mert valójában a „fekete látomások" segítségével jutott el az önkifejezés magasabb fokára, így tudja az „égi-földi" törvényeket megragadni. Eddig sem törekedett mindenáron harmóniára, de a derű szemlélete áthatotta világát. Ezért izgatják
most is az emberre leselkedő veszélyek. Érződik az Égi folyó versein az útra bocsátó
közösség gondjaival való mély azonosulás, az emberiség sorsáért való felelősségtudat.
Fontos állomása ez a könyv Kiss Dénes költői útjának. (Szépirodalmi, 1978.)
LACZKÓ ANDRÁS

Nyomozás és leleplezés
LEVENDEL JÚLIA—HORGAS BÉLA „ N É G Y K E Z E S "
ÉS „NYOMOLVASÁS" ClMŰ KÖNYVÉRŐL

Már a címek is ingerlőek, felcsigázzák az érdeklődést. A Négykezes fülszövegén
olvashatjuk — mintha már az olvasó tette volna fel — a kérdést: „Mi az? Zongoradarab?" S választ is kapunk, amely tovább fokozza kíváncsiságunkat: „Nem, dehogy.
Prózai és verses szövegek vannak a könyvben. — És ezek a szövegek egy négykezes
koncertről szólnak? — Arról is. De a cím inkább a két szerzőre utal." Vajon hogy
férhet meg mindez: két szerző, vers és próza, együtt és külön írt szövegek egyetlen
kicsi, mindössze 128 oldal terjedelmű könyvben? A kötet egységes: összetartják az
újra és újra visszatérő motívumok, közülük is leginkább a nyomozás
motívuma.
A kötet első írása Levendel Júlia líraian sűrített elbeszélése, a
Boszorkányszombat, amely egy legújabb sikerét ünneplő filmrendező házibulijának „történetét"
mondja el. Ezen az éjszakán egymást régről ismerő értelmiségiek jönnek össze.
A boszorkányszombat azonban tragédiába torkollik: az egyik szereplő öngyilkosságot
követ el a fürdőszobában. S aztán reggel „egy civil ruhás rendőr csöngetett", megkezdődik a nyomozás. De nem ez, a valóság szintjén zajló nyomozás teszi érdekessé
a könyvet, s mégcsak nem is az, hogy a boszorkányszombat idején két éjszaka üt át
egymáson, s hogy az öngyilkosság rejtélyessége emlékeztet egy évekkel előbbi szombaton történt halálesetre — bár az elbeszélő kutatásait a feltoluló emlékekben ez a
párhuzam indítja el —, hanem az igazi nyomozás, az, amely már az elbeszélés első
pillanatában megindul. Hiszen az elbeszélő azt mondja: „tanúskodnom kellett, bizo78

nyára mindig, mindenütt kellek én is. Így, egyedül, gyakorlott tanúnak". S valóban
csak tanú az elbeszélő, mert abban a világban, amelyről vall — a leggyakrabban
előforduló határozók is mutatják —, csak „bizonytalanul", „esetlenül", „ügyefogyottan" „téblábol". Egy illúziótlan, kiégettnek, kiábrándultnak mutatkozó nemzedék
látleletévé, leleplezésévé lesz a Boszorkányszombat,
mely nem más, mint egy tanúvallomás.
Egy ilyen „történetet" és egy ilyen keserű emlékképeket és álomvilágot is felfelvillantó elbeszélésben helyénvalónak látszik az időt is áthidalni tudó „mozaikos"
szerkesztés, még akkor is, ha ez néha átfedésekhez vezet, de a végig egyes szám első
személyben írott szövegben néha zavaró a történet követelte objektivitás és a mesélő — emlékező — szubjektivizmusának keveredése.
A novella befejezésében megfogalmazódik a tanú belső igénye-parancsa: „ki kell
jönnöm az egészből, amelybe szombat este beszálltam. Ki kell lépnem, kilépni, kilépni, k i l é p n i . . . " S a kilépés lehetősége: a boszorkányság, a hazug, hamis líraiság
helyett a valóság megfogható líraiságát meglelni!
Ez a szándék bujkál a kötet középső részét alkotó versekben: Horgas Béla Szárazföld című ciklusában is. Az iróniához (öniróniához) vonzódó, a groteszkre hajlamos költőnek elég egy mindennapi tárgy is, „mondjuk a gyúrótábla / . . . szívünket
megejti hirtelen / fölkel az ember éjszaka / a sötétben kitapogatja és örül / hogy
rátalált" (Gyúrótábla), vagy egy zsiráf „mikor / a színen átszalad, / ennél foghatóbbat / hiába keresnék." (Szavanna.) Bármi lehet az, amihez ragaszkodhatunk, amiben
hihetünk, mert legfeljebb: „Ha nincs, / hát elgondolom." (Libalegelő.) A feszült,
mégis derűt árasztó, különös atmoszférájú versek között a legizgalmasabb az a komolyra vált játék, melyben tíz megadott szóból (öszvér, pepecsel, nyárfa, mos, forma,
elviselhetetlen, cipő, csörtet, fűrész, almazöld) tíz versváltozat születik, hogy az utóiratban megszólaljon a vállalt ars poetica: „Tíz szó elég nekem, hogy az / elviselhetetlen hallgatást / elmossa csörtetve, kavicsokat / csörgetve a fűrészfogas ár, / s a
kirágott formákban lángoljon / az élő kakastaréj." (Változatok tíz szóra.)
Hogy a könyv a különböző műfajok ellenére is egységes, azt bizonyítja, hogy
Horgas Bélánál is ott a boszorkányszombat (Dobszerda), hogy a ciklus nyitóverse
szinte rímel Levendel Júlia elbeszélésével: „legfeljebb bűnbak találtatik" (Nyomolvasás). Az igazi bizonyíték azonban maga a kötet címadó írása: a Négykezes. Ez az
önéletrajzi ihletésű darab különös kísérlet. A közvetlenül is hatni akaró művészek
nyilatkoznak meg itt egy különös formában. A szerző- és házaspár úgy írta meg e
szöveget, mint egy partitúrát: az egymás mellett vagy alatt, de mindig párhuzamosan
futó szövegek (az eltérő szedés segítségével is megkülönböztethetők) rendkívül izgalmas játékra invitálnak. Az olvasó háromszorosan fedezheti fel az egyéni létbe s a
történelembe visszatekintő nyomozást: az emlékképek, asszociációk sorozatát — előbb
Levendel Júlia, majd Horgas Béla tollából, végül e kettőből a harmadikat: a közösét.
A két egymáséba simuló életsorsban ú j r a meglelik helyüket az elbeszélésből s a
versekből mór jólismert motívumok, hogy az „itt és most" állapotát is rögzítő utolsó
akkord helyet adjon egy következő kötetnek. (Szépirodalmi, 1978.)
*

A másik kötet is egy „nyomozás", amint azt már az'azonos című Horgas Bélaverset is felidéző kötetcím is hangsúlyozza: Nyomolvasás. De jelzi ezt az is, hogy a
szerzők olyan műveket is választanak elemzésük tárgyául, amely címében is hordozza az ötletet (Mészöly Miklós: Nyomozás), vagy amelyben maga a költő is nyomoz, egy szó „bűnét" vagy „alibijét" keresi (Tandori Dezső: Egy szó alibije). Az
„igazi" nyomozás azonban itt sem pusztán a szó szerint vettben érdekes, hiszen magában az egész kötetben tettenérhető.
A Műelemzések Kiskönyvtára-sorozatban megjelent könyv hiányt pótol s ezért
kár, hogy kis példányszámban jelent meg. Szükség van erre a könyvre, különösen
addig, míg az olyannyira várt középiskolai réformtankönyvek meg nem jelennek.'
79

Az utóbbi 10—15 esztendőben irodalomtudományunk nagyon gyors fejlődésnek indult, de eredményei csak lassan válnak közkinccsé. Ezt a folyamatot gyorsította meg
Levendel Júlia és Horgas Béla, amikor munkájukban a 70-es évek elején írott szakirodalmat idézik minden tekintélyelv nélkül, s adják tovább okosan — s ez a legfontosabb — közérthetően. S bár maguk is írók, mégis szerények tudtak maradni:
diszkréten megbújnak az idézetek mögött s magukra csak azzal hívják fel a figyelmet, ahogy az idézeteket válogatták-váltogatják, ahogy s amiből gondolatmenetük
összeáll.
De mire is vállalkoztak a nyomolvasók? A kötet jó alcímekkel és „margócímekkel" is ellátott hét esszét tartalmaz, melyek a költészet, az irodalom iránt érdeklődő
olvasók leggyakoribb s legfontosabb kérdéseire próbálnak meg választ adni. Közülük
csak néhány: mit „jelent" egy vers, miben áll a művészet öncélúsága?, szükséges-e
az elemzéshez ismerni a vers „történetét" is, létezik-e az úgynevezett „filozófiai"
vers?, miben rejlik a műalkotások értéke?, mit érnek a szavak, s honnan ered a
XX. századi költő paradox kételye: érdemes-e egyáltalán írni? — Hihetetlenül gazdag e kis könyv, mint e néhány témakörből is látható, s nagy erénye: ennek ellenére
sem fárasztó! S bár egy nyomozás minden mozzanata nem lehet tudatos, s az elemzett versek megválasztása itt is esetleges — az elemzések kitűnőek, értőek, még
akkor is, ha néha csak egy-egy szempontot érvényesítenek csupán.
Horgas Béla olyan verseket is vizsgál, amelyek eddig is sok vita alapjául szolgáltak (Petőfi: Szeptember végén, Ady: A fekete zongora) s olyat is, amelyet szinte
újra fel kellett fedezni s megérte (Csanádi Imre: Halottvivők). Levendel Júlia a
Hamlettől kölcsönzött című esszéjében (Szó, szó, szó) a szavak lehetetlenülését, kiüresedését vizsgálja s olyan költői alkotásokat (Tornai József, Marsall László, Tandori Dezső verseit), amelyek e gonddal néznek szembe. Ugyanez a fejezet kitűnő
esszéket is felelevenít (Bálint György: A szavak felkelése, Csoóri Sándor: Közeledés
a szavakhoz).
S szinte mindegyik fejezetben ott van József Attila is, sőt az egyik közösen írt
fejezetnek József Attila kései költészete a közvetlen tárgya. Ez a remek esszé —
anélkül, hogy kilógna a kötetből — szerves folytatása lehetne a szerzőpár 1970-ben,
József Attila világképéről írott, m á r akkor is hiányt pótló könyvének (A szellem, és
a szerelem). A Nyomolvasás József Attila-fejezete (Hiába voltam jó, hiába voltam
rossz) azt fejti ki, hogy a költő kései verseiben az önmegvalósítás programjának elmaradása, a teljességigényéből is fakadó csalódása bűnként fogalmazódik meg, de e
bűn egyúttal az etikus emberi lét bizonyosságát is jelenti. A József Attila-i költői
magatartásformát vizsgáló műelemzések is igen jók, akár a többi fejezet elemzései.
A ritkán olvasható jó műelemző-kötetekhez hasonlóan áll össze e könyv is, mert
szerencsésen ötvöződik benne a klasszikus értelemben vett esszé, az
irodalomtörténet
s a kritika, mégis van néhány olyan mozzanat is, amely kárára van a könyvnek.
Kár, hogy a szerzők néha túlságosan is „egyszerűsítenek", olykor szinte annyira,
hogy szándékuk ellenére csak félreértetni sikerül a jelenségeket az olvasóval. Néha
túlzónak érezzük a szakirodalmi hivatkozások sokaságát — ez nemhogy segítené, de
éppenséggel gátolja az olvasót a szerzők óhajtotta „teljes" megértésben. Az nem baj,
hogy — mint a szerzők be is vallják — „a tanulságok nem tűnnek eredetinek", mert
ugyanakkor — s ez a fontosabb — hasznosak, de az baj, hogy sokszor tulajdonképpen csak azonos motívumokból építkező művek összehasonlítására vállalkoznak, ráadásul úgy, hogy az összehasonlítás alapja néha pusztán egy-egy rövid részlet. Máskor viszont, amikor valóban kitűnő párhuzamokra lelnek, álszerényen „esetlegesnek"
mondják jól megválasztott példáikat.
A fenti „hibákat" azonban „elnézhetjük" a Levendel—Horgas szerzőpárnak, mert
igen nehéz feladatot vállaltak. Amit Mészöly Miklós Nyomozás című művéről írtak,
az érvényes általában minden irodalmi műre, de érvényes arra a feladatra, csábításkényszerre is, amelyre ők maguk vállalkoztak, amelynek engedelmeskedtek:
„A Nyomozás kimeríthetetlen bányaként kelleti magát, az elemző elveszhet a képek
összekötésében, az összeköttetések »leleplezésében«, s alig jut valamire." Talán ez a
80

befelé forduló kétely az oka annak is, hogy a kitűnő analízissorozat után, a könyv
végén hiányzik az egészet egybefogó szintézis.
A legégetőbb kételyre — „Lehet-e írni egyáltalán?" — Nemes Nagy Ágnestől
idézik a szerzők a választ: „ . . . írni nem lehet, de k e l l . . . a nyelv bizonyos lehetetlenülése . . . emberi létünk lehetetlenségeire figyelmeztet". Erre az alapkérdésre a
szerzők maguk is válaszoltak: a Négykezessel és a Nyomolvasással.
(Tankönyvkiadó,
1978.)
SZIGETI LAJOS

Ördögh Szilveszter: Bizony nem haltok meg
Előre bocsátom: nem tudok ördögh Szilveszter könyvéről úgy írni, ahogy ama
egykori kritikus javasolta: kiülni a csillagok alá s nem törődve a környező világgal,
csupán magára a műre szegezzem pillantásomat. Ennek két oka van. Az egyik: nem
vagyok kritikus, amolyan „céhbeli". A másik: a szerző iránti személyes elfogultságom. Mai joggyakorlatunk szerint olyan bíróra, aki a „vádlottak padján" ülő delikvenssel szemben személyileg elfogult, nem szabad az ítélet kimondását rábízni. Én
viszont — vállalom.
Ezt az elfogultságot — azok kedvéért, akik ennek okát nem ismerik — röviden
meg kell magyaráznom. Első, még gimnazista korában írt műfajtalan művét (Osztályfénykép) én bocsátottam sajtó alá. Mindketten meggyötrődtünk a következményektől; én, viharedzett lévén, könnyebben elviseltem, mint a gimnazista szerző.
Másodszor akkor gyötrődött meg Ördögh Szilveszter, amikor első könyvére (A csikó)
József Attila-díjat kapott. Valósággal „leblokkolódott". Azt kérdezte tőlem: „Én most
mit csináljak? Hiszen ezt a díjat én csak úgy kaptam." Mivel bizonyítson? — ez volt
a dilemmája. Megértettem: jó néhányan kaptak — mert adtak nekik — József
Attila-díjat, olyanok, akik azóta úgy süllyedtek el a mi zavaros vizű irodalmi tavacskánkban, mint a kő, amely csodálatos módon még hullámokat sem kelt a mélybebukáskor. ördögh Szilveszter azóta több könyvet írt, egyikkel sem bizonyított —
szerintem — igazán.
Amikor ezt a legutóbbit (Bizony nem haltok meg) elibém tette, ráböktem a
könyvre s megkérdeztem: „Ez mi?" Arra értettem: novellák, regény? Azt felelte:
„Nem tudom." Meghökkent, kérdező tekintetemre így folytatta: „Csak annyit tudok,
hogy ez az első igazi könyvem." Ez a közlés ezúttal engem „blokkolt" le: hát én
akkor honnan tudjam, hogy ez mi, ha maga a szerző sem tudja? Hogyan merészelhetnék véleményt írni róla?
Elolvastam. Azóta is töprengek: milyen könyv ez? Nem regény, nem novelláskötet — nem lehet egyetlen skatulyába sem beszorítani. Nem szeretem azokat a kritikákat — még ha az én könyvemről írják, akkor sem —, amelyek abban élik ki
magukat, hogy leckeszerűen „felmondják" a könyv tartalmát, meséjét, „sztoriját",
hogy aztán eljussanak a bizonytalan summázatig. Rendszerint oda, hogy „volt jobb",
vagy pedig: „lesz jobb". Abban a szerencsés helyzetben vagyok, hogy ha akarnám
sem tudnám elmondani a könyv „sztoriját", mert ilyen — nincs. Ilyen szemszögből
nézve sem skatulyázható. Ennek a könyvnek nincs „sztorija".
Mije van hát? Izzása, katartikus hatása, vallomásos őszintesége, olykor önéletrajzi kitárulkozása (ezt csak az veszi észre, sejti meg, aki a szerzőt, családi múltjával, sorsa hátterével együtt ismeri), van benne továbbá valami sejtelmesen izgalmas
történelemírás, persze, nem a voltaképpen vulgarizált, majdhogy azt nem írtam,
aktuálpolitizált iskolás fokon, hanem ahogy lenni kéne: a művészet varázsával, igazával megnemesítve. Észrevétlenül beavatva az olvasót a ma is még együttélő három
6 Tiszatáj

81

nemzedék által átélt, sokszor megpördült, megpörgetett legújabb magyar történelembe. Micsoda paraszt- és egyéb sorsok, átélt szenvedések, diadalmak — ezek rendszerint múlandók, szóra is alig érdemesek — kavarognak ebben a könyvben! Akik
átélték — tudják, miről beszélek.
Mi tartja össze s mi teszi mégis egésszé, „kerekké" ezt a láthatatlan füzérre rákötözött történetláncolatot? Mert végül is igenis, egésszé fűződnek a látszólag egymástól teljesen független sorsok, epizódok, jobb szó nem lévén rá — történetek.
Emlékezések? Elbeszélések?
Bevallom, először Boccaccio hatására gondoltam — mit ér ma az olyan kritikus,
aki fiatal író művéről szólva, nem kutatja, milyen csillagok, bolygók sugárzásának,
együtt- vagy szembenállásának hatására alkot? —, természetesen a Dekameronra,
amelyben, mint ismeretes, a firenzei pestisjárvány elől elvonult társalkodók egymástól teljességgel eltérő témájú történetekkel múlatják az időt. De aztán elolvastam,
utólag — mert tudván tudom, hogy amikor már kész a könyv, akkor szokták megírni —, a könyv előszavát, melynek itt „Ajánlás" a címe s el kellett hessentenem
Boccaccio szellemét. Mert maga a szerző is felidézi, hogy elhessenthesse. „(Mesélni
kedélyesen és bölcsen, mint annyi pazar talentum tette. Tíz napon át száz mesét,
mint Giovanni Boccaccio! Aki talán hihette még — bár valószínűleg nem hitte már
—, hogy a tíz nap, a száz mese, a hét földi tündérlány és a három földi tündérifjú
elfeledteti a förtelmes firenzei pestisjárványt. A dögvészt, a sátáni hívságok és az
istenes dölyfösségek miatti égi büntetést, az emberi poklot, mely tombolt a városban,
nem kímélve ártatlanokat sem . . . ) "
A mi szerzőnk nem feledtetni akar, hanem emlékeztetni. S a sorstöredékek, melyeket elő-előkapar a történelmi avar alól, nem tíz nap, hanem csupán öt éjszaka —
mit mondjak egyebet — reális víziói. Egy értelmiségi fiatal házaspár az első este
azzal kezdi a kilátástalan beszélgetést, hogy nem szeretik már egymást. „Eltörtünk
egymástól." ö t éjszakán vívódnak, marják egymást, közben — első olvasásra meglehetősen szokatlan formai újításképp — elénk borulnak a már említett sorstöredékek, a sorok mögé érezve, a két boldogtalan ember személyes múltjának, származásának, sorshátterének feledhetetlen — mert mintha sav marta volna beléjük —,
immár életük végéig megőrzött s épp e vallató éjszakákon előtörő víziói. „Egyszerű
történetek, egyszerű fájdalmak" — hangzik el az ötödik éjszakán, a férfi szájából.
S a „történet" vége? Idézni kell.
— „Szépen ráncosodik az arcod.
— Neked meg vannak ősz hajszálaid.
— Már nem érdemes elaludni.
— Nemsokára ébred a gyerek.
— Elszívunk még egy cigarettát.
— Most nem bánnám, ha föltennél valami zenét, csak halkan.
A fiatalember látja az ablakon át a ház melletti csenevész fácskákat. Némelyik
mellett karó.
— A hegedűverseny jó lesz?
A fiatalasszony bólint.
Kívül hópillék szállingóznak."
Ez lenne a „történet" vége? Nem, erről szó sincs. Ennek a könyvnek, akár az
emberi sorsnak — mely még voltaképpen hőseink előtt áll — csak a halállal lehet
vége, vagy bizonyára még akkor sem. A könyv befejezése mintha valami megbékélést sugallna, de hát ki tudja, tudhatja, mi vár még erre az emberpárra? S ránk,
mindannyiunkra — ki tudhatja? Halálunkkal bizony nem halunk meg. S ezt érzi a
szerző is, mi más ok miatt írta volna le az „Ajánlás" befejező sorait így:
„Egyedül maradt szeplőtelen papírjaival.
Most üvegcserepeket kínál meztelen tenyerén. Széttört meséket, melyeknek nem
hősök a szereplői."
Pontosan így van: széttört mesék, nem hős szereplők, meztelen tenyér, r a j t a
üvegcserepek — ilyenekből akár katedrálisok ablakainak szentjeit is ki lehetne
82

rakni. Hiszen jól tudjuk, káromkodásból is lehet katedrálist építeni. Valami ilyesmi
történt Ördögh Szilveszter könyvében is.
Szólhatnék kifogásokról is, minthogy ez törvényszerű kritikusi penzum — az ittott felbukkanó érzelmességről, némely „széttört mese" megereszkedett színvonaláról
—, de minek? A könyvön ez már semmit sem változtathat, ez a könyv úgy érvényes, ahogy meg van írva. És a könyv érvényessége vitathatatlan, s az is, hogy
ördögh Szilveszter ezzel a könyvvel bizonyított. Úgy látszik, ő is úgy van vele, mint
más — önmagához szigorú — író: meg tudta ítélni, hogy ez az első igazi könyve.
S utána még több is jön talán. Talán? Bizonyosan.
Nem hallgathatom el a könyvet illusztráló Lelkes Istvánnak a könyv „lelkét"
megérző remek teljesítményét. (Magvető, 1979.)
MOCSÁR GÁBOR

Raffai Sarolta: Legyen krizantém
Kortárs irodalmunkban változatlanul nagy a kis műforma, a novella kultusza.
Nem a műfaj és nem a formák, hanem a művekbe fogalmazott valóságanyag és a
megformálás minősége adja az esztétikai értéket, a maradandó olvasmányélményt.
Raffai Sarolta novelláskötete, a Legyen krizantém jelenkorunk változatokban gazdag
világából villant fel valóságszeleteket.
A kötet 17 novellájának inkább csak alakjai, mintsem hősei vannak. A szereplők
jelzik csupán az egyes társadalmi rétegeket. Irodalmi rangra emelhető történetekből,
megfigyelésekből valóság- és élmény közelben íródott novellák álltak össze kötetté,,
A feladat nem könnyű: gondolkodói érvénnyel, művészi hitellel szólni napjaink változásairól, embertípusairól, egyén és közösség átalakuló viszonyáról, rejtett összefüggéseiről. A feladatvállalás dicséretes, de teljesítése csak részben sikerült az írónak.
Nem valóságismeretének, hanem a kidolgozás, művészi hitelesítés fogyatékosságainak
következménye a hullámzó, esetenként zuhanó színvonalbeli egyenetlenség. Mindez
külső jele annak, hogy néha érezhetően elhalványul az igazságkereső szenvedély, az
értékelő és ítélő szemlélet. Csak ritkán vonják magukra az olvasó figyelmét az érzelmin túlmutató, szociográfiai érvényű vagy szociológiai vonatkozású élettények, esetek, megfigyelések. A főként klasszikus felépítésű novellákban az egyenes vonalú elbeszélést ritkán szakítják meg idősíkváltások. Erőteljes és egységes, leleplező erejű
A pizsama című novella. A „kibeszélnek bennünket" félelme vetet a családdal a haldokló családfőnek ú j pizsamát, de halála után kimosva, kivasalva akarják becserélni,
visszaváltani a boltban. Közben az elhunytat irigylik, mert „Csak minékünk kell
ügyeskednünk ebben a nyomorult világban." A vidék, a vidéki kisváros színtere és
a jelen síkja adja a novellák tér-idejét. A magánélet, a szerelem intim szféráit pásztázza az írói tekintet az Egyszeri kalandban. Egy öregedő vállalatigazgató felvesz a
kocsijába egy fiatal, csinos lányt. A banális történet azonban nem szokványosán végződik. A lányt az „egyszeri" hétvégi kalandban célszerűség vezeti: az igazgató révén
akar lakáshoz jutni, hogy férjhez mehessen egy őt szerető, hozzáillő munkásfiúhoz.
A célhoz választott út azonban zsákutca. A többszörös kudarcból a menekülés sem
jelent kiutat, főleg nem megoldást, csupán a gondolati tisztázatlanság tényét, beismerését. A problémafelvetés visszfénye azonban rávilágít a fiatalok pályakezdésének gondjaira, az otthonteremtés igényének, vágyának objektív akadályaira, halványan utal arra, hogy a szemléleti bizonytalanság milyen tévutakra, önfeladó, megalázó kompromisszumokba sodorhat gyámoltalanul naiv embereket. Az élni vágyó,
6*

83

de élni nem tudó emberek ábrázolása határozottabb, személyesebb értékelést kívánt
volna. Bár megcsillannak Raffai legjobb lehetőségei, a problémalátás újszerűsége, a
láttató erő is nyilvánvaló, de az elbeszélt, vázlatosan értelmezett történetből hiányzik
a legfontosabb: az írói értékelés bizonyossága.
A gondok, bajok, a magány változatai és fokozatai nem ismernek kor szerinti,
nemzedéki tagolódást, sem társadalmi rangot, kiváltságot. Az egykor ünnepelt szépségű színésznő, a hervadó szépasszony illúziókba, emlékekbe kapaszkodik, amíg keserűen rá nem ébred a látszatok tarthatatlanságára (Lelki nagyság). Egy megözvegyült idős asszony magánya, társtalansága és esendősége fogalmazódik meg a kötet
címadó novellájában (Legyen krizantém). A rejtélyszerűen szokatlan címadás magyarázata: az özvegy kénytelen elfogadni a sírgondozó sírásó unszoló ajánlatát, hogy
tőle vásárolt krizantémot ültessen férje sírjára, aki egész életében utálta ezt a sírvirágot.
A vidékiség, a kisvárosi kicsinyesség, provinciális értékrend, szokásjog, a társadalmi pozíció és rang fonákságait, árnyoldalait kitűnően ismeri Raffai Sarolta. Otthonosan mozog ebben a közvéleményformáló középosztályban, ahol az értelmiség is
inkább csak réteget, nem pedig a gondolkodásnak, életformának és magatartásnak a
minőségét jelenti. Tollhegyre tűzi a közösségellenes, egyéni boldogságot is romboló,
antiszociális visszásságokat (Látogatás, A vén csibész). A fiatalok élvezői vagy szenvedői szüleik anyagi helyzetének. Létkörülményeik meghatározzák eszményeiket,
irányultságaikat, jövőt alakító vágyaikat éppúgy, mint a társkeresés és -választás
döntéseit (Ki érti?). Rossz előjelű és irányú átértékelés történik a társasági közgondolkodásban. A méltóságtartó, felszínes mosoly, a zavarba nem jövő biztonságérzet,
a sznob érdeklődés háttérbe szorít olyan emberi erényeket, mint a nyíltság, ügyekért
lelkesedni tudó őszinteség, igazságmondó bátorság. A simulékony szürkeség előbbre
jut a munkával igazolt, eredménnyel bizonyított tehetségnél, emberi kiválóságnál.
A közerkölcs változásai ú j kérdéseket vetnek fel. Nem a tények, hanem megítélésésük dönti el, szabja meg, hogy mi tekinthető magánügynek és mi közügynek (Bundika bútora), összemosódik, egymást igazolja tisztesség és tisztességtelenség. Ki-ki az
,élet más és más örömeihez ragaszkodva fenntartja jogát a rangból, pozícióból történő ítélkezésre.
Ismerős világot tár olvasói elé Raffai Sarolta. Novelláskötetének megkülönböztető ismérve és érdeme, a maiság főként témaválasztásában rejlik. Az elhagyás, a
stilizáció művészetét, a felfedezés örömét azonban csak ritkán érezni. Néha úgy
tűnik, hogy madártávlatból értékeli a belülről is jól ismert valóságtényeket. A megformálás igényesebb értékteremtő munkát, hatásosabb és személyesebb állásfoglalást
követel az írótól. A Legyen krizantém bármennyire is napjaink valóságáról szól a
jelenkor emberéhez, nem tartozik Raffai műveinek élvonalába, a kortárs próza
átlagszintjén mozog. (Magvető, 1979.)
CS. VARGA ISTVÁN

Takács József: Nincs válasz
Takács József első regénye — a cselekményét tekintve — lehetne akár krimi is.
Bikás Tóth András heves szóváltás közben leszúrja Gunár Kálmánt, a házigazdáját.
Miért tette? Tehetett-e mást? A szerzőt — természetesen — jobban érdekli maga az
út, amíg a főhős eljut a végzetes mozdulatig, mint a krimiizgalom. Az ügy társadalmi hátterét rajzolja meg, azt a hatalmas tektonikus erőt, amely az elmúlt har84

minc évben sok százezer embert mozdított ki megszokott, ősi életformájából, sodort
a falvakból nagyvárosainkba.
Mi okozta a tragédiákat? Az az aszinkron, amely a korabeli gazdasági, társadalmi
viszonyok, a paraszti tömegek tudata és a politikai akarat között támadt. Ma már kezdjük érteni, hogy a tudat maga is társadalom- és történelemformáló erő. Elég legyen itt
csupán Berend T. Iván vagy Marx György tanulmányaira utalni, amelyekben a gazdasági fejlődés egyik lényeges feltételének éppen a tudást, a tudat fejlettségi szintjét jelölik meg. Visszatérve Takács József regényére: Bikás Tóth András az apja földjén gazdálkodik. Már felnőtt ember, megérte a világháborút, de még nem önálló. Hogy eleget tudjon tenni a beszolgáltatási kötelezettségeknek, telente Budapestre megy dolgozni. A téeszbe azért nem lép be, mert nincs saját földje, amit bevihetne. Ügy érzi,
hogy fölöslegessé vált a szülőfalujában, ezért elhatározza, hogy családjával együtt a
fővárosba költözik. A regény legmegrázóbb oldalai ezek, amelyeken Takács József
magát a töprengést, őrlődést, a főhős elhatározásra jutását, majd a saját házrész
lebontását, a falutól való végsőnek szánt búcsúját írja le. Tóth Andrást minden a
faluhoz kötné. Értelmes és szorgalmas parasztember, aki szereti és érti is a földet,
az állatokat, ezt az őseitől tanult életformát, szakmát. Ügy gondolja, hogy ez az
életrevalóság kisegíti majd a városban is, gyökeret tud verni. Nem látja, mert nem
láthatja előre, hogy a külvárosi sufniban, amit a sógorával együtt „pofoz ki", eleve
csak redukáltabb életet élhet, amely még akkor is meggyötörné, ha nem lenne számára minőségileg új. A konfliktust tehát már eleve önmagában hurcolja, s előbbutóbb akkor is tragédiához vezetne, ha külső erők (lásd: Gunár Kálmán, a háziúr)
nem éleznék tovább. Tóth András dolgozik összeszorított foggal, s a létminimummal
is beéri abban a reményben, hogy majd telket vesz, házat épít: ismét a maga ura
lesz. Takács József árnyaltan ábrázolja, hogy mi mindenről le kell mondania eközben: a jobb falatoktól a szerelemig (egyetlen összezsúfolt szobában nő fel a három
gyerek...), az emberi önérzetig. Mert nem elég a testi, fizikai nyomorúság, környezete még csúfolja, állandóan sértegeti is „a falusit", őket okolva a közellátás hiányosságaiért, az elviselhetetlen zsúfoltságért. A konfliktust végül is a fia élezi és
robbantja ki, aki beleszeret a házigazda unokájába. Normális körülmények között ez,
a fiatalok szerelme mindkét család öröme lehetne, de így, ebben az összezártságban,
alá- és fölérendeltségben a gyűlölség forrása lesz. Gunár Kálmán, a nyugdíjas villamoskalauz kivagyiságában rangon alulinak tartja, hogy imádott unokája egy
„gyüttment" falusi fiáé legyen. Tóth Andrásék tehát csak a rossz bor mellett, a
kocsmában találnak, ha nem is felejtést, de pillanatnyi oldódást a megoldhatatlannak érzett egzisztenciális, erkölcsi, családi gondok nyomása alól. Emberségében, önérzetében érzi — jogosan! — megsebezve magát, s tehetetlenségében fogja meg a
bicskáért nyúló sógora kezét. Ügy lesz gyilkossá, hogy maga sem érti, mi is történt
vele. Csak később, már a büntetését töltve gondolja át újra és újra. Életét értelmetlennek tartja, be is ugrik a kútba, még mielőtt szabadulna, mert a fia „elárulta":
végül is elvette Jusztinkát, Gunár úr unokáját. Az élet meghaladta, átlépett rajta,
így érzi a hős, s Takács József nagy együttérzéssel, már-már vele azonosulva ábrázolja ezt a sorsot.
A teljesítményt, a regényt még akkor is elismeréssel kell fogadnunk, ha van kritikai észrevételünk is. Gondolunk itt például az egy szálon futó cselekmény néhány
következetlenségére, a jellemábrázolás árnyalatlanságaira. Mert Takács József éppen
arra a rétegre irányítja a figyelmet, amelyet „szubkultúrának" nevez Hatvani Dániel
egyik tanulmányában, amelyről mind ez idáig nagyon keveset mondott el irodalmunk. Érdemtelenül és igazságtalanul, mert végül is ők építették, építik városainkat,
hogy nekik csak a külvárosaink mosókonyháiban, sufnijaiban jusson h e l y . . . Ideje,
hogy legalább az irodalom igazságot szolgáltasson nekik. Takács József regénye szerény, de megbecsülendő törlesztés ebből az adósságból. (Magvető, 1978.)
HORPÁCSI SÁNDOR

85

Csetri Elek: Körösi Csorna Sándor indulása
Aligha van ismertebb s elismertebb magyar tudós Körösi Csorna Sándornál. Azt
hihetné az ember, hogy róla aztán se újat, se többet nem igen lehetne mondani.
Csetri Elek könyve azonban alaposan rácáfol mindkét hiedelemre. Ügyannyira, hogy
a könyvet letéve az az ember érzése, hogy ez idáig igazából nem is ismertük Csornát.
Se az embert, se a tudóst. Hogyan éri ezt el Csetri? Mindenekelőtt úgy, hogy mikroszkopikus precizitással rekonstruálja azt a szellemi klímát, azt a társadalmi és
tudományos mentalitást, amiben Csorna nevelkedett s útnak indult. Ez a modern
mikro-mentalitástörténeti szemlélet vetíti aztán elénk az ú j Csorna-képet; ez a szemlélet — melyet a kolozsvári történészkör teremtett meg s dolgozott ki — érteti meg
először (mint egykor Benkő Bolyai-könyve) az addig „különös"-ként ünnepeltben a
lényeget. De haladjunk szép sorjában, a recenzió szabályai szerint.
Kőrös lakossága Csorna születése idején 400 fő lehetett. Csetri gondosan leírja,
az éghajlattól a viselkedést előíró szabályokig, hogy mit jelentett egy ilyen katonai
határőrvidéki székely falucskában gyermekeskedni, ahol „szabályozottság uralkodott
a szokásokban is, és a szigorú rendtartás felett a faluszéke, katonai és egyházi hatóság őrködött. A szokásszegő, a törvényrontó mindig számíthatott a büntetésre; igaz,
hogy azt a paraszti bölcsesség mindig józanul mérsékelte".
Szigorú szabályozottság és józan mérséklet bőségesen dokumentált örökségével
indítja Csetri a gyermek Csornát. Vázolja a kis család részletesen megrajzolt s ú j
adatokkal pontosított képe köré ama nagyobb emberi közösségét is, amely bár nehéz
s gyakran távoli idegen országokba kényszerítő katonai szolgálattal sújtottan, de
egyéb szolgai terhektől mentesen, maga formálhatta életét s teremthetett magának
megélhetést kemény munkával a kedves hazai tájon. S külön, nagy gondot fordít rá,
hogy a legkülönfélébb források alapján rekonstruálja Kőrös — és általában egy
ilyen kicsi kálvinista székely falu — iskolaviszonyait. Vizsgálódásai önmagukban is
elsőrendű és meglepő eredménnyel járnak: menő magyarországi művelődéstörténetírásunkból megszokott teljes falusi iskoláztatási parlag helyett már a XVII. század
végétől egy tán kezdetleges, erősen a helyi mester szakmai és erkölcsi kvalitásaitól
függő, ám a XVIII. század második felében — az enyedi kollégium és a felvilágosodás kettős hatása alatt — egyre szervezettebbé, szakszerűbbé és ellenőrzöttebbé váló
elemi oktatás körvonalait tárja föl. Módszeréből következik, hogy sikerül kiderítenie,
kik tanították valójában Csornát, s azt is, hogy mit tanulhatott tőlük. „Nekik tulajdonítható az érdem, hogy Körösinek sikerült a nagyenyedi kollégium küszöbét átlépnie. Körösi minden tehetsége és kitartása talán kevés lett volna, ha nincsenek
mellette ezek a derék falusi tanítók, akik oktatták-nevelték, serkentették-segítették
az elemi iskola elvégzésében, s bizonyára a továbbtanulásban is. Abban, hogy tudásának megvetették alapjait, amelyre bizton épülhetett a tudománynak az a sziklaszilárd épülete, amelynek falait az enyedi kollégiumban és a göttingai egyetemen
rakta fel." Értsük meg jól a szemléletváltozást: a parlagból, a semmiből soha és
sehol nem nőhetnek ki akkora tudósok, mint Körösi vagy a Bolyaiak; a legfényesebb tehetség sem bontakozhat ki többé-kevésbé szakszerű és szervezett gyermekkori
gondozás nélkül. Ahol Körösiek és Bolyaiak vannak, ott kell funkcionáló elemi iskoláztatásnak lenni, s nem is akármilyennek. A kolozsvári történészkör munkái s tapasztalatai alapján Csetri Elek tudta jól, hogy mit kell keressen, s csakugyan meg
is lelte a forrásokban.
És hasonló szellemben, csak sokkal bőségesebben és részletesebben számol be a
nagyenyedi kollégium — egyébként a falusi kálvinista iskolákkal ezer szálon összefüggő — életéről. Életéről és nem oktatási s mégcsak nem is nevelési rendszeréről,
hiszen a kollégium — a debrecenihez hasonlóan — sokkal több volt holmi oktatóés nevelőintézetnél. Márcsak széles körű önkormányzata s önálló gazdálkodása miatt
is; hisz a kollégium működését nagy és szakszerűen kezelt gazdasága garantálta;
86

nemcsak a tanárokat fizették a jövedelméből sokkal jobban mint Erdélyben bárhol,
de a diákok többsége is részben vagy egészen a kollégium költségén tanult. Másként
miként is jöhettek volna csapatostul messzi székely falucskák szegény kicsi legénykéi, hogy gyakran csak 15 év múltán menjenek haza, kész férfiként? Otthonról nem
kaptak semmit, nem is várhattak, a kollégium tartotta őket. De nem ingyen és nem
is teljesen. Szolgadiákként gazdagabb, fizető társaik mellé osztották be őket. De ez
egyáltalában nem azt jelenti, hogy holmi személyes szolgaként egy „gazda" kényekedvének lettek volna kiszolgáltatva. Szigorú szabályzat írta elő kötelességeiket,
amik majdnem teljes egészében a közös rend fenntartását szolgálták, s ez alól a
közösségi munkák alól — mint takarítás, fahordás, fűtés, cipófelvétel és így tovább
— mentesítették gazdagabb, fizető társaikat, akik különben mindig kevesebben voltak a szolgadiákoknál. A diákság hierarchiájában a szolgadiákok vezetői egyébként
is magosan állottak s nagy tekintélyt élveztek, s a kollégium nagy gazdasági vállalkozásának irányításában is fontos szerep jutott nekik. A nagy diákköztársaságban
nem származás és vagyon, hanem tehetség, szorgalom, s — mint minden emberi
közösségben — a többiekkel kijönni tudás határozta meg az egyének helyzetét.
A kollégiumot „két évre megválasztott rektorprofesszor
kormányozta, tanártársai, a professoratus segítségével. Az alsó osztályok tanításának ügyét a pedagogarcha
(tanvezető) Irányította, ő nevezte ki és ellenőrizte az osztálytanítókat, ő vette fel a
tanulókat, ő osztotta be őket tudásuknak megfelelő osztályokba. A professoratus
döntött a tanulók és diákok ösztöndíja dolgában, határozott fegyelmi ügyekben.
Azonban a »köztársaság« demokratizmusának jegyében az iskolaszék, a sedria ülésein részt vettek az ifjúság képviselői is, az ún. jurátusok. Közülük a diákság általános szavazattal választotta a két officialist, a seniort és a contrascribát. ő k voltak
a belső rendtartás felügyelői, a diák-societas vezetői. A senior, mint számadó gazda,
a diákság elöljárója biztosítja a közjavak méltányos elosztását a tanulóifjúság között.
Segédje az ellenőr vagy contrascriba, aki főleg a fegyelem ügyét tartotta kezében.
Munkájukban segédkezett nyolc esküdt felügyelő (juratus assessor) és a nótárius,
akik a rektorprofesszor elnöklete alatt, két professzorral együtt alkották a sedriát
vagy iskolai tanácsot. A tisztségviselők sorában találjuk a classisokban oktató kilenc
publicus praeceptort vagy köztanítót, azután a neutralistákat és a szolgák praeseseit.
A hetenként kijelölt oeconomus (»szeres«) tartotta fenn a házirendet. Ugyanúgy meg
volt határozva a többi szolgálatos diák hatásköre." Az enyedi diák — szolga és
fizető — tehát egyszerre tanult kemény munkát és demokráciát. Demokratikus intézményekben szűkölködő, feudális terheket cipelő társadalomban aligha hangsúlyozható eléggé ennek a jelentősége. És éppen ez magyarázza, hogy „a kollégiumi életnek varázsereje volt, s szelleme egységbe forrasztotta az enyedi diákokat".
Csetri azonban ügyel, nehogy idealizálja a diákéletet. „Az iskolai »köztársaság«
tanulóinak hétköznapjai elég sanyarúak voltak, es félig klastromi, félig tábori életrendhez és fegyelemhez való alkalmazkodást követeltek." De valahogyan még ez is
javukra fordult: „ . . . a kényelmeskedés helyét a szorgalom és az életrevalóság vette
át, s így sok talpraesett ember került ki a kollégium falai közül."
A társadalmi s szellemi háttér rajza azonban egyáltalában nem ahhoz kell
Csetrinek, hogy megpróbálja belőle „megmagyarázni" Csorna jellemét vagy éppen
nagy tervének megfogamzását. Mindent, amit Csornáról ír, közvetlen adatok tömegével támasztja alá, közöttük nagyon sok újjal és általa megtalálttal. Éppen így helyesbíti azután számos részlet tekintetében az eddigi Csorna-képet, mintájaként és nagy
nyereségére a Csorna-filológiának. De Csetri Elek, mai történészül, tudja jól, hogy
életrajzi és filológiai adatok mégoly gazdag részletei sem elegendőek soha az egykor
valóban élt ember megközelítésére. „Ehhez abból az elvből kell kiindulni, hogy az a
sokféle tudás, érzelmi reakció, álom, képzelgés, rítus, jogi maxima, megegyezés, átvett eszmék ötvözete, ami az egyéni tudatot összeenyvezi, és amitől a magukat legfüggetlenebbnek képzelő elmék se tudnak soha teljesen megszabadulni; szóval, hogy
az a többé-kevésbé zavaros, többé-kevésbé logikus világlátás, ami mindig színezi az
emberek cselekedeteit, vágyait és elutasításait másokkal való viszonyaikban, nem
87

különálló elemeket képez, hanem szoros összetartozás egyesíti valóságos struktúrává.
És méghozzá ez a struktúra nem izolálható más struktúráktól, amelyek meghatározzák és amelyekre visszahat." A mentalitástörténeti módszer francia mesterének idézett szavaival jellemezhetjük tán legtömörebben Csetri Elek eljárását, ahogyan hősét
hatások és visszahatások változó körein át követi a rendtartó székely falutól a göttingai univerzitásig. A hosszú úton érthetően központi szerep jut a nagyenyedi kollégiumnak, hiszen itt dőlt e l . . . Azaz dehogy. Csetri Elek éppen azt dokumentálja
rendkívüli gonddal, hogy mennyire nem érvényesek az efféle egyszerűsítő kauzalista
megközelítések. Jó okkal hangsúlyozza annyiszor, hogy bár az érett fővel Göttingába
érkező Csorna nem várt sokat a híres egyetemtől, az ott eltöltött két és fél év mégis
nagyon lényegesnek bizonyult életében. Nem vagy nemcsak nyelvismeretének s tárgyi tudásának gazdagítása miatt. Nem is csupán a korszerű tudományos szemlélet s
módszer közvetlen, gyakorlati megismerése miatt. Mégcsak nem is a személyes kapcsolatok inspiráló bővülése miatt. Göttingában Csorna váratlanul belecsöppent egy
világba, mely ezer szállal összefüggött az enyedivel, mégis fundamentálisan különbözött tőle. És itt újból nem az a lényeg, hogy Csorna mit vett észre vagy mennyit
tudatosított ebből a különbségből; Csetri sokkal jobb történész annál, hogysem ezen
a téren akár mégoly megalapozottnak látszó föltevésekbe bocsátkozzék. A rendkívüli
gonddal (és tán a ténylegesnél is szebbre) megrajzolt Göttinga-képből mi vesszük
észre hirtelen s látjuk meg világosan Enyed inspiráló erejét s egyben inherens korlátait Csorna hatalmas vállalkozása szempontjából. Megértjük, hogy ez nem magasabb és alacsonyabb rendűség kérdése; nem is áthidalhatatlan kulturális és szellemi
különbségekről van itt szó, hanem lényegük — és céljaik! — szerint különböző
struktúrákról. Az enyedi ábránd, mely oly jól illeszkedett a kor divatos őskereséseibe, Göttingában terelődik tudományosan körvonalazható nyelvészeti és etnogeográfiai keretekbe; „Körösi Csorna Sándor életében Göttinga igazi aranykor volt, ahol
felkészülése-tudása európai színvonalra emelkedett. Nem sokat várt tőle, de annál
többet kapott az itt töltött két és fél esztendő alatt." Módszeréhez híven Csetri mikroszkopikus gonddal rekonstruálja, melyik tanárától mit kaphatott; illetve inkább
azokra az interferencialehetőségekre mutat rá, amik Csorna nagy tervei és a göttingai tudományos élet egésze között keletkezhettek; beleértve a kiváló könyvtárat és a
városon kívüli szép sétákat. S így aztán ezek a fejezetek — csakúgy, mint az enyediek — az egész magyar művelődéstörténet szempontjából alapvetőek, hiszen a göttingai évek szellemi életünk számos képviselőjénél megtalálhatók; Csetri néhányukat, Csorna ottani diáktársait részletesen be is mutatja. S éppen ebben a részletesen
megrajzolt, jól képzett értelmiségi skálában emelkedik aztán ki Csorna jellemének,
nyelvi géniuszának és felkészülésének igazi rendkívülisége, mely immár nem egy elmaradott és barbár szellemiségű nép körében föltűnő üstökös isteni csodája többé,
hanem a lángelme mindig és mindenütt szükségképpen nagy ritkasága. A ritkaság
beilleszkedése az adott társadalmi és mentális struktúrákba azonban óhatatlanul
konfliktusokkal jár; Csorna nagysága nem utolsósorban éppen abban rejlik, hogy
bátran, tiszta fejjel realizálta és megoldotta ezeket az összeütközéseket, akár f á j d a l mas szakítások" árán is, mint amilyen szeretett Enyedétől vett búcsúja volt, ahol
egykor a nemzeti ábrándot melengették ugyan, merész tudományos tervekben konkretizálódó elképzeléseit azonban már sem megérteni, sem támogatni nem igen tudták.
Mégsem indult Csorna honi támogatás nélkül ú t j á r a ; Csetri könyvének egyik
újsága és nagy érdeme éppen az, hogy teljes egészében föltárja a Döbrentei és az
Erdélyi Múzeum körül tömörülő kolozsvári tudós kör kapcsolatát a Göttingából hazatért s nagy útjára készülődő kutatóval. Szokásához híven, egyénekre lebontva, mikroszkopikus részletességgel elemzi a tudománypártoló Kenderesitől a naplóíró Gyulai
Lajoson keresztül Gyarmathi Sámuelig a kör tagjainak viszonyulását Csornához s
nagy tervéhez; érthetően a nyelvtudós Gyarmathira fordítva legnagyobb gondot.
Gyarmathi — úgyszintén Göttingában érlelődött — vizsgálatainak évszázaddal későbbi kifejlődéséből visszatekintve vonja meg azután Csorna nagy tervének s kutatómunkájának mérlegét: „Ha Csorna hiába kereste a magyar őshazát Belső-Ázsiában,
a magyar nép őstörténetét, egész kultúráját és hitvilágát a vele érintkezésbe került
88

népek ezer szállal .kapcsolják Kelethez, valamennyiükhöz a közös eurázsiai múlt
emlékei fűzik. S az orientalisztika, melynek Csorna egyik megalapítójává vált, e
kapcsolatok megismerését értékes eredményekkel gazdagította." De éppen ebből a
teljesebb perspektívából látszik nagyon szépen, hogy nincsen két Csorna: egy ködképeket kergető romantikus őskereső és egy józan orientalista. Nagy vállalkozását
Csetri a kor eszmeáramlataiba ágyazva egységes gondolati egészként értékeli. „A múlt
kutatása, a nemzeti történet iránti érdeklődés a kor levegőjében v o l t . . . A korszak
embere a múlt dicsőségét lázasan kereste, s a gondolat megannyi érzést, tervet és
álmot keltett fel lelkében. A szélesebb távlatok fókuszában elhelyezkedő Göttinga
azonban rávezette Csornát az egyetemes összefüggések vizsgálatának eszméjére, ami
annál könnyebb volt, mert Enyednek a protestáns Közép- és Nyugat-Európát járt
professzorai hasonló gondolatok befogadására lelkét amúgy is fogékonnyá t e t t é k . . .
így forrott össze Csorna célkitűzéseiben a. sajátos nemzeti az emberiség illuminista
vágyával, általános, egyetemes szolgálatával a még nem ismert dolgok felfedezésére."
Egy rövid Postscriptum-ban
Csetri Elek még összefoglalja a tudós orientalista útjának főbb állomásait s eredményei nemzetközi visszhangját, tömören, de úgy, hogy
kitetszik belőle: Csorna nemcsak a legáltalánosabban ismert — és elismert — magyar tudós, hanem a „legeurópaibb" is abban az egészen konkrét értelemben, hogy
a kor aktuális tudományát művelte a legkorszerűbb szemlélettel s maga által megteremtett módszerekkel; hiszen a kor Humboldttól Darwinig éppen az ilyen nagy
„excentrikus" utazók kora volt, ők jártak akkor a tudomány élén, mindenütt. Azért
fontos ezt hangsúlyozni, mert ugyanez az ízig-vérig európai magyar tudós egyben s
egyedüliként népmesehőssé is vált. Csetri Elek ezzel a népmesével fejezi be könyvét
— s ez a befejezés nem szimbólum, hanem igazolás — mely Csorna alakja körül
halála után szülőhazájában kerekedett. „A népmese Csorna Sándora már diákkorában, tizenkét évesen, »a legnehezebb nyelvet huszonnégy óra alatt meg tudta tanulni-«. Az útközben talált jó királytól »nem kaphatott volna drágább ajándékot«,
mint »aranyos könyvet«, melyben »az egész világ nyelve le volt írva«. A mesés hős
ú t j a Egyiptomba visz, ahol a királyt »bölcs beszéde által« úgy megnyeri, hogy az
400 arannyal ajándékozza meg. Csorna nagy nehezen elfogadja, de hazaküldi »szegény szülőinek és rokonainak«. A mese aztán tovább indítja hősét Ázsia felé, hogy
»fölkeresse azt a helyet, ahol a legelső magyar ember született«. De nem érte el
célját. Sok, »millió mérföldnyire«, utazott, temérdek földön, kutya- és farkasfejű
emberek országán át és éppenséggel a világ végére jutott. Ott aztán elaludt örökre,
mert aki a világ végére ér — saját élete végére is ér. Aztán az »ősz lélek Csornát
szépen eltemette és megsiratta; a tenger hullámai őt mai napig is siratják«." (Kriterion, 1979.)
VEKERDILÁSZLÓ

Kicsi Antal: Tompa László
Mind gyakrabban örvendezhetünk azon, ahogy a romániai magyar szellemi élet
számot vet a maga irodalmi hagyományaival. A Korunk- és az Erdélyi Helikonkutatás mellett számos írói monográfia, így Vita Zsigmond Áprily Lajosról, Izsák
László Tamási Áronról, Varró János Kós Károlyról, Marosi Péter Salamon Ernőről
és Sőni Pál Nagy Istvánról írott könyve jelezte, hogy a két világháború közötti
nemzedékek sorsának és munkásságának feldolgozása is sorra került. Kicsi Antal
Tompa Lászlóról írott monográfiája is e rokonszenves és fontos vállalkozások közé
tartozik. Nem első munkája, 1969-ben jelent meg Kováts Józsefről, a „második erdélyi nemzedék" sokat ígérő s korán meghalt elbeszélőjéről készült pályavázlata,„

A Tompa László írói működését feldolgozó monográfia hiányt pótol, hiszen a
széles körben ismert erdélyi költőről néhány baráti emlékezésen és értő esszén
(Kuncz Aladár, Vita Zsigmond, Németh László, Molter Károly, Tamási Áron és
Szemlér Ferenc írásain) kívül nem jelent meg méltó összefoglalás. Pedig Tompát
valaha a nagy kötlői „triászban" emlegették, Áprily Lajossal és Reményik Sándorral
együtt, s a transzilván örökség iránt támadt újólagos érdeklődés idején költészetének
ismét vonzása van. Költészetének és emberi sorsának, amely annak példáját adta,
hogy a szűkösebb „vidéki" körben is teremthet valaki messzire látó és ható költői
művet, és alakíthat ki olyan magatartást, amelynek az emberi egyetemesség igénye
ad erkölcsi erőt. Tompa László álmos és mozdulatlan kisvárosban: Székelyudvarhelyen töltötte el szinte egész életét, amelyet fiatalsága idején, még az első világháború előtt, Szabó Dezső rövid ideig tartó tanári „vendégszereplésén" kívül alig kavart fel más szellemi izgalom. Korán kezdett verselni, mind életkorát, mind költői
fellépését tekintve a Nyugat „nagy nemzedékének" kortársa volt. Csakhogy amíg
Babits, Kosztolányi és Juhász a Négyesy-szemináriumon ismerkedett a századvég
modern költőivel, neki teljesen egyedül, magára hagyatva kellett tájékozódnia, mesterek után néznie. Vajda János, Reviczky Gyula és néhány német költő: Richárd
Dehmel, Gottfried Keller és Theodor Storm voltak ezek a mesterek. Tompa kétségtelen „lépéshátránnyal" indult el a költészetben a fővárosban élő és tanuló pályatársai mögött.
Ismeretlen „vidéki" verselő volt egészen az 1918-as nagy történelmi fordulatig.
Ekkor nyílt előtte tér, az erdélyi irodalom „hőskorának" nagy irodalmi forrongása
idején, midőn lelkészek (Makkai Sándor), orvosok (Bárd Oszkár), ügyvédek (Karácsony Benő), építészmérnökök (Kós Károly), tanárok (Áprily Lajos) és gyógyszerészek (Sütő Nagy László) voltak kénytelenek felelősséget vállalni egy magára maradt
népi kisebbség kultúrájának és nemzeti tudatának további sorsáért, ragadtak tollat,
alapítottak nyomdát, kiadót, folyóiratot. Tompa Lászlónak is fel kellett cserélnie a
vármegyei főlevéltáros biztonságot ígérő állását a Székely Közélet című hetilap szerkesztőjének igencsak bizonytalan státusával. Mint polgár, kétségtelenül sokat veszített, mint költő, magára talált. Híres verseiben: az Ú j Dévavár épül, a Ne félj!, az
Erdélyi télben, és a Lófürösztés soraiban valóban sikerült kifejeznie egy közösségi
tragédia és egy irodalmi sorsvállalás súlyos élményeit. Költészete mintegy felnőtt a
történelmi feladathoz, mély zengéssel szólalt meg benne a felelősségtudat, a hűség a
szülőföld, az anyanyelv és a nép iránt. A korai alapra, amelyet a századvég költészetének hatása rakott, ráépültek a modern magyar líra, különösen az Ady-vers vívmányai, eredményei. Kevés költőnek sikerült úgy tanulni Adytól, hogy nem a nyelvet és a stílust, hanem a költői morált és a szimbólumteremtő képzelet működését
tanulta el. Tompa László ilyen módon lett Ady követője, különösképpen súlyos történelmi és erkölcsi szimbólumaiban.
Költészete abba a körbe tartozott, amelynek vezérlő csillagát a transzilvánista
ideál jelölte meg: az erdélyi történélem mély átélése, az erdélyi népek egymásra
utaltságának tudata, az erdélyi táj, nép és hagyomány iránt érzett mélységes, de
korántsem hivalgó szeretet. Erre a népi fogantatású transzilvánizmusra utal Kicsi
Antal is, midőn Tompa költészetének „tiszta humánumára" hivatkozik, és verseiben
a szociális érzékenység számos jelére figyel. E „tiszta humánum" azzal a „kisebbségi
humanizmussal" rokon, amelyet Kós Károly, Kuncz Aladár, Reményik Sándor és
Dsida Jenő is kifejezett, s amelyet más módon, más közegben Fábry Zoltán és Gaál
Gábor hirdetett. E humánum révén vállalhatott szerepet Tompa László a nemzetiségi irodalom haladó törekvéseiben, vehetett részt a háborús évek során a szellemi
ellenállásban, és lehetett része a felszabadulás után a romániai magyar irodalom
újjászületésének eseményeiben.
Kicsi Antal monográfiájának talán legfőbb érdeme, hogy e tiszta gondolkodású,
áldozatos sorsú költőegyéniséget állítja előtérbe, ö t keresi és találja meg a poétikai
vizsgálódásban, a verselemzésekben is. Teljes képet ad, nemcsak Tompa László költészetét dolgozza fel, hanem irodalomszervező munkáját, újságíró tevékenységét,
90

prózáját és műfordításait is. Nagy filológiai apparátussal dolgozik, értékes anyagot
hozott felszínre az udvarhelyi Tompa ház gyűjteményéből: leveleket, feljegyzéseket
újságcikkeket. Nemcsak a költőről kialakult képet tudta gazdagítani, hanem a két
háború közötti nemzetiségi irodalomról való ismereteinket is. Hasznos az a bibliográfia is, amely a könyv függeléke gyanánt a teljesség igényével gyűjti egybe az
erdélyi költő munkásságának adatait. (Kriterion, 1978.)
POMOGÁTS BÉLA

VÉGVARI GYULA M U N K Á J A

91

ANYAGMEGMUNKÁLÁS
(A szürkésfehér színű, külföldi tűzálló agyagot saját kiégetett és őrölt anyagával
soványitja Végvári Gyula. Mindaddig, amíg formálható, alakítható, gyúrható
marad.
Ez a keverékanyag rücskös, képlékeny massza. A benne található darabos agyagszemcsék akadályozzák meg, hogy a nagyméretű elemek égetéskor elrepedjenek.
Ezek
vezetik el az anyag belső mozgásának, feszültségének erejét. Ebből az agyagból úgynevezett szalagfölrakásos technikával készíti nagyméretű köztéri munkáinak
elemeit
a keramikusművész
úgy, hogy ezek az elemek egymáshoz kapcsolódva
statikailag
is bírják a terhelést. Hiszen egy-egy nagy munka öt-hat mázsás elemekből
áll.
A részeket belül saját anyagából készült bordázat tartja,
merevíti...)
— Karcag, ahol 18 éves korodig éltél, és Hódmezővásárhely, ahol a főiskola elvégzése után otthonra találtál, a magyar fazekasmesterség, parasztkerámia két fontos
központja. Mit hoztál a karcagi tarisznyában, s mi várt itt, Vásárhelyen?
— A nyolcadik osztály elvégzése után a karcagi gimnáziumba kerültem. Nem
voltam éppen eminens tanuló, hiányzik belőlem a memorizálás képessége. S mivel
az ottani tanítás, komputer szemléletű pedagógia erre épült, nemigen tudtam megbarátkozni a tantárgyakkal. Rajzolni viszont nagyon szerettem és meglehetősen gazdag képzelőerővel rendelkeztem. A kezemet akkor Szász Béla nevű magyartanárom
fogta meg. Egyszer elvitt a Karcagi Agyagipari Szövetkezetbe, s arra biztatott, hogy
gyúrjam, formáljam az agyagot. Modellek és valódi szobrok híján a magyarkönyv
végén levő szoborfotókról kezdtem másolatokat készíteni. Izsó Miklós Táncoló parasztjának általam készített agyagfiguráját ma is őrzi Szász tanár úr. Nyaranként,
még főiskolás koromban is, Kántor Sándor híres fazekasműhelyében dolgoztam.
— Borsos Miklós és Gádor István növendékeként végeztél az iparművészeti főiskolán. Mire készített föl akkor ez a műhely?
— Borsos Miklós idején az iparművészeti főiskolán igazi műhelyszellem uralkodott, tág horizontú, nyitott világlátást biztosítva. A lehető legközelebb férkőzhettünk
az anyaghoz, s én, mint keramikusnövendék, nemcsak az agyagot próbálhattam ki,
hanem rendszeresen bejártam a szemközti ötvösműhelybe. Borsos Miklóstól komplex
92

művészetszemléletet tanulhattunk, mely magába ötvözte a klasszikus ideált, a konstruktív szemléletet és a legmodernebb törekvéseket. Sok mindent megtanultunk, ám
tulajdonképpen semmit sem. Hiszem, hogy egy-egy művészi birodalomnak birtokbavételéhez kevés egy emberélet. Sosem lehet teljességében megtanulni, csak megszeretni, vallatni, kísérletezni lehet. Gondoljuk csak el, micsoda hatalmas út rajzolható
fel a kerámiában, a cserepeket és csirkeitatókat készítő fazekasoktól a modern térplasztikákat készítő művészekig. Talán ezért is szaporodik egy-egy művészeti ágon
és műfajon belül is a specializáció, a keramikusok között például van, aki csak vörös
agyaggal dolgozik, a másik a samottot választotta anyagául, a harmadik a porcelán
titkait kutatja. Aztán van, aki az edénykultúra megújításán fáradozik, van, aki kizárólag figurális kerámiákat készít. Mind-mind ú j lehetőség, mind-mind olyan hatalmas és összetett feladat, melyre kevés egy ember élete. Hadd mondjak még egy
példát. A híres népi fazekasok, Vékony Sándor vagy Kántor Sándor, egész életét
kitöltötte a népi edénykultúra megújítása, díszítésének, motívumainak, színezésének
újrafogalmazása. Az ilyen irányú tevékenység azután ú j lehetőséget ad a következő
nemzedéknek, hiszen kitágítja a m ű f a j határokat, ú j lehetőségeket csillant fel.
— Térjünk vissza az első kérdés második feléhez: hogy kerültél Vásárhelyre, mit
jelent neked ez a város?
— Utolsó éves főiskolás voltam, amikor megjelent nálunk Kajári Gyula, utódot
keresett a Majolikagyárba. Megkérdezte, ki akar jönni, s én jöttem. Sosem voltam
azelőtt ebben a városban, így nosztalgiáim sem voltak. Természetesen tisztában voltam azzal, hogy itt van a magyar népi kerámia bölcsőhelye, a cserepes hagyománynak itt nyúlnak legmélyebbre a gyökerei. Ez a tiszta forrás pedig máig tápláló hagyomány. A Vásárhelyen föllelhető emlékeken lépcsőzetesen végig lehet kísérni a
magyar kerámia történetét, fejlődését. Kilenc évig dolgoztam tervezőként a Majolikagyárban, ahol akkor igazán kiváló alkotói légkör uralkodott. Bejártak a gyárba
azok a képzőművészek — elsősorban grafikusok, szobrászok —, akik kerámiában is
szerették volna kipróbálni képességeiket. Mi megmutattuk nekik a technikai fogásokat, ők egy más műfaj problémáival ismertettek meg bennünket. Ez az anyag körüli nyüzsgés és szellemi vibrálás az én munkáimra is nagy hatással volt. Együtt
dolgozhattam például Csohány Kálmánnal, Csizmadia Zoltánnal, Gacs Gáborral, Rékassy Csabával, Csikai Mártával. A harmadik dolog, amiért mindinkább idekötődtem, az a maximális segítség, amelyet a gyárban dolgozó munkásemberektől és vezetőktől kaptam és kapok ma is. Kiváló mesteremberekkel dolgozhattam, akikkel fél
szavakból is értettük egymást. Szabó Sándor a korongozó, vagy Mónus Ilona a csodálatos kezű festőasszony sokat segített elképzeléseim megvalósításában.
— A Majolikagyárnak nagyszerű hagyományai voltak. Az alapítás után hosszú
évekig olyan mesterek is dolgoztak a gyárnak, mint Tornyai, Endre Béla, Pásztor
János, később Medgyessy Ferenc, Kajári Gyula. Mégis, a Majolikagyártól a vásárlóközönség nagy része egyfajta álnépivé merevedett kommersz árut várt el. Mit tehetett ebben a helyzetben, a hatvanas évek elején, a pályája kezdetén álló fiatal gyári
tervezőművész ?
— A hatvanas évek elején a vásárhelyi Majolikagyár is elküldte kollekcióját az
ausztriai Gmundenbe, egy nagy nemzetközi kiállításra. Mintegy negyedszáz ország
sorakoztatta fel kerámiagyárainak munkáit. Azon a kiállításon döbbentem rá, hogy
minden országnak van égy sajátos arca, mindegyik viseli hagyományainak karakteres vonásait. Lehet, hogy ez a rádöbbenés most furcsának hangzik, de akkor, húsz
évvel ezelőtt még nem úgy jártunk külföldre, mint ma, és szaklapokhoz is csak ittott juthattunk hozzá. Rá kellett jönni, hogy a kiállító országok saját népművészetüket fejlesztették tovább, modern és korszerű munkáik sugározták a hagyományokhoz
való kötődés szellemét. Hazatérve, rengeteget gondolkodtam, tépelődtem, s egyre szorítóbban merült fel bennem: hogyan tovább, mit is akarok tulajdonképpen? Két út
közül választhattam, figyelni a slágerlistát, a legmenőbbekhez, a legdivatosabbakhoz
kapcsolódva gyors befutást remélni, vagy a divatoknak hátat fordítva keresni saját
arcomat éppen a vásárhelyi gyökerekre, a gyárban tapasztalható pezsgő szellemi
életre, és közvetlen munkatársaimra, korongosokra, festőasszonyokra támaszkodva.
93

Ekkor kezdtem a népművészetben gyökerező, de korszerű, modern edénykultúrával
foglalkozni. Ennek eredménye lett azután a Faenzai Kerámia Biennálé aranyérme,
edényeimért kaptam a Munkácsy-díjat is. Amíg edényeket csináltam, voltak helyi
hagyományok. Amikor faliképekkel kezdtem foglalkozni, hiába kerestem ú j törekvéseimhez előképeket, csak az asszíroknál találtam. Azzal tisztában voltam, hogy nyugati példákon nem lehet haladni. Más elemekből, motívumokból kell felépítenem
faliképeimet. Éppen ezért motívumokat gyűjtöttem és költöttem újra. A naturából
elindulva az én anyagomhoz, szándékomhoz, lehetőségeimhez költöttem át a kakast,
a halakat, a napraforgót. Sokszor, nagyon sokszor végigjártam ezt az utat, hogy a
véremmé váljon, hogy törvénnyé nemesedjen. Persze nem valamiféle tudálékoskodással vagy tudományoskodással, sokkal inkább ösztönösen és reflexszerűen dolgoztam ki azokat a motívumokat, melyeket magaménak mondhatok.
ÉGETÉS
(Amikor teljesen kiszárad az agyag, akkor kerül rá a máz, amely
Végvárinál
tulajdonképpen a legegyszerűbb piros színű fazekasmázanyag.
De csak 800 Celsius
fokon piros, 1200 fokon, amelyen Végvári égeti nagyméretű
kerámiakompozícióit,
vörösesbarnává és mattá válik. A nagy elemeket az Alföldi Porcelángyárral
kialakult
jó kapcsolat eredményeképpen
a gyárban égeti, úgynevezett „bérégetésben". A kemencében 1200 Celsius fokon meglágyul az agyag, ezt már készítéskor be kell kalkulálni. A felmelegedés időszaka rövidebb, a lehűlésé hosszabb. Körülbelül 24 óra
alatt ég ki a kemence izzó gyomrában a kerámiaplasztika egy-egy
eleme...)
— Elegendő inspirációt kaptál-e pusztán a naturától, illetve az itt honos kerámiakultúrától új törekvéseid kiteljesítéséhez?
— Legnagyobb segítséget a zenétől kaptam. Szinte röstellem kimondani, mert
olyan sokan hivatkoznak ma erre, de kénytelen vagyok, mert így igaz. Bartókot
hallgattunk, az ő zenei modelljét vallattuk. A bartóki szintézis adott példát nekünk,
keramikusoknak arra, hogyan lehet a tiszta forrás hagyományaiból és mai világunk
megismeréséből újfajta, korhoz igazodó kerámiaművészetet teremteni. Fekete János
barátommal közösen dolgoztunk hosszú ideig, s úgy érzem, ezen az úton járunk.
— Első faliképeid már ellentmondtak a hagyományos megoldásoknak — nem
bekeretezhető kerámiaképek, falra akasztható alkotások voltak, hanem foltszerű,
nem szabályosan lehatárolt kontúrú művek.
— Rájöttem, hogy a bekeretezhető képigényt nem fontos követni. A foltokban,
a falon szétszórtan jelentkező, úgynevezett szabad kontúros kerámia adta meg számomra az inspirációt, hogy ezekből az elszórt kerámiaelemekből megkomponáljam
munkáimat. Ennek eredményeképpen falfelületnyi méretű kerámiakompozíciókat
tudtam készíteni úgy, hogy a mű megőrizte anyagszerűségét, de nőtt plasztikai értéke. Az első nagyobb munkám a Csepeli Szerszámgépgyár kommunális épületébe
készült. Ezen a harminc négyzetméteres falfelületen állt össze először eggyé az a sok
motívum, amelyet hosszú időn keresztül kialakítottam magamnak. Sok elemmel kapcsolódtam a hagyományhoz, így például a fehér alapú tűzálló agyagot fazekasmázakkal színeztem, mintázásul pedig a Miska-kancsókon használatos plasztikus rajzi díszítést választottam. Ehhez jött, mint újszerű elem, az üveg, mely az előbbi anyagokkal együtt van, csillogásával, repedéseinek fénytöréseivel még fokozza a népművészetben oly jellemző ünnepélyességet. Ennek a munkának egyenes folytatása a
Budapesti Nemzetközi Vásár tanácskozó termének nagy kerámia faliképe, ahol úgy
érzem, a szellemi mozzanat és az anyag, a kerámia törvényei sikeresen találkoztak.
Néhány munkámnál azután rájöttem, hogy majdnem önálló térformák kerülnek a
síkra, egyes elemek szinte átfordulnak térplasztikába. Ügy gondolom, ez törvényszerű
és egyenes út.
— Az utóbbi években nagyméretű kerámiaplasztikákat, nyugodtan merem mondani, szobrokat készítesz.
94

— A hagyományos definíciók nem alkalmasak ezeknek a munkáknak pontos
meghatározására. Ha a szobrászatot klasszikus értelemben használom, akkor mindenekelőtt figurális alkotásokra gondolok, tehát egy emberi alak mozgásának megragadására. Ha viszont a szobrászatot ú j módon értelmezem, tehát azt vallom, hogy
szobor az, amit térbe helyezve annak függvényévé válik, plaszticitásának, anyagszerűségének, stabilitásának törvényei vannak, szervezi, formálja, alakítja a teret, akkor
igenis ezek a munkák szobrok. De ilyen meggondolásból nem szobor, nem térplasztika-e minden jól megkomponált edény? Az én legnagyobb méretű köztéri kerámiaplasztikáim elemei is tulajdonképpen edények, azoknak a törvényeihez alkalmazkodnak.
— Jó néhány éve a szegedi Tömörkény István Gimnázium és Művészeti Szakközépiskola művésztanára vagy. Miért vállaltad ezt a munkát?
— Ha nagyon szűkszavú akarnék lenni, azt mondanám, azért, hogy tovább szélesíthessem a látók táborát.
— Ezek szerint elégedetlen vagy vizuális nevelésünkkel, de talán még a közönség igényeit kiszolgáló művészekkel is.
— Amikor ilyen kérdésekről beszélünk, akkor szoktam ideges lenni. Hadd mondjak egy példát. Amikor a hályogos szemű ember elmegy a szemészprofesszorhoz,
nem mondja azt, hogy a pénzemért úgy operálj, mint a gorzsai juhász a bicskájával.
Az orvosban bízunk, amikor a kés alá fekszünk, de miért nem bízunk akkor a művészekben?! Miért kell őket kocsmai prímássá tenni, akinek a homlokára lehet nyálazni a százast, hogy: a pénzemért pedig ezt és ezt csináld! Viszolygással töltenek el
ezek a zsonglőrök, ezek a virtuózok, a művészetnek ezek a kocsmai prímásai. És elszomorítanak azok a jelenségek, melyeket az oktatásunkban tapasztalok. Az, hogy mindinkább előretör a komputerszemlélet, hogy a gyerek érzelmi nevelése, intelligenciája
kevésbé fontos, mint a betáplálás-visszajelzés mechanizmusának kiépítése. Biztos vagyok benne, hogy ennek megváltozása nagyon hosszú időbe telik, és abban is, hogy
a művész akkor tesz legtöbbet az előrelépés érdekében, ha nem pusztán elefántcsonttoronyba zárkózó alkotó, hanem próféta is. Ezért vállaltam a tanítást. A művészet
szeretetét szeretném a gyerekekbe oltani. Biztos vagyok benne, hogy nem mind lesz
keramikus, de ha csak szülők lesznek, és a gyerekükbe is beoltják a művészet szeretetét, már nyert ügyünk van, hisz szélesedik a látók tábora. Sokszor találkozom
szocialista brigádokkal is. A kissé mechanikussá vált naplóbejegyzések mellett vannak őszintén érdeklődő, jó ízlésű munkásemberek, akik szeretnék megismerni és
megérteni a művészetet. A befogadás vágyával közelednek, de még nehezen értik
meg, hogy azt az utat kell végigjárniok, ami a képírás realitáshoz közel álló, jelenetbe sűrített információjától a betűkig, mint jelekig vezet el. Olyan ez, mint
amikor az orvosi vizsgálaton elébünk teszik a kis pontokból álló lapot. A színvakok
csak pontokat látnak, a többiek előtt kirajzolódik a zöld pontok között megbújó
piros szám. Ma még sokan állnak „színvakként" a műalkotások előtt, nem értik ezt
a nyelvet, nem fedezik föl azt a bizonyos számot. Látóvá kell őket tenni, hiszen ez
ú j világokat nyit meg számukra, ez a boldogság egyik kulcsa.
— Vásárhelyen nem tudott igazán kiteljesedni a szobrászat, az iparhoz kötődő
alkotóművészet is keresi a helyét. Csak egy példa erre: a Vásárhelyi Öszi Tárlatokon a földszinti kisterem az övéké, mint egy külön kaszté, akiket nem ildomos összeereszteni a festőkkel, szobrászokkal.
— Ki kell mondani, Hódmezővásárhely mostohán kezeli értékeit. Ez a város a
magyar kerámia bölcsője. S ebből a bölcsőből újabban nem nő föl gyerek. Itt található minden, melyen történetileg végig lehet követni kerámiaművészetünk fejlődését.
Erre építve meg lehetne és meg is kellene teremteni azt a múzeumot, gyűjteményt,
amely reprezentálná a magyar kerámiát. Nem elég a csúcsi fazekasházban a kékfehér edényeket összegyűjteni, ez még erőteljesebben követeli nemcsak a többi
városrész fazekashagyományainak bemutatását, de a történeti feltérképezést is.
A gyár is sokat tehetne a megőrzés érdekében. A benti munka vetületének állandó
bemutatása, az ott készült alkotások összegyűjtése is fontos és sürgető feladat.
95

A MŰ
(Huszonnégy óra múltával kinyílik a hatalmas kemence ajtaja. Az ásító szájon
át előkerülnek a kiégetett kerámiák. Ez a legizgalmasabb pillanat, ekkor derül ki,
hogyan dolgozott a művész, mi valósult meg elképzeléseiből? Az agyagból és a tűzből műalkotás született-e? Aztán odaáll a teherautó, az elemek visszakerülnek
a
műterembe. Végvári cementtel összeépíti a részleteket, s végre kész a mű. Idővel
kiszemelt helyükre kerülnek: Budapestre és Csanádpalotára, Vásárhelyre és Szegedre.
S kezdődik elölről az egész ...)
Ettől a pillanattól kezdve a mű megkezdi önálló, szuverén életét. Végvári két
évtizedes művészi pályája a magyar kerámiaművészet egyik következetesen végigjárt, nagyszerű útja. A népi fazekaskultúrából táplálkozó modern edényekkel startolt, s robbant be a hazai és nemzetközi művészeti életbe. Aztán következtek a faliképek, s a sík, a szabályos forma mind plasztikusabbá, szabad kontúrúvá vált, végül
hatalmas méretű faliképekbe és körbeforduló plasztikába fejlődött. Végvári munkái
ma már köztereket díszítenek. Kerámia térplasztikái, szobrai kezdetben kétnézetűek
voltak, ma egyre inkább a körplasztikák tulajdonságait viselik. Munkásságának jellemzője a népi motívumvilág tudatos egyszerűsítése. A vissza-visszatérő formaelemek alkalmazása, a szimmetrikus komponálás, a pozitív és negatív formák együttesének harmóniája, a mindig jelenlevő gömbforma hangsúlyozása, a finom rajzú áttörések. Lehet, hogy nem egyszerű feladat egy kétméteres kerámiaplasztikán fölfedezni a régi paraszttányérok növényi motívumát, vagy a budapesti Jubileumi Emlékparkba kerülő nagyméretű munkán a Tisza-parti t á j ihletését — a víz hullámait,
a fák rendjét, a lombok egymáshoz kapcsolódó elemeit, az ágak között megbúvó
fészkeket —, de a tápláló hagyományok és korszerű törekvések szellemét igen. Végvári munkáinak jellemzője a szintézisteremtő erő és harmónia. A kerámia hagyományaihoz kapcsolódva fölhasználja a modern szobrászat értékeit éppúgy, mint a grafika vonalkultúráját, vagy a festészet színeredményeit. A folytatás? Térplasztikái
mindinkább körbejárható szobrok, minden nézetből ú j és ú j izgalmakat rejtő plasztikák . . . A következő lépés, hogy ezek a vörösesbarna, matt felületek színessé váljanak. Ne színezetté és ne színessé, hanem a kerámia saját törvényei szerinti
színné...
TANDI LAJOS

A magyarországi lengyel emigráció
kezdetének 40. évfordulója alkalmából
a JATE Üj- és Legújabb kori Egyetemes Történeti Tanszéke, a budapesti
Lengyel Tájékoztató és Kulturális Központ és a Polonisztikai Munkaközösség
tudományos ülésszakot rendezett Szegeden. Előadást tartott Lagzi István,
Witold Bieganski, Mieczyslaw Wieliczko. Molnár István, Ádámné Porcsalmy
Éva és Héjj Klára.
*

Grezsa Ferenc Németh László vásárhelyi korszaka című könyvének
megjelenése alkalmából irodalmi est volt
Hódmezővásárhelyen a Zeneiskola nagytermében. A kötetet Domokos Mátyás
mutatta be, a műsorban Bessenyei Fe96

rene, Combos
lépett fel.

Kati

és Sinkovits

Imre

*

A Vásárhelyi Hetek eseménysorozatának részeként Tiszatáj-est
volt a
mártélyi Művelődési Házban. Vörös
László főszerkesztő bevezetője után
Kovács János, Mentes József és Nagy
Zoltán, a szegedi Nemzeti Színház művészei Annus József, Baka István és
Tóth Béla műveiből olvastak föl. Közreműködött még Farkas Zsuzsa versmondó, Budai Ilona népdalénekes és
a Budai Sándor vezette sándorfalvi citerazenekar. — Folyóiratunk szerkesztői, Vörös László, Annus József és
Olasz Sándor a hódmezővásárhelyi
Frankéi Leó Közgazdasági Technikum
diákjaival is találkoztak.

1 0 — Ft

